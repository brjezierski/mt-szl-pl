<doc id="792075" url="https://pl.wikipedia.org/wiki?curid=792075" title="Adolf Juzwenko">
Adolf Juzwenko

Adolf Juzwenko (ur. 7 marca 1939 w Lisowcach) – polski historyk, doktor nauk humanistycznych, w latach 1990–2022 dyrektor Biblioteki Ossolineum, następnie Zakładu Narodowego im. Ossolińskich we Wrocławiu. Jest autorem prac naukowych i innych publikacji, szczególnie na temat stosunków polsko-rosyjskich.
Życiorys.
Urodzony 7 marca 1939 w Lisowcach na zachodnim Podolu na Kresach Wschodnich (obecnie w rejonie zaleszczyckim obwodu tarnopolskiego, Ukraina). Po wojnie, w wyniku zmiany granic, wraz z rodzicami, przyjechał w 1946 na Ziemie Zachodnie i zamieszkał na wsi pod Sobótką; do Wrocławia przeprowadził się natomiast w 1956 roku. Studiował historię na Uniwersytecie Wrocławskim, gdzie doktoryzował się u prof. Henryka Zielińskiego. W latach 1961–1990, jako pracownik naukowo-dydaktyczny Instytutu Historycznego, specjalizował się w dziejach polskiego ruchu niepodległościowego, zajmował się też historią Rosji i stosunkami polsko-rosyjskimi w XIX i XX wieku.
Działacz opozycji demokratycznej od lat 70. prowadził wykłady, odczyty i prelekcje tak w ramach Wrocławskich Czwartków Naukowych Wrocławskiego Towarzystwa Naukowego, jak również w Klubach Inteligencji Katolickiej i Wszechnicach „Solidarności”. Działacz i doradca NSZZ „Solidarność”, przewodniczący delegacji Zarządu Regionu Dolny Śląsk na I Krajowy Zjazd „Solidarności” (jesień 1981).
Przed wyborami do Sejmu kontraktowego wyznaczonymi na 4 czerwca 1989, w kwietniu powołany przez Związek na przewodniczącego Wrocławskiego Komitetu Obywatelskiego „Solidarność”; funkcję tę pełnił do września 1989.
W 1990 powierzono mu funkcję dyrektora Biblioteki Zakładu Narodowego im. Ossolińskich PAN. Dzięki m.in. jego zabiegom 5 stycznia 1995 Sejm przyjął uchwałę nadającą Zakładowi Narodowemu im. Ossolińskich status fundacji prawa publicznego. Rada Kuratorów Ossolineum powierzyła mu w tym samym roku stanowisko dyrektora Zakładu im. Ossolińskich, które pełni do dziś. W styczniu 2007 Senat Uniwersytetu Wrocławskiego uhonorował Adolfa Juzwenkę – „za konsekwencję działania i perspektywiczność myślenia” oraz za doprowadzenie do restytucji fundacji – Złotym Medalem Uniwersytetu Wrocławskiego.
W 1999 Juzwenko wynegocjował z braćmi Janem i Pawłem Tarnowskimi, właścicielami oryginalnego rękopisu "Pana Tadeusza" Adama Mickiewicza, cenę 200 000 USD za to dzieło – 1/3 szacowanej wówczas jego wartości. Kwotę tę zapłaciło miasto, a rękopis przechowywany jest w skarbcu Biblioteki Ossolineum. Z inicjatywy dyrektora Juzwenki i prezydenta miasta w 2016 powstało we Wrocławiu Muzeum „Pana Tadeusza”.
Od 1994 jest członkiem Polsko-Ukraińskiej Komisji do spraw Wspólnego Dziedzictwa Kulturalnego, a od 2001 przewodniczącym Rady Kolegium Europy Wschodniej im. Jana Nowaka-Jeziorańskiego we Wrocławiu. W 2005 był członkiem Honorowego Komitetu Poparcia Lecha Kaczyńskiego w wyborach prezydenckich. W 2008 przystąpił do stowarzyszenia Dolny Śląsk XXI. Od 2009 członek Społecznego Komitetu Odnowy Zabytków Krakowa (SKOZK). Jest także członkiem Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
18 stycznia 2016 zasiadł w Radzie Ochrony Pamięci Walk i Męczeństwa. 
Został członkiem jury Nagrody Historycznej im. Kazimierza Moczarskiego.
29 kwietnia 2022 złożył na ręce Rady Kuratorów Ossolineum rezygnację ze stanowiska dyrektora. Rezygnacja ta została przyjęta, a Rada równocześnie wydała jednomyślną rekomendację na to stanowisko dr. Łukaszowi Kamińskiemu.
Nagrody i odznaczenia.
W 1989 został odznaczony przez prezydenta RP na uchodźstwie Krzyżem Kawalerskim Orderu Odrodzenia Polski. W 1993 otrzymał Złoty Krzyż Zasługi. W listopadzie 2007 otrzymał Złoty Medal „Zasłużony Kulturze Gloria Artis”. W 2006 otrzymał Krzyż Oficerski Orderu Odrodzenia Polski. Postanowieniem Prezydenta RP z dnia 30 czerwca 2009 "za wybitne zasługi w propagowaniu wiedzy o wspólnym dziedzictwie historycznym narodów tworzących Rzeczpospolitą Obojga Narodów" został odznaczony Krzyżem Komandorskim Orderu Odrodzenia Polski. W 2016 Rada Miejska Wrocławia przyznała mu tytuł Honorowego Obywatela Wrocławia W 2018 został laureatem Nagrody „Rzeczpospolitej” im. Jerzego Giedroycia. W 2022 otrzymał Krzyż Komandorski z Gwiazdą Orderu Odrodzenia Polski.
W 2019 r. otrzymał Nagrodę PAU im. Erazma i Anny Jerzmanowskich.
11 listopada został odznaczony Gwiazdą Orderu Odrodzenia Polski przez Prezydenta RP Andrzeja Dudę. 

</doc>
<doc id="792080" url="https://pl.wikipedia.org/wiki?curid=792080" title="Microsoft Defender">
Microsoft Defender

Microsoft Defender (wcześniej: Windows Defender) – program antywirusowy chroniący przed wszelkimi typami szkodliwego oprogramowania, w tym przed oprogramowaniem szpiegującym ("spyware"). Początkowo program służył jedynie do zwalczania programów szpiegowskich. Funkcjonował jako darmowy dodatek do systemu Windows XP, natomiast w przypadku systemów Windows Vista, Windows 7, Windows 8, Windows 10 i Windows 11 jest ich integralną częścią. Dawniej był tworzony pod nazwą Microsoft Windows AntiSpyware (Beta) na podstawie programu GIANT AntiSpyware firmy Giant Company Software Inc., wykupionej przez Microsoft 16 grudnia 2004.
Doinstalowanie oprogramowania Microsoft Security Essentials skutkuje wyłączeniem wbudowanego w system programu Windows Defender. Microsoft Security Essentials przejmuje rolę programu antywirusowego i programu chroniącego przed oprogramowaniem szpiegującym.
Nazwa antywirusa zmieniła swoją nazwę na Microsoft Defender przy zwiększeniu jego zakresu ochrony na inne produkty firmy Microsoft.
Możliwości programu Windows Defender.
Ochrona w czasie rzeczywistym obejmuje m.in.

</doc>
<doc id="792082" url="https://pl.wikipedia.org/wiki?curid=792082" title="Victor Turner">
Victor Turner

Victor Witter Turner (ur. 28 maja 1920 w Glasgow, zm. 18 grudnia 1983 w Charlottesville) – brytyjski antropolog pochodzenia szkockiego. Znany przede wszystkim z publikacji na temat symboli i rytuałów przejścia. Jego późniejsze prace, podobnie jak prace Clifforda Geertza i innych antropologów, zalicza się do nurtu antropologii interpretatywnej i symbolicznej. Mieszkał kolejno w Anglii, Afryce Środkowej, a od 1964 roku w Stanach Zjednoczonych.
Życiorys.
Jego ojciec, Norman Turner, był kapitanem i inżynierem elektronikiem, matka, Wioletta Witter, była aktorką Teatru Narodowego Szkocji. W wieku jedenastu lat Turner wyjechał z matką (rozwiedzioną) do Bournemouth w Anglii gdzie skończył szkołę ogólnokształcącą, a następnie – prawdopodobnie pod wpływem matki – zaczął w 1938 r. studiować filologię angielską i klasyczną na University College London. Studia przerwał w 1941 r. z powodu poboru do wojska. W 1943 r. ożenił się z Edith Davis (która później także została antropologiem). Przez kilka lat żyli (z dwoma synami) w cygańskim wozie nieopodal bazy wojskowej Rugby.
Po przeczytaniu książek "Dojrzewanie na Samoa" Margaret Mead i "The Andaman Islanders" Alfreda Radcliffe-Browna powziął decyzję o rozpoczęciu studiów antropologicznych (na Uniwersytecie Manchesterskim), które ukończył w 1949 r. z tytułem Bachelors Degree with Honours (odpowiednik pol. licencjata z wyróżnieniem). Max Gluckman, jeden z jego profesorów, złożył mu ofertę wyjazdu na stypendium naukowo-badawcze do Afryki. Badał tam obyczaje plemienia Ndembu zamieszkującego Północną Rodezję (dzisiejsza Zambia). Doktorat obronił w 1955 r. po czym został na kilka lat wykładowcą Uniwersytetu. Opublikował wtedy swoją dysertację "Schism and Continuity in an African Society. A Study of Ndembu Village Life" (1957 r.).
Działalność naukowa.
Turner zyskał sławę dzięki swym badaniom nad teorią trójdzielnej struktury rytuału A. van Gennepa i rozwinięciu w niej fazy środkowej (liminalnej). Zauważył, że w stanie liminalnym, przejściowym między dwiema innymi fazami, uczestnicy rytuału są „pomiędzy”. Nie należą już do społeczności, której byli częścią, ale nie zostali jeszcze włączeni do innej grupy. Liminalność jest według Turnera stanem zawieszenia, niejasnym okresem, którego wyznacznikami mają być: pokora, odosobnienie, sprawdziany, niezdefiniowana przynależność do grupy płciowej oraz communitas. Turner zauważył, iż w pewnych okolicznościach zbiorowości ludzkie tworzą, alternatywne w stosunku do istniejących, instytucje wspólnoty – wolne od hierarchicznej struktury, za to przeniknięte duchem communitas&lt;ref name="Polityka 17/2010"&gt;&lt;/ref&gt;. Według Turnera "„(...) communitas jest spontaniczne, bezpośrednie, konkretne – nie jest kształtowane przez normy, nie jest zinstytucjonalizowane, nie jest abstrakcyjne”". Z communitas mamy do czynienia m.in. w obliczu kataklizmów czy katastrof oraz w przypadku specyficznych zachowań zbiorowych, takich jak pielgrzymki do sanktuariów, parady na festiwalach (np. Festiwal w Rio de Janeiro, Festiwal Karaibski w Londynie).
Wizja antropologii.
Turner sprzeciwiał się antropologii strukturalno-funkcjonalnej formułując własną wizję "antropologii doświadczenia" inspirowaną koncepcjami Wilhelma Diltheya. Jej przedmiotem miało być to, jak jednostki przeżywają własną kulturę - jak ją poznają, jakie mają względem niej uczucia i oczekiwania.

</doc>
<doc id="792085" url="https://pl.wikipedia.org/wiki?curid=792085" title="Jim Dodge">
Jim Dodge

Jim Dodge (ur. 1945) – amerykański pisarz i poeta. Jego powieści znajdują się na pograniczu fantastyki, osadzone są w pejzażu amerykańskim sprzed ery informacji. Porównuje się go do takich pisarzy jak Thomas Pynchon, Richard Brautigan czy J.R.R. Tolkien. Wywodzi się z kręgów pokolenia Beat Generation, liczne fascynacje ich sposobem myślenia dają się w jego dziełach łatwo zauważyć (m.in. fascynacja filozofiami Wschodu i kulturą Indian Amerykańskich, anarchia, kult wartości liberalnych). 
Dodge wykłada Creative Writing na Humboldt State University.
Dzieła.
Fup (1983).
Krótka, acz sugestywna powieść opiewa losy m.in. tytułowej kaczki imieniem Fup. Poza tym bohaterami są dziewięćdziesięcioletni bimbrownik, a właściwie wytwórca whisky o magicznych właściwościach opartej na indiańskiej recepturze oraz jego wnuk, konstruktor-pasjonat płotów. Powieść ta jest kolejnym manifestem wartości liberalnych charakterystycznie podanych dla post beatnika jakim jest autor.
Stone Junction (1990).
Jest to swoista Bildungsroman opowiadająca losy Daniela Pearse'a, dorastaniu pośród wyjętych spod prawa romantycznych wyrzutków specjalizujących się w nietypowych przestępstwach i będących mistrzami w swojej klasie. Daniel, młodo osierocony, dostaje się pod skrzydła enigmatycznej AMO - podziemnej organizacji, która kształci go w arkanach tajnych sztuk: od sztuki wygrywania w pokera i imitacji ludzkich postaci do medytacji i umiejętności stawania się niewidzialnym. Jakkolwiek chaotycznie jawić może się ta powieść widziana w dużym skrócie, pełna jest autentycznego humanizmu i w sposób niebanalny budzi wiarę w możliwości które skrywa ludzka osoba. W wydaniu amerykańskim (Grove Press) zaopatrzona jest we wstęp Thomasa Pynchona.
Rain on the River (2002).
Jest tomem rozmaitych krótkich form prozatorskich i poetyckich pisarza z lat 1970-2001 wydana przez Canongate w roku 2002.

</doc>
<doc id="792087" url="https://pl.wikipedia.org/wiki?curid=792087" title="Ancylostomoza">
Ancylostomoza



</doc>
<doc id="792088" url="https://pl.wikipedia.org/wiki?curid=792088" title="Inicjatywa">
Inicjatywa



</doc>
<doc id="792091" url="https://pl.wikipedia.org/wiki?curid=792091" title="Krzyżówki (województwo pomorskie)">
Krzyżówki (województwo pomorskie)

Krzyżówki (Krzyżanki) – osada w Polsce w województwie pomorskim, w powiecie sztumskim, w gminie Stary Targ przy drodze wojewódzkiej nr 515. Osada wchodzi w skład sołectwa Łoza.
W latach 1975–1998 miejscowość administracyjnie należała do województwa elbląskiego.

</doc>
<doc id="792097" url="https://pl.wikipedia.org/wiki?curid=792097" title="Stephen Quay">
Stephen Quay



</doc>
<doc id="792099" url="https://pl.wikipedia.org/wiki?curid=792099" title="Timothy Quay">
Timothy Quay



</doc>
<doc id="792102" url="https://pl.wikipedia.org/wiki?curid=792102" title="Tom Chorske">
Tom Chorske

Tom Chorske (ur. 18 września 1966 w Minneapolis w stanie Minnesota w USA) – amerykański były zawodowy hokeista na lodzie.
Kariera zawodnicza.
W latach 1989–2000 występował w lidze NHL na pozycji lewoskrzydłowego. Wybrany z numerem (16) w pierwszej rundzie draftu NHL w 1985 przez Montreal Canadiens. Grał w drużynach: Montreal Canadiens, New Jersey Devils, Ottawa Senators, New York Islanders, Washington Capitals, Calgary Flames oraz Pittsburgh Penguins. W 1995 z New Jersey Devils zdobył Puchar Stanleya.
W sezonach zasadniczych NHL rozegrał łącznie 596 spotkań, w których strzelił 115 bramek oraz zaliczył 122 asysty. W klasyfikacji kanadyjskiej zdobył więc razem 237 punktów. 255 minut spędził na ławce kar. W play-offach NHL brał udział 5-krotnie. Rozegrał w nich łącznie 50 spotkań, w których strzelił 5 bramek oraz zaliczył 12 asyst, co w klasyfikacji kanadyjskiej daje razem 17 punktów. 10 minut spędził na ławce kar.

</doc>
<doc id="792111" url="https://pl.wikipedia.org/wiki?curid=792111" title="Katarzyna de Vigri">
Katarzyna de Vigri

Św. Katarzyna de Vigri (Katarzyna z Bolonii) (ur. 8 września 1413 w Bolonii, zm. 9 marca 1463 tamże) – święta Kościoła katolickiego, klaryska, ksieni.
Życiorys.
Była córką profesora uniwersytetu, otrzymała wszechstronne wykształcenie. Stała się słynną malarką miniatur oraz autorką łacińskich i włoskich hymnów. W wieku 10 lat została damą do towarzystwa córki władcy Ferrary Mikołaja III d’Este księżniczki Małgorzaty. Na dworze pozostała do małżeństwa Małgorzaty w 1427 r. W 1431 r. wstąpiła do zakonu klarysek w Ferrarze. Pełniła różne funkcje: pracowała na furcie i w piekarni, później została mistrzynią nowicjatu. W 1456 r. założyła klasztor klarysek w Bolonii, którym kierowała aż do śmierci. Wyróżniała się pokorą. Swoje doświadczenia mistyczne przedstawiła w dziele "Siedem broni duchowych". Pozostawiła pisma ascetyczno-mistyczne, poezje i rysunki. Zapoczątkowała 25 grudnia 1445 r., znane we Włoszech "Nabożeństwo 1000 (tysiąca) „Zdrowaś Maryjo” na Uroczystość Bożego Narodzenia" praktykowane co roku przez klaryski z klasztoru Bożego Ciała w Bolonii.
Patronat.
Jest patronką Bolonii, artystów oraz malarzy.
Dzień wspomnienia.
9 marca
Relikwie.
Jej ciało spoczywa nienaruszone, w pozycji siedzącej w kaplicy przy kościele Bożego Ciała w Bolonii.
Proces kanonizacyjny.
Kanonizowana 22 maja 1712 r. przez Klemensa XI.

</doc>
<doc id="792112" url="https://pl.wikipedia.org/wiki?curid=792112" title="Marina Anisina">
Marina Anisina

Marina Wiaczesławowna Anisina, ros. Марина Вячеславовна Анисина (ur. 30 sierpnia 1975 w Moskwie) – rosyjska łyżwiarka figurowa reprezentująca Francję, startująca w parach tanecznych z Gwendalem Peizeratem. Mistrzyni olimpijska z Salt Lake City (2002) i brązowa medalistka olimpijska z Nagano (1998), mistrzyni świata (2000), dwukrotna mistrzyni Europy (2000, 2002), zwyciężczyni finału Grand Prix (1999) oraz sześciokrotna mistrzyni Francji. Zakończyła karierę amatorską w 2002 roku.
Życie prywatne.
Marina Anisina ma pochodzenie ukraińskie ze strony matki, jest potomkiem kozaków dońskich. Marina zostając łyżwiarką figurową poszła w ślady swojej matki Iriny Czerniajewej, która reprezentowała ZSRR na Zimowych Igrzyskach Olimpijskich 1972. Za to jej ojciec Wiaczesław Anisin był hokeistą i również reprezentował ZSRR. Ma młodszego brata Michaiła, który tak jak ojciec, jest hokeistą rosyjskim. 
W 2007 r. wyszła za mąż za ukraińsko-rosyjskiego aktora Nikitę Dzhigurda, którego poznała podczas występów w rosyjskim show Gwiazdy tańczą na lodzie. W 2009 r. na świat przyszedł ich syn MicAngel, a rok później córka Eva Vlada. W 2015 r. ogłosili, że znów spodziewają się dziecka, jednak Marina poroniła. W październiku 2016 r. Marina złożyła pozew o rozwód, który otrzymała miesiąc później.
Kariera.
Anisina rozpoczęła treningi łyżwiarskie w wieku 4 lat. Jej matka, która doświadczyła wielu kontuzji w konkurencji par sportowych, odradziła córce pójście w jej ślady, dlatego Marina zdecydowała się występować w parach tanecznych. Jej pierwszym partnerem był Siergiej Sachnowski.
Kariera juniorska.
W latach 1989–1992 występowała z Ilją Awierbuchem i wspólnie reprezentowali Związek Radziecki, a następnie Rosję. Odnosili wspólnie sukcesy w kategorii juniorów na arenie międzynarodowej. Dwukrotnie zostali mistrzami świata juniorów – w 1990 r. i 1992 r. Ich współpraca zapowiadała się na owocną, jednak Awierbuch zakochał się w Irinie Łobaczowej i zostawił Anisinę, by jeździć z ukochaną (Łobaczowa i Awierbuch byli później małżeństwem).
Kariera seniorska.
Pozostawiona bez partnera Anisina napisała listy z propozycją współpracy do dwóch łyżwiarzy, których znała z występów na zawodach juniorskich. Jeden z listów zaadresowany był do Gwendala Peizerata, który tańczył wówczas z Mariną Morel, a drugi do Kanadyjczyka Victora Kraatza. Na początku, obydwa pozostały bez odpowiedzi. Jednakże, gdy z powodów zdrowotnych Morel zmuszona była zakończyć karierę sportową, Peizerat zdecydował się odpisać na list Anisiny. Rezultatem tej wymiany korespondencji był wyjazd Anisiny do Francji i rozpoczęcie wspólnych treningów. W 1993 r. Anisina rozpoczęła współpracę z Peizeratem. Marina chciała, aby Gwendal wyjechał z nią trenować do Rosji, jednak po sprzeciwie jego rodziny Marina zdecydowała się pozostać w Lyonie. Rozpoczęła również naukę języka francuskiego, a Gwendal starał się godzić treningi z kontynuowaniem edukacji. Pierwszy rok ich wspólnej jazdy był obfity we wzloty i upadki, para była blisko zerwania współpracy. Ich trenerka Muriel Boucher-Zazoui przyznała, że byli przeciwieństwami pod względem charakterów, ale ich współpraca od początku wyglądała obiecująco.
Od pierwszego sezonu 1993/94 Anisina i Peizerat szybko zaczęli odnosić sukcesy, a gdy Rosjanka otrzymała francuski paszport, stał się on dla pary przepustką umożliwiającą start w igrzyskach olimpijskich w 1998 r., gdyż Anisina otrzymała obywatelstwo zbyt późno, aby wziąć udział w Zimowych Igrzyskach Olimpijskich 1994. Przez dziewięć kolejnych sezonów nie schodzili z podium Trophée Eric Bompard oraz zdobywali kolejne medale podczas innych zawodów z cyklu Grand Prix. W latach 1996–2001 zdobyli sześć tytułów mistrzowskich we Francji. Od 1997 r. regularnie stawali na podium mistrzostw Europy i świata. Na igrzyskach olimpijskich w 1998 r. w Nagano wywalczyli brązowy medal przegrywając jedynie z rosyjskimi duetami Oksana Griszczuk/Jewgienij Płatow oraz Anżelika Kryłowa/Oleg Owsiannikow.
W 1999 r. obronili wicemistrzostwo na dwóch najważniejszych imprezach sezonu. W sezonie 1999/00 byli niepokonani, wywalczyli złoty medal na mistrzostwach świata i mistrzostwach Europy. Rok 2001 okazał się powrotem do srebrnych medali, ale kolejny sezon olimpijski należał już tylko do nich, gdyż przegrali jedynie podczas finału Grand Prix w Kitchener. Sezon olimpijski rozpoczęli od tytułu mistrzów Europy w Lozannie, następnie wzięli udział w swoich drugich igrzyskach olimpijskich w Salt Lake City. Tym razem byli najlepsi i wywalczyli tytuł mistrzów olimpijskich. Byli pierwszą parą taneczną z Francji, która zdobyła mistrzostwo olimpijskie. Największym sukcesem w karierze zakończyli amatorską karierę i od tego momentu brali udział jedynie w rewiach łyżwiarskich. Ich znakiem rozpoznawczym podczas występów było podnoszenie, w którym to Marina podnosi Gwendala.
Po zakończeniu kariery.
Kilka lat po zakończeniu występów amatorskich Anisina i Peizerat brali udział w rewiach łyżwiarskich m.in. "Stars on Ice". Anisina trenowała również młodych łyżwiarzy we francuskim klubie S.O.G.M.A. 13 w Marsylii. Oprócz tego zajmowała się choreografią dla innych łyżwiarzy. 

</doc>
<doc id="792113" url="https://pl.wikipedia.org/wiki?curid=792113" title="Spójniki">
Spójniki



</doc>
<doc id="792115" url="https://pl.wikipedia.org/wiki?curid=792115" title="Czasowniki">
Czasowniki



</doc>
<doc id="792116" url="https://pl.wikipedia.org/wiki?curid=792116" title="Kościelec (Bukowo)">
Kościelec (Bukowo)

Kościelec (daw. "Neudorf", niem. "Altkirch") – przysiółek wsi Bukowo w Polsce, położony w województwie pomorskim, w powiecie sztumskim, w gminie Stary Targ. Przysiółek wchodzi w skład sołectwa Bukowo.
Miejscowość powstała jako osada folwarczna składająca się z dworu, parku oraz budynków gospodarczych i inwentarskich. Na północ od folwarku znajdowała się zabudowa mieszkalna. Osada istniała już w XVIII wieku. Nie zachował się jej dawny układ przestrzenny. Dwór i budynki gospodarcze zostały zburzone. Zachował się park z II połowy XIX wieku, w 1978 wpisany do rejestru zabytków (nr rej. A-921).
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="792119" url="https://pl.wikipedia.org/wiki?curid=792119" title="Yvon Corriveau">
Yvon Corriveau

Yvon Corriveau (ur. 8 lutego 1967 roku w Welland w prowincji Ontario w Kanadzie) – kanadyjski były zawodowy hokeista na lodzie.
W latach 1985–1994 rozegrał 9 sezonów w lidze NHL na pozycji lewoskrzydłowego. Wybrany jako dziewiętnasty w pierwszej rundzie draftu NHL w 1985 roku przez Washington Capitals. Grał w drużynach: Washington Capitals, Hartford Whalers oraz San Jose Sharks.
W sezonach zasadniczych NHL rozegrał łącznie 280 spotkań, w których strzelił 48 bramek oraz zaliczył 40 asyst. W klasyfikacji kanadyjskiej zdobył więc razem 88 punktów. 310 minut spędził na ławce kar. W play-offach NHL brał udział 5-krotnie. Rozegrał w nich łącznie 29 spotkań, w których strzelił 5 bramek oraz zaliczył 7 asyst, co w klasyfikacji kanadyjskiej daje razem 12 punktów. 50 minut spędził na ławce kar.

</doc>
<doc id="792120" url="https://pl.wikipedia.org/wiki?curid=792120" title="Lebiedzie-Kolonia">
Lebiedzie-Kolonia

Lebiedzie-Kolonia – kolonia wsi Lebiedzie w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="792124" url="https://pl.wikipedia.org/wiki?curid=792124" title="Święta Katarzyna Szwedzka">
Święta Katarzyna Szwedzka



</doc>
<doc id="792126" url="https://pl.wikipedia.org/wiki?curid=792126" title="Erytrodermia">
Erytrodermia

Erytrodermia () – uogólnione zajęcie skóry przez chorobę, przejawiające się zaczerwienieniem i złuszczaniem na ponad 90% powierzchni skóry. Leczenie jest przyczynowe.
Przyczyny.
Do chorób prowadzących do erytrodermii należą:
Nierzadko erytrodermia jest spowodowana lekami.

</doc>
<doc id="792131" url="https://pl.wikipedia.org/wiki?curid=792131" title="Rdzeń trójspółgłoskowy">
Rdzeń trójspółgłoskowy



</doc>
<doc id="792133" url="https://pl.wikipedia.org/wiki?curid=792133" title="Psio Crew">
Psio Crew

Psio Crew – formację stworzyli Maciej „Kamer” Szymonowicz i Mateusz „Gooral” Górny w 2004 roku w Bielsku-Białej. Grupa prezentuje połączenie tradycyjnych melodii z elementami drum and bass, trip hop i dub, ragga, hip-hop, które zrobiło spore zamieszanie na scenie muzycznej w kraju i zagranicą, a zestawienie góralskiego śpiewu z beatboxem stało się oryginalną wizytówką zespołu.
Dotychczas twórcze eksperymenty Psio Crew przeprowadzone na muzyce ludowej zostały zapisane na debiutanckim albumie „Szumi Jawor Soundsystem”, który ukazał się w 2007 roku. Jak można przeczytać na okładce albumu, „płyta powstała z potrzeby tworzenia oraz z radości poruszania się w otwartej przestrzeni muzyki jednoczącej stary i nowy czas”.
Psio Crew zagrało na kilkudziesięciu najważniejszych festiwalach, m.in. Siget Festival (Budapeszt, Węgry), Fusion Festival (Larz, Niemcy), Open’er Festival (Polska), Przystanek Woodstock (Polska), Terra Polska (Berlin, Niemcy), Colours of Ostrava (Czechy). Kapela Psio Crew reprezentowała Polskę w Izraelu na festiwalu Jerusalem Art&amp;Craft Fair oraz podczas dni polskich w Baku w Azerbejdżanie. Zespół wystąpił również w słynnym klubie jazzowym Porgy&amp;Bess w Wiedniu, na Lotos Jazz Festiwal Zadymka Jazzowa w Bielsku-Białej oraz w Studio Koncertowym Polskiego Radia im. Witolda Lutosławskiego w Warszawie.
W 2006 r. grupa otrzymała pierwszą nagrodę w konkursie IV Wielka Majówka Tatrzańska w Zakopanem oraz III nagrodę podczas konkursu organizowanego przez Polskie Radio w ramach festiwalu „Nowa Tradycja”. W 2007 r. zespół otrzymał Machinera, nagrodę przyznawaną przez miesięcznik Machina za interesujący debiut muzyczny, w 2008 roku Psio Crew zostało nominowane do Fryderyka w dwóch kategoriach: Album Etno/Folk i Nowa Twarz Fonografii. W roku 2009 zespół wziął udział w projekcie „Strefa Artystyczna” realizowanym w Tbilisi. W ramach projektu powstał wspólny polsko-gruzińsko-afrykański utwór „Sissa”. Utwór został wydany jako singiel w 2010 r.
W 2010 roku zespół na blisko 5 lat zawiesił działalność. W tym czasie Maciej i Katarzyna Szymonowicz stworzyli projekt Gajdosze, przez dwa lata prowadzili badania terenowe dokumentując archaiczna muzykę góralską. Efektem projektu jest dwustustronicowy album „Gajdosze” oraz dwie płyty ze współczesną i archiwalną muzyką góralską (I Nagroda „Fonogram Źródeł 2014” – Nowa Tradycja). Mateusz Górny stworzył projekt Gooral i nagrał następujące płyty „Ethno Elektro” (2011 r.) Gooral &amp; Mazowsze dvd i cd (2013 r.) oraz „Better Place” (2014 r.). Pozostali członkowie zespołu stworzyli zespół Off-C.
W 2015 roku zespół Psio Crew reaktywował swoją działalność, a swój pierwszy po latach koncert zagrał 23 września w Warszawie podczas największego w Polsce festiwalu muzyki etno/world „Skrzyżowanie Kultur” – Sounds Like Poland.
Skład.
Opracowano na podstawie materiału źródłowego.

</doc>
<doc id="792138" url="https://pl.wikipedia.org/wiki?curid=792138" title="Droga wojewódzka nr 907">
Droga wojewódzka nr 907

Droga wojewódzka nr 907 (DW907) – droga wojewódzka w zachodniej części województwa śląskiego o długości 57 km łącząca Niewiesze z Wygodą. Droga przebiega przez 4 powiaty: gliwicki (gmina Rudziniec, gmina Toszek, gmina Wielowieś), tarnogórski (gmina Tworóg), lubliniecki (gmina Koszęcin, gmina Boronów), częstochowski (gmina Konopiska).

</doc>
<doc id="792139" url="https://pl.wikipedia.org/wiki?curid=792139" title="Droga wojewódzka nr 921">
Droga wojewódzka nr 921

Droga wojewódzka nr 921 (DW921) – droga wojewódzka w zachodniej części województwa śląskiego o długości 38 km łącząca Zabrze z Rudami. Droga przebiega przez 2 powiaty: gliwicki (gmina Gierałtowice, miasto Knurów, gmina Pilchowice), raciborski (gmina Kuźnia Raciborska) i Zabrze.

</doc>
<doc id="792141" url="https://pl.wikipedia.org/wiki?curid=792141" title="Śledziówka">
Śledziówka

Śledziówka – osada w Polsce w województwie pomorskim, w powiecie sztumskim, w gminie Stary Targ. Wieś wchodzi w skład sołectwa Jordanki.
Do 2005 istniała osada Śledziówka Mała i przysiółek Śledziówka Wielka (niem. odpowiednio "Klein Heringshoeft" i "Gross Heringshoeft"). Większą powierzchnię miała Śledziówka Wielka. Nazwy zniesiono i utworzono nazwę Śledziówka.
Historia.
W przeszłości były to dobra rycerskie oraz osady folwarczne składające się z dworów, parków oraz budynków gospodarczych i inwentarskich. Zachował się pierwotny układ ruralistyczny Śledziówki Wielkiej, prawdopodobnie z XIII wieku. W XIX wieku w obu miejscowościach zajmowano się hodowlą bydła i koni. W Śledziówce Wielkiej znajdowała się mleczarnia. Wśród mieszkańców osoby wyznania katolickiego wyraźnie przeważały tam nad ewangelikami, w Śledziówce Małej proporcje były bardziej wyrównane. W Śledziówce Małej dawny układ przestrzenny ani żadne elementy osady folwarcznej nie zostały zachowane, jednak utrzymały się pojedyncze budynki z końca XIX wieku. Zachowały się natomiast XIX-wieczne m.in. dwór i park, powstałe w Śledziówce Wielkiej, a także tamtejsza kapliczka przydrożna z początku XX wieku.
W latach 1945–1975 miejscowości administracyjnie należały do województwa gdańskiego, a w latach 1975–1998 do województwa elbląskiego.

</doc>
<doc id="792142" url="https://pl.wikipedia.org/wiki?curid=792142" title="Teresa Remiszewska">
Teresa Remiszewska

Teresa Remiszewska-Damsz (ur. 19 czerwca 1928 w Międzychodzie, zm. 2 marca 2002 w Sopocie) – polska żeglarka, jachtowy kapitan żeglugi wielkiej, instruktorka żeglarstwa, harcmistrz Związku Harcerstwa Polskiego i członkini Rady Harcerskiego Kręgu Morskiego, prekursorka samotnego kobiecego żeglarstwa w Polsce.
Córka Jadwigi i Kazimierza Remiszewskich, miała dwie starsze siostry, wnuczka lekarza Andrzeja Chramca. W czasie okupacji kształciła się na tajnych kompletach, a po wojnie studiowała na Uniwersytecie Jagiellońskim.
Po zawarciu związku małżeńskiego mieszkała w Nowej Hucie (1948), a od 1965, po rozwodzie, ponownie w Gdyni, podejmując pracę w jacht klubach Stal oraz Gryf, a następnie w Stoczni im. Komuny Paryskiej.
W 1970 jako pierwsza Polka odbyła samotny rejs po Bałtyku na jachcie "Zenit", na trasie długości 690 mil. Za ten wyczyn otrzymała w 1970 roku III nagrodę „Rejs Roku”. Rejs i nagroda przyniosły jej popularność, przez co mogła wziąć udział w 1972 roku w IV Transatlantyckich Regatach Samotnych żeglarzy OSTAR, w których wystartowała na jachcie "Komodor". Była czwartą w historii żeglarstwa kobietą, która samotnie przepłynęła Atlantyk (w czasie 57 dni, 3 godzin i 18 minut). Swój oceaniczny rejs opisała w książce „Z goryczy soli moja radość”. Wzbogacona o dwa aneksy książka została wznowiona w 2019 roku przez Wydawnictwo "Bernardinum". 
Po powrocie z USA wyszła za mąż za poznanego tam Jerzego Damsza, ostatniego dowódcę 307 Dywizjonu Myśliwców Nocnych w Anglii. Jego powrót do kraju spowodował tajne śledztwo służb "o szpiegostwo", co uniemożliwiło zorganizowanie pierwszego samotnego rejsu kobiecego dookoła świata.
Na przełomie lat 70. i 80. pracowała w redakcji pisma "Żagle i jachting motorowy". Była członkiem NSZZ „Solidarność”, pracowała w komisji ochrony środowiska przy Krajowej Komisji Porozumiewawczej NSZZ „Solidarność”. Za działalność niezależną w stanie wojennym została po donosie współpracownika zatrzymana 23 grudnia 1982, następnie aresztowana od 24 grudnia 1982 do 21 marca 1983, ostatecznie postępowanie przeciwko niej umorzono w 1983.
Przetłumaczyła (pod pseudonimem Urszula Karpińska) wydaną w podziemiu pracę Normana Daviesa „Orzeł biały, czerwona gwiazda”.
Teresę Remiszewską uhonorowano między innymi: wpisem do Panteonu Gdyni, ulicami w Gdyni i Międzychodzie, Gwiazdą w Alei Zasłużonych Ludzi Morza w Rewie i tablicą w Alei Żeglarstwa Polskiego w Basenie im.Mariusza Zaruskiego w Gdyni.
Pochowana na cmentarzu komunalnym w Sopocie (kwatera N4-19-14).

</doc>
<doc id="792145" url="https://pl.wikipedia.org/wiki?curid=792145" title="Acidofil">
Acidofil



</doc>
<doc id="792146" url="https://pl.wikipedia.org/wiki?curid=792146" title="Amrita Rao">
Amrita Rao

Amrita Deepak Rao (ur. 17 czerwca 1981 w Chritrapur) – aktorka indyjska, występująca w bollywoodzkich produkcjach. Najbardziej jest znana z filmów "Jestem przy tobie" i "Vivah".
Życie osobiste.
Amrita Rao urodziła się w 1981 roku. Biegle mówi w językach Marathi, Hindi, Konkani i angielskim. Uczęszczała do Canossa High School w Mumbaju i Sophia College. Ukończyła studia na wydziale psychologii. Ma siostrę bliźniaczkę, Preetę Rao.
Życie zawodowe.
Kariera modelki.
Podczas studiów w Sophia College, Rao zgłosiła się do castingu reklamy Fairever Face Cream. Występy w reklamach "Cadbury’s Perk Karwa Chaut" i "Bru Coffee" doprowadziły do tego, że zaczęła otrzymywać oferty aktorskie od bollywoodzkich reżyserów, z których jednak zrezygnowała chcąc ukończyć studia. Po otrzymaniu tytułu magistra, wybrała profesję aktorską.
Kariera aktorki.
Zanim Amrita Rao zaczęła występować w filmach, znana już była z licznych reklam. Jako aktorka zadebiutowała w 2002 roku, jednak to "Jestem przy tobie" przyniosło jej sławę i uznanie krytyków (nominacja do Nagrody Filmfare dla Najlepszej Aktorki Drugoplanowej). W filmie Farah Khan Amrita Rao zagrała Sanjanę – zakochaną w Luckym (Zayed Khan), zbuntowaną córkę generała Baghshiego, którą chronić ma major Ram (Shah Rukh Khan). Farah Khan powiedziała o swojej bohaterce: "Amrita w tym filmie to ja". 

</doc>
<doc id="792147" url="https://pl.wikipedia.org/wiki?curid=792147" title="Karambol">
Karambol

Karambol (fr. "carambolage", ang. "carom" lub "carambole", zwany także bilardem francuskim) – gra bilardowa i zarazem sport, który narodził się we Francji. Obecnie jest najmniej popularną odmianą bilardu. 
Pochodzenie nazwy.
Nazwa "karambol" wywodzi się od francuskiego słowa "carambolage", które wywodzi się z kolei od słowa "carambola", którym niegdyś nazywało się czerwoną bilę. Nazwa ta, zapożyczona z języka marathi używanego w Indiach, pochodzi od małego czerwonego owocu rosnącego w Azji, który jest zbliżony rozmiarami do bili karambolowej.
Wyposażenie potrzebne do gry.
Stół.
Stół karambolowy jest o stopę większy niż stół do ósemki: ma długość 10 stóp (2,84 m) i szerokość 5 stóp (1,42 m). Główną różnicą jest brak łuz i jedynie trzy oznaczenia, na których stawia się bile.
Pierwsze stoły karambolowe, wyrabiane w średniowieczu, nie były jak dzisiaj pokryte suknem – te pojawiły się dopiero pod koniec XV wieku. Sukna miały wtedy różne kolory. Dopiero w XVI wieku zadecydowano, aby wszystkie stoły karambolowe były pokryte suknem w kolorze ciemnozielonym (imitującym barwę trawy); kolor taki był użyteczny, ponieważ można było grać na nim przez długi czas bez zmęczenia oczu. Obecnie coraz bardziej popularne – szczególnie w karambolu trójbandowym – staje się sukno w barwie niebieskiej. Sukno jest wyrabiane ze 100% wełnianej przędzy.
Współczesne profesjonalne stoły karambolowe posiadają także podgrzewaną elektrycznie płytę. Powoduje to, że z sukna usunięta zostaje wilgoć, a jego włosie unosi się. Dzięki temu stół staje się "szybszy" – bile mogą się po nim znacznie szybciej i dłużej toczyć.
Bile.
Bile karambolowe, nazywane także czasem kulami, były wyrabiane z rozmaitych materiałów, takich jak stal i inne metale, kość słoniowa, glina, tworzywa sztuczne czy drewno. Początkowo były one wyrabiane z drewna. Później, gdy Francja rozpoczęła rozwijać kolonie w Afryce, bile zaczęto wyrabiać z kości słoniowej i przy tym materiale pozostano przez ponad 300 lat. Dopiero na początku XX wieku, ze względów ekonomicznych i ekologicznych, zaprzestano jej używania. Następnie używano bil z celuloidu, ale były one łatwopalne, więc zrezygnowano z ich produkcji ze względów bezpieczeństwa. Współcześnie używa się bil z żywicy fenolowej.
Do gry używa się trzech bil: jednej czerwonej, jednej białej oraz jednej żółtej (lub białej z kropką, tzw. bili pikowej) o wymiarach 61,5 mm. Bile te są znacznie większe od bil snookerowych oraz tych używanych w bilardzie amerykańskim. Ich waga według oficjalnych przepisów powinna wynosić od 7 do 7½ uncji (około 200 gramów).
Kije.
Kije karambolowe również zmieniały się na przestrzeni wieków. Pierwsze kije były jednolite, krótsze, z silnie rozszerzoną i zagiętą końcówką, która ułatwiała takie zagrania jak np. "massé". Pod koniec XVIII wieku zaczęto grać prostymi i dłuższymi kijami z kredowaną końcówką. Kije te, stosowane do dziś we wszystkich odmianach bilardu, ułatwiały wiele prostych zagrań, ale znacznie też utrudniły popisowe zagrania, m.in. z użyciem silnej rotacji.
Zasady gry.
Przed grą.
Na stole umieszczone są trzy bile: biała, biała z kropką lub żółta (pikowa) oraz czerwona. Każdy gracz ma swoją bilę – białą lub pikową. Na początku partii odbywa się losowanie – jego zwycięzca otrzymuje bilę pikową.
Następnie odbywa się rozgrywka wstępna o rozbicie, zwana również losowaniem "á la bande". Obaj gracze podchodzą do stołu i uderzają swoje bile tak, aby znalazły się jak najbliżej bandy dolnej. Obie bile nie mogą się zderzyć ani dotknąć bili czerwonej. Wygrywa ten gracz, którego bila znalazła się najbliżej i rozpoczyna on grę.
Rozgrywka.
Celem gry jest zdobycie jak największej liczby zderzeń ("carambolage"). Zderzenie następuje gdy bila danego gracza dotknie pozostałych dwóch bil. Za każde zderzenie gracz dostaje 1 punkt. Nie ma punktów ujemnych – punkty raz już zdobyte nie mogą być odjęte. Gra toczy się do zdobycia określonej wcześniej liczby punktów. 
Istnieje wiele innych odmian karambolu, w których dla utrudnienia gry ustalono różne warunki, które muszą być spełnione, aby zderzenie zostało zaliczone, np.:
Błędy.
Błąd i odejście od stołu następuje gdy:
Karambol współcześnie.
W wieku XIX i do połowy XX wieku bilard ten był popularny w miejscowości Łobez (dawniej Labes) na Pomorzu, gdzie nosił on nazwę "Labeser Krambulage," do którego stoły sprowadzili stacjonujący tutaj w latach 1806-08 napoleońscy żołnierze (4 szwadrony francuskich huzarów i XII francuski pułk kirasjerów). Łobeskie zasady tej gry nie zachowały się, ale były takie, że nie dawały szans przybyszom na pokonanie miejscowych. Łobeskim mistrzem tej odmiany bilardu był ksiądz, ojciec Halenorth.
Karambol jest współcześnie mało popularną odmianą bilardu. Klubów, które posiadają stoły karambolowe jest bardzo mało, a stoły karambolowe są w niektórych regionach Europy trudno dostępne.
Zupełnie inaczej jest jednak w Azji, gdzie w ostatnich latach karambol przeżywa rozkwit. Sport ten jest szczególnie popularny w Chinach, Korei Południowej, Malezji, Japonii, Tajlandii, Wietnamie czy też innych południowo-wschodnich państwach azjatyckich. Z tych właśnie państw pochodzi najwięcej profesjonalnych graczy w karambol, a "Asian Games" jest jak na razie największym turniejem tego sportu.
Obecnie do najlepszych graczy w karambol należą: Semih Saygıner, Sa Pauk, Hwang Deuk-hee, Lee Sang-chun, Reynaldo Grandea, Akio Shimada, Ryuji Umeda, Kim Jung-kyu, Trần Đình Hòa, Dương Hoàng Anh, Nobuaki Kobayashi oraz Patrick Ooi.

</doc>
<doc id="792150" url="https://pl.wikipedia.org/wiki?curid=792150" title="Philippe Pinel">
Philippe Pinel

Philippe Pinel (ur. 20 kwietnia 1745 w Saint-Paul-Cap-de-Joux, zm. 25 października 1826 w Paryżu) − francuski lekarz, przedstawiciel idei oświecenia, uważany za twórcę nowoczesnej psychiatrii. Jako pierwszy zaczął traktować chorych psychicznie zgodnie z duchem praw każdego człowieka do życia w wolności i decydowania o własnym losie. Zaczął stosować w ich leczeniu terapię zajęciową. Stwierdził także, że ruch powoduje u chorych poprawną aktywność i polepsza ich funkcjonowanie, co zaowocowało powstaniem "rehabilitacji psychologicznej". Wyróżnił w swojej klasyfikacji chorób "manię bez delirium" (manie sans délire), odnosząc ją do osób, które dzisiaj określa się jako "antysocjalne" lub "psychopatyczne". Jako jeden z pierwszych stworzył definicję upośledzenia umysłowego.

</doc>
<doc id="792151" url="https://pl.wikipedia.org/wiki?curid=792151" title="Edmund Zieleniewski">
Edmund Zieleniewski

Edmund Jan Kanty Zieleniewski (ur. 1855, zm. 22 czerwca 1919 w Krakowie) – polski inżynier, przemysłowiec, działacz społeczny.
Życiorys.
Był synem Ludwika i bratem Leona. Wykształcenie zdobył na Politechnice w Wiedniu. Był dyrektorem technicznym odpowiedzialnym za większość projektów maszyn powstałych w fabryce Zieleniewskiego w Krakowie. Ponadto odpowiadał za fabryki zakładu działające w Sanoku (zob. Polskie Fabryki Maszyn i Wagonów – L. Zieleniewski w Krakowie, Lwowie i Sanoku S.A., Fabryka Sanocka) i we Lwowie. W 1906 wraz z bratem Leonem rozpoczął budowę nowej fabryki przy ul. Grzegórzeckiej w Krakowie. Brał czynny udział w życiu publicznym, między innymi pracował w krakowskiej Izbie Handlu i Przemysłu, był egzaminatorem na Politechnice Lwowskiej, był członkiem Krajowej Komisji dla Spraw Przemysłowych, do 1907 był posłem do parlamentu wiedeńskiego XI kadencji (1907-1911).
Był wielokrotnie odznaczany (m.in. Krzyżem Komandorskim Orderu Franciszka Józefa w 1913). W 1914 brał udział w pracach Naczelnego Komitetu Narodowego w Sekcji dla Handlu i Przemysłu. Przewodniczący Oddziału Kasy i Kontroli Departamentu Skarbowego Sekcji Zachodniej NKN w 1914 roku. W 1918 został przewodniczącym Komisji Przemysłu, Handlu i Rzemiosła. Był naczelnikiem wydziału przemysłu i handlu Polskiej Komisji Likwidacyjnej w 1918.
Zmarł 22 czerwca 1919 w Krakowie. Został pochowany w grobowcu rodzinnym na Cmentarzu Rakowickim w Krakowie (pas 22).
Miał synów Wiktoryna (1890-1921), Edmunda Pawła.

</doc>
<doc id="792154" url="https://pl.wikipedia.org/wiki?curid=792154" title="Wydmina">
Wydmina

Wydmina (kaszb. "Wëdminô") – nieoficjalny przysiółek wsi Łaszka w Polsce położona w województwie pomorskim, w powiecie nowodworskim, w gminie Sztutowo.
Miejscowość leży na obszarze Żuław Wiślanych.
W latach 1975–1998 miejscowość administracyjnie należała do województwa elbląskiego.

</doc>
<doc id="792158" url="https://pl.wikipedia.org/wiki?curid=792158" title="Bilard francuski">
Bilard francuski



</doc>
<doc id="792159" url="https://pl.wikipedia.org/wiki?curid=792159" title="Wojciech Kamiński (aktor)">
Wojciech Kamiński (aktor)

Wojciech Kamiński (także jako Znany Wojtek Kamiński; ur. 25 maja 1973) – polski aktor kabaretowy, stand-uper. Były członek kabaretów Miłe Twarze i Jurki. Związany z wytwórnią filmową A’Yoy, Inicjatywą Filmową, Zrzeszonymi Klubami Literackimi oraz Projektem/Kabaretem Kwiaty. Współpracował z Grzegorzem Halamą. Od 2020 roku występuje jako stand-uper. Kamiński występuje w zielonogórskiej szóstce piłkarskiej Senator (wcześniej Senator Gęba).
Wcielał się w postać Kena Heighly, narzeczonego Dorin Owens w emitowanym przez telewizję Polsat oraz TV4 serialu kabaretowym "Spadkobiercy". Gra tę postać także w odcinkach prezentowanych na przeglądach kabaretowych, które nie są nagrywane dla telewizji. Wraz z Przemysławem Żejmą prowadził program Śmiechu warte w TVP1.

</doc>
<doc id="792175" url="https://pl.wikipedia.org/wiki?curid=792175" title="Michał Paszczyk">
Michał Paszczyk

Michał Paszczyk (ur. 16 czerwca 1976 we Wrocławiu) – polski aktor i artysta kabaretowy.
Kariera.
Absolwent Liceum Ogólnokształcącego nr XVII im. Agnieszki Osieckiej we Wrocławiu (rocznik 1995) i Wydziału Aktorskiego filii PWST we Wrocławiu (rocznik 2000). Artysta kabaretów K.O.P.P., Pralka, Neo-Nówka (2005–2007), a od 2008 związany z kabaretem Paranienormalni.
Przez kilka lat był DJ-em wrocławskiej rozgłośni Radia Eska.

</doc>
<doc id="792181" url="https://pl.wikipedia.org/wiki?curid=792181" title="High-Speed Circuit-Switched Data">
High-Speed Circuit-Switched Data



</doc>
<doc id="792182" url="https://pl.wikipedia.org/wiki?curid=792182" title="Homomorfizm grup">
Homomorfizm grup

Homomorfizm grup – funkcja odwzorowująca grupę w grupę, czyli przekształcenie "zachowujące strukturę" tych algebr.
Zapoznanie się ze strukturą wewnętrzną grupy możliwe jest przede wszystkim poprzez obserwację sposobu, w jaki oddziałuje ona z innymi grupami albo sama z sobą; oddziaływanie to odbywa się właśnie za pomocą homomorfizmów, dlatego aby zrozumieć budowę danej grupy, należy zgłębić związane z nią homomorfizmy. Przykładem mogą być homomorfizmy danej grupy w grupę jej wzajemnie jednoznacznych homomorfizmów ("automorfizmów"), w grupę jej bijekcji ("grupę symetryczną"), czy ogólniej: w grupę bijekcji ustalonego zbioru – są to odpowiednio działanie grupy na zbiorze swoich elementów poprzez automorfizmy bądź bijekcje oraz działanie grupy na dowolnym zbiorze. Ważnym wynikiem jest twierdzenie Cayleya mówiące, że elementy dowolnej grupy można utożsamiać z pewną podgrupą bijekcji danej grupy (grupy symetrycznej; wszystkie grupy można więc traktować jako grupy przekształceń). Przedstawienie grupy w postaci (wewnętrznego) "iloczynu prostego" dwóch jej podgrup można scharakteryzować za pomocą pary homomorfizmów wspomnianej grupy w siebie (mianowicie "endomorfizmów ortogonalnych"); homomorfizmy grupy w grupę wzajemnie jednoznacznych homomorfizmów (automorfizmów) innej grupy pojawiają się m.in. w definicji "zewnętrznego iloczynu półprostego" (zob. iloczyny grup).
Definicja.
Niech formula_1 będą grupami, w których działanie grupowe oznaczane będzie odpowiednio za pomocą zestawienia oraz kropki. Przekształcenie formula_2 nazywa się homomorfizmem grupy formula_3 w grupę formula_4 jeżeli dla każdego formula_5 zachodzi
Działanie homomorfizmu formula_7 na elemencie formula_8 zwyczajowo zapisywane formula_9 lub po prostu formula_10 bywa w niektórych monografiach odwracane: formula_11 można również spotkać się z oznaczeniem formula_12 Wówczas własności charakteryzujące homomorfizm zapisuje się formula_13 lub formula_14 przy czym notacja „potęgowa” stosowana jest przede wszystkim dla grup w zapisie multiplikatywnym, a „iloczynowa” (prosta i odwrócona) zwykle dla grup w zapisie addytywnym, tzn. formula_15 zamiast formula_16.
Własności.
Homomorfizmy.
Od homomorfizmów ogólnych struktur algebraicznych wymaga się, by zachowywały każdy jej element składowy; w przypadku grup oprócz działania grupowego zachowywane powinny być więc element neutralny i odwracanie elementów. Dla homomorfizmów grup oba te warunki wynikają z powyższego; niech formula_17 wtedy zachodzą następujące własności:
Homomorfizmy zachowują również potęgę elementu,
jednakże nie zachowują rzędu, a jedynie podzielność (zob. "Przykłady" i twierdzenie Lagrange’a)
Inne morfizmy.
Endomorfizmem nazywa się dowolny homomorfizm formula_22 Homomorfizm odwracalny, tzn. homomorfizm formula_23 dla którego istnieje homomorfizm odwrotny formula_24 czyli spełniający tożsamość formula_25 gdzie formula_26 jest homomorfizmem tożsamościowym odpowiedniej grupy, nazywa się izomorfizmem. Grupy formula_1 dla których istnieje izomorfizm, nazywa się "izomorficznymi" i oznacza formula_28 relacja izomorficzności grup jest relacją równoważności w klasie wszystkich grup
Endomorfizmy będące zarazem izomorfizmami nazywa się automorfizmami – można je uważać za uogólnienia symetrii grupy. Ponieważ izomorfizm formula_29 odwrotny do izomorfizmu formula_7 również jest izomorfizmem, to automorfizmy danej grupy formula_3 tworzą grupę, w której działaniem jest ich składanie formula_32 a elementem neutralnym jest izomorfizm tożsamościowy formula_33
"Monomorfizmy" i "epimorfizmy" to homomorfizmy mające odpowiednio lewo- i prawostronną własność skracania; z kolei "bimorfizm" to homomorfizm będący jednocześnie monomorfizmem i epimorfizmem; dowolny izomorfizm jest bimorfizmem, lecz niekoniecznie odwrotnie.
Powyższe definicje zaczerpnięte są wprost z teorii kategorii. Choć pojęcia endomorfizmu nie sposób sformułować w inny sposób, to izomorfizmy grup są w istocie ich bimorfizmami, przez co w teorii grup termin „bimorfizm” jest zupełnie nieznany i nieużywany. Na gruncie teorii mnogości monomorfizmy i epimorfizmy to homomorfizmy odpowiednio iniektywne (różnowartościowe) i suriektywne („na”), co oznacza, że izomorfizmy (bimorfizmy) są homomorfizmami bijektywnymi (wzajemnie jednoznacznymi). Do scharakteryzowania iniekcji i suriekcji wykorzystać można odpowiednio pojęcia "jądra" i "obrazu" funkcji – dzięki temu dla monomorfizmów jądro homomorfizmu będące relacją równoważności musi być równością (tzn. homomorfizm musi „odróżniać” wszystkie elementy dziedziny), a dla epimorfizmów obraz homomorfizmu musi być całą przeciwdziedziną.
Jądro i obraz.
W algebrze jądro i obraz homomorfizmu formula_7 definiuje się odpowiednio jako zbiory
oraz
gdzie formula_37 i formula_38 oznaczają odpowiednio obraz i przeciwobraz elementu bądź zbioru w przekształceniu formula_39 Obraz formula_40 jest podgrupą w formula_4 a jądro formula_42 jest podgrupą normalną w formula_43 odwrotnie: każda podgrupa normalna jest jądrem pewnego homomorfizmu (zob. dalej).
Monomorfizm można wówczas zdefiniować jako homomorfizm formula_44 który ma trywialne jądro, formula_45 z kolei epimorfizm to homomorfizm formula_44 którego obraz jest całą przeciwdziedziną, formula_47 Izomorfizm formula_7 definiuje się jako homomorfizm spełniający oba powyższe warunki; definicje "endomorfizmu" i "automorfizmu" pozostają bez zmian (zob. wyżej).
Faktoryzacja.
Podgrupa normalna formula_49 wyznacza jednoznacznie podział formula_3 na warstwy, w których zbiorze można wprowadzić wtedy strukturę grupy nazywanej "grupą ilorazową" formula_51 grupy formula_3 przez formula_53 przekształcenie rzutowe formula_54 grupy w zbiór warstw jest wtedy homomorfizmem; z tego powodu nazywany jest też "homomorfizmem kanonicznym" lub "epimorfizmem kanonicznym" (gdyż jako rzut jest suriekcją); określenia „kanoniczny” używa się zamiennie z „naturalny” (zob. transformacja naturalna).
Twierdzenie o homomorfizmie mówi, że istnieje jeden i tylko jeden monomorfizm formula_55 spełniający formula_56 z kolei twierdzenie o izomorfizmie zapewnia o izomorfizmie między formula_51 a formula_58 Grupę formula_59 nazywa się niekiedy "koobrazem" formula_44 z kolei jeżeli formula_40 jest podgrupą normalną w formula_4 to formula_63 nazywa się "kojądrem" formula_39
Działania.
Niech formula_65 oznacza zbiór wszystkich przekształceń formula_66 Dla dwóch przekształceń formula_67 można określić punktowo działanie ich dodawania formula_68 wzorem
dla wszystkich formula_17 które jest łączne (własność odziedziczona z grupy formula_71). Homomorfizm zerowy formula_72 (zob. "Przykłady") jest elementem neutralnym tego działania. Ponadto dla każdego formula_73 istnieje element przeciwny formula_74 dany wzorem formula_75. Innymi słowy formula_65 tworzy grupę względem wyżej opisanego dodawania przekształceń (nie tworzy jej z działaniem ich składania); jest ona przemienna, jeżeli formula_71 jest przemienna.
Niech formula_78 oznacza zbiór wszystkich przekształceń grupy formula_3 w siebie, wówczas formula_80 oznacza "grupę symetryczną" zawierającą bijekcje formula_81 czyli przekształcenia odwracalne należące do formula_82 Dodawanie przekształceń formula_3 w siebie jest rozdzielne prawostronnie względem ich złożenia (wg konwencji wiążącego silniej niż dodawanie): jeżeli formula_84 to
jednak w ogólności nie jest rozdzielne lewostronnie, tzn. formula_86 Strukturę określoną na zbiór formula_87 z działaniami dodawania (grupa) i składania jako mnożenia (półgrupa) rozdzielnymi (prawostronnie) względem siebie nazywa się quasi-pierścieniem. Wspomniana półgrupa jest w istocie monoidem, gdyż składanie ma element neutralny w postaci przekształcenia tożsamościowego formula_88
Klasę wszystkich homomorfizmów grupowych formula_89 będącą podzbiorem formula_65 oznacza się symbolem formula_91 z kolei zbiór formula_92 endomorfizmów grupy formula_3 oznacza się formula_94 Ponieważ dla formula_95 ich złożenie formula_96 to formula_97 jest podmonoidem monoidu (zbiór z działaniem łącznym i elementem neutralnym) formula_98 mimo wszystko formula_68 nie musi należeć do formula_100 jeśli jednak tak jest, to o endomorfizmach formula_101 mówi się, że są "addytywne" – ma to miejsce wtedy i tylko wtedy, gdy dowolny element formula_40 jest przemienny z dowolnym elementem formula_103, co więcej formula_104.
Jeśli formula_105 zaś formula_106 to dodawanie jest rozdzielne lewostronnie względem składania,
Gdy formula_3 jest grupą abelową (przemienną), to z powyższego wynika, że formula_97 ma strukturę pierścienia nazywanego "pierścieniem endomorfizmów" grupy formula_110 Prawdziwe jest też twierdzenie odwrotne: jeżeli formula_111 to z powyższego wynika, że formula_3 jest abelowa.
Dodawanie homomorfizmów grup abelowych jest rozdzielne względem ich złożenia: jeżeli formula_113 oraz formula_114 i formula_115 są homomorfizmami grup abelowych formula_116 to formula_117 oraz formula_118 Wynika stąd, że kategoria formula_119 wszystkich grup abelowych z ich homomorfizmami tworzy kategorię preaddytywną; istnienie sum prostych dowolnych grup abelowych pełniących rolę ich biproduktu, czyni z niej kategorię addytywną. Ponieważ dla każdego homomorfizmu istnieje dobrze określone jądro i kojądro, to wspomniana kategoria grup abelowych jest kategorią preabelową, a skoro wszystkie monomorfizmy i epimorfizmy są normalne, to formula_119 jest kategorią abelową; w istocie kategoria grup abelowych była prototypem dla kategorii abelowych.
Niezmienniczość.
Zbiór elementów odwracalnych (ze względu na ich składanie funkcji) w formula_97 nazywa się "grupą automorfizmów" formula_122 grupy formula_3. Przekształcenie formula_124 grupy formula_3 w grupę jej automorfizmów dane wzorem formula_126 gdzie automorfizm formula_127 jest "automorfizmem wewnętrznym", tzn. formula_128 dla dowolnego formula_129 jest homomorfizmem grup, ponieważ
Jądrem tego homomorfizmu jest zbiór
wszystkich elementów przemiennych z dowolnym elementem grupy, czyli centrum formula_132 grupy formula_43 obrazem jest z kolei
czyli zbiór wszystkich automorfizmów wewnętrznych formula_135 automorfizmy te tworzą podgrupę w formula_136 która jest normalna – grupę ilorazową formula_137 nazywa się grupą "automorfizmów zewnętrznych" pomimo że składa się ona ze zbiorów automorfizmów, które nie są wewnętrzne, a nie tych automorfizmów.
Podgrupę formula_138 grupy formula_3 nazywa się "w pełni niezmienniczą", jeżeli formula_140 jest podgrupą w formula_138 dla dowolnego formula_142 jeżeli formula_138 spełnia ten sam warunek dla dowolnego formula_144 to nazywa się ją "charakterystyczną", jeśli dla formula_138 zachodzi formula_146 to jest ona "normalna". Wynika stąd, że każda podgrupa w pełni niezmiennicza jest charakterystyczna, a każda podgrupa charakterystyczna jest normalna (zatem podgrupa w pełni niezmiennicza jest normalna). Wiele z powyższych koncepcji można zunifikować do ogólniejszego pojęcia grupy z operatorami (uogólnia ono również pojęcie modułu).
Przykłady.
Homomorfizm formula_147 dany wzorem formula_148 dla dowolnego formula_149 nazywa się "homomorfizmem trywialnym" lub "zerowym", gdyż jego obrazem jest podgrupa trywialna w formula_150 Odwzorowanie to jest monomorfizmem wyłącznie wtedy, gdy formula_3 jest grupą trywialną. Jest to zarazem przykład na to, iż rząd obrazu elementu nie musi być równy rzędowi elementu (nie może być z większy, gdyż homomorfizmy zachowują potęgę elementu): dowolny element formula_152 rzędu większego niż formula_153 jest przekształcany przez formula_154 na element formula_155 rzędu formula_156
Homomorfizm formula_157 zdefiniowany jako formula_158 dla każdego formula_149 jest endomorfizmem, a nawet automorfizmem grupy formula_110 Jest on nazywany "identycznościowym" lub "tożsamościowym" („identycznością” lub „tożsamością”; ponieważ jest on elementem neutralnym grupy automorfizmów nazywa się go niekiedy "automorfizmem trywialnym"). W każdej grupie formula_3 rzędu większego niż formula_162 istnieje różny od formula_26 automorfizm: jeśli formula_3 jest przemienna (abelowa), to jest nim formula_165 dla formula_149, w grupie nieprzemiennej można wybrać element formula_167 należący do jej centrum, dla którego automorfizm wewnętrzny formula_127 jest nietrywialny.
Niech formula_169 będzie grupą różnych od zera liczb rzeczywistych z działaniem grupowym mnożenia, odwracaniem liczb i jedynką jako elementem neutralnym. Odwzorowanie wartości bezwzględnej formula_170 przypisujące formula_171 jest endomorfizmem, którego obraz formula_172 jest zbiorem wszystkich dodatnich liczb rzeczywistych. Przekształcenie formula_173 również jest endomorfizmem tej grupy o tym samym obrazie. Jądrem obu homomorfizmów jest podgrupa formula_174 (izomorficzna z formula_175 z działaniem dodawania modulo formula_176 braniem liczby przeciwnej oraz zerem jako elementem neutralnym).
Funkcja wykładnicza formula_177 jest homomorfizmem grup addytywnej i multiplikatywnej ciała liczb rzeczywistych, formula_178 którego jądrem jest zbiór formula_179 a obrazem jest zbiór formula_172 dodatnich liczb rzeczywistych (formula_181 jest monomorfizmem, ale nie epimorfizmem; izomorfizmem jest określony tym samym wzorem homomorfizm formula_182 w grupę multiplikatywną dodatnich liczb rzeczywistych). Podobnie funkcja formula_183 dana wzorem formula_184 jest homomorfizmem grupy addytywnej liczb na prostej rzeczywistej z dodawaniem w multiplikatywną grupę liczb z okręgu jednostkowego na płaszczyźnie zespolonej z mnożeniem (zob. grupa okręgu), którego jądrem są liczby całkowite (zatem nie jest on monomorfizmem, tzn. różnowartościowy), z kolei jest epimorfizmem (czyli „na”). Homomorfizmy grupy przemiennej w grupę multiplikatywną ciała liczb zespolonych nazywa się charakterami grupy.
Grupa automorfizmów grupy czwórkowej Kleina jest izomorficzna z grupą permutacji zbioru trójelementowego, formula_185 Grupa formula_186 jest jedyną grupą formula_3 rzędu większego niż formula_188 dla której formula_122 składa się ze wszystkich bijekcji formula_190 zachowujących jedynkę grupy. Pierścień formula_191 grupy czwórkowej Kleina jest izomorficzny z pierścieniem formula_192 macierzy typu formula_193 nad formula_194

</doc>
<doc id="792183" url="https://pl.wikipedia.org/wiki?curid=792183" title="Eklezjologia">
Eklezjologia

Eklezjologia (gr. "ekklesia" – Kościół, "logos" – słowo, nauka) – nauka o Kościele, nazywana także teologią Kościoła. Twórcą tego terminu jest Angelus Silesius. W ujęciu naukowym oznacza naukę o genezie, istocie, cechach, strukturach, zadaniach i celach Kościoła.
Katolicka.
W teologii katolickiej jest jednym z podstawowych traktatów.
Rodzaje
Metody
Prawosławna.
Z prawosławnego punktu widzenia, Cerkiew jest jedna, choć występuje pod wieloma postaciami. Eklezjologia operuje pojęciami wielopostaciowości i jedności w tej wielości. Według teologów prawosławnych, nie powinno się dążyć do ujednolicenia tej wielopostaciowości (model rzymskokatolicki), ani do jej dalszego rozdrobnienia (model protestancki). Stąd, w kanonicznym sensie, można mówić o Cerkwi (Kościele) jak i o Kościołach.
Nie ma zgody między Patriarchą Moskwy i Patriarchatem Ekumenicznym Konstantynopola w kwestii separacji eklezjologicznego i teologicznego zwierzchnictwa.

</doc>
<doc id="792185" url="https://pl.wikipedia.org/wiki?curid=792185" title="High Speed Circuit Switched Data">
High Speed Circuit Switched Data



</doc>
<doc id="792188" url="https://pl.wikipedia.org/wiki?curid=792188" title="Spectra">
Spectra



</doc>
<doc id="792191" url="https://pl.wikipedia.org/wiki?curid=792191" title="Stopy procentowe">
Stopy procentowe



</doc>
<doc id="792192" url="https://pl.wikipedia.org/wiki?curid=792192" title="Haraldssund">
Haraldssund

Haraldssund – miejscowość na Wyspach Owczych, położona na wyspie Kunoy. Liczy 64 mieszkańców (I 2015 r.). Kod pocztowy miejscowości: FO-785.
Demografia.
Według danych Urzędu Statystycznego (I 2015 r.) jest 67. co do wielkości miejscowością Wysp Owczych.

</doc>
<doc id="792193" url="https://pl.wikipedia.org/wiki?curid=792193" title="Górale pienińscy">
Górale pienińscy

Górale pienińscy (zwani też szczawnickimi) – góralska grupa etnograficzna ludności polskiej zamieszkują głównie Pieniny Właściwe (m.in. Sromowce Niżne, Sromowce Wyżne, Szczawnicę, Krościenko nad Dunajcem, Hałuszową, Tylkę, Krośnicę, a także leżący na terenie Gorców Grywałd). Chociaż wiele elementów ich kultury znamionują wyraźne wpływy sąsiedniego Spiszu oraz Podhala, wykształcili przez wieki wiele cech wyróżniających ich jako osobną grupę etnograficzną.
Tradycyjne budownictwo góralskie zachowało się w niewielkim stopniu przede wszystkim w Hałuszowej i Tylce. Architektura nieco podobna do podhalańskiej wzorowana była, zwłaszcza w Szczawnicy, na XIX-wiecznej zabudowie uzdrowiskowej z terenu Alp.
Tradycyjny strój ludowy, szczególnie męski, zdecydowanie wyróżnia górali pienińskich. Jego typowymi elementami są: jaskrawoniebieska kamizelka z bogatym kolorowym haftem, noszona najczęściej do białej koszuli, oraz czarny kapelusz z paskiem imitującym sznur muszelek. Tak obowiązkowo ubrani są flisacy pienińscy, obsługujący spływ przełomem Dunajca. Tylko „od parady”, w niedziele i święta, czy podczas imprez folklorystycznych, można spotkać mężczyznę w białych góralskich portkach z wyszywanymi, najczęściej na czerwono, parzenicami, zwanymi "sercówkami" lub "borytasami". Zanikają białe i brązowe cuchy jako wierzchnie okrycia, zdobione haftami z motywem korony – według tradycji, na pamiątkę wizyty króla Jana Kazimierza. Mniej charakterystyczny i obecnie rzadziej noszony ludowy strój kobiecy posiadał elementy podobne do innych znanych w polskich Karpatach: kwieciste spódnice (tzw. tybetki), haftowane zapaski, białe koszule z dużymi kołnierzami zdobione haftem, czarny lub czerwony gorset, a niekiedy też męska niebieska kamizelka i kierpce.

</doc>
<doc id="792199" url="https://pl.wikipedia.org/wiki?curid=792199" title="Johann Melchior Molter">
Johann Melchior Molter

Johann Melchior Molter (ur. 10 lutego 1696 w Tiefenort, zm. 12 stycznia 1765 w Karlsruhe) – niemiecki kompozytor epoki późnego baroku.
Pierwszych lekcji muzyki udzielił mu ojciec Valentin Molter (profesor i śpiewak w Tiefenort). Studiował przez rok (1719) we Włoszech (Wenecja, Rzym) co finansował margrabia Badenii Carl Wilhelm von Baden-Durlach u którego Molter służył od 1717 roku. W roku 1718 poślubił Marię Salome Rollwagen (zmarła w 1737). Po zakończeniu nauki w roku 1723 został zatrudniony jako kapelmistrz margrabiego w Durlach, którym pozostał do roku 1738. Odpowiadał za przedstawienia muzyczne w zamku Durlach i w nowej rezydencji w Karlsruhe. W 1738 został "Kirchenmusikdirektor" w Eisenach (tam poślubił Marię Christinę Wagner. W roku 1743 wrócił do Durlach by znów zostać tam kapelmistrzem. 
W roku 1746, margrabia Carl Friedrich przeniósł dwór do Karlsruhe. Od 1747 do 1765, Molter dyrygował tam nową kapelą. Molter zmarł w wieku lat 69 w Karlsruhe.
Molter uchodzi za jednego z najpłodniejszych kompozytorów XVIII wieku. Komponował koncerty, kantaty i sonaty. Jego spuścizna jest dziś w dużej mierze zapomniana choć wraca do łask.

</doc>
<doc id="792204" url="https://pl.wikipedia.org/wiki?curid=792204" title="Dienis Kapustin">
Dienis Kapustin

Dienis Kapustin (ros. Денис Викторович Капустин; ur. 5 października 1970 w Kazaniu) – rosyjski lekkoatleta, który specjalizował się w trójskoku.
W 2000 roku podczas igrzysk olimpijskich w Sydney wywalczył brązowy medal. Swoją karierę sportową zaczynał od zdobycia złotego medalu mistrzostw Europy juniorów w Varaždinie w 1989 roku. Mistrz Europy z 1994 oraz srebrny medalista czempionatu Starego Kontynentu z 1998. Srebrny medalista halowych mistrzostw Europy (1994). Drugi zawodnik zawodów pucharu świata w 1998 roku, reprezentant Rosji w pucharze Europy. Dwukrotny mistrz Rosji. Rekordy życiowe: stadion – 17,65 (9 lipca 1998, Oslo); hala – 17,47 (27 lutego 1994, Lipsk).

</doc>
<doc id="792206" url="https://pl.wikipedia.org/wiki?curid=792206" title="Tomasz Tryzna">
Tomasz Tryzna

Tomasz Tryzna (ur. 15 marca 1948 w Ostroszowicach) – polski pisarz, reżyser filmowy i scenarzysta.
Urodził się w Ostroszowicach niedaleko Bielawy (Dolny Śląsk). Mieszkał i uczył się w Świdnicy. Jego najsłynniejsza powieść "Panna Nikt" została wydana i przetłumaczona w wielu krajach w Europie, USA i Brazylii. Film na podstawie książki "Panna Nikt" wyreżyserował Andrzej Wajda.

</doc>
<doc id="792207" url="https://pl.wikipedia.org/wiki?curid=792207" title="Sophia Gubaidulina">
Sophia Gubaidulina



</doc>
<doc id="792210" url="https://pl.wikipedia.org/wiki?curid=792210" title="Julia Billiart">
Julia Billiart

Św. Julia Billiart (ur. 12 lipca 1751 w Cuvilly we Francji, zm. 8 kwietnia 1816 w Namur) – święta Kościoła katolickiego, dziewica, założycielka zgromadzenia sióstr Najświętszej Maryi Panny z Namur, mistyczka.
Życiorys.
Jej rodzice gospodarowali na niewielkim kawałku ziemi i prowadzili mały interes handlowy. Od 16 roku życia pracowała na roli.
W wieku 31 lat doznała paraliżu. W 1789 roku przeniosła się do Amiens, stamtąd zaś do Bettencour. Gdy prześladowania rewolucyjne skończyły się, założyła w Amiens "instytut dla dziewcząt" i sierociniec (1803). Do wspólnej pracy zachęciła kilka młodych dziewcząt, złożyły śluby czystości co stało się początkiem zgromadzenia zakonnego sióstr od Najświętszej Panny (Notre-Dame).
W 1804 r. w czasie odmawiania nowenny do Najświętszego Serca Jezusowego została uleczona z paraliżu, na który cierpiała przez 22 lata, co zostało poczytane za cud. Została przełożoną zgromadzenia. Po nieporozumieniach z biskupem Amies zmuszona została do przeniesienia się wraz ze zgromadzeniem do Namur i tam zmarła 8 kwietnia 1816 roku.
Kult.
13 maja 1906 roku, 90 lat po śmierci Julii Billiart, papież Pius X dokonał jej beatyfikacji, zaś 22 czerwca 1969 r. papież Paweł VI ją kanonizował.
Jej wspomnienie obchodzone jest w Kościele katolickim w "dies natalis" (8 kwietnia).

</doc>
<doc id="792212" url="https://pl.wikipedia.org/wiki?curid=792212" title="Glatzer Schneebergturm">
Glatzer Schneebergturm



</doc>
<doc id="792214" url="https://pl.wikipedia.org/wiki?curid=792214" title="Parcele">
Parcele



</doc>
<doc id="792221" url="https://pl.wikipedia.org/wiki?curid=792221" title="Tibloc">
Tibloc

Tibloc – niewielki i lekki (39 g) przyrząd zaciskowy używany m.in. w sytuacjach awaryjnych do podchodzenia na linie.
Stosowany jest między innymi do wychodzenia z szczelin lodowcowych zamiast prusika.
Przyrząd został skonstruowany i opatentowany przez firmę Petzl (również jako znak towarowy).

</doc>
<doc id="792227" url="https://pl.wikipedia.org/wiki?curid=792227" title="Las Mierzei">
Las Mierzei

Las Mierzei (niem. "Königlicher Forst Steegen") – obręb leśny w Gdańsku, na Wyspie Sobieszewskiej. 
Las Mierzei został administracyjnie przyłączony, podobnie jak cała Wyspa Sobieszewska, do miasta w 1973. Należy do okręgu historycznego Niziny.
Położenie.
Las Mierzei zajmuje północną część wyspy, w większości porasta niezasiedlone wydmy na północ od drogi wojewódzkiej nr 501. Od północy na całej długości graniczy z plażą nad Zatoką Gdańską.
Naturalnym i do dziś największym powierzchniowo zbiorowiskiem leśnym tego obszaru jest bór bażynowy z niskim drzewostanem sosnowym, nikłą warstwą krzewów (jarzębina, kruszyna, jałowiec) i bogatą warstwą mchów. W bardziej wilgotnych miejscach rośnie brzoza, olsza czarna, jesion, dąb szypułkowy, a w podszycie bez czarny, leszczyna, czeremcha. Nasadzenia lasu wzdłuż brzegu morskiego rozpoczął Duńczyk Sörn Björn w 1795. Obecny bór suchy na Wyspie tworzą zwykle sosna zwyczajna, sosna czarna oraz sosna Banksa. Faunę reprezentują gronostaje, łasice, wiewiórki, lisy, dziki, kuny, a dawniej także borsuki. W 1467 bytowały tutaj niedźwiedzie, rysie, wilki, łosie, dziki, sarny, jelenie, zające, wydry i bobry.
Ochrona przyrody.
W obrębie Lasu Mierzei znajdują się dwa rezerwaty przyrody:
W latach 70. XX w. przez las przeprowadzono kolektor ściekowy, co wywołało problemy ekologiczne.

</doc>
<doc id="792229" url="https://pl.wikipedia.org/wiki?curid=792229" title="Św. Julia">
Św. Julia



</doc>
<doc id="792230" url="https://pl.wikipedia.org/wiki?curid=792230" title="Rzeki w Islandii">
Rzeki w Islandii

Rzeki na Islandii są stosunkowo krótkie, od kilkunastu do około 200 km, ale często charakteryzują się wysokimi przepływami (np. w rzekach lodowcowych). Charakteryzują się także dużymi spadkami, wypływając z górzystego wnętrza wyspy. Na wielu z nich uformowały się wodospady, osiągające do 200 m wysokości.
Ze względu na rodzaj zasilania rzeki na wyspie można podzielić na 3 grupy:
Rzeki Islandii według regionów.
Ważniejsze rzeki Islandii w poszczególnych częściach kraju, wymienione począwszy od południowego wybrzeża w kierunku wschodnim:

</doc>
<doc id="792231" url="https://pl.wikipedia.org/wiki?curid=792231" title="Śniadka Pierwsza">
Śniadka Pierwsza

Śniadka Pierwsza – wieś w Polsce, położona w województwie świętokrzyskim, w powiecie kieleckim, w gminie Bodzentyn.
W latach 1975–1998 miejscowość należała administracyjnie do województwa kieleckiego.

</doc>
<doc id="792233" url="https://pl.wikipedia.org/wiki?curid=792233" title="Wasyl Stus">
Wasyl Stus

Wasyl Semenowycz Stus (, ur. 6 stycznia 1938 we wsi Rachnówka, rejon hajsyński obwodu winnickiego USRR, zm. 4 września 1985 w łagrze ВС-389/36-1 w Kuczynie, obwód permski RFSRR) – uznany za najwybitniejszego ukraińskiego poetę II poł. XX w., krytyk i publicysta. Jeden z najbardziej aktywnych przedstawicieli kulturowego ruchu narodowego lat 60. ("szistdesiatnyky").
Życiorys.
Urodził się w wiejskiej rodzinie jako czwarte dziecko Semena i Iryny Stusów. Dwa lata później rodzina Wasyla z powodu donosu zdecydowała się przenieść do miasta Stalino (Donieck) w Donbasie. Zmarli w tym czasie najpierw siostra, potem brat Wasyla. Stus uczęszczał do szkoły podstawowej i średniej w Doniecku. Po nieudanej próbie dostania się na Uniwersytet Kijowski, Stus rozpoczął studia w donieckim Instytucie Pedagogicznym na Wydziale Literatury i Języka Ukraińskiego. Dzięki pomocy nauczycieli, którzy udostępniali mu książki z prywatnych bibliotek, nadrabiał zaległości programowe. Zapoznał się z filozofią, z której szczególnie egzystencjalizm wywarł na Stusa ogromny wpływ. Ukończył studia na Wydziale Historyczno-Filologicznym Instytutu Pedagogicznego i przez kilka miesięcy uczył ukraińskiego w szkole wiejskiej.
22 listopada 1959 r. ukazała się na łamach „Literaturnej Gazety” pierwsza publikacja Stusa z entuzjastycznym komentarzem Andrija Małyszki. Po odbyciu trzyletniej służby wojskowej Stus rozpoczął pracę w Horliwce. Zauroczony twórczością Pasternaka, Goethego i Rilkego, pogłębiał swoją wiedzę literaturoznawczą i filozoficzną z okresu studiów. Drukował pojedyncze utwory na łamach donieckich, lokalnych gazet i w czasopiśmie „Donbas”. Tworzył wtedy klasyczne sonety i przeróbki pieśni ludowych, utwory publicystyczne, impresje o wyraźnym epickim charakterze, historyczne retrospekcje i wiersze-posłania, pisał wierszem wolnym i ścisłymi miarami wierszowymi. Po zwolnieniu z pracy przeszedł do kopalni, później objął dział literatury w gazecie „Socjalisticzieskij Donbas”.
W 1963 r. został asystentem w zakresie literatury i przeniósł się do Kijowa. Praca w Instytucie Literatury im. Szewczenki Akademii Nauk USRR trwała dwa lata. W tym czasie poeta publikował przekłady Goethego, Rilkego i Garcii Lorki. Do wydawnictwa "Mołod’" złożył swój pierwszy tomik wierszy "Kruhowert’", który jednak nigdy się nie ukazał. Fala aresztowań, jaka w tym czasie spadła na inteligencję ukraińską, objęła i doprowadziła do skazania i zesłania prawie wszystkich liczących się pisarzy. 4 września 1965 r. w kinie "Ukraina" w Kijowie, podczas premiery filmu Siergieja Paradżanowa "Tini zabutych predkiw" ("Cienie zapomnianych przodków"), Iwan Dziuba zamiast wstępu powiadomił publiczność o aresztowaniach inteligencji w Kijowie. Gdy tajni agenci podjęli próbę zagłuszenia tłumu, Stus wstał i krzyknął: "Kto przeciw tyranii – niech wstanie!". Był to pierwszy w ZSRR po II wojnie światowej publiczny protest przeciwko represjom politycznym. Uczestniczyli w nim również Wiaczesław Czornowił i Jurij Badzio. Za udział w tej akcji Stus został zwolniony z Instytutu Literatury. Pracował na budowie i jako palacz w kotłowni.
W 1965 r. ożenił się z Walentyną Popeliuch, podjął na krótko pracę w Archiwum Historycznym, z którego zwolnił się po paru miesiącach. Rok później na świat przyszedł jego jedyny syn Dmytro.
W tym okresie intensywnie tworzył: powstawały wiersze, przekłady, krytyka literacka. Podejmował kolejne nieudane próby wydania swoich utworów w kraju. Proponował w tym czasie wydawnictwu "Radianskyj pyśmennyk" drugi swój tomik "Zymowi derewa" ("Zimowe drzewa"). Ostatecznie zbiór ukazał się – jak podano oficjalnie – w Brukseli w 1970 r., faktycznie zaś w Londynie. Stus aktywnie przeciwstawiał się antyukraińskiej polityce sowieckich władz i ograniczaniu wolnego słowa. Niespodziewanie, w 1965 r. udało się Orestowi Ziłynśkiemu wydać w Pradze czeskie tłumaczenie wierszy "szistydesiatnyków", w tym także trzy wiersze Stusa. Dwa lata później w Nowym Jorku zostały w końcu opublikowane "Zymowi derewa". Stus, przeczuwając nieuchronność aresztu, intensywnie pracował: pisze artykuły: "Fenomen doby" (o twórczości Pawła Tyczyny) i "Znykome rozcwitannia" (Znikome rozkwitanie) oraz przygotowywał tomik "Wesełyj cwyntar" ("Wesoły cmentarz").
12 stycznia 1972 r., podczas kolejnej fali aresztowań, Stus został uwięziony i po rozprawie skazany na 5 lat łagru i 3 lata zesłania za "antysowiecką agitację i propagandę". Sądzony był jako autor kilkunastu wierszy i artykułów o literaturze ukraińskiej, publikowanych w samizdacie i na Zachodzie. Karę łagru odbył w obozach w Mordowii. W 1977 pisarz przybył na miejsce zsyłki Matrosowo, do obwodu magadańskiego (na Kołymie) u brzegów Morza Ochockiego, gdzie pracował w kopalni złota. Wysiłek fizyczny znacznie pogorszył stan jego zdrowia. Już jesienią 1975, wskutek perforacji wrzodu żołądka, był bliski śmierci. Współtowarzyszy zdumiewał ogromną erudycją w dziedzinie literatury, historii, filozofii. Był znawcą twórczości Camusa, Hessego, Rilkego. Cały czas pisał wiersze. Mimo konfiskat, wiele z nich udało się uratować – przepisywał swoje wiersze w listach do żony.
W 1978 r. Stus został przyjęty do PEN Clubu. Rok wcześniej w monachijskim wydawnictwie "Suczasnist" wychodzi kolejny zbiór poezji "Swicza w swiczadi" ("Świeca w zwierciadle"). W sierpniu 1979 r. powrócił z zesłania do Kijowa, gdzie zaangażował się w działalność Ukraińskiej Grupy Helsińskiej. Pracował przy taśmie produkcyjnej w fabryce obuwia. W maju 1980, przed olimpiadą w Moskwie, ponownie aresztowany i skazany na 10 lat więzienia i 5 lat zesłania. Więziony w obozie WS-389/36-1 w Kuczynie w obwodzie permskim. Zakazano mu widzeń z rodziną, ostatnie odbyło się wiosną 1981 roku. Był zamykany w jednoosobowej izolatce, ogłaszał głodówki. Kilkakrotnie przemycił swe wiersze z obozu. Ponownie przemycone na Zachód, zostały tam wydane w zbiorku "Z obozowego zeszytu". Wiadomo o zakazie przesyłania wierszy w listach, o zniszczeniu przez obozowych nadzorców KGB ostatniego tomiku 300 wierszy "Ptach duszi" ("Ptak duszy").
Poeta prowadził „obozowy zeszyt”, w którym zapisywał wszystkie zdarzenia i myśli. W swoich sądach był coraz bardziej bezkompromisowy i nieugięty. 28 sierpnia 1985 r. Stus po raz kolejny został wtrącony do karceru. Ogłosił głodówkę i zmarł w nocy z 3 na 4 września 1985 r. w niewyjaśnionych okolicznościach.
W 1985 r. Heinrich Böll wystąpił o uhonorowanie Stusa literacką Nagrodą Nobla.
Późną jesienią 1989 r., po wielu wcześniejszych próbach, jego ciało zostało przywiezione do Kijowa, a powtórny pochówek przemienił się w wielką manifestację praw wolnościowych Ukraińców. Już po śmierci pisarza, Nadija Switłyczna wydała na Zachodzie w 1986 r. najbardziej obszerny i reprezentatywny wybór wierszy Stusa "Palimpsesty". Tomik w kompozycji, w jakiej go dziś znamy, został ułożony nie przez samego poetę, lecz redaktorów. Syn Stusa, także literaturoznawca, zainicjował wydanie dzieł zbiorowych ojca, które ukazały się w kolejnych tomach w Kijowie.
Upamiętnienie.
W 1989 roku Ukraińskie Stowarzyszenie Niezależnej Inteligencji Twórczej zaczęło przyznawać Nagrodę im. Wasyla Stusa za „talent i odwagę”. Od 2016 roku nagrodę artystom przyznaje Ukraiński PEN za znaczący wkład w kulturę ukraińską i niezachwianą postawę publiczną.
W 2017 roku imię Wasyla Stusa nadano skwerowi u zbiegu ul. Batorego i Al. Niepodległości w Warszawie.
W 2019 roku premierę miał ukraiński film "Zabroniony", którego fabuła osnuta jest wokół historii śmierci Wasyla Stusa.

</doc>
<doc id="792234" url="https://pl.wikipedia.org/wiki?curid=792234" title="Śniadka Trzecia">
Śniadka Trzecia

Śniadka Trzecia – wieś w Polsce, położona w województwie świętokrzyskim, w powiecie kieleckim, w gminie Bodzentyn.
W latach 1975–1998 miejscowość należała administracyjnie do województwa kieleckiego.
Przez miejscowość przechodzi zielony szlak turystyczny ze Starachowic do Łącznej.

</doc>
<doc id="792235" url="https://pl.wikipedia.org/wiki?curid=792235" title="Jacek Sobota">
Jacek Sobota

Jacek Sobota (ur. 1969 w Olsztynie) – polski pisarz, autor głównie opowiadań fantastycznych. 
Życiorys.
Zamieszkały w Olsztynie, pracuje w Instytucie Filozofii na Uniwersytecie Warmińsko-Mazurskim (Pracownia Filozofii Praktycznej i Badań Interdyscyplinarnych). Wykładał również filozofię w Olsztyńskiej Szkole Wyższej im. Józefa Rusieckiego.
Debiutował w roku 1990 na łamach miesięcznika "Nowa Fantastyka". Autor wielu (publikowanych głównie w prasie) opowiadań oraz cyklu publikowanego na łamach "Nowej Fantastyki" felietonów "Wyznania idioty". Pisze również teksty krytyczne i publicystyczne.

</doc>
<doc id="792242" url="https://pl.wikipedia.org/wiki?curid=792242" title="Victoria Peak">
Victoria Peak

Victoria Peak – najwyższy szczyt Belize zbudowany ze sfałdowanych w trzeciorzędzie wapieni i marglii paleozoicznych. Wznosi się 1122 metrów nad poziomem morza w paśmie Gór Maya.

</doc>
<doc id="792243" url="https://pl.wikipedia.org/wiki?curid=792243" title="19 Dywizja Zmechanizowana">
19 Dywizja Zmechanizowana

19 Dywizja Zmechanizowana (19 DZ) – związek taktyczny Sił Zbrojnych PRL.
Formowanie i zmiany organizacyjne.
Dywizja została sformowana wiosną 1951 r. według etatów 5/77-5/91 o stanie osobowym 8382 żołnierzy oraz 140 pracowników cywilnych. Dywizję włączono w skład 2 Korpusu Piechoty. Dowództwo dywizji stacjonowało w Torzymiu. Poszczególne oddziały rozmieszczono w Gubinie, Słubicach i Kostrzynie.
Po zakończeniu formowania 19 DZ na etatowy stan 82 czołgów miała ich zaledwie 12 (pięć w 4 szkbcz i siedem w 23 pcz), dział pancernych na etat 24 było 21 (po pięć w pz zamiast czołgów, trzy w 26 pap, zamiast 22). Z 98 dział przewidzianych w etacie było tylko 65, z 452 samochodów było 268. Dotkliwe były braki w kadrze oficerskiej. Na etatowo 686 oficerów, było zaledwie 426. Braki w kadrze podoficerskiej wyrównywała nadwyżka w szeregowych.
Nowe etaty 19 DZ wprowadzono rozkazem Ministra ON Nr 0082/0rg. z 4 grudnia 1952 r., były wyrazem konieczności zredukowania nadmiernych planów, zmniejszały stan liczebny dywizji, jak również ograniczały liczbę czołgów i dział pancernych.
W etacie 5/99-5/114 – DZ typ B stan liczbowy ustalono na 5857 żołnierzy oraz 105 pracowników cywilnych. W składzie pułku zmechanizowanego znajdował się jedynie jeden batalion piechoty zmotoryzowanej oraz kompania czołgów, natomiast w pułku czołgów średnich funkcjonowała jedynie kompania zamiast batalionu piechoty zmotoryzowanej. Szkolny batalion czołgów przeformowano na kompanię.
Liczbę czołgów i dział pancernych zmniejszono do 100 z tego: w batalionie rozpoznawczym – pięć T-34-85, w szkolnej kompanii czołgów – dwa T-34-85, jeden IS-2 i dwa ISU-122, w pułku zmechanizowanym – dziesięć T-34-85, w pułku czołgów – trzydzieści jeden T-34-85 i w pułku artylerii pancernej – trzynaście IS-2 i szesnaście ISU-122
Zgodnie z rozkazem ministra ON Nr 0058/0rg. z 19 września 1955 r. dywizję przeniesiono na etaty 5/159-5/185 – 19 Dywizji Pancernej, o stanie osobowym 6275 żołnierzy oraz 121 pracowników cywilnych. Zmiany te miały nastąpić do 20 grudnia 1955 r. Jednocześnie 19 Dywizję Pancerną wyłączono ze składu 2 Korpusu Armijnego i podporządkowano dowódcy 2 Korpusu Zmechanizowanego ("po miesiącu przemianowanego na 2 Korpus Pancerny").
Dyslokacja jednostek.
Dywizję sformowano w przygranicznych garnizonach na ziemi lubuskiej: Kostrzyn, Słubice i Gubin. Miejscowości te dysponowały nowoczesnymi kompleksami koszarowymi. Zostały one w czasie działań wojennych mocno zniszczone. Po wojnie wykorzystywały je częściowo oddziały WOP. Większość pozostawała niewykorzystywana, bądź przeznaczona na cele cywilne. Dużą wartość reprezentował garnizon w Gubinie. Składał się on z położonych w mieście czterech zespołów koszarowych, z których tylko jeden zajmował batalion WOP, oraz położonego 3,5 km od miasta kolejnego kompleksu, nazwanego od nazwy pobliskiej wsi – Komorowem. Były to nowoczesne poniemieckie koszary wojsk zmotoryzowanych z sąsiadującym placem ćwiczeń w Bieżycach i Wałowicach.
W latach 1951–1953 w dywizji miało miejsce szereg przedyslokowań jednostek. Minister ON rozkazem Nr 00 129/0per. z 18 października 1951 r. nakazał dowódcy OW IV przenieść miejsce formowania 23 pułku czołgów i 14 szkolnego batalionu czołgów z Kostrzyna do Słubic, 69 pułku zmechanizowanego i 20 RWNCz ze Słubic do Kostrzyna, 2 batalionu rozpoznawczego z Torzymia do Słubic. 11 grudnia 1952 przeniesiono 27 RWNSam z Gubina do Gubina – Komorowa.
W 1953 dokonano kolejnych zmian w rozlokowaniu jednostek Dywizji. Rozkazem ministra ON Nr 0079/0per. z 7 lipca 1953 do 15 października 1953 przeniesiono sztab dywizji, kompanię dowodzenia, 59 batalion łączności, pluton samochodowy z Torzymia do Gubina-Komorowa. Jednostki te zajęły miejsce 18 pułku moździerzy, który został przeniesiony do Torzymia.
W końcu 1953, zarządzeniem Szefa SG Nr 00128/0per. z 21 listopada 1953 ze Słubic do Kostrzyna przeniesiono 2 batalion rozpoznawczy.
Przekształcenia.
19 Dywizja Zmechanizowana → 19 Dywizja Pancerna → 5 Saska Dywizja Pancerna → 5 Kresowa Dywizja Zmechanizowana → 5 Kresowa Brygada Zmechanizowana

</doc>
<doc id="792255" url="https://pl.wikipedia.org/wiki?curid=792255" title="Olszynka Mała">
Olszynka Mała

Olszynka Mała (niem. "Klein Walddorf" ) – osiedle w Gdańsku, w dzielnicy Olszynka, na obszarze Żuław Gdańskich.
Położenie.
Osiedle stanowi południowo-zachodnią część Olszynki. Położone jest na podmokłym terenie. Jego południową i zachodnią granicę z Dolnikiem, częścią dzielnicy Orunia-Św. Wojciech-Lipce wyznacza Motława, zaś północną z Dolnym Miastem, częścią Śródmieścia - Opływ Motławy.
Historia.
Dawne nazwy: "Klein Walddorf" (1780), "Bürgerwalde".
W okresie Średniowiecza Olszynka była lasem miejskim. W XVI i XVII wieku funkcjonowała jako łąki i pastwiska. W 1802 w Olszynce Małej powstał Dwór Olszynka, który dostarczał Gdańskowi artykuły rolno-spożywcze (dwór znajduje się w ruinie, w 2005 zawaliła się stajnia; obecnie dwór jest wykwaterowany i czeka na sprzedaż, właścicielem jest miasto Gdańsk).
Olszynka Mała została przyłączona w granice administracyjne miasta 15 sierpnia 1933. Należy do okręgu historycznego Niziny.
Transport i komunikacja.
Przez osiedle przebiega linia kolejowa nr 226 do Portu Północnego, której połączenie z Orunią umożliwia most nad Motławą.
Południowo-wschodnim krańcem osiedla, gdzie obecnie znajdują się głównie tereny rolnicze, przebiega południowa obwodnica Gdańska (droga ekspresowa S7 (E28)).

</doc>
<doc id="792256" url="https://pl.wikipedia.org/wiki?curid=792256" title="20 Dywizja Zmechanizowana">
20 Dywizja Zmechanizowana

20 Dywizja Zmechanizowana (20 DZ) – związek taktyczny ludowego Wojska Polskiego.
Formowanie dywizji.
Dywizja została sformowana wiosną 1951 roku na bazie 47 pułku piechoty ze Szczecinka z przeznaczeniem dla 1 Korpusu Piechoty. Podstawę formowania stanowił rozkaz Nr 0044/Org. Ministra Obrony Narodowej z dnia 17 maja 1951 roku. 
Plan formowania.
Formowanie przeprowadził dowódca Okręgu Wojskowego Nr II według następującego planu:
Dowódcy 20 Dywizji Zmechanizowanej.
We wrześniu 1955 roku 20 DZ została przeformowana w 20 Dywizję Pancerną.

</doc>
<doc id="792259" url="https://pl.wikipedia.org/wiki?curid=792259" title="Olszynka Wielka">
Olszynka Wielka

Olszynka Wielka (niem. "Gross Walddorf" ) – osiedle w Gdańsku, w dzielnicach Olszynka i Rudniki, na obszarze Żuław Gdańskich.
Historia.
Dawne nazwy: "Gross Walddorf" (1780), "Bürgerwalde".
W okresie Średniowiecza Olszynka była lasem miejskim. W XVI i XVII wieku funkcjonowała jako łąki i pastwiska.
Olszynka Wielka została przyłączona w granice administracyjne miasta 15 sierpnia 1933. Należy do okręgu historycznego Niziny.
Transport i komunikacja.
Przez osiedle przebiega linia kolejowa nr 226 do Portu Północnego. Południowo-wschodnim krańcem osiedla, gdzie obecnie znajdują się głównie tereny rolnicze, przebiega południowa obwodnica Gdańska (droga ekspresowa S7 (E28)), z której początek ma brać z kolei Trasa Sucharskiego.

</doc>
<doc id="792260" url="https://pl.wikipedia.org/wiki?curid=792260" title="Hak (wspinaczka)">
Hak (wspinaczka)

Hak – metalowy klin, który po wbiciu w szczelinę skalną, może być używany jako punkt asekuracyjny dla wspinacza lub w speleologii.
Historia użycia haków we wspinaczce.
Pierwsze informacje o użyciu haków we wspinaczce pochodzą z końca XIX wieku.
Początkowo haki były używane jedynie aby zapewnić asekurację wspinaczowi, jednak później zaproponowano techniki wspinania się z użyciem sztucznie tworzonych stopni i chwytów obecnie określaną jako: hakówka lub "technika sztucznych ułatwień".
Obecnie coraz częściej odchodzi się od używania haków na rzecz kostek i friendów, ponieważ kilkukrotne osadzenie i usunięcie haków niszczy skałę. Wraz z ewolucją sprzętu i technik wspinaczkowych coraz więcej dróg jest powtarzanych w sposób klasyczny.
Rodzaje haków wspinaczkowych.
Wyróżnia się między innymi następujące rodzaje haków:

</doc>
<doc id="792265" url="https://pl.wikipedia.org/wiki?curid=792265" title="Płonia Mała">
Płonia Mała

Płonia Mała (dawniej: "Płonina", "Pleniewo", niem. "Klein Plehnendorf") – część Gdańska, w dzielnicy Rudniki, na obszarze Żuław Gdańskich.
Historia.
Od 1454 wieś rolnicza. Dawne nazwy: "Plonemdorf" (1454); "Klein Plöndorf" (1843); "Klein Pleendorf" (1870); "Klein Plehnendorf" (1874, 1921); "Pleniewo", "Płonina" (1945).
Płonia Mała została przyłączona w granice administracyjne miasta w 1954. Należy do okręgu historycznego Niziny.
Współcześnie cały teren dawnej wsi rolniczej Płonia Mała zajmowany jest przez Rafinerię Gdańską.

</doc>
<doc id="792271" url="https://pl.wikipedia.org/wiki?curid=792271" title="Spiszacy">
Spiszacy

Spiszacy (Górale spiscy) – góralska grupa etnograficzna ludności polskiej zamieszkująca wioski wokół Pienin Spiskich i Magury Spiskiej, jednak wykazująca duże poczucie odrębnej od góralskiej tożsamości (mieszkańcy uważają się za Śpisoków, nie Góroli). Wielowiekowe panowanie węgierskie i dość silne wpływy słowackie oraz wołoskie, a także niemieckie ze środkowego Spisza, odcisnęło piętno na kulturze materialnej i duchowej tego regionu.
Wyraźnie odmienny jest np. układ zabudowy wsi. W odróżnieniu od biegnących kilometrami na Podhalu czy Orawie tzw. ulicówek, spiskie wioski mają zwarty, miasteczkowy charakter, zabudowa skupiona jest wokół głównej drogi, rozszerzającej się w centrum we wrzecionowaty (z kościołem i gminnymi obiektami) okazały rynek. Domy mieszkalne na wąskich działkach ustawione są szczytem do ulicy, a na zewnątrz wsi, w pewnej odległości od reszty budynków, ciągną się rzędy szalowanych deskami stodół, oraz tzw. droga gospodarcza, wokół wsi przy stodołach (niem. "wirtschaftsweg"), według niemieckich reguł planowania osad, domy w dużej części murowane – zgodnie z węgierskimi przepisami przeciwpożarowymi.
Tradycyjny strój spiski, dość różniący się np. od podhalańskiego, słabo zachował się do naszych czasów. Praktycznie można go obejrzeć podczas występów zespołów ludowych, w ekspozycjach muzealnych, np. w Polsce – zagrody spiskiej w Czarnej Górze, czy z rzadka tylko i nie w komplecie – u starszych mieszkańców wiosek. Charakterystycznym jego elementem jest noszona zamiast kapelusza okrągła futrzana czapka z „barankiem” dokoła i krzyżującymi się na czubku ozdobnymi tasiemkami. Białe sporządzone ze sukna spodnie (portki) zdobione parzenicami w formie czerwonych pętlic – podobne do ozdób na mundurach honwedów – wpuszczano do wysokich butów, również na węgierską modę. W stroju kobiecym miejsce powszechnej u innych góralek kwiecistej spódnicy zajmowała tzw. suknia składająca się z czerwonej lub pasiastej spódnicy i obcisłego, obszytego galonami gorsetu. Etnografowie zwracają również uwagę na specyficzną gwarę, w której przetrwało wiele archaizmów językowych, a także naleciałości słowackich, madziaryzmów i germanizmów.
Ważnym elementem tradycji spiskich jest również tradycyjna kuchnia, opierająca się głównie na ziemniakach (zwanych na Spiszu – tak jak na Podhalu – grulami). Ważnymi potrawami są: święconka, ziemniaki z kwaśnym mlekiem, moskole. Z ciast najważniejsze są: grulownik, tworoźnik a także baba np. z kakao.

</doc>
<doc id="792272" url="https://pl.wikipedia.org/wiki?curid=792272" title="Super Bowl I">
Super Bowl I

Pierwszy Finał o Mistrzostwo Świata AFL-NFL w zawodowym futbolu amerykańskim, nazwany później Super Bowl I, został rozegrany 15 stycznia 1967, na stadionie Los Angeles Memorial Coliseum, w Los Angeles, w stanie Kalifornia.
Mistrzom ligi NFL, drużynie Green Bay Packers, udało się w drugiej połowie meczu zdobyć trzy przyłożenia z rzędu, co dało im zwycięstwo 35-10 nad mistrzami ligi AFL, drużyną Kansas City Chiefs.
Bart Starr, rozgrywający zespołu z Green Bay, zdobył pierwszy tytuł MVP w historii finałów po tym, gdy celnie podał 16 razy na 23 rzuty, co pozwoliło na uzyskanie 250 jardów pola i doprowadziło do dwóch przyłożeń. Jedno z jego podań zostało przechwycone.
W Packers wystąpili zawodnicy polskiego pochodzenia - Bob Skoronski, Ron Kostelnik, Zeke Bratkowski oraz Jim Grabowski.

</doc>
<doc id="792273" url="https://pl.wikipedia.org/wiki?curid=792273" title="Super Bowl II">
Super Bowl II

Super Bowl II – był drugim "Finałem o Mistrzostwo Świata AFL-NFL" w zawodowym futbolu amerykańskim, rozegranym 14 stycznia 1968, na stadionie Orange Bowl Stadium, w Miami, w stanie Floryda.
Mistrzowie ligi NFL, drużyna Green Bay Packers, uzyskując wynik 33–14 pokonała mistrzów ligi AFL, drużynę Oakland Raiders, dzięki czterem kopom z pola Dona Chandlera. Walnie do zwycięstwa przyczynił się także Herb Adderly swoim 60-jardowym biegiem po przechwyceniu i przyłożeniem.
Bart Starr, rozgrywający zespołu z Green Bay, zdobył drugi tytuł MVP po tym, gdy celnie podał 13 razy na 24 rzuty, co pozwoliło na uzyskanie 202 jardów pola i doprowadziło do jednego przyłożenia.
W obu drużynach wystąpili zawodnicy polskiego pochodzenia- w Packers Bob Skoronski, Ron Kostelnik, Zeke Bratkowski, Jim Grabowski; w Raiders Pete Banaszak, Ted Kwalick oraz John Matuszak.

</doc>
<doc id="792275" url="https://pl.wikipedia.org/wiki?curid=792275" title="Pamelo, żegnaj">
Pamelo, żegnaj

Pamelo żegnaj – piosenka polskiego zespołu muzycznego Tercet Egzotyczny, jeden z najbardziej znanych ich utworów. Został nagrany w kwietniu 1966 i w tym samym roku pojawił się na pierwszej płycie zespołu, zatytułowanej "Tercet Egzotyczny". Autorem muzyki do piosenki był Zbigniew Dziewiątkowski, a autorem tekstu Mirosław Łebkowski.
Piosenka wykorzystywana była w kilku filmach: "Ciało" z 2003 roku, "Wojaczek" (1999), w serialu "Łowicki łącznik – Bank nie z tej ziemi" (1994) i "Chciałbym cię zgubić" (1979).

</doc>
<doc id="792280" url="https://pl.wikipedia.org/wiki?curid=792280" title="Super Bowl III">
Super Bowl III

Super Bowl III – był trzecim "Finałem o Mistrzostwo Świata AFL-NFL" w zawodowym futbolu amerykańskim, rozegranym 12 stycznia 1969, na stadionie Orange Bowl Stadium, w Miami, w stanie Floryda. Ten finał był pierwszym, który oficjalnie nazwano "Super Bowl". Dwa poprzednie zaczęto tak określać później, antydatując.
Mecz uważa się za jeden z największych przełomów w historii sportów amerykańskich i najważniejszym z gier Super Bowl. Skazywany na porażkę mistrz ligi AFL, drużyna New York Jets, pokonała mistrzów ligi NFL, drużynę Baltimore Colts, uzyskując wynik 16-7.
Przed Super Bowl III drużyna mistrzów NFL, Colts, była powszechnie uważana za faworyta spotkania - w niektórych publikacjach przewidywano zwycięstwo różnicą dwudziestu punktów. Mimo że dynamicznie rozwijającej się lidze AFL udało się trzy lata wcześniej zmusić dojrzałą już ligę NFL do podpisania umowy połączeniowej, AFL nadal postrzegano jako słabszego, mniej utalentowanego partnera. Dodatkowo, drużyny AFL były w dwóch poprzednich Super Bowl zdecydowanie pokonane.
Quarterback zespołu Jets, Joe Namath, zdobył tytuł MVP finałów walnie przyczyniając się do zwycięstwa po tym, gdy celnie podał 17 razy na 28 rzuty, co pozwoliło na uzyskanie 206 jardów pola. Drużynie nowojorskiej udało się ogólnie zdobyć 337 jardów pola, wymusić pięć strat i pozwolić rywalom z Baltimore tylko na jedno przyłożenie.

</doc>
<doc id="792284" url="https://pl.wikipedia.org/wiki?curid=792284" title="Dębienko">
Dębienko

Dębienko – wieś w Polsce położona w województwie wielkopolskim, w powiecie poznańskim, w gminie Stęszew. W pobliżu miejscowości znajduje się Wielkopolski Park Narodowy.
W latach 1939-1940 w okolicznych lasach niemieckie gestapo i SS dokonało egzekucji masowych 1 700 Polaków przetransportowanych z Poznania. Prochy ofiar mordów umieszczono w 7 mogiłach zbiorowych.
W latach 1975–1998 miejscowość należała administracyjnie do województwa poznańskiego.

</doc>
<doc id="792289" url="https://pl.wikipedia.org/wiki?curid=792289" title="Wiszące Ogrody">
Wiszące Ogrody



</doc>
<doc id="792295" url="https://pl.wikipedia.org/wiki?curid=792295" title="Homofonia (program telewizyjny)">
Homofonia (program telewizyjny)

Homofonia – pierwszy regularnie nadawany telewizyjny program o tematyce LGBT nadawany na żywo do 2008 roku w stacji iTV. 
Pierwszy odcinek "Homofonii" został nadany 4 października 2006.
Program adresowany był nie tylko do ludzi o orientacji homo- i biseksualnej, ale także do osób heteroseksualnych sceptycznie nastawionych do mniejszości seksualnych. Intencją autorów "Homofonii" było oswojenie społeczeństwa z odmiennością seksualną bez stosowania prowokacji. Gośćmi programu byli ludzie nauki, kultury, politycy oraz przedstawiciele różnych organizacji i środowisk.
Prowadzący: Iza3D, Szu, Krzysiu.
Program nadawany był w każdą środę o godz. 23:30.

</doc>
<doc id="792297" url="https://pl.wikipedia.org/wiki?curid=792297" title="Zwierzęta w islamie">
Zwierzęta w islamie

Informacje dotyczące podejścia do zwierząt w islamie odnaleźć można Koranie oraz hadisach, a także w opowieściach o "świętych" muzułmańskich (zwłaszcza sufickich). Współcześni uczeni islamscy czasami także poruszają temat zwierząt.
Koran.
Koran zakazuje muzułmaninowi spożywania wieprzowiny, krwi, padliny, jak również mięsa zwierząt zabitych z okrucieństwem – ubodzeniem, upadkiem, uderzeniem – a także rozszarpanych przez dzikie zwierzęta.
Dwie aje poruszają temat zwierząt – 24:41 i 6:38. Twierdzą, że wszystkie zwierzęta czczą Allaha, zostaną przez niego zgromadzone pod koniec świata oraz że tworzą społeczeństwa podobne do ludzkich.
pszczoła jest „muzułmaninem” jeżeli przestrzega praw, które Allah wyznaczył dla pszczół – podobnie jak człowiek jest muzułmaninem przez przestrzeganie prawa szariatu, które jest sposobem postępowania wyznaczonym przez Boga dla istot ludzkich.
W Koranie zwierzęta pojawiają się także w nazwach niektórych sur. Nazwa sury drugiej – Al-Bakarah – znaczy „krowa”. Sura szesnasta nosi nazwę „An-Nahl”, co oznacza „pszczoły”. Arabska nazwa sury dwudziestej siódmej to „An-Naml”, co w języku polskim oznacza „mrówki”, zaś tytuł dwudziestej dziewiątej sury („Al-‘Ankabūt”) to „pająk”. Nazwą sto piątej sury jest słowo „Al-Fil” oznaczające „słonia”.
Hadisy zabraniają znęcania się nad zwierzętami i jedzenia mięsa zwierząt, które fizycznie lub psychicznie cierpiały podczas uboju.
Hadisy i Sunna.
Psy.
Stosunek Mahometa do niemal wszystkich zwierząt był bardzo życzliwy, co było rzadkością wśród Arabów w VII wieku. Kiedy w czasie wyprawy wojennej Mahomet spotkał sukę ze szczeniętami, zakazał swoim wojownikom przeszkadzania im a nawet wysłał strażnika by dopilnować, że nakaz ten jest przestrzegany. Mimo to Mahomet generalnie nie przepadał za psami – stwierdził nawet, że Allah odejmuje "karat dobrych uczynków" dziennie każdemu, kto trzyma psa bez potrzeby. Inny hadis wspomina jednak o tym, że Mahomet powiedział kiedyś prostytutce, że wszystkie jej grzechy zostały jej darowane w nagrodę za napojenie spragnionego psa.
Nazwanie kogoś „psem” (, "kalbun") jest uznawane w świecie islamu za jedną z największych obelg. Muzułmanie wierzą także, że aniołowie nie wchodzą do domu, w którym są psy albo rzeźby.
Psia ślina oraz inne wydzieliny uważane są za nieczystość (arab. نجس, "nadżasah"), z której należy się oczyścić (dokonać "małej" ablucji, wudu).
Zwierzęta nazwane.
Ulubionym zwierzęciem Proroka był kot imieniem Muezza. Prorok powiedział kiedyś, że jeśli Muezza śpi w rękawie jego szaty, wolałby uciąć rękaw niż obudzić kota wstając na modlitwę. W hadisach pojawia się również koń Burak, na którym Mahomet odbywa miradż – oraz wielbłądzica Kaswa.

</doc>
<doc id="792300" url="https://pl.wikipedia.org/wiki?curid=792300" title="Diego (Gothic)">
Diego (Gothic)



</doc>
<doc id="792307" url="https://pl.wikipedia.org/wiki?curid=792307" title="Fort Knox">
Fort Knox

Fort Knox – instalacja United States Army w stanie Kentucky na południe od Louisville i na północ od Elizabethtown. Baza leży na terenie hrabstw Bullitt, Hardin i Meade. Zajmuje powierzchnię 441 km², na której przebywa codziennie ok. 32 000 ludzi. Na terenie bazy znajdują się instytucje Armii specjalizujące się w wojskach pancernych – szkoła (U.S. Army Armor School) i centrum badawcze (U.S. Army Armor Center). Oprócz tego, w Forcie Knox znajduje się centrum rekrutacji Armii i Muzeum Kawalerii i Czołgów im. Pattona. Oprócz funkcji wojskowych, Fort Knox jest popularny ze względu na znajdowanie się na jego terenie United States Bullion Depository – składu sztabek złota amerykańskiego banku federalnego.
Stany Zjednoczone posiadają tam bazę złota, które transportują drogą lądową bądź powietrzną.
Na przykład wszystkie podmioty typu ETF na koniec października 2011 posiadały 2271,2 ton złota – czyli jedną czwartą tego, co powinno się znajdować w Fort Knox. Jest tam ok. 1000 żołnierzy, którzy bronią i strzegą zapasów USA.

</doc>
<doc id="792310" url="https://pl.wikipedia.org/wiki?curid=792310" title="Active Denial System">
Active Denial System

Active Denial System (ADS) – eksperymentalna mikrofalowa broń nieśmiercionośna, której testy zostały ujawnione pod koniec 2001 roku przez armię Stanów Zjednoczonych. Z założenia ADS ma wywoływać uczucie parzenia, zmusić przeciwnika do wycofania się, ale nie wywołać żadnych stałych fizycznych obrażeń.
Działanie broni polega na emisji wiązki mikrofal o częstotliwości 94 GHz (długości fali 3 mm). Zasięg broni to około 500 m. Fale o tej długości i częstotliwości przenikają przez ubranie i powodują szybkie rozgrzanie powierzchni skóry. Osoba poddana ich działaniu odczuwa gorąco i parzenie.
Pomimo że z założenia broń nie powinna ranić fizycznie osób poddanych jej działaniu, podczas testów na terenie bazy Kirtland Air Force Base w Albuquerque z udziałem ochotników, kilka osób doznało drobnych poparzeń, w szczególności w miejscach w których ciało stykało się z metalem (suwaki, metalowe guziki itd). Dodatkowo ochotnicy zostali poproszeni o zdjęcie okularów i soczewek kontaktowych w obawie przed uszkodzeniem wzroku.
Na początku 2007 roku pojawiły się informacje na temat potencjalnego wykorzystania ADS do działań wojskowych w Iraku.

</doc>
<doc id="792312" url="https://pl.wikipedia.org/wiki?curid=792312" title="Kościół św. Teresy od Dzieciątka Jezus">
Kościół św. Teresy od Dzieciątka Jezus



</doc>
<doc id="792319" url="https://pl.wikipedia.org/wiki?curid=792319" title="Krzysztof Cirkot">
Krzysztof Cirkot

Krzysztof Cirkot, znany też jako Krzysztof Cyrkot (ur. 1971) – polski autor fantastyki, z wykształcenia informatyk. 
Życiorys.
Studiował na uczelniach w Toronto i Washington, D.C. Obecnie przebywa w USA. W twórczości najbliżej mu do literackich poszukiwań Stanisława Lema i Adama Wiśniewskiego-Snerga. Do źródeł inspiracji zalicza także twórczość braci Strugackich oraz Philipa K. Dicka. Debiutował w magazynie „Science Fiction” (kwiecień 2004) opowiadaniem "Park". Publikował opowiadania w magazynach „Science Fiction” oraz „Magazyn Fantastyczny”, a także w periodykach internetowych „Avatarae” oraz „Esensja”. Opowiadanie "Exodus" zdobyło w 2006 roku wyróżnienie w konkursie wydawnictwa Fabryka Słów „U nas za stodołą”.
W grudniu 2009 wydawnictwo E-bookowo wydało zbiór jego opowiadań „Wypatrując swego przeznaczenia”, a w lutym 2010 pierwszy tom powieści „Wyżej już tylko bogowie”.

</doc>
<doc id="792322" url="https://pl.wikipedia.org/wiki?curid=792322" title="Doły Opacie">
Doły Opacie

Doły Opacie – część wsi Doły Biskupie w Polsce, położona w województwie świętokrzyskim, w powiecie ostrowieckim, w gminie Kunów.
W latach 1975–1998 Doły Opacie administracyjnie należały do województwa kieleckiego.
Przez wieś przechodzi niebieski szlak turystyczny z Łysej Góry do Pętkowic.
W Dołach Opacich znajduje się, niekiedy umiejscawiany w leżących poniżej Dołach Biskupich, nieczynny od 1984, malowniczy kamieniołom ułożonych warstwowo po dużym kątem dolomitów dewońskich. Są to pozostałości po istniejącym tu od XVI wieku przemyśle kamieniarskim.
Historia.
Historia wsi Doły sięga wieku XIV
W roku 1401 występują w dokumentach jako: 1401 „Doli”, 1407 „Doly”, 1485 „Doli”, 1506 „Dolij”, 1510 „dol alias Tworkow”, 1529 „Doly”, „Doli”, „Doly Tworkove”, 1530 „Dolj alias Tworkow”, 1532 „Dol alias Thworkoff”, 1553/1592 „Doli medietas”, 1564-5 „Doly Tworkonis”, 1569 „Doli albo Tworkow”, 1571 „Dolij seu Tworkow”, 1577 „Doly seu Tworkow”, 1578 „Dol seu tworkow”, 1586 „Doly”, 1629, 1662, 1672 „Doly seu Tworkow”, 1674 „Doły”, 1758 „Doly seu Tworkow”, 1787 „Doły Biskupie” i „Doły Opacie”, 1827 Doły i Doły Biskupie;
Rozdział dóbr nastąpił w wieku XVIII i odtąd Doły alias Tworkow funkcjonują w administracji jako Doły Biskupie - własność biskupów krakowskich i Doły Opacie - własność klasztoru świętokrzyskiego.
W wieku XIX miejscowości opisano jako Doły Biskupie - wieś, Doły Opacie, wieś rządowa, nad rzeką Świśliną, powiecie opatowskim, gminie i parafii Kunów. 
W roku 1827 Doły biskupie liczyły 20 domów. i 136 mieszkańców.
W roku 1882 34 domów, 258 mieszkańców i 241 mórg ziemi włościańskiej. 
W 1827 Doły Opacie liczyły 7 domów. i 43 mieszkańców,
W roku 1882 liczyły 16 domów, 114 mieszkańców i 121 mórg obszaru ziemi włościańskiej a 116 dworskiej.

</doc>
<doc id="792323" url="https://pl.wikipedia.org/wiki?curid=792323" title="Carlo Costly">
Carlo Costly

Carlo Costly, właśc. Carlos Yaír Costly Molina (ur. 18 lipca 1982 w San Pedro Sula) – honduraski piłkarz występujący na pozycji napastnika, reprezentant Hondurasu w latach 2007–2014.
Kariera klubowa.
Początki.
Grał tam w zespołach Club Celaya, Monarcas Morelia, Club Atlas i Pumas UNAM. W żadnym z tych klubów nie przebił się do pierwszej drużyny, występował najwyżej w rezerwach. Mając 23 lata postanowił powrócić do Hondurasu. Tam bezskutecznie próbował szukać zatrudnienia w klubach Real CD España i CD Marathón.
Platense.
Szansę otrzymał dopiero w klubie Platense FC i 13 sierpnia 2006 roku zadebiutował w pierwszej lidze honduraskiej. W turnieju Apertura 2006 strzelił dla swojego zespołu 10 bramek co pozwoliło mu zostać najlepszym strzelcem całego turnieju. W turnieju Clausura 2007 zagrał w dwóch meczach po czym wyjechał na testy do GKS-u Bełchatów. W sumie, w sezonie 2006/2007 Costly zagrał w barwach Platense 18 meczów i strzelił 10 bramek.
GKS Bełchatów.
W 2007 roku trafił GKS-u Bełchatów na zasadzie wypożyczenia z Platense FC. Pół roku później polski zespół, który wcześniej zapewnił sobie prawo pierwokupu wykupił go za 500 tysięcy euro. W pierwszej połowie 2009 roku przebywał na wypożyczeniu w Birmingham City FC.
Atlas.
7 grudnia 2010 Costly podpisał dwuletni kontrakt z meksykańskim Club Atlas, stając się pierwszym od dziewięciu lat Honduraninem w zespole. W nowej drużynie zadebiutował 29 stycznia 2011 w przegranym 0:2 spotkaniu z Américą, kiedy to wszedł na boisku w 67 minucie, zmieniając Argentyńczyka Alfredo Moreno. Pierwsze trafienie w lidze meksykańskiej zanotował 2 kwietnia 2011 w zremisowanym 1:1 meczu z Tecos UAG. Ogółem w sezonie Clausura 2011 pojawiał się na boisku jedenastokrotnie (cztery razy w wyjściowym składzie), zdobywając dwie bramki. Nie osiągnął także większych sukcesów z zespołem prowadzonym przez Benjamína Galindo.
Houston Dynamo.
Na początku sierpnia 2011 Costly został piłkarzem amerykańskiej drużyny Houston Dynamo.
Życie prywatne.
Urodził się w San Pedro Sula, dzieciństwo i młodość spędził w La Lima. Jest synem Anthony'ego Costly'ego i Maríi Magdaleny Pavón Moliny (1960-2018). Pod koniec lat 90. jego matka po rozwodzie przeprowadziła się do Meksyku, gdzie prowadziła stragan rybny. Carlo dołączył do niej w wieku 12 lat.
Osiągnięcia.
Carlo Costly był królem strzelców ligi honduraskiej. Zawodnik wywalczył z reprezentacją Hondurasu po 28 latach awans do Mistrzostw Świata w 2010 roku które odbyły się w RPA, a sam znacznie przyczynił się do tego sukcesu gdyż strzelił w eliminacjach sześć goli. Costly został wyróżniony oraz nagrodzony przez władze GKS Bełchatów jako pierwszy zawodnik w historii klubu, któremu udało się awansować ze swoim krajem na Mundial.

</doc>
<doc id="792324" url="https://pl.wikipedia.org/wiki?curid=792324" title="Mapa turystyczna">
Mapa turystyczna

Mapa turystyczna – mapa tematyczna z grupy map społeczno-gospodarczych, przeznaczona do użytkowania przez turystów. Składają się z dwóch warstw: topograficznej i turystyczno-krajoznawczej. Zawiera zarówno informacje ogólnogeograficzne, topograficzne, jak i przydatne przede wszystkim dla turystów: szlaki, obiekty noclegowe, atrakcje turystyczne itp. Dla celów turystycznych używa się map topograficznych i map przeglądowych. Mapy turystyczne istnieją zarówno na papierze, jak i w wersji elektronicznej.
Elementy mapy turystycznej.
Poza wybranymi elementami treści odpowiednio dobranej mapy topograficznej zawiera naniesione informacje przydatne turyście, w tym głównie:
Historia.
Rozwój turystyki w XIX w. i w pierwszej połowie XX w. spowodował zapotrzebowanie na mapy, które ułatwiłyby poruszanie się w terenie osobom niemającym na co dzień wiele wspólnego z kartografią i nawigacją. Mapy, które wyewoluowały z map topograficznych, powstałych dla celów wojskowych tworzono w XIX w. i okresie międzywojennym; pierwsze turystyczne mapy dla polskich Tatr pojawiły się na pocz. XX wieku, podobnie Karkonoszy; w okresie międzywojennym osiągnęły wysoką jakość.
W okresie 1945–1989 mapy turystyczne poddawane były ścisłej cenzurze, zarówno wojskowej, jak i cywilnej; ingerowano głównie w treść topograficzną, choć występowały również zaburzenia powierzchni, brak siatki kartograficznej, niedokładna skala (lub brak informacji o niej). Skala mapy turystycznej musiała się różnić od wojskowych map topograficznych, stąd stosowano najczęściej podziałki 1:30 000, 1:60 000, 1:75 000, 1:90 000, 1:125 000, przykładowo mapa Karkonoszy ukazywała się w skali 1:30 000 i 1:75 000. Większość map miała zdeformowaną powierzchnię terenu: po wykonaniu pierwowzoru mapy, była ona celowo odkształcana, najczęściej rozcinana na wiele nieregularnych fragmentów i składana z powrotem, czasem nawet skręcana. Szczególnie zniekształcano obszary o znaczeniu strategicznym: tereny wojskowe, kolejowe i przemysłowe. Liberalizacja tych zasad nastąpiła dopiero w latach osiemdziesiątych XX w., kiedy na mapach pojawiać się zaczęła siatka kartograficzna, numeracja domów, obiekty topograficzne. Nie istniał drugi obieg map, natomiast korzystano z przedwojennych map topograficznych, zwłaszcza po pojawieniu się kserokopiarek.
Mapy współczesne.
Aktualnie (2 dekada XXI w.) przeważają mapy w skali 1:50 000, chociaż spotyka się również podziałki 1:60 000 lub 1:70 000. Dla rejonów o bardziej urozmaiconym ukształtowaniu terenu wydawane są mapy w podziałkach 1:25 000 lub 1:30 000. Część map wydawana jest w formie map dwustronnych, z treścią kartograficzną podzieloną między dwie strony arkusza. W mapach jednostronnych na drugiej stronie arkusza pojawia się zwykle informator turystyczny, profilogramy tras, plany głównych miejscowości itp.
Arkusze map turystycznych wprowadzane są do obrotu w postaci złożonej do wymiaru, umożliwiającego schowanie mapy do kieszeni kurtki lub plecaka. Optymalny sposób składania umożliwia czytanie dowolnego fragmentu mapy bez konieczności rozkładania całego arkusza (składanie w „harmonijkę”). Obecnie coraz większa część wydawców wydaje mapy turystyczne w postaci foliowanej, co zabezpiecza je przed wpływami atmosferycznymi.

</doc>
<doc id="792327" url="https://pl.wikipedia.org/wiki?curid=792327" title="Lineage 2">
Lineage 2



</doc>
<doc id="792328" url="https://pl.wikipedia.org/wiki?curid=792328" title="Wiktor Chajes">
Wiktor Chajes

Wiktor (Wigder) Chajes (ur. 28 września 1875 we Lwowie, zm. 1940 w Kijowie) – bankier, działacz społeczny i kulturalny Lwowa, od 1930 do 1939 wiceprezydent miasta, ofiara zbrodni katyńskiej.
Życiorys.
Wiktor Chajes był synem Aarona Szlomo Chajesa (Salomona) i Henryki (Hinde) z Kesslerów. Już jako kilkunastolatek stał się zwolennikiem asymilacji Żydów, brał udział w obchodach polskich rocznic patriotycznych. Uczył się w lwowskim Gimnazjum im. Franciszka Józefa, skąd został wyrzucony za działalność narodową. Na rok przeniósł się do gimnazjum w Przemyślu. Działał w tajnym ruchu niepodległościowym Towarzystwo Przyjaciół Oświaty na obszarze Galicji. W sierpniu 1892 w ramach polskiej organizacji patriotycznej „Orzeł Biały” prowadził akcję zrywania i zamalowywania afiszy informujących o przyjeździe do Lwowa cesarza Franciszka Józefa I, za co został uwięziony. Niedopuszczony do matury wyjechał do Berlina na studia w Akademii Handlowej. Do Lwowa powrócił w 1895.
W 1900 roku wraz ze szwagrem założył Dom Bankowy „Schütz i Chajes”, zbliżył się wówczas do środowiska syjonistycznego. Był aktywnym działaczem charytatywnym, inicjatorem przedsięwzięć gospodarczych, pracował dla dobra społeczności żydowskiej i polskiej. Czynnie wspierał ruch strzelecki. Działał w ramach organizacji Polski Skarb Wojskowy. W 1913 został wybrany do Rady Miasta Lwowa. Od 1809 do 1922 był zastępcą prezesa zarządu Towarzystwa Szkoły Handlowej we Lwowie.
Podczas I wojny światowej zaangażował się czynnie w ruch legionowy. W lutym 1918 został jednym ze stu członków Tymczasowej Rady Miejskiej we Lwowie. W wolnej Polsce aktywnie włączył się w nurt życia społecznego i gospodarczego. Zimą 1920 współtworzył i organizował Targi Wschodnie, którymi żył do 1939 (ostatnie otworzył 2 września 1939). 12 lipca 1927 został wybrany do komisji rozjemczej giełdy pieniężnej we Lwowie. Był założycielem Muzeum Żydowskiego we Lwowie. Był wieloletnim radnym Rady Miasta Lwowa w okresie II Rzeczypospolitej, wybrany w wyborach samorządowych 1934 z ramienia listy żydowskiej. Od 1930 do 1939 sprawował urząd wiceprezydenta Lwowa. Stanowisko pełnił jako przedstawiciel mniejszości żydowskiej. Został członkiem założycielem powołanego w 1938 Stowarzyszenia „Towarzystwo Budowy Panoramy Plastycznej Dawnego Lwowa”.
Po wybuchu wojny współorganizował we Lwowie Komitet Pomocy dla Żołnierzy i był jego wiceprezesem. 23 września 1939, w dzień po kapitulacji Lwowa przed Armią Czerwoną, został aresztowany przez NKWD wraz z pozostałymi prezydentami (Stanisławem Ostrowskim, Janem Weryńskim i Franciszkiem Irzykiem). Inne źródło podało zatrzymanie w październiku 1939. Osadzony w więzieniu na Zamarstynowie, w więzieniu Brygidki we Lwowie, . W 1940 został zamordowany w więzieniu NKWD w Kijowie przy ul. Karolenkiwskiej 17. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 42-400 oznaczony numerem 3089). Został pochowany na otwartym w 2012 Polskim Cmentarzu Wojennym w Kijowie-Bykowni.
Żoną Wiktora Chajesa była Cecylia z domuch Sternbach (1877–1947).
Pozostali dwaj zastępcy prezydenta Lwowa z lat 30. Stanisława Ostrowskiego, Franciszek Irzyk i Jan Weryński, także zostali ofiarami zbrodni katyńskiej dokonywanej na terenach ukraińskich.

</doc>
<doc id="792331" url="https://pl.wikipedia.org/wiki?curid=792331" title="Nowa Wieś (powiat kartuski)">
Nowa Wieś (powiat kartuski)

Nowa Wieś (dodatkowa nazwa w j. kaszub. Nowô Wies) – wieś w Polsce, położona w województwie pomorskim, w powiecie kartuskim, w gminie Stężyca, przy drodze wojewódzkiej nr 228. Położona na Kaszubach.
W latach 1975–1998 miejscowość administracyjnie należała do województwa gdańskiego.
Nowa Wieś 31 grudnia 2014 r. miała 262 stałych mieszkańców.

</doc>
<doc id="792333" url="https://pl.wikipedia.org/wiki?curid=792333" title="Tajemnica radcowska">
Tajemnica radcowska

Tajemnica radcowska – termin prawniczy wprowadzony ustawą z 6 lipca 1982 r. o radcach prawnych ().

</doc>
<doc id="792338" url="https://pl.wikipedia.org/wiki?curid=792338" title="Promenada">
Promenada



</doc>
<doc id="792349" url="https://pl.wikipedia.org/wiki?curid=792349" title="I liga argentyńska w piłce nożnej (1931)">
I liga argentyńska w piłce nożnej (1931)

W roku 1931 Argentyna miała dwóch mistrzów – jednego mistrza w rozgrywkach ligi amatorskiej organizowanych przez uznawaną przez FIFA organizację Asociación Argentina de Football, a drugiego w rozgrywkach powstałej przed rokiem ligi zawodowej organizowanej przez federację Liga Argentina de Football, której FIFA nie uznawała.
Amatorskim mistrzem Argentyny został klub Estudiantil Porteño Buenos Aires, natomiast tytuł amatorskiego wicemistrza Argentyny zdobył klub Almagro Buenos Aires.
Zawodowym mistrzem Argentyny został klub Boca Juniors, natomiast zawodowym wicemistrzem Argentyny – San Lorenzo de Almagro.
Gdy pierwotna federacja piłkarska zwana Asociación Amateurs Argentina de Football przystąpiła do organizacji rozgrywek ligowych, najsilniejsze kluby pierwszej ligi postanowiły założyć ligę zawodową i wycofały się z rozgrywek. Dnia 10 maja rozegrano pierwszą kolejkę. Nie zdołano jednak rozegrać 17 maja drugiej kolejki, gdyż kluby
Argentinos Juniors, Atlanta Buenos Aires, Boca Juniors, Chacarita Juniors, Defensores de Belgrano Buenos Aires, Estudiantes La Plata, Ferro Carril Oeste, Gimnasia y Esgrima La Plata, CA Huracán, Independiente, Club Atlético Lanús, CA Platense, Quilmes Athletic Buenos Aires, Racing Club de Avellaneda, River Plate, San Lorenzo de Almagro, Talleres Remedios de Escalada, CA Tigre, CA Vélez Sarsfield wystąpiły z federacji Asociación Amateurs Argentina de Football. Założyły one nową federację piłkarską pod nazwą Liga Argentina de Football. Federacja ta zorganizowała pierwsze w historii futbolu argentyńskiego rozgrywki ligi zawodowej. Rozgrywki niedokończonej ligi organizowanej przez amatorską organizację zostały anulowane, a Asociación Amateurs Argentina de Football zmieniła nazwę na Asociación Argentina de Football i umieściła w swym statucie możliwość organizacji rozgrywek zarówno ligi amatorskiej jak i zawodowej. Jako organizacja zrzeszona w FIFA zorganizowała w końcu czerwca własne rozgrywki ligowe. Ten rozbrat w futbolu argentyńskim miał potrwać cztery lata, czyli do momentu, gdy w roku 1935 obie federacje dokonały fuzji tworząc jedną federację.
Konsekwencją tych wydarzeń był skład reprezentacji Argentyny na mistrzostwa świata w 1934 roku. Ponieważ FIFA uznawała tylko federację Asociación Argentina de Football, w reprezentacji nie mogli grać piłkarze z ligi zawodowej organizowanej przez Liga Argentina de Football. Stąd na mistrzostwach w reprezentacji Argentyny grali tylko piłkarze ligi amatorskiej.
Primera División – liga amatorska.
Mistrzem Argentyny w roku 1931 w ramach rozgrywek organizowanych przez Asociación Argentina de Football został klub Estudiantil Porteño Buenos Aires, natomiast tytuł wicemistrza Argentyny zdobył klub Almagro Buenos Aires. Ponieważ oba kluby zdobyły jednakową ilość punktów, konieczne było rozegranie meczu barażowego. Po 4 meczach wycofany został z rozgrywek klub San Isidro Buenos Aires.
Z ligi spadł jeden klub – San Fernando Buenos Aires. Na jego i wykluczonego klubu San Isidro Buenos Aires miejsce awansowały dwa kluby – CA All Boys i Liberal Argentino Buenos Aires. Klub Club Argentino de Lomas (zwany do niedawna Club Argentino de Banfield) połączył się z klubem CA Temperley i w następnym sezonie wystąpił połączony klub Argentino de Temperley.
Mecze chronologicznie.
Dnia 20 maja 1931 roku połączyły się ze sobą kluby Sportivo Buenos Aires i Social y Deportivo Buenos Aires tworząc klub Social y Sportivo Buenos Aires.
Końcowa tabela ligi amatorskiej sezonu 1931.
Wobec równej liczby punktów rozegrano mecz barażowy o tytuł mistrza Argentyny.
Mistrzem Argentyny został klub Estudiantil Porteño Buenos Aires.
Primera División – liga zawodowa.
Pierwsze w historii zawodowe rozgrywki ligowe w futbolu argentyńskim. Rozgrywki te zorganizowała nie uznawana przez FIFA federacja piłkarska Liga Argentina de Football.
Mistrzem Argentyny w roku 1931 w ramach rozgrywek organizowanych przez Liga Argentina de Football został klub Boca Juniors, natomiast tytuł wicemistrza Argentyny zdobył klub San Lorenzo de Almagro. Boca Juniors to pierwszy w historii zawodowy mistrz Argentyny.

</doc>
<doc id="792352" url="https://pl.wikipedia.org/wiki?curid=792352" title="Sean Burke">
Sean Burke

Sean Burke (ur. 29 stycznia 1967 w Windsor, Ontario) – były kanadyjski zawodowy hokeista. Reprezentant Kanady. Dwukrotny olimpijczyk.
Jego syn Brendan (ur. 1995) także jest bramkarzem hokejowym.
Kariera zawodnicza.
Uczestniczył w turniejach mistrzostw świata w 1987, 1989, 1991, 1997, 2003, Canada Cup 1991 oraz na zimowych igrzyskach olimpijskich 1988, 1992.
18 września 2007 zakończył karierę.
Został asystentem generalnego menedżera i trenerem bramkarzy w klubie Phoenix Coyotes.
Był członkiem ekipy Kanady podczas turnieju mistrzostw świata juniorów do lat 20 edycji 2015.

</doc>
<doc id="792358" url="https://pl.wikipedia.org/wiki?curid=792358" title="Alewizm">
Alewizm



</doc>
<doc id="792361" url="https://pl.wikipedia.org/wiki?curid=792361" title="Jimbo Kern">
Jimbo Kern



</doc>
<doc id="792362" url="https://pl.wikipedia.org/wiki?curid=792362" title="Iva Bittová">
Iva Bittová

Iva Bittová (ur. 22 lipca 1958 w Bruntálu) – czeska awangardowa skrzypaczka, wokalistka i kompozytorka. Swoją karierę rozpoczęła w połowie lat 70., występując w kilku czeskich filmach. We wczesnych latach 80. zaczęła grać na skrzypcach i śpiewać. Jej unikatowy sposób śpiewu oraz technika gry przyniosły jej międzynarodową sławę. Nagrała kilkanaście płyt.
Muzyka Bittovej stanowi połączenie rocka oraz muzyki ludowej Europy Wschodniej. W swojej grze na skrzypcach wykorzystuje różne techniki, m.in. uderzanie strun różnymi przedmiotami czy traktowanie skrzypiec jak banjo. Jej głos zmienia się od tradycyjnego śpiewu do krzyku, świergotu i jęków. W swoje występy angażuje całe ciało, wykorzystując zdolności aktorskie, zamienia je za każdym razem w odmienny "performance".
Życiorys.
Urodziła się w Bruntálu, w północnych Morawach, w rodzinie muzycznej. "Dom pełen był muzyki – klasycznej, jazzu, ludowej, słuchanej z płyt i tej granej przez rodzinny zespół, w którym Ivie przypadła rola skrzypaczki, choć sama wolała śpiewać. Pobierała też lekcje baletu. Jej ojciec był muzykiem w teatrze i jego trzy córki wcześnie zadebiutowały na scenie w dziecięcych rolach." Od 1971 przez około 10 lat występowała jako aktorka. Studiowała aktorstwo w Brnie. Zasłynęła w swojej pierwszej roli teatralnej jako Eržika w spektaklu Zdeňka Pospíla „Balada pro banditu” (Ballada dla bandyty). Pojawiła się też w wielu czeskich filmach, a także w telewizji i radiu.
W latach 80. wróciła do muzyki, studiując w klasie skrzypiec u Rudolfa Šťastnego, profesora Janacek Academy w Brnie. W 1984 poznała perkusistę Pavla Fajta z rockowej grupy Dunaj. Fajt został później jej mężem, z nim też nagrała pierwszą płytę, "Bittová + Fajt" (1985). Łączyła ona style alternatywnego rocka oraz cygańskiej i słowiańskiej muzyki ludowej. To połączenie stylów miało się stać cechą charakterystyczną wydawnictw Bittovej. Ich następna wspólna płyta, "Svatba" (1987) została wydana za granicą. Zauważył ją znany gitarzysta awangardowy Fred Frith, który wykorzystał muzykę w filmie "Step Across the Border" (1990). To sprawiło, że Bittová została zauważona poza Wschodnią Europą, mogła też zagrać pierwszą międzynarodową trasę koncertową. W późniejszych latach współpracowała z czołowymi przedstawicielami awangardy rockowej: Fredem Frithem, Tomem Corą, grupami Art Zoyd i Bang on a Can.
Pierwszym w pełni solowym albumem Bittovej była "Iva Bittová" (1991). Sukcesem artystycznym i komercyjnym okazał się owoc współpracy z gitarzystą Vladimírem Václavkiem – dwupłytowy album "Bílé Inferno" (1997). Wraz z Václavkiem założyła zespół Čikori, z którym nagrała też płytę o tej nazwie.
Bittová wystąpiła kilkukrotnie w Polsce:
Artystka jest żoną Pavla Fajta, z którym ma dwóch synów, Matouša i Antonína. Przez wiele lat mieszkała we wsi Lelekovice niedaleko Brna, obecnie z Antonínem mieszka w Rhinebeck koło Nowego Jorku.

</doc>
<doc id="792363" url="https://pl.wikipedia.org/wiki?curid=792363" title="Lotniskowce typu Ticonderoga">
Lotniskowce typu Ticonderoga



</doc>
<doc id="792364" url="https://pl.wikipedia.org/wiki?curid=792364" title="Ryłko">
Ryłko

Ryłko – przedsiębiorstwo z Kalwarii Zebrzydowskiej produkujące obuwie. 
Przedsiębiorstwo funkcjonuje od lat 50. XX wieku. Początkowo był to mały zakład rzemieślniczy, który wytwarzał buty metodą tradycyjną i był prowadzony jednoosobowo, przez właściciela. 

</doc>
<doc id="792367" url="https://pl.wikipedia.org/wiki?curid=792367" title="Mohylów Podolski">
Mohylów Podolski

Mohylów Podolski (ukr. Могилів-Подільський – "Mohyliw Podilśkyj", rum. "Moghilǎu"/"Movilǎu," ros. Могилёв-Подольский – "Mogilow Podolskij") – miasto na Ukrainie, stolica rejonu w obwodzie winnickim, przy granicy z Mołdawią, nad Dniestrem.
Historia.
W Koronie Królestwa Polskiego.
Historycy przypisują założenie miasta Jeremiemu Mohyle, który nazwał je od swego nazwiska. Miasto przekazał w posagu córce Marii, która poślubiła Stefana Potockiego, wojewodę bracławskiego. Przynależało administracyjnie do województwa podolskiego prowincji małopolskiej. Wkrótce zamieszkali tu Ormianie i Grecy, którzy bardzo przyczynili się do rozwoju miasta. Pierwsze umocnienia po bitwie pod Cecorą zbudował tu Teofil Szemberg.
Na przeciwległym, mołdawskim brzegu Dniestru, znajduje się pole bitwy pod Cecorą. Tam też w 1620 roku zginął hetman Stanisław Żółkiewski. W 1652 roku zajęty przez Kozaków. W 1672 roku okupowany przez Imperium Osmańskie. Przypuszczalne w pobliżu znajduje się miejsce pochówku Józefa Pułaskiego, marszałka Konfederacji Barskiej, ojca Kazimierza Pułaskiego. W 1742 roku biskup kamieniecki Wacław Hieronim Sierakowski erygował parafię rzymskokatolicką i zbudowano drewniany kościół, który miał się znajdować w miejscu wcześniejszego z pocz. XVII wieku. Na jego miejscu w latach 1772–1791 zbudowano murowany kościół katolicki pod wezwaniem Nawiedzenia NMP, z fundacji wojewody Potockiego i staraniem ks. Szymona Krzysztofowicza. W 1743 r. Mohylów otrzymał prawo magdeburskie. Pod koniec XVIII wieku było to jedno z największych miast na Podolu. W 1776 r. było w nim 1167 domów, w których zamieszkiwało ponad 11 tys. osób., w tym Polacy, Ormianie, Grecy, Serbowie, Bułgarzy, Wołosi i Bośniacy. U schyłku I Rzeczypospolitej stacjonował tu 2 Pułk Przedniej Straży Buławy Wielkiej Koronnej.
W zaborze rosyjskim i ZSRR.
W 1793 roku po II rozbiorze miasto zostało zagarnięte przez Imperium Rosyjskie i nie powróciło już do Polski. Rząd rosyjski w 1806 roku wykupił miasto od Potockich za 500 tys. rubli. Podczas zaborów siedziba powiatu mohylowskiego guberni podolskiej. W latach 1806–1848 Mohylów był siedzibą diecezji ormiańskiej, na czele której stanął ks. Józef Krzysztofowicz. Diecezja była niewielka i obejmowała parafie znajdujące się na ziemiach polskich, włączonych do zaboru rosyjskiego.
W 1881 roku doprowadzono do miasta kolej. Pod koniec XIX wieku wśród mieszkańców znacznie zwiększył się odsetek ludności żydowskiej: w 1881 roku w mieście mieszkało 14 tys. Żydów, 4932 Ukraińców, 1020 Polaków. W 1873 roku prenumerowano w mieście 321 pism rosyjskich, 85 polskich, 3 żydowskie, 12 zagranicznych. Przed I wojną światową parafia rzymskokatolicka w Mohylewie liczyła 1448 wiernych.
W 1919 Mohylów został zdobyty przez polskie oddziały pod wodzą gen. Franciszka Krajowskiego.
Około 1937 roku w ramach akcji antypolskiej rzymskokatolicki kościół z XVIII wieku został wysadzony przez władze sowieckie.
W latach 1941–1944 pod okupacją niemiecką, w trakcie której utworzono w nim getto dla Żydów. Zajęty przez Armię Czerwoną 14 marca 1944 roku. Od 1991 roku w składzie Ukrainy.

</doc>
<doc id="792369" url="https://pl.wikipedia.org/wiki?curid=792369" title="Kto pierwszy, ten lepszy">
Kto pierwszy, ten lepszy

Kto pierwszy, ten lepszy – amerykańsko-niemiecka komedia romantyczna z 2002 roku.
Film był kręcony w Dallas, Fort Worth (Teksas, USA) i w Los Angeles (Kalifornia, USA) oraz w Nowym Jorku (Nowy Jork, USA).
Opis fabuły.
Joe musi dostarczyć Sarze pozew rozwodowy od jej męża. Kobieta proponuje mu milion dolarów w zamian dostarczenie jej pozwu Gordonowi. Gordon wynajmuje Tony'ego by dostarczył pozew Sarze. Rozpoczyna się wyścig o dostarczenie dokumentów.

</doc>
<doc id="792371" url="https://pl.wikipedia.org/wiki?curid=792371" title="Hezychazm">
Hezychazm

Hezychazm (‘ησυχασμóς, "hesychasmos"; od greckiego ‘ησυχία, "hēsychía" – wyciszenie: w teologii rozumiane jako „nieprzerwana cześć i służba Bogu ”) – bizantyński nurt mistyczny, który osiągnął szczytowy rozwój i popularność w wieku XIV. Hezychaści twierdzili, że można odnaleźć zjednoczenie z Bogiem jedynie poprzez Chrystusa, praktykując cnoty i modlitwę. Głosili możliwość ujrzenia Światłości Bożej dzięki intensywnej modlitwie, kontemplacji i specyficznym praktykom ascetycznym, polegającym na wstrzymywaniu oddechu w trakcie modlitewnego wyciszenia. Ruch wzbudził poważne kontrowersje w Kościele greckim, gdzie tradycja zażartych sporów teologicznych (por. spory chrystologiczne, ikonoklazm) była długa. Ostatecznie jednak na kilku kolejnych synodach konstantynopolitańskich w połowie XIV wieku hezychazm odniósł trwałe zwycięstwo nad swymi przeciwnikami.
Charakterystyczna dla hezychazmu metoda modlitewnego skupienia jest potwierdzona dopiero w dokumentach z końca XIII wieku, choć wypływa z dawniejszej tradycji monastycznej Wschodu. Autorstwo traktatu poświęconego tej metodzie przypisuje się Symeonowi Nowemu Teologowi (949–1022) lub Grzegorzowi Synaicie (1255–1346). Entuzjastami nurtu hezychastycznego byli m.in. Atanazy I, patriarcha Konstantynopola (1289–1293, 1303–1309); Theolēptos (1250–1321/1326), metropolita Filadelfii w Azji Mniejszej; cesarz Jan VI Kantakuzen (1341–1354) oraz świecki teolog Mikołaj Kabazylas. Doktrynę rozwinął jednak w sposób najpełniejszy dopiero Grzegorz Palamas (1296–1359), mnich z góry Athos, od którego nazwiska hezychazm zwano często palamizmem. Jako drogę do stanu mistycznego, w którym oczom człowieka objawia się Światłość Boża (taka, jaką na górze Tabor ujrzeli apostołowie) hezychaści zalecali powtarzanie w duchu krótkiej modlitwy: „Panie Jezu Chryste, Synu Boży, zmiłuj się nade mną”, przyjęcie pozycji siedzącej z głową skłonioną ku brzuchowi i wstrzymywanie tchu.
Przeciwnicy Palamasa krytykowali psychosomatyczny aspekt metody hezychastycznej, oparty na rytuale modlitewno-ascetycznym. Naukę o „wyciszeniu” uznawali za niebezpieczny przesąd wiodący ku herezji. Przewodził im początkowo uczony mnich Barlaam z Kalabrii, a jego stanowisko podzielali m.in. teolog Grzegorz Akyndyn oraz teolog i kronikarz Nicefor Gregoras. Złośliwi krytycy określali hezychastów jako "omphaloskopoi" („wpatrzonych w pępek”), nawiązując do popularnej wśród mnichów techniki koncentracji.
Pierwsze rozstrzygnięcie teologicznej kontrowersji wokół hezychazmu na korzyść Palamasa zapadło na synodzie w Konstantynopolu 10 czerwca 1341 r. Na mocy ogłoszonego w Hagii Sophii wyroku Barlaam został potępiony, a z nim jego stanowisko. Wyjechał do Italii i przeszedł tam na wyznanie rzymskie. Spór toczył się jednak dalej, podsycany przez Akindynosa, i nabrał wymiaru politycznego w okresie drugiej wojny domowej w Bizancjum Paleologów (1341–1347). "Megadomestyk" Jan Kantakuzen, któremu zmarły niespodziewanie 15 czerwca 1341 r. Andronik III powierzył opiekę nad małoletnim synem, Janem V, przyjął hezychastów pod swoje skrzydła. W sierpniu 1341 r. zwołał kolejny synod konstantynopolitański, który potwierdził, że palamizm jest doktryną całkowicie zgodną z ortodoksją. Tymczasem patriarcha Jan XIV Kalekas (1334–1347), rywal Kantakuzena w walce o regencję, zajął stanowisko sprzeczne z wyrokiem synodu, skoro ten obradował pod przewodnictwem jego przeciwnika. Palamasa, przebywającego w kontrolowanej przez wrogów Kantakuzena stolicy, Kalekas wtrącił w 1343 r. do więzienia. W listopadzie 1344 r. nowy synod zebrany wokół patriarchy i cesarzowej Anny Sabaudzkiej ekskomunikował przywódcę hezychastów. Wojna między Kantakuzenem a regentami z Konstantynopola zaostrzyła podziały na tle sporu teologicznego. Większość hezychastów opowiedziała się po stronie Jana, natomiast ich wrogowie z Akyndynem na czele udzielili swego poparcia cesarzowej i patriarsze. Korelacja między sympatiami politycznymi i religijnymi nie była zupełna, o czym przekonuje choćby przykład Grēgorasa, zagorzałego przeciwnika palamitów, a zarazem bliskiego przyjaciela Kantakuzena. Generalnie jednak wśród Bizantyńczyków dominowała orientacja przychylna hezychastom. Z upływem czasu Anna Sabaudzka zorientowała się, że potępienie Palamasa poważnie uszczupliło grono jej zwolenników – zwołała więc 2 lutego 1347 r. do Konstantynopola kolejny synod, doprowadzając do złożenia z urzędu patriarchy Kalekasa i oficjalnej rehabilitacji hezychastów. Było już jednak za późno, by zapobiec wkroczeniu wojsk Kantakuzena do stolicy następnego dnia.
Wykorzystując sympatie hezychastów do przechylenia na swą korzyść szali w wojnie domowej, Jan VI – późniejszy mnich – był jednocześnie głęboko zafascynowany doktryną Palamasa i napisał w jej obronie kilka apologii. Dopilnował, by zwycięstwo mistycznej strony sporu było ostateczne. W marcu 1347 r., wkrótce po opanowaniu Konstantynopola, wydał dekret ogłaszający prawowierność hezychazmu, a w roku 1351, po zorganizowaniu na synodzie w stolicy publicznej dysputy między palamitami i ich adwersarzami, podpisał uchwałę oznaczającą definitywne włączenie nauki mistyków z Athos do kanonów prawosławia. Owoc obrad synodu został następnie trzykrotnie odczytany i pozostaje w mocy do dziś. Grēgorios Palamas został w 1368 r. obwołany świętym. Jego najwytrwalsi przeciwnicy, Akyndyn i Gregoras, już tego wydarzenia nie dożyli. Szczególne znaczenie hezychazmu kryje się w jego treściach humanistycznych. Palamas i jego zwolennicy uznawali człowieka za zdolnego do poznania Boga na drodze mistycznej i za powołanego do deifikacji w Chrystusie. Podkreślali tym samym obecność pierwiastka Boskiego w stworzeniu i sprzeciwiali się tertuliańskiej tendencji do wywyższania Boga poprzez umniejszanie godności rodzaju ludzkiego. Zasadniczą ideą hezychazmu jest duchowa łączność człowieka z Bogiem jako forma jego deifikacji.

</doc>
<doc id="792373" url="https://pl.wikipedia.org/wiki?curid=792373" title="Kontener kwatermistrzowski">
Kontener kwatermistrzowski

Kontener kwatermistrzowski – specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Stanowi on zaplecze podczas długotrwałych akcji ratowniczych, podczas których niezbędne jest zapewnienie ratownikom odpoczynku. Ponadto może być wykorzystany na tymczasowe schronienie dla ewakuowanej ludności.
Wyposażenie.
a ponadto:
sprzęt gospodarczy do zachowania warunków sanitarnych dla 60 osób, 6 pojemników na śmieci o pojemności 40 l, 1000 sztuk worków foliowych o pojemności 40 l, zestaw 10 kompletów łopat, mioteł, szufli oraz agregat prądotwórczy o mocy 5 kVA.
Dane techniczne

</doc>
<doc id="792379" url="https://pl.wikipedia.org/wiki?curid=792379" title="Garfield Goes Hollywood">
Garfield Goes Hollywood



</doc>
<doc id="792384" url="https://pl.wikipedia.org/wiki?curid=792384" title="Jednostka insulinowa">
Jednostka insulinowa

Jednostka insulinowa - termin stosowany dla określenia jednostki wagowej dawek preparatów insuliny stosowanej w leczeniu cukrzycy. W powszechnym użyciu jest jednostka insulinowa, gdzie 1 jednostka to 1/100 ml danego preparatu insuliny. W penach do dozowania insuliny zwykle znajdują się wkłady o pojemności 300 jednostek insulinowych (3 ml), można nimi podawać insulinę z dokładnością do jednej jednostki. W pompach insulinowych możliwe jest dozowanie dawek mniejszych od jednostki insulinowej.
1 jednostka międzynarodowa insuliny zatwierdzona w 1959 roku przez WHO zawiera 0,04167 jednostki insulinowej.

</doc>
<doc id="792385" url="https://pl.wikipedia.org/wiki?curid=792385" title="Nowik (glon)">
Nowik (glon)

Nowik ("Closterium") – rodzaj jednokomórkowych glonów z rodziny desmidii. Kształt półksiężycowaty (stąd nazwa), czasem wrzecionowaty. Bez charakterystycznego dla desmidii wcięcia w środku, mimo to chloroplasty zwykle wykazują symetryczną dwudzielność. Komórki na końcu zwężone, z wakuolami zawierającymi ziarna gipsu. Jak pozostałe sprzężnice rozmnażają się przez koniugację.
Około 100–300 gatunków. Występują głównie w bentosie i peryfitonie. Także w planktonie. Podobnie jak inne desmidie występują w wodach o umiarkowanej trofii i kwaśnych wodach humotroficznych. Kilka gatunków jednak typowych jest dla wód eutroficznych (np. "Closterium venus", "Closterium ceratium").

</doc>
<doc id="792388" url="https://pl.wikipedia.org/wiki?curid=792388" title="Closterium">
Closterium



</doc>
<doc id="792393" url="https://pl.wikipedia.org/wiki?curid=792393" title="Soroca">
Soroca



</doc>
<doc id="792394" url="https://pl.wikipedia.org/wiki?curid=792394" title="Mekonnyn">
Mekonnyn

Ras Mekonnyn, właściwe Uelde Mikael Mekonnyn (ur. 8 maja 1852, zm. 21 marca 1906) – etiopski generał i gubernator prowincji Harer. Ojciec cesarza Etiopii Hajle Syllasje I (1892-1975). Jego kuzynem był cesarz Menelik II. Zmarł z powodu zarażenia się tyfusem podczas podróży z Harer do Addis Abeby.

</doc>
<doc id="792396" url="https://pl.wikipedia.org/wiki?curid=792396" title="John Charles Polanyi">
John Charles Polanyi



</doc>
<doc id="792397" url="https://pl.wikipedia.org/wiki?curid=792397" title="Mikronezyjczycy">
Mikronezyjczycy

Mikronezyjczycy – rdzenna ludność wysp Mikronezji pochodzenia austronezyjskiego.
Mikronezyjczycy są spokrewnieni z Polinezyjczykami, a w mniejszym stopniu z Melanezyjczykami. Jest ich około 300 tys. Proces zasiedlania wysp Mikronezji zapoczątkowany został w drugim tysiącleciu p.n.e. Trwał przez około 2000 lat. Na Mikronezję Zachodnią przybywała ludność z Filipin lub Indonezji, zaś na wyspy Mikronezji Wschodniej osadnicy z Melanezji.
Dawni Mikronezyjczycy wyznawali politeizm. W wierzeniach obecne były: kult przodków, animizm oraz wiara w bezosobową siłę „mana”, co związane było z zachowywaniem wynikającym z wierzeń tabu. Obecnie większość ludności wyznaje chrześcijaństwo.
Mieszkańcy Mikronezji posługują się 10 językami z grupy mikronezyjskiej (ok. 200 tys.). Należą do nich: yap (5 tys.), karoliński (5 tys.), gilbertański (70 tys.), kusajski (4 tys.), marszalski (25 tys.), nauruański (6 tys.), ngatik, ponape (20 tys.), chuuk (30 tys.) oraz ulithi.
Mikronezyjczycy trudnią się rybołówstwem, rolnictwem i hodowlą, m.in. świń i drobiu.
Badaczem kultury ludów Mikronezji był Polak Jan Kubary.

</doc>
<doc id="792400" url="https://pl.wikipedia.org/wiki?curid=792400" title="Miałki Szlak">
Miałki Szlak

Miałki Szlak (niem. "Sandweg") – osiedle robotnicze w gdańskiej dzielnicy Rudniki.
Miałki Szlak jest częścią jednostki morfogenetycznej Błonia, która została przyłączona w granice administracyjne miasta w 1933. Miałki Szlak należy do okręgu historycznego Niziny.
Osiedle stanowi jedyną zamieszkaną część Błoni. Północną granicę Miałkiego Szlaku wyznacza droga krajowa nr 7 (E28) E77, a w przyszłości osiedle będzie przecinać, najprawdopodobniej estakadą, Trasa Sucharskiego.
Miałki Szlak to także nazwa głównej ulicy wewnętrznej osiedla, która przed wybudowaniem ul. Elbląskiej stanowiła część "drogi pocztowej" do Królewca.

</doc>
<doc id="792401" url="https://pl.wikipedia.org/wiki?curid=792401" title="Algebra liniowa (struktura)">
Algebra liniowa (struktura)



</doc>
<doc id="792402" url="https://pl.wikipedia.org/wiki?curid=792402" title="Kopuła (budownictwo)">
Kopuła (budownictwo)



</doc>
<doc id="792403" url="https://pl.wikipedia.org/wiki?curid=792403" title="Latarnia (budownictwo)">
Latarnia (budownictwo)



</doc>
<doc id="792404" url="https://pl.wikipedia.org/wiki?curid=792404" title="Nakładanie rąk">
Nakładanie rąk

Nakładanie rąk, również wkładanie rąk – obrzęd mający swoje korzenie w Starym Testamencie, a stosowany obecnie przez różne Kościoły chrześcijańskie.
Nakładanie (wkładanie) rąk w Biblii.
Obrzęd nakładania (wkładania) rąk często stosowany był w Starym Testamencie. Jego znaczenie jest bardzo zróżnicowane. Mógł oznaczać błogosławieństwo, czynność związaną ze składaniem ofiar, ryt inicjacyjny.
W Nowym Testamencie nakładanie rąk było praktykowane przez Jezusa Chrystusa, gdy błogosławił lub uzdrawiał. Podobnie postępowali apostołowie.
Nakładanie (wkładanie) rąk oznacza też przekazanie pewnej władzy lub funkcji.
Wielu teologów katolickich i protestanckich uważa, iż obrzęd ten może oznaczać również przekazanie daru Ducha Świętego po chrzcie.
Wkładanie rąk w Kościołach protestanckich.
Obrzęd wkładania rąk, jak bywa on nazywany za Biblią warszawską, praktykowany jest w wielu Kościołach protestanckich – podczas niego zgodnie z nauką tych Kościołów, wierzącym udzielany jest Duch Święty. Towarzyszy on m.in. chrztom, błogosławieniu dzieci czy ordynacji pastorskiej. W wielu zborach praktykowany jest także podczas modlitw o uzdrowienie chorych oraz w trakcie wypędzania demonów. Wkładanie rąk jest często spotykane podczas nabożeństw Kościołów zielonoświątkowych. Inne wyznania praktykujące obrzęd wkładania rąk to m.in. baptyści, adwentyści i chrześcijanie dnia sobotniego. W Kościołach ewangelickich występuje obrzęd konfirmacji.
Nakładanie rąk w Kościele katolickim i Cerkwi prawosławnej.
Na podstawie przesłanek nowotestamentalnych w teologii katolickiej i prawosławnej gest nałożenia rąk przez biskupa, który jest uważany za następcę apostołów, stanowi materię sakramentu kapłaństwa (diakonatu, prezbiteratu, biskupstwa). W przypadku biskupów władza ta przekazywana jest w sposób nieprzerwany, począwszy od apostołów aż po czasy obecne. Jest to tzw. sukcesja apostolska.

</doc>
<doc id="792406" url="https://pl.wikipedia.org/wiki?curid=792406" title="Chór muzyczny">
Chór muzyczny



</doc>
<doc id="792407" url="https://pl.wikipedia.org/wiki?curid=792407" title="Adelhar z Korbei">
Adelhar z Korbei

Adelhard z Korbei, fr. "Adalard de Corbie" (ur. ok. 751, zm. 2 stycznia 827 w Corbie) – syn Bernarda, wnuk Karola Młota, benedyktyński opat, święty Kościoła katolickiego.
Odebrał wszechstronne wykształcenie w szkole pałacowej na dworze swego kuzyna, Karola Wielkiego. W wieku dwunastu lat wstąpił do benedyktyńskiego klasztoru w Corbie (pol. "Korbea") w Pikardii. Celem pogłębienia wiedzy udał się do klasztoru Monte Cassino, ale na wezwanie Karola Wielkiego powrócił do Corbie, gdzie został opatem. Zaraz po tym Karol Wielki uczynił go kanclerzem na dworze jego syna, Pepina, króla Italii. W 814 roku, po śmierci Karola Wielkiego, gdy syn Pepina, Bernard, zgłosił swe roszczenia do tronu cesarskiego Ludwik Pobożny zesłał Adalarda do Hermoutier. W 821 roku przywrócony do łask został bliskim doradcą Ludwika. W 822 roku, razem ze swym bratem Walą, zostali fundatorami klasztoru w Corvey (w Nowym Corbie) w Westfalii.
Zmarł 2 stycznia 827 roku, po śmierci uznany świętym. 
Jest patronem licznych kościołów we Francji i dolinie Renu.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="792408" url="https://pl.wikipedia.org/wiki?curid=792408" title="Konstantin Wieliczko">
Konstantin Wieliczko

Konstantin Iwanowicz Wieliczko, ros. Константин Иванович Величко (ur. w Koroczy w guberni kurskiej, zm. 15 maja 1927 w Leningradzie) – rosyjski generał inżynier od 1916, inżynier wojskowy - fortyfikator, zasłużony profesor fortyfikacji (1901), członek rzeczywisty Komitetu Inżynieryjnego, Artyleryjskiego i Wojskowo-Sanitarnego (1910). Pochodzenia polskiego. Syn polskiego zesłańca na Sybir.
Życiorys.
Urodzony w rodzinie szlacheckiej. Ukończył 2 Gimnazjum w Sankt Petersburgu, Nikołajewską Oficerską Szkołę Inżynieryjną w 1875 (oficer od 4 sierpnia 1875) i Wojskową Akademię Inżynieryjną w 1881. Akademię zakończył z 1 lokatą i wyróżnieniem. Nazwisko jego zostało wyryte na tablicy honorowej absolwentów. Po Akademii służył w Odeskim Okręgu Wojskowym. Od 1882 był repetytorem, a później wykładowcą akademickim fortyfikacji. Jako specjalista fortyfikacji był członkiem licznych komisji i rad rozpracowujących różnego rodzaju zagadnienia inżynieryjno-saperskie obrony państwa. Odbywał liczne podróże inspekcyjne po twierdzach Rosji i twierdzach innych państw. Brał udział w manewrach armii rosyjskiej i armii innych państw. Od 1890 profesor. Od 1903 pomocnik szefa Głównego Zarządu Wojskowo Inżynieryjnego.
Brał udział w licznych wojnach toczonych przez Rosję w drugiej połowie XIX i na początku XX wieku: wojna rosyjsko-turecka 1877-78 (w składzie 1 batalionu saperów), rosyjsko-japońska 1904-05, I wojna światowa. W pracy "Rola środków obronnych twierdz przeciw atakom szybkim" wyd. 1882 pokazał zasady przygotowania inżynieryjnego terenu i dał charakterystykę rejonów umocnionych. W czasie wojny rosyjsko japońskiej 1904 - 1905 oficer do zadań specjalnych naczelnego dowódcy Armii Mandżurskiej gen. Kuropatkina. Opracował plan inżynieryjnej rozbudowy twierdzy Port Artur, licznych pozycji obronnych innych rejonów walk m.in. pod Mukdenem, Yingkou, pod Harbinem i innych. W 1905 pomocnik szefa Głównego Zarządu Inżynieryjnego. W czasie I wojny światowej szef wojsk inżynieryjnych Frontu Południowo-Zachodniego. W 1916 zaproponował nową formę przygotowania inżynieryjnego terenu w natarciu - tzw. "inżynieryjne przyczółki", W 1917 inżynieryjny inspektor polowy u Najwyższego Naczelnego Dowódcy. W listopadzie 1917 przeszedł na stronę władzy sowieckiej i w lutym 1918 wstąpił do Armii Czerwonej. Był szefem wojsk inżynieryjnych obrony Piotrogradu. Od stycznia 1919 członek Komitetu Inżynieryjnego Głównego Zarządu Wojskowo Inżynieryjnego. Od marca 1918 przewodniczący Kolegium ds. Inżynieryjnej Obrony Państwa przy Głównym Zarządzie Inżynieryjnym Robotniczo Chłopskiej Armii Czerwonej. Od 1922 na stanowiskach naukowych w uczelniach wojskowych. K. Wieliczko wniósł wielki wkład w opracowanie zasad współczesnej myśli inżynieryjno saperskiej. Od 1923 profesor Wojskowej Akademii Inżynieryjnej, od 1925 Wojskowej Akademii Technicznej 
Był autorem wielu prac z dziedziny fortyfikacji oraz projektów fortów, stosowanych szeroko w rosyjskich twierdzach przełomu wieków XIX i XX. Projektował umocnienia i ich modernizację w twierdzach: Kowna i Twierdzy Modlin (Nowogieorgiewsk) w latach 1892-1893 (budowa dróg kolejowych wewnątrz twierdz), także Dęblina (Iwangorod) i w roku 1899 Władywostoku i Port Artur (autor projektu). Autor projektów fortów Beniaminów i Dębe Twierdzy Zegrze. Kierował pracami fortyfikacyjnymi w Piotrogradzie w 1918 oraz budową Moskiewskiego Rejonu Umocnionego (1919). Był redaktorem naczelnym Encyklopedii Wojskowej. Publikował liczne artykuły o tematyce inżynieryjno saperskiej i fortyfikacyjnej w Periodyku Inżynieryjnym, Zbiorze Wojskowym, Inwalidzie Wojennym, Zwiadowcy, Nowych Czasach, Wiadomościach Petersburskich.
Autor ok. 70 prac naukowych i podręczników m.in. : Za i przeciw wieżom pancernym w twierdzach - 1885, Środki obronne twierdz przeciw pośpiesznym atakom wyd. 1892, Badanie najnowszych środków oblężenia i obrony twierdz lądowych cz. 1 wyd. 1903 (uhonorowany nagrodą cara Mikołaja); Twierdze i drogi żelazne w nich - 1908, Twierdza manewrowa - wyd. 1914; Twierdze do i po wojnie światowej 1914-1918 wyd. 1922; Rosyjskie twierdze w operacjach armii polowych w wojnie światowej wyd. 1926;
Odznaczenia: Order Świętej Anny I st. z mieczami, Order Świętego Stanisława I st. z mieczami, złota broń z napisem "za bohaterstwo", hiszpański medal Pour les merites militaires 1 st, francuski order - Legion d'honneur.

</doc>
<doc id="792410" url="https://pl.wikipedia.org/wiki?curid=792410" title="Strażnik Teksasu">
Strażnik Teksasu

Strażnik Teksasu ("Walker, Texas Ranger") – amerykański serial telewizyjny produkowany w latach 1993–2001. Emitowany był w USA przez CBS, a w Polsce przez Polsat, TV4, TV6, Universal Channel, TVS, TNT Polska i Warner TV. Tytułową rolę w serialu grał Chuck Norris jako Cordell Walker, a towarzyszyli mu Clarence Gilyard Jr. oraz Sheree J. Wilson.
Fabuła.
Tytułowym bohaterem jest sierżant Cordell Walker, funkcjonariusz Straży Teksasu. Cechuje go sprawiedliwość i wierność, która jest doceniania wśród okolicznych mieszkańców. Walker opiera się na instynkcie oraz doświadczeniu wynikających z tradycji amerykańskiej. Do jego umiejętności należą również sztuki walki, które przeciwko przestępcom stosuje częściej niż broń. Nie należy do ludzi nowoczesnych, w pierwszych sezonach ubiera się dość staroświecko. Jego partnerem jest czarnoskóry strażnik Jimmy Trivette, będący w dużym stopniu przeciwieństwem Walkera. Jego byłym partnerem w służbie jest C.D.Parker, zasłużony emerytowany strażnik, prowadzący obecnie bar, którego główni bohaterowie są regularnymi gośćmi. W prowadzonych śledztwach czynny udział bierze również prokurator Alexandra "Alex" Cahill, prywatnie sympatia Cordell'a. 
Od sezonu 8, pod przywództwo Walkera i Trivette'a dołącza dwójka młodych strażników, Sydney Cooke (Nia Peeples) oraz Francis Gage (Judson Mills). 
W odcinku pilotażowym serialu jego bronią służbową bohatera jest niklowany pistolet Sig Sauer P220 zaś w pierwszych sezonach używa staromodnego niklowanego rewolweru Smith &amp; Wesson 29. Gdy w jednym z odcinków zostaje on nieodwracalnie uszkodzony, Jimmy Alex oraz C.D. kupują mu pistolet Taurus PT92 z gwiazdą Straży Teksasu na rękojeści. W ostatnim sezonie używa pistoletu Smith &amp; Wesson .45 CQB Performance Center. 
W pierwszym sezonie porusza się pick-up'em GMC, zaś od sezonu drugiego jeździ Dodge'em Ramem.
Obsada.
W epizodach wystąpili m.in.: Sammo Hung, Michael Ironside, Brion James, Giovanni Ribisi, Haley Joel Osment, Frank Stallone, Robert Culp, Billy Drago, Robert Vaughn, Dan Lauria, Danica McKellar, Ian Ogilvy, John Amos, Mitch Pileggi, Brandy Ledford, Don Swayze, Barbara Bain, Susan Blakely, William Smith, Andrew Robinson, Tobey Maguire, Ray Wise, Russell Means, Mila Kunis, Gary Busey, Barry Corbin, Charles Napier, Hulk Hogan, a także piosenkarka Dionne Warwick, były tenisista Vijay Amritraj, biznesmen i właściciel drużyny NBA Dallas Mavericks Mark Cuban i cheerleaderki klubu Dallas Cowboys.

</doc>
<doc id="792412" url="https://pl.wikipedia.org/wiki?curid=792412" title="Wistilia">
Wistilia

Wistilia – Rzymianka niskiego pochodzenia, żyjąca w I wieku n.e., której dzieci i wnukowie osiągnęły wysokie stanowiska i weszły w związki rodzinne z przedstawicielami panujących dynastii. Jej córka Milonia Cezonia i wnuczka Domicja Longina zostały cesarzowymi.
Tacyt, omawiając uchwałę senatu skierowaną przeciwko rozwiązłości, zabraniającą uprawiania prostytucji kobietom, których dziad, ojciec lub mąż należeli do stanu ekwickiego, przytacza przykład Wistilii: Wistilia zgłosiła się przed edylami jako publiczna nierządnica, bo zgodnie ze zwyczajem przyznanie się do rozwiązłości było dostateczną karą. Senat zażądał od jej męża, Tytydiusza Labeona, zastosowania przewidzianych nowym prawem kar, a gdy ten zasłaniał się tym, że nie upłynął jeszcze sześćdziesięciodniowy okres na podjęcie decyzji, Wistilia została skazana na wygnanie na wyspę Seryfos.
Miała mężów: Glicjusza, Pomponiusza Sekundusa, Orficjusza, Suilliusza Rufusa, Gnejusza Domicjusza Korbulona, Miloniusza oraz Tytydiusza Labeona.

</doc>
<doc id="792424" url="https://pl.wikipedia.org/wiki?curid=792424" title="Neuroshima Hex!">
Neuroshima Hex!

Neuroshima Hex! – logiczno-taktyczna gra planszowa autorstwa Michała Oracza wydana przez Wydawnictwo Portal w 2005 roku, której akcja toczy się w postnuklearnym uniwersum gry fabularnej "Neuroshima". Gra rozgrywana jest w systemie turowym na planszy podzielonej na 19 heksagonalnych pól, nazwa wzięła się od zespołu Lääz Rockit - Euroshima. Każdy z graczy (reguły przewidują 2 do 4) w czasie rozgrywki kieruje jedną z czterech podstawowych armii: Posterunkiem, Mutantami Borgo, gangami Hegemonii lub maszynami Molocha, reprezentowanych przez zestaw 35 heksagonalnych żetonów każda. Obecnie armii jest dwadzieścia jeden, najnowszą są Piraci wydani Sierpieniu 2022.
W 2008 roku druga edycja "Neuroshimy Hex!" została wydana w wersji angielskiej przez Z-Man Games. W tym samym roku została w Polsce wydana "Neuroshima Hex!" oznaczona roboczo wersją 2.5. W porównaniu do poprzednich edycji poprawiono znacznie jakość wykonania zarówno żetonów jak i samej planszy. Zupełnie został zmieniony znacznik punktacji, a do gry dołączono rozbudowaną, kolorową instrukcję.
Pod koniec 2013 roku wydana została edycja 3.0 wzbogacona o dodatkowe elementy: karty referencyjne armii, hexogłówki oraz liczniki obrażeń znane z pierwszej edycji, natomiast dotychczasowe elementy zostały usprawnione i uaktualnione: nowe grafiki żetonów, nowa plansza i obszerna instrukcja. Debiut w Polsce nastąpił w grudniu 2013 roku. W 2015 roku opublikowana została instrukcja w wersji na czytniki ebooków (formaty epub i mobi) zawierająca zasady do wszystkich armii, które do tej pory zostały wydane.

</doc>
<doc id="792427" url="https://pl.wikipedia.org/wiki?curid=792427" title="Czworaki (budynek)">
Czworaki (budynek)



</doc>
<doc id="792431" url="https://pl.wikipedia.org/wiki?curid=792431" title="Gato Barbieri">
Gato Barbieri

Leandro Barbieri, znany jako El Gato Barbieri hiszp. „Kot Barbieri” (ur. 28 listopada 1932 w Rosario, zm. 2 kwietnia 2016 w Nowym Jorku) – argentyński saksofonista jazzowy i kompozytor.
Życiorys.
Urodził się w Argentynie w rodzinie muzyków. W dzieciństwie uczył się grać na klarnecie, potem po przeprowadzeniu się do Buenos Aires, zainspirowany muzyką Charliego Parkera przerzucił się na saksofon altowy – w tym czasie (późne lata 50.) grał z Lalo Schifrinem, argentyńskim pianistą. Następnie, w roku 1962 przeniósł się do Rzymu, gdzie znów zmienił instrument na saksofon tenorowy i występował we freejazzowej grupie trębacza Dona Cherry'ego. Dotychczas nie grał swojej muzyki etnicznej, ale w drugiej połowie lat 60. zaczął coraz częściej sięgać po jej motywy i klimaty w swojej twórczości. Jest on autorem ścieżki dźwiękowej do filmu "Ostatnie tango w Paryżu" z Marlonem Brando i Marią Schneider. W latach 80., po śmierci żony, zaprzestał występów – na scenę wrócił w następnej dekadzie. Był jednym z twórców kierunku „latin-jazzu”, przez lata zajmował się także promowaniem kultury latyno-amerykańskiej.
Zmarł na zapalenie płuc 2 kwietnia 2016 w jednym z nowojorskich szpitali.

</doc>
<doc id="792434" url="https://pl.wikipedia.org/wiki?curid=792434" title="Pomnik Germanii w Raciborzu">
Pomnik Germanii w Raciborzu

Pomnik Germanii w Raciborzu – znajdował się na skwerze przy ulicy Wojska Polskiego i Karola Miarki.
Historia.
W latach 80. XIX wieku u zbiegu dzisiejszych ulic Wojska Polskiego i Karola Miarki urządzono skwer, który nazwano "Germaniaplatz" (pol. "Plac Germanii"). W środku usytuowano pomnik bogini Germanii, który miał upamiętniać poległych w latach 1866 oraz 1870–1871. Powstał on w 1883 roku i był pierwszym świeckim pomnikiem w mieście.
W 1911 roku w pobliżu pomnika umieszczono 2 armaty wzoru 1862 o kalibrze 92 mm zdobyte w czasie wojny francusko-pruskiej, które ofiarował książę Karol Maksymilian VI von Lichnowsky. Wcześniej działa próbowano umieścić na rynku, jednak nie wkomponowały się one w otoczenie. Armaty były hojnym darem, za co dziękował donatorowi burmistrz miasta, August Bernert, w specjalnym liście. W 1887 roku książęta Lichnowscy sprzedali królowi pruskiemu, Wilhelmowi I podobne działa po 669 talarów za sztukę. Armaty zniknęły po 1945 roku, stały się prawdopodobnie łupem Armii Czerwonej. Dwa podobne działa można oglądać do dzisiaj w Muzeum Zamkowym w Hradcu.
W 1945 roku pomnik został zlikwidowany, a na cokole w 1946 roku umieszczono tablicę poświęconą Tadeuszowi Kościuszce. Kilkanaście lat później zlikwidowano również cokół, a tablicę przeniesiono obok budynku Młodzieżowego Domu Kultury przy ulicy Stalmacha 12.
Charakterystyka.
Pomnik znajdował się na niewielkim kopcu. Miał 2 metry wysokości, wsparty był na 4-metrowym cokole. Cały pomnik znajdował się na wysokości drugiego piętra zakładu dla głuchych, który znajdował się za przepływającą wtedy tamtędy Psiną. Po zlikwidowaniu pomnika w 1945 roku pozostał cokół, na którym w 1946 roku znalazła się tablica poświęcona Tadeuszowi Kościuszce: "W hołdzie Tadeuszowi Kościuszce, * 1746 r. + 1817 r., wielkiemu bojownikowi o demokrację i niepodległość Polski – młodzież Ziemi Raciborskiej – 1946 r." Tablica ta była pierwszym pomnikiem umieszczonym po II wojnie światowej w Raciborzu.

</doc>
<doc id="792437" url="https://pl.wikipedia.org/wiki?curid=792437" title="Super-Pharm">
Super-Pharm

Super-Pharm – sieć sklepów łączących aptekę, drogerię i perfumerię w jednym miejscu, działająca w Izraelu, Polsce oraz Chinach; powiązana kapitałowo z istniejącą od lat 60. XX wieku kanadyjską siecią Shoppers Drug Mart/Pharmaprix.
Sieć „Super-Pharm” została założona przez właściciela „Shoppers Drug Mart” Murraya Kofflera, który w latach 70. XX wieku postanowił wejść na rynek w tym kraju. Pierwszy sklep sieci „Super-Pharm” został otwarty na przedmieściach Herclijja w 1979 roku. Współcześnie sieć w Izraelu liczy około 260 sklepów i zatrudnia prawie 5800 pracowników
W 2001 roku została otwarta pierwsza placówka w Polsce. W roku 2010 funkcjonowały 33 sklepy, które w tym roku osiągnęły obroty wynoszące prawie 150 milionów USD. W maju 2016 istniały 64 sklepy w Polsce.
W roku 2005 zostało założone joint venture z partnerem z Chin, dzięki czemu sieć weszła na rynek tego kraju. W 2010 roku w Chinach działało 87 sklepów należących do tej sieci.
14 lutego 2019 roku rzecznik Super-Pharm poinformował, że spółka rozważa wejście na giełdę.

</doc>
<doc id="792438" url="https://pl.wikipedia.org/wiki?curid=792438" title="Plektruda">
Plektruda

Plektruda (zm. po 717) – żona frankijskiego majordoma Pepina z Heristalu.
Była córką Hugoberta, seneszala króla Chlodwiga IV i Irminy z Oeren. Około 670 roku poślubiła Pepina z Heristalu, późniejszego majordoma królestwa Franków. Miała z nim dwóch synów Droga i Grimoalda.
Plektruda, jako pochodząca z możnego rodu, wniosła ze sobą znaczne posiadłości ziemskie w rejonie Mozeli. Ziemie te, w połączeniu z rodowymi posiadłościami Arnulfingów, stworzyły materialne podstawy władzy potomków Pepina z Heristalu. Podejrzewa się, że jej rola u boku męża była znaczna, gdyż jej imię pojawia się na wszystkich dyplomach Pepina jako współwystawczyni.
Po obydwu synów starała się zachować jego dziedzictwo męża dla wnuków. W celu zabezpieczenia ich interesów uwięziła syna Pepina ze związku z Alpaidą – Karola Młota. Udało jej się osadzić Teudoalda na stanowisku majordoma Austrazji, a Arnulfa – Neustrii. Już w 715 doszło do buntu w Neustrii, który doprowadził do obalenia rządów Teudoalda. W 716 roku zdecydowała się poprzeć króla Chilperyka II i jego majordoma Ragenfrieda przeciwko Karolowi, który tym czasie zbiegł z więzienia. W 717 roku Karol Młot pokonał Chilperyka II i Ragamfreda pod Vincy, po czym namówił macochę do wydania mu skarbu ojca. Plektruda zmarła prawdopodobnie niedługo potem w Kolonii, gdzie została pochowana.

</doc>
<doc id="792442" url="https://pl.wikipedia.org/wiki?curid=792442" title="Alpaida">
Alpaida

Alpaida (także "Elfide", "Chalpaida", "Alpais") – druga konkubina majordoma wszystkich królestw Franków, Pepina z Heristalu oraz matka jego syna, Karola Młota.
Życiorys.
Tuż przed 690 Alpaida poślubiła majordoma wszystkich królestw Franków, Pepina z Herstalu, syna służącego pałacu Austrazji i doradcy Sigeberta III, Ansegizela oraz Begi z Andenne.
Dla Pepina z Herstalu było to drugie małżeństwo, ponieważ pomiędzy 670 a 675, ożenił Plektrudą, która wciąż żyła i z którą miał dwóch synów: Droga z Szampanii oraz Grimoalda II.
Nie ma dokładnych informacji o jej śmierci, natomiast prawdopodobnie zmarła na początku VIII wieku w klasztorze w Orp-Jauche, gdzie można znaleźć napisy które świadczą o tym że w ostatnich latach jej życia właśnie tam przebywała.

</doc>
<doc id="792443" url="https://pl.wikipedia.org/wiki?curid=792443" title="Ksiądz Maxi">
Ksiądz Maxi



</doc>
<doc id="792447" url="https://pl.wikipedia.org/wiki?curid=792447" title="Semih Saygıner">
Semih Saygıner

Semih Saygıner (ur. 12 listopada 1964 w Adapazarı w Turcji), turecki profesjonalny karambolista, czterokrotny mistrz świata. Numer 8 w światowym rankingu karambolistów 2006. Jego pseudonimy to "mr Magic" i "Turkish Prince" (ang.: "turecki książę").
Życiorys.
Jego rodzice zginęli w wypadku samochodowym w 1978, kiedy miał 14 lat. Dwa lata później, w wieku 16 lat rozpoczął trenować karambol. Od samego początku został zauważony jako wielki talent bilardowy, a po zaledwie roku, mając 17 lat wygrał Mistrzostwa Stambułu 1981 w karambolu.
Po tym zwycięstwie zaczął brać udział w profesjonalnych – najpierw tureckich, a później międzynarodowych turniejach karambolowych. W 1992 dał się poznać na Mistrzostwach Świata w Berlinie, kiedy to zaskakująco pokonał byłego karambolowego mistrza świata, Raymonda Caulemansa 3:0. Uplasował się ostatecznie na 8. miejscu. Od tego czasu osiągał coraz lepsze wyniki na Mistrzostwach Świata;
rok później, w 1993 zajął wysokie 3. miejsce, a w 1994 zdobył Mistrzostwo Świata w karambolu trzybandowym.
Następnie Saygıner zdobywał mistrzostwo świata w latach 1998 oraz 2003. W 2003 wspólnie z Tayfunem Taşdemirem zdobył Drużynowe Mistrzostwa Świata rozgrywane w Niemczech, pokonując w finale ekipę Grecji.
7 lutego 2004 zdobył nagrodę Najlepszego Bilardzisty Świata Roku 2003 w Antwerpii w Belgii. Obecnie jest jednym z najlepszych bilardzistów świata i jest bardzo poważany wśród innych karambolistów.

</doc>
<doc id="792448" url="https://pl.wikipedia.org/wiki?curid=792448" title="Akumulator zasadowy">
Akumulator zasadowy

Akumulator zasadowy – rodzaj akumulatora elektrycznego, w którym elektrolit ma odczyn zasadowy. 
Pierwsze tego typu konstrukcje – akumulator niklowo-żelazowy i akumulator niklowo-kadmowy zostały opracowane w 1899 roku przez szwedzkiego naukowca Waldemara Jungnera jako alternatywy do jedynego znanego wówczas akumulatora kwasowo-ołowiowego. Elektrodami w akumulatorach niklowych są płyty wykonane z taśmy stalowej w postaci ramek utrzymujących "kieszonki" z dziurkowanej blachy, wewnątrz których znajduje się masa czynna. Głównymi składnikami masy czynnej elektrody dodatniej są wodorotlenek niklu(II), nikiel i grafit; elektrody ujemnej – sproszkowane żelazo lub żelazo i kadm. Płyty dodatnie połączone są ze stalową obudową akumulatora. Jako elektrolit stosowany jest ok. 21% roztwór wodorotlenku potasu lub wodorotlenku litu.

</doc>
<doc id="792449" url="https://pl.wikipedia.org/wiki?curid=792449" title="Semih Sayginer">
Semih Sayginer



</doc>
<doc id="792450" url="https://pl.wikipedia.org/wiki?curid=792450" title="Stan wiecznie zielony">
Stan wiecznie zielony



</doc>
<doc id="792453" url="https://pl.wikipedia.org/wiki?curid=792453" title="Stanisław Zawadzki (szachista)">
Stanisław Zawadzki (szachista)

Stanisław Zawadzki (ur. 28 czerwca 1984 we Wrocławiu) – polski szachista, mistrz międzynarodowy od 2003 roku.
Kariera szachowa.
Od najmłodszych lat wielokrotnie uczestniczył w finałowych turniejach o mistrzostwo Polski juniorów we wszystkich grupach wiekowych. W swoim dorobku posiada 3 tytuły mistrza Polski juniorów, które zdobył w latach: 1998 (do lat 14), 2002 (Częstochowa, do lat 18, szachy szybkie) oraz 2004 (Koszalin, do lat 20, szachy szybkie). W swoim dorobku posiada także srebrny medal mistrzostw Polski do lat 18 (Bartkowa, 2002) oraz brązowy w grze błyskawicznej (Polanica-Zdrój, 2005).
Występował w mistrzostwach świata i Europy juniorów. Największy sukces osiągnął w roku 2000, zajmując 9. miejsce na mistrzostwach Europy do lat 16 w Chalkidiki.
W 2002 r. podzielił I miejsca w dwóch międzynarodowych turniejach: we Frydku-Mistku oraz w Legnicy (wraz z Andrijem Maksymenką). W 2004 r. podzielił II miejsce w Los Llanos de Aridane w Hiszpanii. W 2005 r. podzielił II miejsce w międzynarodowych mistrzostwach Wrocławia, natomiast w 2006 r. zwyciężył w otwartym turnieju w Ołomuńcu oraz podzielił I miejsce w Akademickim Pucharze Polski we Wrocławiu.
Jest wychowankiem sekcji szachowej przy Młodzieżowym Domu Kultury Wrocław "Śródmieście", aktualnie reprezentuje barwy klubu "ASSz Miedź" Legnica. Gra także w zagranicznych ligach - w czeskiej dla klubu "A64" Grygov i w portugalskiej dla "Academica" Coimbra. Absolwent XIV LO im. Polonii Belgijskiej we Wrocławiu.
W 2008 r. był jednym z założycieli szachowego czasopisma "Mat".
Najwyższy ranking w dotychczasowej karierze osiągnął 1 października 2008 r., z wynikiem 2447 punktów zajmował wówczas 41. miejsce wśród polskich szachistów.
Życie prywatne.
Siostra Stanisława Zawadzkiego, Jolanta, jest arcymistrzynią i należy do ścisłej czołówki polskich szachistek. W lipcu 2014 r. wstąpił w związek małżeński z arcymistrzynią Beatą Kądziołką.

</doc>
<doc id="792458" url="https://pl.wikipedia.org/wiki?curid=792458" title="Ostatnie tango w Paryżu">
Ostatnie tango w Paryżu

Ostatnie tango w Paryżu (ang. "Last Tango in Paris" / fr. "Le Dernier Tango à Paris") – francusko-włoski film fabularny z 1972 w reżyserii Bernardo Bertolucciego.
Film wywołał skandal z powodu śmiałych scen erotycznych. Scenariusz napisali Bernardo Bertolucci, Franco Arcalli i Agnès Varda, wyreżyserował go Bertolucci, a twórcą ścieżki dźwiękowej był jazzman Gato Barbieri.
Opis fabuły.
Paul ma 45 lat, starzeje się, łysieje i siwieją mu włosy, zaczyna tyć. Jego żona popełniła samobójstwo podcinając sobie żyły w wannie. Będąc w szoku i załamaniu po odejściu żony Paul spotyka się z 20-letnią Jeanne. Jeanne jest atrakcyjną kobietą, która ma wyjść wkrótce za mąż. Razem spędzają trzy dni uprawiając brutalny, perwersyjny seks. Według planu Paula ma być on pozbawiony zobowiązań, choć Paul przywiązuje się do młodej Jeanne. Nie rozmawiają ze sobą o tym co jest na zewnątrz, o czym myślą, kim są. W ich prawie pustym mieszkaniu są tylko we dwoje. Po rozstaniu, odnajduje ją ponownie i zabiera do eleganckiego baru tango. Jeanne nie chce jednak wracać do swojego byłego kochanka i ucieka przed nim. Paul goni ją do jej mieszkania, gdzie Jeanne zastrzeli go w samoobronie.
Kontrowersje.
We Włoszech zabroniono dystrybucji filmu, wszystkie kopie oficjalnie zniszczono, a sąd pozbawił reżysera praw obywatelskich na 5 lat i skazał na 4 miesiące aresztu w zawieszeniu. Po wielu latach cofnięto cenzurę, a film wszedł do kin w nieznacznie skróconej wersji (Bertolucci zachował kopię). W USA dostał najwyższą kategorię wiekową – „X”, zamienioną w 1997 na „NC-17”.
Maria Schneider, która zagrała główną rolę żeńską, musiała odbyć kurację w szpitalu psychiatrycznym i nigdy więcej nie odezwała się do reżysera Bertolucciego, który ekranizował część własnych fantazji erotycznych.

</doc>
<doc id="792462" url="https://pl.wikipedia.org/wiki?curid=792462" title="Pole społeczne">
Pole społeczne

Pole społeczne (ang. "social field") – przestrzeń, na której dochodzi do relacji interpersonalnych między ludźmi. Pojęcie takie pojawia się w interpersonalnej teoria psychiatrii Harry'ego Sullivana. W teorii tej oznacza ono układ odniesienia, który charakteryzuje interakcję wielu osobowości w określonych sytuacjach (czyli polach).
Podobne pojęcie (teoria pola) występuje w teorii Kurta Lewina, a także w psychologii Gestalt – pole psychofizyczne, które determinuje zachowanie.
W psychologii używa się także niekiedy pojęcia przestrzeni życiowej.

</doc>
<doc id="792463" url="https://pl.wikipedia.org/wiki?curid=792463" title="Podzagnańszcze">
Podzagnańszcze

Podzagnańszcze – wieś w Polsce położona w województwie świętokrzyskim, w powiecie skarżyskim, w gminie Łączna.
W latach 1975–1998 miejscowość należała administracyjnie do województwa kieleckiego.
Przez wieś przechodzi zielony szlak turystyczny ze Starachowic do Łącznej.

</doc>
<doc id="792468" url="https://pl.wikipedia.org/wiki?curid=792468" title="Przekątna wielokąta">
Przekątna wielokąta



</doc>
<doc id="792469" url="https://pl.wikipedia.org/wiki?curid=792469" title="Big Gay Al">
Big Gay Al



</doc>
<doc id="792478" url="https://pl.wikipedia.org/wiki?curid=792478" title="Olivetti">
Olivetti

Olivetti – włoski producent komputerów, drukarek oraz innych urządzeń biurowych. W Polsce dystrybutorem sprzętu marki Olivetti jest Digital Solutions Dystrybucja Polska sp. z o.o. (automatyka biurowa) oraz firma Printcom Sp. z o.o. (drukarki specjalistyczne).

</doc>
<doc id="792483" url="https://pl.wikipedia.org/wiki?curid=792483" title="Kontrakcja (geologia)">
Kontrakcja (geologia)

Kontrakcja – kurczenie się skał. Zazwyczaj jest wynikiem zmniejszania objętości skały w wyniku jej stygnięcia, ale możliwa jest też kontrakcja metasomatyczna, związana np. z przechodzeniem jednych minerałów w drugie, o większej gęstości, pod wpływem ciśnienia. Czasami termin kontrakcja używany jest w znaczeniu hipotezy kontrakcji, czyli stygnięcia w czasie geologicznym i kurczenia się rozgrzanego wnętrza Ziemi, co miało być jedną z przyczyn diastrofizmu.

</doc>
<doc id="792484" url="https://pl.wikipedia.org/wiki?curid=792484" title="Ned Gerblansky">
Ned Gerblansky



</doc>
<doc id="792497" url="https://pl.wikipedia.org/wiki?curid=792497" title="Lista planetoid trojańskich Marsa">
Lista planetoid trojańskich Marsa

Lista planetoid trojańskich na orbicie Marsa.
Według danych z 2018 roku, znanych jest 9 takich obiektów. Planetoida w punkcie libracji L4 podąża w ruchu orbitalnym 60º przed planetą, a obiekty w punkcie L5 60º za nią.
W punkcie L4:
W punkcie L5:
Niektóre planetoidy o zbliżonych orbitach nie zostały uznane za obiekty trojańskie, bądź wstępnie zostały uznane, ale późniejsze obserwacje sprawiły, że zostały one skreślone z tej listy. Zaliczają się do nich i .
Analizując skład chemiczny planetoid trojańskich, naukowcy z zespołu kierowanego przez Apostolosa Christou i Galina Borisova z Obserwatorium Armagh w Irlandii Północnej doszli do wniosku, że planetoidy trojańskie Marsa pochodzą z jednej miniplanety, która w przeszłości została zdefragmentowana, najprawdopodobniej w wyniku gwałtownego zderzenia.

</doc>
<doc id="792498" url="https://pl.wikipedia.org/wiki?curid=792498" title="Tenzin Delek Rinpocze">
Tenzin Delek Rinpocze

Tulku Tenzin Delek Rinpocze (ur. 1950 w Litang, 12 lipca 2015) – mnich buddyjski i działacz społeczny w prowincji Syczuan. 
Życiorys.
W latach 1982-1987 studiował w klasztorze Drepung w Indiach. Dalajlama XIV rozpoznał w nim wówczas inkarnację nauczyciela buddyjskiego z klasztoru Lithang. 
Po powrocie do Tybetu miał wiele problemów z lokalnymi władzami. Kiedy zabroniono mu wznoszenia klasztoru w rodzinnym Njagczu, pojechał do Pekinu i uzyskał zgodę X Panczenlamy.
Wielokrotnie narażał się władzom, otwarcie deklarując lojalność wobec Dalajlamy, odbudowując kolejne klasztory, zakładając szkoły, sierocińce i domy starców, protestując przeciwko karczowaniu tybetańskich lasów i pełniąc rolę mediatora w lokalnych konfliktach. 
Władze Kardze próbowały go aresztować dwukrotnie - w 1998 i 2000 roku. Areszty zostały zawieszone po petycjach Tybetańczyków.
W kwietniu 2002 roku władze chińskie w Litangu aresztowały go oraz byłego mnicha Lobsanga Dhondupa. Obaj zostali oskarżeni o spowodowanie serii eksplozji bomb. Lobsang Dhondup został skazany na śmierć, Tenzin Delek Rinpocze na śmierć, z dwuletnim zawieszeniem wykonania wyroku. 
Wobec masowych międzynarodowych protestów w tej sprawie, władze chińskie zapewniły, że Tenzin Delek Rinpocze oraz Lobsang Dhondup będą mogli złożyć apelację w Sądzie Najwyższym. Pomimo to 26 stycznia 2003 roku, bezpośrednio po utrzymywanym w tajemnicy procesie apelacyjnym w Sądzie Pośrednim stracony został Lobsang Dhondup.
26 stycznia 2005 sąd zmienił wyrok Tenzina z kary śmierci na dożywocie wraz z dożywotnim pozbawieniem praw obywatelskich.

</doc>
<doc id="792499" url="https://pl.wikipedia.org/wiki?curid=792499" title="Planetoidy trojańskie Marsa">
Planetoidy trojańskie Marsa



</doc>
<doc id="792500" url="https://pl.wikipedia.org/wiki?curid=792500" title="Złuszczanie naskórka">
Złuszczanie naskórka

Złuszczanie naskórka, inaczej peeling, eksfoliacja, abrazja, ablacja – zabieg stosowany w kosmetyce i dermatologii, polegający na usunięciu martwych komórek naskórka. Zabieg ma na celu poprawę wyglądu i stanu skóry, poprzez spłycenie drobnych zmarszczek oraz rozjaśnienie przebarwień. Peeling stosowany jest także w kuracji przeciwtrądzikowej oraz po zabiegu depilacji w celu zapobiegania wrastania włosów w skórę.
W zależności od metody złuszczania, peeling dzieli się na mechaniczny, chemiczny lub fizyczny. Ze względu na głębokość usuwanych warstw naskórka wyróżnia się natomiast peeling bardzo powierzchowny, powierzchowny, średniogłęboki i głęboki. 
Peelingi są dostępne w różnych formach: drobnoziarniste, gruboziarniste i enzymatyczne. Peeling drobnoziarnisty posiada niewielkie drobinki ścierające, które składają się zazwyczaj z cukru, soli lub zmielonych pestek owoców. Peeling gruboziarnisty zawiera większe drobiny ścierające. Peeling enzymatyczny zawiera enzymy roślinne, które rozpuszczają martwy naskórek.
Słowem peeling określa się także ogólnodostępne środki kosmetyczne służące do złuszczania naskórka. Kosmetyki te w swoim składzie zawierają enzymy rozpuszczające martwy naskórek np. Papaina albo substancje ścierne (drobinki) takie jak np. sproszkowane łupiny orzecha włoskiego.
Przeciwwskazania do wykonywania peelingów.
Złuszczaniu chemicznemu oraz peelingowi kawitacyjnemu
nie powinny poddawać się kobiety w ciąży i karmiące piersią.

</doc>
<doc id="792504" url="https://pl.wikipedia.org/wiki?curid=792504" title="Peeling">
Peeling



</doc>
<doc id="792508" url="https://pl.wikipedia.org/wiki?curid=792508" title="Gruczolistość włókniejąca">
Gruczolistość włókniejąca

Gruczolistość włókniejąca (łac. "adenosis sclerosans") - jedna z chorób proliferacyjnych sutka charakteryzująca się pomnożeniem elementów gruczołowych wraz z rozrostem podścieliska. Gruczolistość jest zmianą łagodną, ale według pewnych badań zwiększa ryzyko wystąpienia raka 1,7 – 2,1-krotnie.

</doc>
<doc id="792510" url="https://pl.wikipedia.org/wiki?curid=792510" title="Adenosis sclerosans">
Adenosis sclerosans



</doc>
<doc id="792512" url="https://pl.wikipedia.org/wiki?curid=792512" title="Super Bowl XXXVI">
Super Bowl XXXVI

Super Bowl XXXVI był trzydziestym szóstym finałem o mistrzostwo NFL w zawodowym futbolu amerykańskim, rozegranym 3 lutego 2002, na stadionie Louisiana Superdome, w Nowym Orleanie, w stanie Luizjana.
Mistrz konferencji AFC, drużyna New England Patriots, pokonał mistrza konferencji NFC, drużynę St. Louis Rams, uzyskując wynik 20-17 po tym, gdy Adam Vinatieri wykonał udany 48-jardowy kop na bramkę w końcówce spotkania.
Mecz uważa się za jeden z największych przełomów w historii gier Super Bowl, gdyż drużynie Rams przepowiadano 14-punktową wygraną.
Amerykański hymn państwowy przed meczem zaśpiewała Mariah Carey, zaś w przerwie meczu na stadionie miał miejsce minikoncert U2.
Tytuł MVP finałów zdobył Tom Brady, rozgrywający zespołu Patriots, po tym, gdy celnie podał 16 razy na 27 rzuty, co pozwoliło na uzyskanie 145 jardów pola i doprowadziło do jednego przyłożenia.
Po wydarzeniach 11 września 2001 liga NFL przełożyła kalendarz spotkań o jeden tydzień i Super Bowl XXXVI także odbył się później, choć początkowo przewidziany był na 27 stycznia. Od tego czasu Departament Bezpieczeństwa Krajowego USA dopisywał kolejne finały Super Bowl do listy "wydarzeń szczególnych dla bezpieczeństwa narodowego" ("National Special Security Event").

</doc>
<doc id="792513" url="https://pl.wikipedia.org/wiki?curid=792513" title="GLS Gemeinschaftsbank">
GLS Gemeinschaftsbank

GLS Gemeinschaftsbank eG (GLS Bank) – niemiecki bank spółdzielczy.
Został założony w 1974 roku, swoją siedzibę ma w Bochum. Posiada kapitał w wysokości 645 milionów euro (2006), obsługuje 40 tys. klientów i udziela kredytów na działalność społeczną, kulturalną i ekologiczną. Działa w Niemczech i w Szwajcarii.

</doc>
<doc id="792520" url="https://pl.wikipedia.org/wiki?curid=792520" title="Grillz">
Grillz

Grillz – złote, srebrne lub platynowe nakładki na zęby, często z diamentami i innymi kamieniami szlachetnymi. Obecnie fragment mody związanej z kulturą hip-hop. Zostały rozpowszechnione przez amerykańskich raperów już w latach 80.
Zazwyczaj zdejmowalne, lecz czasami są na stałe przytwierdzone do zębów. Mogą kosztować od 50 do kilku tysięcy dolarów, w zależności od użytych materiałów i liczby pokrytych zębów.
Wśród polskich wykonawców grille noszą między innymi: DonGuralEsko, Jarecki, Quebonafide.
Grillom została poświęcona piosenka Nelly feat. Paul Wall – "Grillz".

</doc>
<doc id="792521" url="https://pl.wikipedia.org/wiki?curid=792521" title="Doctor’s Advocate">
Doctor’s Advocate

Doctor’s Advocate – druga solowa płyta amerykańskiego rapera The Game wydana przez wytwórnię płytową Geffen Records w 2006 roku. Płyta na świecie sprzedała się w nakładzie 1,5 mln kopii (stan z 14.02.2007). Zaś w Ameryce sprzedano 966,000 tys. dzięki czemu płyta zdobyła certyfikat platynowej płyty. Produkcją płyty zajęli się : Just Blaze, Scott Storch, Jonathan Rotem, Kanye West, will.i.am, Reefa, Swizz Beatz, Hi-Tek, Nottz, Jelly Roll, Mr. Porter. W dniu premiery album znalazł się na pierwszym miejscu listy najlepiej sprzedających się albumów (Billboard 200) osiągnął on sprzedanych 358,988 tys. kopii w pierwszym tygodniu. Nakręcono do niego trzy singel'e It’s Okay (One Blood), Let’s Ride i Wouldn’t Get Far
Niewydane utwory.
W 2007 Game wydał utwory, które nie pojawiły się na „Doctor’s Advocate”.

</doc>
<doc id="792522" url="https://pl.wikipedia.org/wiki?curid=792522" title="Gwiaździsta blizna">
Gwiaździsta blizna

Gwiaździsta blizna (łac. "cicatrix radiata", "laesio radiata sclerosans", ang. radial scar, radial sclerosing lesion) – jedna z chorób proliferacyjnych sutka, w której zmiany przyjmują gwiaździsty kształt. Gwiaździsta blizna pojawia się najczęściej między 40. a 60. rokiem życia. W skład zmian mogą wchodzić rozrosty nabłonka, gruczolistość, włóknienie i torbiele. Nie jest pewne, czy gwiaździsta blizna zwiększa ryzyko raka sutka; sprawia natomiast duże trudności w diagnostyce różnicowej z rakiem zarówno w badaniu mammograficznym jak i histologicznym. Zaleca się usunięcie całości zmiany do badania histopatologicznego.
Pojęcie gwiaździstej blizny (niem. strahlige Narben) wprowadził Herwig Hamperl w 1975 roku.

</doc>
<doc id="792523" url="https://pl.wikipedia.org/wiki?curid=792523" title="Katastrofa lotnicza nad Morzem Japońskim">
Katastrofa lotnicza nad Morzem Japońskim



</doc>
<doc id="792528" url="https://pl.wikipedia.org/wiki?curid=792528" title="Arczarica">
Arczarica



</doc>
<doc id="792529" url="https://pl.wikipedia.org/wiki?curid=792529" title="Ardas">
Ardas



</doc>
<doc id="792533" url="https://pl.wikipedia.org/wiki?curid=792533" title="Gruczolistość stwardniająca">
Gruczolistość stwardniająca



</doc>
<doc id="792542" url="https://pl.wikipedia.org/wiki?curid=792542" title="Narodowa Kokarda Urugwaju">
Narodowa Kokarda Urugwaju

Narodowa Kokarda Urugwaju została ustanowiona aktem prawnym po raz pierwszy 22 grudnia 1828, a więc w roku uzyskania niepodległości przez ten południowoamerykański kraj. 
Biało-niebieskie barwy narodowe zaczerpnięte z urugwajskiej flagi są cechą charakterystyczną kokardy, która jest głównie używana przez cywilów. Natomiast urugwajska armia używa tzw. Kokardy Artigasa, która nawiązuje z kolei do flagi Artigasa, jednego z narodowych symboli kraju. W niektórych sytuacjach policja urugwajska używa czerwono-biało-niebieskiej kokardy nawiązującej do flagi Trzydziestu Trzech Orientalczyków.

</doc>
<doc id="792548" url="https://pl.wikipedia.org/wiki?curid=792548" title="Pletska reka">
Pletska reka



</doc>
<doc id="792550" url="https://pl.wikipedia.org/wiki?curid=792550" title="Pletenska reka">
Pletenska reka



</doc>
<doc id="792551" url="https://pl.wikipedia.org/wiki?curid=792551" title="Rozrost nabłonka sutka">
Rozrost nabłonka sutka

Rozrost nabłonka sutka (łac. "hyperplasia epithelialis", "epithelioplasia", "epitheliosis") - jedna z chorób proliferacyjnych sutka, w której dochodzi do rozrostu nabłonka przewodów ("hyperplasia ductalis") lub zrazików ("hyperplasia lobularis"). Rozrost nabłonka zwiększa ryzyko wystąpienia raka sutka, natomiast jego postać atypowa ("hyperplasia atypica") zwiększa to ryzko jeszcze bardziej (kilkakrotnie). Ryzyko jest największe, gdy rozrostem atypowym są zajęte zarówno zraziki jak i przewody.

</doc>
<doc id="792552" url="https://pl.wikipedia.org/wiki?curid=792552" title="Opłata skarbowa">
Opłata skarbowa

Opłata skarbowa, zwana także opłatą stemplową – forma ekwiwalentu za czynności organów administracji publicznej, podejmowane w indywidualnych sprawach. Czynności te obejmują dokonanie czynności urzędowych, wydanie zaświadczeń, zezwoleń oraz niektórych dokumentów.
Obowiązek zapłaty opłaty skarbowej.
Obowiązek zapłaty opłaty skarbowej powstaje z chwilą:
Sposoby zapłaty.
Opłata skarbowa może być uiszczana w różny sposób. W szczególności należy wskazać sposób zapłaty:
Dokumentacja potwierdzająca uiszczenie opłaty.
Po dokonaniu opłaty w kasie właściwego urzędu wydawane jest potwierdzenie wpłaty, zawierające datę zapłaty, informację na temat czynności za którą opłata została uiszczona, kwota, numer pokwitowania, pieczęć Urzędu Skarbowego, oraz podpis urzędnika przyjmującego zapłatę. W przypadku opłaty uregulowanej za pomocą przelewu bankowego dokumentem potwierdzenia jest wyciąg bankowy.
Zwrot opłaty skarbowej.
Jeżeli czynność urzędowa, za którą podatnik uiścił opłatę nie została zrealizowana, ma prawo do zwrotu dokonanej zapłaty. Aby ubiegać się o zwrot wpłaty za czynności, które nie zostały wykonane, podatnik składa wniosek do odpowiedniego organu podatkowego za pośrednictwem urzędnika w kasie danego Urzędu Skarbowego, przelewem bankowym na rachunek wnioskodawcy, bądź przekazem pocztowym.
Gdy podatnik ujął daną opłatę skarbową w kosztach podatkowych, po otrzymaniu zwrotu wpłaty ma obowiązek wyksięgowania kwoty z kosztów.
Opłata skarbowa w Polsce.
W Polsce, zgodnie z obowiązującą ustawą, opłatę skarbową wnosi się:
Znaczki skarbowe jako sposób wnoszenia opłaty skarbowej w Polsce wycofane zostały z końcem 2006 roku na podstawie nowej ustawy o opłacie skarbowej z dnia 16 listopada 2006 r. W chwili obecnej na podstawie ustawy o zmianie ustawy o opłacie skarbowej z dnia 13 czerwca 2007 r. można ponownie korzystać ze znaków opłaty skarbowej (znaczków skarbowych) – od dnia 26 lipca 2007 r. do dnia 31 grudnia 2008 r. (Uregulowania zmieniono decyzją Rady Ministrów z dnia 03.04.2007 r. Rada Ministrów przyjęła projekt ustawy o zmianie ustawy o opłacie skarbowej, przedłożony przez ministra finansów. Rządowa propozycja miała umożliwiać podatnikom wykorzystanie do końca 2007 r. posiadanych znaczków skarbowych, kupionych w ciągu ostatnich 12 lat, jednak w Sejmie w formie poprawki sejmowej przedłużono ten okres do 31.12.2008 r.)
Obecnie opłatę skarbową wnosi się:
Opłatę skarbową wpłaca się z chwilą powstania obowiązku jej zapłaty.
Organem podatkowym właściwym w sprawach opłaty skarbowej jest wójt, burmistrz lub prezydent miasta:

</doc>
<doc id="792553" url="https://pl.wikipedia.org/wiki?curid=792553" title="Leontij Benois">
Leontij Benois

Leontij Nikołajewicz Benois, ros. Леонтий Николаевич Бенуа (ur. w Peterhofie, zm. 8 lutego 1928 w Leningradzie) – architekt rosyjski, syn architekta Mikołaja Benois, brat malarza Aleksandra Benois i dziadek aktora Sir Petera Ustinova.
Życiorys.
Benois tworzył w stylu eklektycznym, wykorzystując w swoich projektach cerkwiach styl rosyjskiego odrodzenia narodowego, a w budynkach komercyjnych rosyjską wersję Art Nouveau. Preferował prostotę zamiast dużej liczby detali.
Oprócz bycia architektem Benois nauczał w różnych szkołach, był profesorem i rektorem Imperialnej Akademii Sztuk Pięknych (1903–1906, 1911–1917) w Petersburgu i wydawcą magazynu o architekturze „Zodczij”.
Interesował się również planowaniem miast. W 1911 wraz z Jenakiewem i Pieretjatkowiczem przygotował projekt transformacji Petersburga zwracając uwagę na konieczność kontrolowania założeń urbanistycznych i rozwoju infrastruktury i usług miejskich.
Od jego nazwiska pochodzi nazwa obrazu Leonarda "Madonna Benois", który odziedziczył po swoim teściu i przekazał do Ermitażu.

</doc>
<doc id="792555" url="https://pl.wikipedia.org/wiki?curid=792555" title="Gornodżumajska Bistrica">
Gornodżumajska Bistrica



</doc>
<doc id="792556" url="https://pl.wikipedia.org/wiki?curid=792556" title="Krapinec">
Krapinec



</doc>
<doc id="792559" url="https://pl.wikipedia.org/wiki?curid=792559" title="Wielkie Czyste">
Wielkie Czyste

Wielkie Czyste – wieś w Polsce położona w województwie kujawsko-pomorskim, w powiecie chełmińskim, w gminie Stolno. Miejscowość wchodzi w skład sołectwa Małe Czyste.
W latach 1975–1998 miejscowość administracyjnie należała do województwa toruńskiego.
Zabytki.
Według rejestru zabytków NID na listę zabytków wpisany jest kościół parafialny pw. św. Katarzyny, 3 ćw. XIII w., 1877, 1925, nr rej.: 438 z 25.05.1984.

</doc>
<doc id="792562" url="https://pl.wikipedia.org/wiki?curid=792562" title="Fundacja Nadzieja">
Fundacja Nadzieja

Fundacja Archidiecezji Warszawskiej Pomocy Bezrobotnym i Biednym Nadzieja 
Fundacja non-profit działająca na rzecz zmniejszenia bezrobocia oraz skutków społecznych jakie ono niesie, przede wszystkim ubóstwa. 
Organizacja pozarządowa, posiada status organizacji pożytku publicznego.
Powołana w czerwcu 2003 roku w Warszawie i zarejestrowana w Sądzie rejonowym dla m.st. Warszawy (XIX wydział Gospodarczy Krajowego Rejestru Sądowego). Z Fundacją współpracują także dwa zamiejscowe ośrodki w Grójcu i w Płońsku.
Powstanie.
Idea powołania Fundacji zrodziła się ""wysoko nad ziemią, w niebie" - jak nieco humorystycznie mawia bp Piotr Jarecki - "gdy w samolocie po raz pierwszy spotkałem się z Panem Davidem Thomasem. Tam rozmawialiśmy o formach pomocy osobom bezrobotnym, osobom biednym, w Polsce i w Wielkiej Brytanii. Pan Thomas mówił o brytyjskiej fundacji Prince's Trust, oferującej wsparcie takim osobom i doszliśmy do wniosku, że warto taką inicjatywę przeszczepić na polską ziemię"".
Misja Fundacji.
Misją Fundacji Nadzieja jest:
W realizacji swej misji Fundacja podejmuje następujące działania:
Udzielana pomoc.
Formy pomocy.
W ramach funduszu rozwoju przedsiębiorczości powołanego przez Fundację udzielono jednorazowo kilkunastu pożyczek dla osób bezrobotnych, z przeznaczeniem na podjęcie działalności gospodarczej. Pożyczki te zostały wkrótce przekształcone w bezzwrotne granty, zasilając kapitałowo nowo powstałe firmy.
Fundacja cyklicznie prowadzi projekty szkoleniowe, zarówno autorskie jak i na zlecenie. Tematyka szkoleń ukierunkowana jest na osoby planujące podjęcie działalności gospodarczej i obejmuje szereg zagadnień związanych z tym przedsięwzięciem: aspekty psychologiczne, aspekty prawne, marketing, księgowość, biznesplan, restrukturyzacja, wsparcie kapitałowe, wsparcie komputerowe prowadzonej działalności.
Przy Fundacji działa stały punkt konsultacyjno-doradczy. Korzystający z doradztwa spotyka się z indywidualnym doradcą, który udziela wyczerpujących informacji na temat zasad podejmowania i prowadzenia działalności gospodarczej oraz pomaga w przygotowaniu wniosku o dofinansowanie.
Celem funduszu stypendialnego jest indywidualne wspieranie młodzieży, która pomimo trudnych warunków materialnych potrafi osiągać znaczące sukcesy w nauce i działalności społecznej. Fundacja przyznaje roczne stypendia, przeznaczone na rozwój zainteresowań oraz postaw prospołecznych młodzieży.
Władze Fundacji.
Rada Fundatorów (Fundatorzy).
Rada Fundatorów stanowi organ nadzorczy. Do jej zadań należy m.in.:
Zarząd Fundacji.
Zarząd Fundacji to organ wykonawczy. Do jego zadań należy m.in.:
Rada Programowa.
Rada Programowa stanowi organ doradczy. Do jej zadań należy m.in.:

</doc>
<doc id="792563" url="https://pl.wikipedia.org/wiki?curid=792563" title="Maurice Herzog">
Maurice Herzog

Maurice André Raymond Herzog (ur. 15 stycznia 1919, zm. 13 grudnia 2012 w Neuilly-sur-Seine) – francuski alpinista, himalaista i polityk.
Międzynarodową sławę przyniosło mu pierwsze wejście na szczyt Annapurny, dokonane wraz z Louisem Lachenalem w dniu 3 czerwca 1950. Zdobycie Annapurny będące jednocześnie pierwszym wyjściem na ośmiotysięcznik wywołało sensację, przez co pozostawał najbardziej znanym wspinaczem na świecie do czasu zdobycia Mount Everestu przez Edmunda Hillary'ego i Tenzinga Norgaya w 1953.
Pierwsze wejście na ośmiotysięcznik opisał w książce "Annapurna" (wyd. polskie: "Iskry" 1960, seria: "Naokoło świata", tłum. Rafał Unrug).
W latach 60. był ministrem sportu Francji, a następnie w latach 1969-1977 merem Chamonix. Był Honorowym Członkiem Międzynarodowego Komitetu Olimpijskiego. Odznaczony Krzyżem Wielkim Legii Honorowej, Krzyżem Wojennym 1939–1945.

</doc>
<doc id="792565" url="https://pl.wikipedia.org/wiki?curid=792565" title="Asenica">
Asenica



</doc>
<doc id="792574" url="https://pl.wikipedia.org/wiki?curid=792574" title="Czepinska Bistrica">
Czepinska Bistrica



</doc>
<doc id="792577" url="https://pl.wikipedia.org/wiki?curid=792577" title="Interpersonalna teoria psychiatrii">
Interpersonalna teoria psychiatrii

Interpersonalna teoria psychiatrii – teoria zaburzeń psychicznych stworzona przez Harry'ego Sullivana, która akcentowała rolę relacji interpersonalnych w zaburzeniach i rozwoju osobowym.
Według Sullivana osobowość to "względnie trwały układ powtarzających się sytuacji interpersonalnych". Jest to zatem byt hipotetyczny, którego nie można i nie należy oddzielać od sytuacji międzyludzkich. Każdy człowiek od urodzenia pozostaje członkiem pola społecznego (social field).
Oryginalną myślą Sullivana było stwierdzenie, że osobowość zorganizowana jest ze zdarzeń interpersonalnych, a nie relacji intrapsychicznych, czyli że kształtuje się w wyniku kontaktów z innymi ludźmi, nie zaś w wyniku procesów zachodzących wewnątrz samej psychiki (takie intrapsychiczne rozumienie zaburzeń dominowało w psychiatrii owych czasów).
Osobowość przejawia się zatem gdy dana osoba postępuje w jakiś sposób w stosunku do innych, takie relacje można odkryć zawsze, nawet jeśli interlokutor jest tylko wyobrażony lub symboliczny (np. w snach).
Ciekawym pojęciem u Sullivana jest system jaźni, który broni jednostkę przed lękiem. Aby uniknąć rzeczywistego czy potencjalnego lęku, ludzie stosują różne rodzaje środków ochronnych i sposobów kontrolowania własnego zachowania. Sullivan jest przekonany, że system jaźni to wytwór irracjonalnych aspektów społeczeństwa, który rozwija jednostka w wyniku funkcjonowania w nim.
Sullivan, podobnie jak Freud, opracował rozwój osobowości. Opisywał sześć stadiów rozwoju: niemowlęctwo, dzieciństwo, wiek młodociany, okres poprzedzający dorastanie, okres wczesnego dorastania, okres późnego dorastania.

</doc>
<doc id="792578" url="https://pl.wikipedia.org/wiki?curid=792578" title="Eli dere">
Eli dere



</doc>
<doc id="792580" url="https://pl.wikipedia.org/wiki?curid=792580" title="Trzydziestu Trzech Orientalczyków">
Trzydziestu Trzech Orientalczyków

Trzydziestu Trzech Orientalczyków – nazwa grupy mężczyzn dowodzonych przez Juana Antonio Lavelleja, którzy wyruszyli z Argentyny z ekspedycją w 1825, aby wyzwolić terytorium Urugwaju okupowanego przez Brazylię.

</doc>
<doc id="792581" url="https://pl.wikipedia.org/wiki?curid=792581" title="Dołabdere">
Dołabdere



</doc>
<doc id="792583" url="https://pl.wikipedia.org/wiki?curid=792583" title="Dołobdere">
Dołobdere



</doc>
<doc id="792584" url="https://pl.wikipedia.org/wiki?curid=792584" title="Torłaszki Łom">
Torłaszki Łom



</doc>
<doc id="792585" url="https://pl.wikipedia.org/wiki?curid=792585" title="Chlebarowska reka">
Chlebarowska reka



</doc>
<doc id="792586" url="https://pl.wikipedia.org/wiki?curid=792586" title="Roderich Menzel">
Roderich Menzel

Roderich Ferdinand Ottomar Menzel (ur. 13 kwietnia 1907 w Libercu, zm. 18 października 1987 w Monachium) – tenisista reprezentujący Czechosłowację i Niemcy w Pucharze Davisa, finalista międzynarodowych mistrzostw Francji w grze pojedynczej.
Kariera tenisowa.
Menzel pochodził z rodziny Niemców sudeckich. Ukończył szkołę handlową i pod koniec lat 20. znalazł się w Pradze, gdzie podjął pracę w redakcji jednego z dzienników. Później pracował w kilku wydawnictwach i jako zastępca redaktora naczelnego pisma poświęconego kulturze. Utalentowany sportowo, interesował się piłką nożną, a już jako dorosły zajął się tenisem, po kilku latach osiągając status pierwszej rakiety Czechosłowacji. W 1928 debiutował w reprezentacji czechosłowackiej w Pucharze Davisa. Zdobył cztery tytuły mistrza kraju w grze pojedynczej (1933, 1934, 1935, 1937) oraz cztery w grze podwójnej (1932, 1933, 1935, 1936).
Tenisowe sukcesy osiągał również poza Czechosłowacją. W 1931 okazał się najlepszy w międzynarodowych mistrzostwach Niemiec w Hamburgu, po finałowym zwycięstwie nad Niemcem Gustavem Jaenecke (znanym także z występów hokejowych). W 1932 i 1933 w finałach tej imprezy Menzel przegrywał z czołowym graczem świata Gottfriedem von Crammem, w ostatniej przedwojennej edycji w 1939 przegrał w finale z Hennerem Henkelem. W 1935 w parze z Brytyjką Kay Stammers doszedł do finału międzynarodowych mistrzostw USA w grze mieszanej, ulegając Enrique Maierowi i Sarah Palfrey 3:6, 6:3, 4:6. W 1933 i 1935 Menzel dochodził do ćwierćfinału Wimbledonu w singlu (był ponadto w półfinale debla w 1937), a w 1934 zakończył start na III rundzie, zmuszając jednak zmierzającego po swoje pierwsze wimbledońskie zwycięstwo Freda Perry’ego do pięciosetowej walki (Menzel prowadził już 2:1 w setach, pierwszą partię wygrał 6:0). Największy sukces Menzel odniósł w 1938, kiedy doszedł aż do finału międzynarodowych mistrzostw Francji w Paryżu (wykorzystując m.in. nieobecność Von Cramma, więzionego w Niemczech). W decydującym meczu nie sprostał ówczesnej pierwszej rakiecie świata, Amerykaninowi Donowi Budge’owi, który kilka miesięcy później świętował osiągnięcie pierwszego w historii Wielkiego Szlema.
Rezultaty te regularnie plasowały sudeckiego Niemca w czołówce nieoficjalnych rankingów światowych (prowadzonych m.in. przez redakcję magazynu „Daily Telegraph”). W 1934 został uznany za piątego zawodnika na świecie. Swoją pozycję Menzel potwierdzał także w występach reprezentacyjnych, wraz z zespołem czechosłowackim kilkakrotnie osiągając finał strefy europejskiej. W 1931 Czechosłowacy ulegli Brytyjczykom, a Menzel nie zdołał zdobyć żadnego punktu w finale strefowym, chociaż Bunny’ego Austina zmusił do walki pięciosetowej (w trzech setach uległ Perry’emu). W 1934 rywalami ekipy czechosłowackiej byli Australijczycy; Menzel zdołał pokonać zarówno Jacka Crawforda, jak i Viviana McGratha, obu czołowych graczy świata, ale przegrał mecz deblowy w parze z Ladislavem Hechtem (przeciwko Crawfordowi i Quistowi). Wobec słabszej postawy Hechta (uległ on w singlu i Crawfordowi, i Quistowi) triumfowała ekipa australijska 3:2. Rok później w finale strefy europejskiej lepsi od Czechosłowaków okazali się Niemcy, ale Menzel znów pokazał się z dobrej strony, pokonując Hennera Henkela i ulegając Gottfriedowi Von Crammowi dopiero w pięciu setach. Również w 1937 w finale strefowym spotkały się reprezentacje Niemiec i Czechosłowacji, ponownie górą byli Niemcy i ponownie Menzel przegrał w pięciu setach z Von Crammem.
Jako reprezentant Czechosłowacji Menzel pokonał w Pucharze Davisa wielu znanych zawodników, poza wspomnianymi wyżej m.in. Hiszpanów Manuela Alonso i Enrique Maiera (1931), Japończyka Takeichi Haradę (1930), Włocha Umberto de Morpurgo (1931), Jugosłowian Franjo Punceca (1935) i Josipa Paladę (1935, 1937, 1938), Południowoafrykańczyka Normana Farquharsona (1935), Francuzów Christiana Boussusa i Bernarda Destremau (1937). Miał także dwukrotnie okazję występować przeciwko Polsce, ale tylko w pierwszym meczu w 1937 w barwach Czechosłowacji. Pokonał wówczas Kazimierza Tarłowskiego i Józefa Hebdę. Po aneksji Czechosłowacji przez Niemcy w 1939 Menzel został włączony do niemieckiego zespołu narodowego i w maju tegoż roku wystąpił ponownie przeciw Polsce. Mecz w Warszawie toczył się w napiętej przedwojennej atmosferze i miał polityczne podteksty, czego wyrazem było m.in. zachowanie publiczności wobec Menzla – wznoszono okrzyki „ha-ha”, z jednej strony będące wyrazem śmiechu, z drugiej nawiązaniem do osoby prezydenta marionetkowego Protektoratu Czech i Moraw Emila Hachy. Menzel zdołał pokonać Adama Baworowskiego, ale uległ Ignacemu Tłoczyńskiemu; takie same rezultaty osiągnął Henner Henkel i o awansie Niemców zadecydował wygrany debel. Później Niemcy dotarli do finału strefy europejskiej Pucharu Davisa, gdzie ulegli zespołowi jugosłowiańskiemu. Na tym meczu Menzel zakończył swoją bogatą karierę w rozgrywkach o Puchar Davisa (na pożegnanie wystąpił jedynie w deblu z Henkelem), w ramach której rozegrał 84 mecze (61 wygranych i 23 porażki, z czego w grze pojedynczej 47 wygranych i 13 porażek).
Menzel był zawodnikiem praworęcznym, miał opinię znakomitego technika, ze szczególnie dobrą grą wolejową. Najlepiej czuł się na kortach ziemnych. Po zakończeniu aktywnej kariery zawodniczej powrócił do pracy literackiej i dziennikarskiej. Ogłosił wiele książek, głównie poświęconych ulubionym dyscyplinom sportowym – piłce nożnej i tenisowi (m.in. biografie wybitnych sportowców Reinholda Messnera czy Karla-Heinza Rummenigge). Był również autorem książek dla dzieci pod pseudonimem Clemens Parma.

</doc>
<doc id="792587" url="https://pl.wikipedia.org/wiki?curid=792587" title="Dragovištica">
Dragovištica



</doc>
<doc id="792588" url="https://pl.wikipedia.org/wiki?curid=792588" title="Roderick Menzel">
Roderick Menzel



</doc>
<doc id="792590" url="https://pl.wikipedia.org/wiki?curid=792590" title="Światowy Dzień Trędowatych">
Światowy Dzień Trędowatych

Światowy Dzień Trędowatych, (ang. "World Leprosy Day"), Światowy Dzień Pomocy Chorym na Trąd, Światowy Dzień Chorych na Trąd – święto ustanowione z inicjatywy francuskiego podróżnika, poety i dziennikarza Raoula Follereau jest obchodzony od 1954 roku, w ostatnią niedzielę stycznia (w Indiach 30 stycznia w dniu śmierci Mahatmy Gandhiego) w około 150 krajach na świecie. Jest okazją do zwrócenia uwagi świata, szczególnie bogatej jego części, na problem ludzi chorych na trąd i wyrażenia solidarności z nimi. Od 1995 roku Światowy Dzień Trędowatych organizuje w Polsce Fundacja Polska Raoula Follereau. Od 2002 r. również Sekretariat Misyjny Jeevodaya z siedzibą w Warszawie organizuje w Warszawie modlitwę w intencji ludzi chorych na trąd. 

</doc>
<doc id="792591" url="https://pl.wikipedia.org/wiki?curid=792591" title="Nišava">
Nišava



</doc>
<doc id="792592" url="https://pl.wikipedia.org/wiki?curid=792592" title="Tajemnica notarialna">
Tajemnica notarialna

Tajemnica notarialna – termin prawniczy wprowadzony ustawą z 14 lutego 1991 r. Prawo o notariacie.

</doc>
<doc id="792593" url="https://pl.wikipedia.org/wiki?curid=792593" title="Ropotamos">
Ropotamos



</doc>
<doc id="792594" url="https://pl.wikipedia.org/wiki?curid=792594" title="Wodorosty">
Wodorosty

Wodorosty – potoczna nazwa roślin (i wielokomórkowych roślinopodobnych protistów) wodnych o miękkich ciałach. Współcześnie nieużywana w literaturze naukowej. Nazwa bliskoznaczna to trawa morska. 
Do wodorostów najczęściej zaliczane są duże glony, takie jak brunatnice, krasnorosty, watkowe i ramienice (czasem określane jako "makroglony" lub "makroalgi"). Czasem rośliny wodne zanurzone (elodeidy, jak rogatek lub wywłócznik) oraz glony nitkowate (niektóre sinice), uwikłowce, zrostnicowate, jak skrętnica, rzadziej pozostałe makrofity.

</doc>
<doc id="792595" url="https://pl.wikipedia.org/wiki?curid=792595" title="Kargan">
Kargan



</doc>
<doc id="792596" url="https://pl.wikipedia.org/wiki?curid=792596" title="Swetiraczka Bistrica">
Swetiraczka Bistrica



</doc>
<doc id="792597" url="https://pl.wikipedia.org/wiki?curid=792597" title="Juan Antonio Lavalleja">
Juan Antonio Lavalleja

Juan Antonio Lavalleja (ur. 24 czerwca 1784 w Minas, zm. 22 października 1853 w Montevideo) - urugwajski rewolucjonista, założyciel zbrojnej grupy mężczyzn nazwanej Trzydziestu Trzech Orientalczyków w okresie urugwajskiej deklaracji niepodległości w 1825. W 1827 był rywalem Fructuoso Rivery w walce o władzę w kraju, którą jednak przegrał. Nie mogąc się z tym pogodzić Lavalleja zorganizował powstanie. W 1852 został wybrany na członka triumwiratu mającego rządzić państwem, jednak zmarł jeszcze przed rozpoczęciem swojej służby.

</doc>
<doc id="792598" url="https://pl.wikipedia.org/wiki?curid=792598" title="Rakitnica">
Rakitnica



</doc>
<doc id="792600" url="https://pl.wikipedia.org/wiki?curid=792600" title="Gyrleniszka Bistrica">
Gyrleniszka Bistrica



</doc>
<doc id="792601" url="https://pl.wikipedia.org/wiki?curid=792601" title="Gyrljanska Bistrica">
Gyrljanska Bistrica



</doc>
<doc id="792602" url="https://pl.wikipedia.org/wiki?curid=792602" title="Arlekin">
Arlekin

Arlekin (wł. "Arlecchino)" – postać błazna w czarnej masce „komicznej”, ubranego w kostium zszyty z kolorowych trójkątów albo rombów. Arlekin jest jedną z postaci włoskiej commedii dell’arte (pojawił się w końcu XVII wieku); jego przyjacielem jest Brighella, a miłością Kolombina. Jako wiecznie zakochany, sprytny służący, często wpędza swego pana lub siebie w tarapaty. Od XVIII wieku postać pantomimy (arlekinada) i teatru lalek.
Niektórzy widzą w nim bożka złodziei i żebraków, Merkurego, inni sługę z Arles (Cezary z Arles), jeszcze inni odnajdują w jego czarnej masce cechy czarnoskórych niewolników rzymskich.
Arlekin w kulturze popularnej.
Fikcyjna postać Harley Quin stworzona przez Agathę Christie oraz postać Harley Quinn stworzona przez Paula Diniego i Bruce’a Timma, inspirowane są postacią arlekina. "Arlekin i walentynki" to opowiadanie (1999) i powieść graficzna (2001) autorstwa brytyjskiego pisarza Neila Gaimana.

</doc>
<doc id="792604" url="https://pl.wikipedia.org/wiki?curid=792604" title="Sowołsztica">
Sowołsztica



</doc>
<doc id="792606" url="https://pl.wikipedia.org/wiki?curid=792606" title="Natężenie pola elektrostatycznego">
Natężenie pola elektrostatycznego



</doc>
<doc id="792608" url="https://pl.wikipedia.org/wiki?curid=792608" title="Sirmos">
Sirmos



</doc>
<doc id="792609" url="https://pl.wikipedia.org/wiki?curid=792609" title="Sirmas">
Sirmas



</doc>
<doc id="792610" url="https://pl.wikipedia.org/wiki?curid=792610" title="Czarniecki">
Czarniecki



</doc>
<doc id="792611" url="https://pl.wikipedia.org/wiki?curid=792611" title="Wopli Widoplasowa">
Wopli Widoplasowa

Wopli Widoplasowa, WW (ukr. Воплі Відоплясова, ВВ) – ukraiński zespół punkrockowy, założony w 1986 roku przez Ołeha Skrypkę, Ołeksandra Pipę i Jurija Zdorenkę. W roku 1989 w Czerniowcach zespół został nagrodzony dyplomem festiwalu "Czerwona Ruta".

</doc>
<doc id="792614" url="https://pl.wikipedia.org/wiki?curid=792614" title="Isziklidere">
Isziklidere



</doc>
<doc id="792618" url="https://pl.wikipedia.org/wiki?curid=792618" title="Tonzos">
Tonzos



</doc>
<doc id="792619" url="https://pl.wikipedia.org/wiki?curid=792619" title="Droga wojewódzka nr 500">
Droga wojewódzka nr 500

Droga wojewódzka nr 500 (DW500) – droga wojewódzka w woj. warmińsko-mazurskim o długości 5 km łącząca węzeł Elbląg Wschód z węzłem Elbląg Południe. Droga przebiega w całości przez miasto Elbląg i stanowi jedną z jego głównych arterii komunikacyjnych. Obecny numer otrzymała około 2004 roku, w latach 1985 – 2000 stanowiła część ówczesnej drogi krajowej nr 50.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku na pojedynczą oś napędową do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Na całej długości drogi dopuszczalny był ruch pojazdów o nacisku osi pojedynczej do 8 ton.

</doc>
<doc id="792620" url="https://pl.wikipedia.org/wiki?curid=792620" title="Tunca">
Tunca



</doc>
<doc id="792622" url="https://pl.wikipedia.org/wiki?curid=792622" title="Widzewska Galeria Ekslibrisów">
Widzewska Galeria Ekslibrisów



</doc>
<doc id="792623" url="https://pl.wikipedia.org/wiki?curid=792623" title="Pierrot">
Pierrot

Pierrot (fr., dosł. „Piotruś”) – jedna z postaci włoskiej commedii dell’arte m.in. obok Arlekina i Scapino, którą rozsławiła pantomima francuska.
Charakterystyka postaci.
Postać smutna i romantyczna.
Znakiem rozpoznawczym była wybielona twarz, często z namalowanymi dużymi czarnymi łzami. Ubrany zwykle w biały strój z ogromnymi czarnymi guzikami.

</doc>
<doc id="792628" url="https://pl.wikipedia.org/wiki?curid=792628" title="Opel Tigra">
Opel Tigra

Opel Tigra – samochód sportowy, a następnie coupe-cabriolet klasy aut miejskich produkowany przez niemiecką markę Opel w latach 1994 – 2009.
Pierwsza generacja.
Opel Tigra I został zaprezentowany po raz pierwszy w 1993 roku.
Tigra powstała na bazie Opla Corsy B. Wykorzystano płytę podłogową, silniki, kokpit. Zaprojektowano natomiast całkowicie nowe nadwozie o linii coupé. Początkowo projekt zakładał zbudowanie małego dwuosobowego cabrio, jednak ostatecznie wycofano się z tego pomysłu, mimo zaawansowanych prac nad tym modelem. Skutkiem tego jest charakterystyczny kształt tylnej szyby, niespotykany w jakimkolwiek innym seryjnym samochodzie. Samochód został przedstawiony w 1993, a jego produkcję rozpoczęto na początku 1994.
Tigra A była produkowana w latach 1994-2000, w Hiszpanii, w fabryce Opla w Saragossie. Wyprodukowano jej 250 728 sztuk.
Dla samochodu dostępne były dwa silniki, oba benzynowe - 1.4 oraz 1.6 o mocy 90KM i 106KM. Były to silniki DOHC wyposażone w elektroniczny wtrysk paliwa. Dla silnika 1.4 była dostępna automatyczna 4-stopniowa skrzynia biegów.
Brazylijski "Chevrolet Tigra" był importowany od 1998 r. tylko z silnikiem 1.6, jednak w 1999 r. zaprzestano importu, z powodu dewaluacji reala brazylijskiego.
Druga generacja.
Opel Tigra II został zaprezentowany po raz pierwszy w 2004 roku.
W czerwcu 2004 roku Opel postanowił wznowić produkcję Tigry, tym razem opierając ten samochód na Oplu Corsie C i zmieniając nazwę na Tigra Twin Top. Jest to samochód przeznaczony dla dwóch osób. Ma składany metalowy dach.
Początkowo model ten był dostępny w dwóch wersjach silnikowych - 1.4 oraz 1.8. W 2005 r. zaprezentowano Tigrę Twin Top z silnikiem 1.3 Diesla. Samochód zdobył nagrodę Kabriolet Roku 2006.
W lipcu 2009 Opel ogłosił, że pod koniec września 2009 zostanie zakończona produkcja Opla Tigry Twin Top. Samochód nie otrzymał następcy.

</doc>
<doc id="792629" url="https://pl.wikipedia.org/wiki?curid=792629" title="Bryłska reka">
Bryłska reka



</doc>
<doc id="792630" url="https://pl.wikipedia.org/wiki?curid=792630" title="Komsztica">
Komsztica



</doc>
<doc id="792632" url="https://pl.wikipedia.org/wiki?curid=792632" title="Tabakiera">
Tabakiera

Tabakiera – pojemnik przeznaczony do przechowywania tabaki. 
Historia tabakier.
Początkowo (od końca XVI wieku) rolę tę pełniły zwykłe pojemniki adaptowane do przechowywania tabaki.
Właściwe tabakiery pojawiły się w drugiej połowie XVII wieku i następnie w wieku XVIII przeżyły swój rozkwit formy.
Pierwszą połowę XIX wieku uznaje się za schyłkową dla rozwoju tabakierek.
Obecnie zapotrzebowanie na tabakierki jest znikome, z racji mniejszego niż w poprzednich wiekach – zainteresowania tabaką. 
Rodzaje tabakier.
Ze względu na użyty do budowy materiał, tabakierki dzielimy na:
Tabakiery polskie.
Ze względu na stopień precyzji oraz bogactwo wykonania, tabakiery możemy też podzielić na:

</doc>
<doc id="792633" url="https://pl.wikipedia.org/wiki?curid=792633" title="Nowa Wieś (gmina Stopnica)">
Nowa Wieś (gmina Stopnica)

Nowa Wieś (do 1926 Piekło) – wieś w Polsce położona w województwie świętokrzyskim, w powiecie buskim, w gminie Stopnica.
W latach 1975–1998 miejscowość administracyjnie należała do województwa kieleckiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.

</doc>
<doc id="792634" url="https://pl.wikipedia.org/wiki?curid=792634" title="Z14 Friedrich Ihn">
Z14 Friedrich Ihn

Z14 Friedrich Ihn – niemiecki niszczyciel typu 1934A ("Leberecht Maass") z okresu przedwojennego i II wojny światowej. Po wojnie do 1952 służył w marynarce ZSRR jako Prytkij.
Budowa.
Zamówiony 19 stycznia 1935, położenie stępki – 30 maja 1935, wodowanie – 15 listopada 1936, wejście do służby – 6 kwietnia 1938. Zbudowany w stoczni Blohm und Voss w Hamburgu (numer stoczniowy B503). W systemie oznaczeń niemieckich niszczycieli miał przydzielony numer Z14 (rzadko używany oficjalnie). Przed wojną nosił numer burtowy 33, usunięty na początku wojny. Koszt budowy wyniósł 14,1 miliona Reichsmark.
Nazwę nadano mu na cześć niemieckiego kapitana marynarki Friedricha Ihna, dowódcy niszczyciela S 35, poległego wraz z okrętem w bitwie jutlandzkiej.
Historia konstrukcji i opis okrętu – w opisie niszczycieli Typu 1934A.
Służba w Niemczech.
Przed wojną, m.in. uczestniczył 19 sierpnia 1938 w rewii floty przed Hitlerem i węgierskim regentem Horthym. W kwietniu-maju 1939 uczestniczył w rejsie na wody Hiszpanii i Maroka. W maju 1939 wziął udział w zajęciu Kłajpedy.
Działania na Bałtyku i Morzu Północnym 1939-1940.
Po wybuchu II wojny światowej, brał udział w kampanii wrześniowej 1939 roku (wraz z "Erich Steinbrinck" i "Friedrich Eckoldt" wchodził w skład 3. Dywizjonu Niszczycieli). 2 września 1939 ok. 12.38 "Ihn" został zaatakowany przez polski okręt podwodny "Sęp" jedną torpedą, którą wymanewrował. Przez kilka godzin poszukiwał następnie "Sępa" z innymi jednostkami i atakował go bombami głębinowymi, powodując jednak tylko niewielkie przecieki.
Od 4 września "Ihn" działał na Morzu Północnym i w Cieśninach Duńskich, m.in. stawiając obronną zagrodę minową na Morzu Północnym 8 września 1939 (ze stawiaczami min "Cobra" i "Roland"). W dniach 7-9 października 1939 uczestniczył w bezskutecznej operacji przechwycenia brytyjskiej floty między Norwegią a Wielką Brytanią, z pancernikiem "Gneisenau".
Na przełomie 1939 i 1940 uczestniczył w trzech nocnych operacjach stawiania ofensywnych zagród minowych u wybrzeży Anglii: 12/13 grudnia 1939 pod Newcastle (z "Erich Steinbrinck", "Bruno Heinemann", "Richard Beitzen" i "Hermann Künne"), 6/7 stycznia 1940 u ujścia Tamizy (z "Friedrich Eckoldt" i "Erich Steinbrinck") i 10/11 stycznia 1940 pod Newcastle (z "Friedrich Eckoldt", "Richard Beitzen", "Anton Schmitt", "Wilhelm Heidkamp" i "Karl Galster"). Zatonęła na nich następnie pewna liczba alianckich jednostek.
Od lutego do kwietnia 1940 był w remoncie. Nie brał udziału w ataku na Norwegię, dopiero w czerwcu i lipcu 1940 działał u wybrzeży Norwegii. 25-27 lipca 1940 eskortował z Trondheim do Kilonii uszkodzony pancernik "Gneisenau" (z krążownikiem "Nürnberg", niszczycielami "Hans Lody", "Paul Jacobi", "Karl Galster" i 5 torpedowcami).
Działania na wodach Francji 1940-1941.
Od 10 września do 5 listopada 1940 "Ihn" operował z Brestu w zachodniej Francji. W nocy z 28 na 29 września 1940 ponownie stawiał miny na wodach angielskich koło Falmouth (wraz z "Hans Lody", "Paul Jacobi", "Karl Galster", "Erich Steinbrinck", pod osłoną "Friedrich Eckoldt" i "Theodor Riedel"). Podczas kolejnej akcji w Kanale Bristolskim w nocy z 17/18 października, wraz z "Erich Steinbrinck", "Hans Lody" i "Karl Galster" wziął udział w pojedynku artyleryjskim z brytyjskimi krążownikami i niszczycielami, przerwanym przez Niemców.
Od listopada 1940 do stycznia 1941 "Ihn" był remontowany w Niemczech, otrzymując lekkie uzbrojenie plot wzmocnione do 9 działek 20 mm. Około tego okresu lub nieco wcześniej został wyposażony w radar. Od kwietnia do lipca 1941 ponownie działał w zachodniej Francji, m.in. z La Pallice (wraz z "Erich Steinbrinck" i "Bruno Heinemann"), eskortując głównie okręty w Zatoce Biskajskiej. Między innymi, eskortował krążownik "Prinz Eugen" powracający do Brestu z operacji "Rheinübung". 27 lipca 1941, w drodze powrotnej do Niemiec, był atakowany bezskutecznie przez brytyjskie kutry torpedowe w rejonie Calais. Od sierpnia do grudnia 1941 był w remoncie.
12 lutego 1942 "Ihn" wziął udział w operacji "Cerberus" – osłonie przebicia się przez kanał La Manche pancerników "Scharnhorst" i "Gneisenau". 21-23 lutego 1942 eskortował do Norwegii (z "Richard Beitzen", "Paul Jacobi", "Hermann Schoemann", Z25 i trzema torpedowcami) krążowniki "Prinz Eugen" i "Admiral Hipper", podczas czego "Prinz Eugen" został uszkodzony przez okręt podwodny.
Działania w Arktyce, Cieśninach Duńskich i na Bałtyku 1942-1945.
Od końca lutego do lipca 1942 działał z baz w północnej Norwegii w składzie 5. Flotylli, głównie przeciw konwojom alianckim do ZSRR w Arktyce. 6-9 marca 1942 wraz z "Schoemannem", Z25 i pancernikiem "Tirpitz" wziął udział w akcji przeciw konwojowi PQ-12. Konwoju nie wykryto, lecz "Ihn" z pomocą "Schoemanna" 7 marca zatopił radziecki statek "Iżora" (2815 BRT) z konwoju QP-8, przy czym sam o mało nie został uszkodzony własną wadliwą torpedą, która zawróciła po wystrzeleniu. Od lipca do grudnia 1942 "Ihn" był w remoncie w Niemczech.
Od stycznia do listopada 1943 działał w rejonie Cieśnin Duńskich Od listopada 1943 do kwietnia 1944 był w remoncie. Pod koniec wojny miał uzbrojenie przeciwlotnicze: 4 automatyczne działka 37 mm i 18 × 20 mm. Od czerwca 1944 do końca wojny działał w rejonie Cieśnin Duńskich i na zachodnim Bałtyku, w składzie 5. Flotylli.
Podczas ostatnich dni wojny w maju 1945, wraz z "Paul Jacobi", "Hans Lody", "Theodor Riedel", "Karl Galster", Z25, Z38, Z39, odbył kilka rejsów, ewakuując uchodźców niemieckich z Helu do Kopenhagi. Kapitulacja Niemiec zastała go w Kopenhadze.
Dowódcy:
W służbie ZSRR.
Po wojnie "Friedrich Ihn" został przyznany ZSRR, po czym wcielony w lutym 1946 do służby radzieckiej pod nazwą "Prytkij" (Прыткий) i przebazowany do Lipawy. Wchodził w skład Floty Północnobałtyckiej. 22 marca 1952 wycofany ze służby i następnie złomowany.
Dane techniczne.
Uzbrojenie i wyposażenie: 

</doc>
<doc id="792635" url="https://pl.wikipedia.org/wiki?curid=792635" title="Karol Hawełka">
Karol Hawełka

Karol Hawełka (ur. 21 czerwca 1884 w Jarząbkowicach, zm. 11 sierpnia 1958 w Świętochłowicach) – powstaniec śląski, działacz społeczny.
W wieku 16 lat przybył do Świętochłowic w poszukiwaniu pracy, gdzie najpierw pracował w hucie „Falva”, a potem KWK Pokój. Podczas I wojny światowej został powołany do niemieckiej armii. Do Świętochłowic wrócił w grudniu 1918. Na początku 1919 wstąpił do Polskiej Organizacji Wojskowej, gdzie szkolił świętochłowickich peowiaków.
Był uczestnikiem trzech powstań śląskich. W czasie III powstania śląskiego został dowódcą kompanii powstańczej. Po otrzymaniu broni pod Bytomiem zajął Świętochłowice, gdzie wspólnie z polskim burmistrzem Michałem Waleckim kierował życiem w mieście. W dniu 18 maja 1921 stawił się na lipińskim rynku wraz z kompanią, skąd wyruszył na front do Kędzierzyna. Tam po krwawych walkach dostał się do niewoli i został osadzony w obozie w Chociebużu. Powrócił z niej po kilku latach i organizował Straż Gminną w Świętochłowicach.
W latach międzywojennych należał do licznych organizacji polskich, a w szczególności do Związku Powstańców Śląskich. W 1939 bronił Świętochłowic, a potem wycofał się na wschód. Po kampanii wrześniowej wrócił do Świętochłowic, gdzie został aresztowany. Później brał udział w pracach konspiracyjnych.

</doc>
<doc id="792636" url="https://pl.wikipedia.org/wiki?curid=792636" title="Friedrich Eckold">
Friedrich Eckold



</doc>
<doc id="792638" url="https://pl.wikipedia.org/wiki?curid=792638" title="Poliszynel">
Poliszynel

Poliszynel (fr. "polichinelle", wł. "pulcinella") – postać gbura z włoskiej commedia dell’arte. Jego charakterystycznymi cechami były garb, komiczne zachowanie i głos.
Wielu utrzymuje, że jest potomkiem Maccusa z farsy atellańskiej, a imię swe zawdzięcza kogutowi, który był przezwiskiem Maccusa. Już rzymskie malowidło na wazie przedstawia aktora z ogromnym kogucim pióropuszem na kapeluszu i nie ulega wątpliwości, że z takim wizerunkiem kojarzony jest renesansowy Poliszynel. W XVII wieku Callot rysuje podobną figurę ozdobioną dwoma kogucimi piórami i nazywa ją Cucurucu.
Poliszynel jest najbliżej spowinowacony z Brighellą, ale starszy od niego i bardziej skomplikowany. Jego maska z głębokimi zmarszczkami, haczykowatym nosem i złymi oczami symbolizuje jego naturę: jest nieludzki i egoistyczny.
Poliszynel należy do masek „komicznych” i jest jedną z najbardziej charakterystycznych postaci w commedii dell’arte.

</doc>
<doc id="792645" url="https://pl.wikipedia.org/wiki?curid=792645" title="Z-1 Leberecht Maass">
Z-1 Leberecht Maass



</doc>
<doc id="792646" url="https://pl.wikipedia.org/wiki?curid=792646" title="Z-9 Wolfgang Zenker">
Z-9 Wolfgang Zenker



</doc>
<doc id="792647" url="https://pl.wikipedia.org/wiki?curid=792647" title="John F. Kennedy International Airport">
John F. Kennedy International Airport



</doc>
<doc id="792650" url="https://pl.wikipedia.org/wiki?curid=792650" title="Droga wojewódzka nr 504">
Droga wojewódzka nr 504

Droga wojewódzka nr 504 (DW504) – droga wojewódzka w woj. warmińsko-mazurskim o długości 42 km łącząca Elbląg z Braniewem. Droga przebiega przez 3 powiaty: miasto Elbląg, elbląski (gmina Milejewo, gmina Tolkmicko) i braniewski (gmina Frombork, gmina Braniewo, miasto Braniewo). Droga 504 stanowi alternatywne połączenie Elbląga z Braniewem i dalej z Królewcem – w stosunku do oddanej do użytku w 2008 roku szybszej drogi ekspresowej S22 (dawnej Berlinki).

</doc>
<doc id="792652" url="https://pl.wikipedia.org/wiki?curid=792652" title="Nokia 6310i">
Nokia 6310i

Nokia 6310i – model telefonu komórkowego firmy Nokia.
Należy do linii telefonów biznesowych – nacisk położony jest na funkcjonalność i niezawodność. Stąd też wykorzystanie baterii litowo-polimerowej jako standardu oraz wbudowane łącza bezprzewodowe jak IrDA i Bluetooth.
Jest uważany za najbardziej udany model w historii telefonii komórkowej, o czym może świadczyć jego niemalejąca popularność, mimo braku zaawansowanych cech (m.in. kolorowego wyświetlacza, wbudowanego cyfrowego aparatu fotograficznego, odtwarzacza plików muzycznych MP3) oraz pomimo tego, że produkcję modelu zakończono w 2004 roku.

</doc>
<doc id="792653" url="https://pl.wikipedia.org/wiki?curid=792653" title="Diego de Landa">
Diego de Landa

Diego de Landa (ur. 12 listopada 1524, zm. 29 kwietnia 1579) – hiszpański zakonnik, drugi biskup Jukatanu, autor dzieła na temat prekolumbijskiej kultury Majów. Zasłynął również jako ten, który zniszczył większość rękopisów majańskich i wizerunków ich bogów.
Życiorys.
Diego de Landa urodził się w Alcarria (Toledo, Hiszpania) w 1524 roku. W wieku 16 lat wstąpił w szeregi zakonników franciszkanów w Klasztorze San Juan de los Reyes w Toledo. W 1549 roku wraz z ojcem Nicolas de Albate oraz z pięcioma innymi towarzyszami Alonso de Alvarado, Francisco Navaro, Antonio de Valdemoro, Antonio Figueras i Pedro Noriega udał się do Nowej Hiszpanii do Jukatanu. Jego zadaniem było szerzenie wiary katolickiej na nowo odkrytych ziemiach. W tym samym roku został wyznaczony asystent gwardiana w nowo założonej misji. Indianie przekazali w jego ręce jedną ze starożytnych budowli w Izamal pod siedzibę klasztoru. W 1550 jako przedstawiciel jukatańskich franciszkanów, został wysłany do Gwatemali.
Przez kilka lat Landa żył w Klasztorze Conkal. W 1553 został przeorem klasztoru w Izamal. Z jego rozkazu został wybudowany nowy klasztor dla franciszkanów; w tym samym roku nakazał dzielić wszelką żywność pomiędzy Indian, których nawiedziła plaga głodu.
W 1560 został wyznaczony na przeora klasztoru w Merida. Tam w 1562 Landa był bohaterem wydarzeń znanych jako "auto-da-fé", które na zawsze położyły cień na jego osobę. Kilkoro dzieci indiańskich znalazło ukryte w pieczarach ołtarze starych majańskich bogów. Fakt ten spowodował aresztowanie przez franciszkanina grupy Indian i poddanie ich torturom. W mieście Maní na Jukatanie, spalił on ogromną liczbę ksiąg Majów, rozbił ich ołtarze i posągi bożków. Niektóre relacje podają liczbę 5000 rozmaitych bożków, 13 wielkich kamieni służących za ołtarze i 27 zwojów ze znakami i hieroglifami Majów. Sam Diego de Landa w swoim dziele pisał:
„znaleźliśmy dużą ilość ksiąg, a że wszystko w nich było przesądem i fałszerstwem spaliliśmy je, co wielkie cierpienie im (Indianom) sprawiło i napełniło wielkim smutkiem”.
Diego Quixada, alkad miasta Meridy, w liście do króla Filipa II z 1563 roku pisał, iż Landa dopuścił się torturowania w imię kościoła cztery i pół tysiąca Indian, z których osiemdziesięciu pięciu nałożono włosiennice, sześć tysięcy trzystu trzydziestu tubylców zostało skazanych na grzywnę, a pięćdziesięciu Indian umarło w czasie przesłuchania. Inny duchowny biskup Francisco de Toral, również pisywał listy do króla, gdzie skarżył się na Landę, jakoby ten był zbyt brutalny w swych poczynaniach i odwracał Indian od Boga miast do niego ich przybliżać. Biograf Bernardino de Lizana pisał o franciszkaninie w samych superlatywach, wychwalając go za skuteczne wyplewienie pogańskich zabobonów. W następstwie tych relacji Diego de Landę odwołano do Hiszpanii. Po przybyciu do kraju napisał swoje największe i jedyne dzieło "Relación de las cosas de Yucatán".
W Hiszpanii został poddany osądowi Rady Indii i wysłany do ojca Pedro de Bobadilla, w prowincji Kastylii. Tam inny duchowny inkwizytor Pedro de Guzman poddał weryfikacji poczynania Landy w Meksyku. Rozprawa zakończyła się po myśli franciszkanina i po zatwierdzeniu wyroku przez Radę Indii został on oczyszczony z zarzutów i rozgrzeszony.
W 1573 roku, w październiku, Diego de Landa powrócił do Meksyku na Jukatan, gdzie został biskupem Jukatanu. Jak mówią relacje, był witany przez tłumy Indian, dla których był dobroczyńcą i prześladowcą.
Landa umarł w Mérida, 29 kwietnia 1579, w wieku 54 lat. Jego ciało zostało pochowane w miejscowym kościele San Francisco, a jego kości zostały przewiezione do grobowca jego ojców we wsi Cifuentes, w Hiszpanii. Jego pomnik stoi na placu Izamal, gdzie on był przeorem i opiekunem.
Spuścizna.
Diego de Landa do dziś wzbudza kontrowersje. Jego zapalczywość w zwalczaniu zabobonów wśród Indian, spowodowała zniszczenie ich dzieł sztuki i manuskryptów. Stawia go to w najgorszym świetle wśród historyków. Z drugiej strony Landa przez trzydzieści lat zbierał wszelkie materiały dotyczące prekolumbijskiej kultury Majów. Pieszo przemierzał cały Jukatan, gromadząc wszystko co dotyczyło tubylców, od wizerunków bogów poprzez ich obrzędy i ceremonie po pismo Majów i zwyczaje codzienne. Całą tę wiedzę umieścił w jednym dziele "Relación de las cosas de Yucatán", która stała się nieocenionym źródłem informacji dla wszystkich następnych badaczy. E.J.S. Thomson pisał:
Diego de Landa opisał w swym dziele geografię Jukatanu, jego historię, wierzenia Majów, ich obyczaje, tańce, muzykę, święta, stroje oraz system mierzenia czasu. Opisał także zestaw 27 glifów, które miały rzekomo stanowić alfabet Majów, w rzeczywistości jednak uznanie pisma Majów za alfabetyczne okazało się pomyłką.
Po śmierci Landy, jego rękopis został zakonserwowany we franciszkańskim klasztorze w Mérida a kopie jego pracy zostały wysłane do Hiszpanii, czego dowodem są zapisy w "Relación de Chunchucha", z 1581 roku. W 1936 roku rękopis został zniszczony podczas wojny domowej.

</doc>
<doc id="792654" url="https://pl.wikipedia.org/wiki?curid=792654" title="DW500">
DW500



</doc>
<doc id="792655" url="https://pl.wikipedia.org/wiki?curid=792655" title="DW504">
DW504



</doc>
<doc id="792656" url="https://pl.wikipedia.org/wiki?curid=792656" title="DW503">
DW503



</doc>
<doc id="792667" url="https://pl.wikipedia.org/wiki?curid=792667" title="Leonard Sowiński (grafik)">
Leonard Sowiński (grafik)

Leonard Sowiński – polski grafik, projektant banknotów pracujący w PWPW w Warszawie do wybuchu powstania warszawskiego. Po II wojnie światowej wyemigrował. 
Autor m.in. znanego w czasie okupacji niemieckiej w Polsce podczas II wojny światowej banknotu o nominale 500 zł, zwanego popularnie "góralem".

</doc>
<doc id="792673" url="https://pl.wikipedia.org/wiki?curid=792673" title="Przyłap">
Przyłap

Przyłap (niem. "Kirrhaken", kaszb. "Przëlôp") – nieoficjalny przysiółek wsi Kobyla Kępa w Polsce, w województwie pomorskim, w powiecie nowodworskim, w gminie Sztutowo.
Miejscowość leży na obszarze Żuław Wiślanych nad Wisłą Królewiecką.
W latach 1975–1998 miejscowość należała administracyjnie do województwa elbląskiego.
Nazwa.
28 marca 1949 r. ustalono urzędową polską nazwę miejscowości – Przyłap, określając drugi przypadek jako Przyłapu, a przymiotnik – przyłapski.

</doc>
<doc id="792674" url="https://pl.wikipedia.org/wiki?curid=792674" title="Graniczna (województwo pomorskie)">
Graniczna (województwo pomorskie)

Graniczna – osada wsi Płonina w Polsce, położona w województwie pomorskim, w powiecie nowodworskim, w gminie Sztutowo, na obszarze Żuław Wiślanych. Osada wchodzi w skład sołectwa Płonina
W latach 1975–1998 osada administracyjnie należała do województwa elbląskiego.

</doc>
<doc id="792676" url="https://pl.wikipedia.org/wiki?curid=792676" title="Dublewo">
Dublewo

Dublewo – nieoficjalna część wsi Płonina w Polsce położona w województwie pomorskim, w powiecie nowodworskim, w gminie Sztutowo.
Miejscowość leży na obszarze Żuław Wiślanych nad Szkarpawą.
W latach 1975–1998 miejscowość administracyjnie należała do województwa elbląskiego.

</doc>
<doc id="792682" url="https://pl.wikipedia.org/wiki?curid=792682" title="Rówieńska Elektrownia Jądrowa">
Rówieńska Elektrownia Jądrowa

Rówieńska Elektrownia Jądrowa () – elektrownia jądrowa na Ukrainie, w miejscowości Warasz. Ma obecnie cztery reaktory.

</doc>
<doc id="792686" url="https://pl.wikipedia.org/wiki?curid=792686" title="Pomnik Walk Rewolucyjnych w Rzeszowie">
Pomnik Walk Rewolucyjnych w Rzeszowie



</doc>
<doc id="792687" url="https://pl.wikipedia.org/wiki?curid=792687" title="Sztutowska Kępa">
Sztutowska Kępa

Sztutowska Kępa – nieoficjalna nazwa przysiółka wsi Łaszka w Polsce, położona w województwie pomorskim, w powiecie nowodworskim, w gminie Sztutowo.
Miejscowość leży na obszarze Żuław Wiślanych.
W latach 1975–1998 miejscowość należała administracyjnie do województwa elbląskiego.

</doc>
<doc id="792688" url="https://pl.wikipedia.org/wiki?curid=792688" title="Joseph Dietrich">
Joseph Dietrich



</doc>
<doc id="792690" url="https://pl.wikipedia.org/wiki?curid=792690" title="Tulice Małe">
Tulice Małe

Tulice Małe – część wsi Tulice w Polsce, położona w województwie pomorskim, w powiecie sztumskim, w gminie Stary Targ.
W latach 1975–1998 Tulice Małe administracyjnie należały do województwa elbląskiego.

</doc>
<doc id="792691" url="https://pl.wikipedia.org/wiki?curid=792691" title="Malewo (Łoza)">
Malewo (Łoza)

Malewo (niem. "Malau") – przysiółek wsi Łoza w Polsce, położony w województwie pomorskim, w powiecie sztumskim, w gminie Stary Targ.
Miejscowość o układzie nieregularnym. Zachowany został układ ruralistyczny, prawdopodobnie z XVII lub XVIII wieku. Utrzymało się szereg budynków (oraz krzyż) z końcówki XIX i początku XX wieku.
Wieś królewska położona była w I Rzeczypospolitej w województwie malborskim. W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="792693" url="https://pl.wikipedia.org/wiki?curid=792693" title="Olszak (Tulice)">
Olszak (Tulice)

Olszak (Olszówka) – przysiółek wsi Tulice w Polsce, położony w województwie pomorskim, w powiecie sztumskim, w gminie Stary Targ, przy drodze wojewódzkiej nr 515. Przysiółek wchodzi w skład sołectwa Tulice.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="792694" url="https://pl.wikipedia.org/wiki?curid=792694" title="Śledziówka Wielka">
Śledziówka Wielka



</doc>
<doc id="792695" url="https://pl.wikipedia.org/wiki?curid=792695" title="Lasy (województwo pomorskie)">
Lasy (województwo pomorskie)

Lasy (niem. "Laase") – osada w Polsce w województwie pomorskim, w powiecie sztumskim, w gminie Stary Targ. Wieś wchodzi w skład sołectwa Łoza. Leży nad rzeką Tiną.
Miejscowość była wsią włościańską. Od 1466 do 1772 należała do dóbr starostwa sztumskiego. Nosiła wówczas kolejno nazwy Liasy i Laza. W 1565 został tam założony folwark starościński. Pod koniec XIX wieku wśród mieszkańców nieznacznie przeważały osoby wyznania ewangelickiego. Układ przestrzenny miejscowości jest nieregularny. Zachowało się sporo budynków mieszkalnych i gospodarczych z końca XIX i początku XX wieku.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.
Wskazówka.
Występuje również wariant nazewniczy – Łazy.

</doc>
<doc id="792697" url="https://pl.wikipedia.org/wiki?curid=792697" title="Pijaki">
Pijaki

Pijaki – uroczysko należące do Dąbrówki Malborskiej, dawna osada tej wsi, w Polsce w województwie pomorskim, w powiecie sztumskim, w gminie Stary Targ.
W latach 1975–1998 miejscowość administracyjnie należała do województwa elbląskiego. Istniała do 2005, kiedy zlikwidowano ją wskutek nabycia statusu osady opuszczonej.

</doc>
<doc id="792699" url="https://pl.wikipedia.org/wiki?curid=792699" title="Iva Bittova">
Iva Bittova



</doc>
<doc id="792700" url="https://pl.wikipedia.org/wiki?curid=792700" title="S/y Gemini">
S/y Gemini

Gemini - polski jacht regatowy, port macierzysty Kołobrzeg, numer rejestracyjny (na żaglu) POL-44
Historia i rejsy.
Pierwszy polski jacht hi-tech klasy One Ton, wybudowany z inicjatywy Romana Paszke. Był pierwszą pełnomorską jednostką regatową w Polsce, której kadłub został wykonany z włókien węglowych. Obecnie jest własnością Andrzeja Piotrowskiego i stacjonuje na Karaibach lub na Azorach.
Na przełomie lat 1998 - 99 Piotrowski zorganizował i wziął udział jako skiper w rejsie jachtu Gemini z Gdyni do Stanów Zjednoczonych. Pierwszy etap prowadził z Gdyni przez Bałtyk-Morze Północne-Kanał Angielski-Zatokę Biskajską-Atlantyk do Vilamoura w południowej Portugalii. Trwał od 4 lipca do 24 sierpnia. Drugi etap rozpoczął się 7 grudnia w Vilamoura i prowadził przez Atlantyk - Barbados - Morze Karaibskie do St. Petersburga na Florydzie, gdzie jacht zacumował 19 maja 1999 roku. (8,240 Mm).
W 1999 r. jacht Gemini wziął udział w regatach Chicago – Mackinac. Był to pierwszy w historii tych regat start jachtu zbudowanego w Polsce i płynącego pod polską banderą.
Dane podstawowe.
Typ jachtu: regatowy klasy One Ton, slup o kadłubie z włókna węglowego i żywicy epoksydowej, przekładkowy. Silnik pomocniczy Volvo Penta o mocy 28 KW.
Wymiary:

</doc>
<doc id="792701" url="https://pl.wikipedia.org/wiki?curid=792701" title="Stare Łosienice">
Stare Łosienice

Stare Łosienice (dodatkowa nazwa w j. kaszub. Stôré Łoseńce) – część wsi Łosienice w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Łosienice.
W latach 1975–1998 Stare Łosienice administracyjnie należały do województwa gdańskiego.
Stare Łosienice 31 grudnia 2011 r. miały 16 stałych mieszkańców.

</doc>
<doc id="792703" url="https://pl.wikipedia.org/wiki?curid=792703" title="Zielone Górki">
Zielone Górki

Zielone Górki – wieś w Polsce położona w województwie śląskim, w powiecie częstochowskim, w gminie Starcza.
W latach 1975–1998 miejscowość położona była w województwie częstochowskim.

</doc>
<doc id="792705" url="https://pl.wikipedia.org/wiki?curid=792705" title="Kukówka (Niesiołowice)">
Kukówka (Niesiołowice)

Kukówka (kaszb. "Kùkòwkô") – część wsi Niesiołowice w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Niesiołowice.
W latach 1975–1998 Kukówka położona była w województwie gdańskim.
Według danych z 31 grudnia 2011 r. Kukówka nie miała żadnego stałego mieszkańca.

</doc>
<doc id="792706" url="https://pl.wikipedia.org/wiki?curid=792706" title="Leon Zieleniewski">
Leon Zieleniewski

Leon Aleksander Zieleniewski (ur. 4 lutego 1842 w Krakowie, zm. 5 czerwca 1921 tamże), polski inżynier, przemysłowiec, działacz społeczny.
Życiorys.
Urodził się 4 lutego 1842 w Krakowie. Był synem Ludwika i bratem Edmunda. Ukończył naukę w Instytucie Technicznym w Krakowie, a następnie studiował na politechnice w Berlinie Uzyskał dyplom inżyniera budowy maszyn. Od 1864 przez siedem lat był wykładowcą w krakowskim Instytucie Technicznym. Równolegle był członkiem państwowej komisji egznaminacyjnej tamże. Ponadto wykładał w Szkole Przemysłowej Miejskiej.
Podjął pracę w rodzinnej fabryce. Był dyrektorem działu handlowego. Po śmierci ojca (1885) i spaleniu się fabryki przy ul. św. Marka 31 (1886) wraz z bratem Edmundem pracował w zakładzie przy ul. Krowoderskiej
. W 1906 z brate rozpoczął budowę nowego zakładu przy ul. Grzegórzeckiej w Krakowie. W 1907 został prezesem Rady Nadzorczej firmy, która się przekształciła w Towarzystwo Akcyjne (C. K. Uprzywilejowana Fabryka Maszyn L. Zieleniewski Towarzystwo Akcyjne). Po fuzji z Fabryką Wagonów i Maszyn w Sanoku i Fabryką Maszyn księcia Lubomirskiego we Lwowie w 1913 przedsiębiorstwo nosiło nazwę Polskie Fabryki Maszyn i Wagonów L. Zieleniewski w Krakowie, Lwowie i Sanoku S. A.
Działał w krakowskim Towarzystwie Strzeleckim, w latach 1897-1907 był wiceprezesem tegoż. W 1908 został odznaczony Krzyżem Kawalerskim Orderu Franciszka Józefa. Zmarł 5 czerwca 1921 w Krakowie. Został pochowany w grobowcu rodzinnym na Cmentarzu Rakowickim w Krakowie (pas 22) 7 czerwca 1921.
Był żonaty z Zofią z domu Stehlik, z którą miał pięcioro dzieci: Ludwika, Mieczysława, Janinę po mężu Szpor, Marię po mężu Stawowczyk i Zygmunta (1887–1915). Zygmunt Zieleniewski w 1905 złożył maturę z odznaczeniem w IV Gimnazjum i Liceum im. Henryka Sienkiewicza w Krakowie. Przed I wojną światową ukończył studia prawnicze ze stopniem doktora praw. Uzupełnił wykształcenie w wiedeńskiej Akademii Handlowej po czym rozpoczął pracę w biurze komercjalnym fabryki we Lwowie. Poległ 9 czerwca 1915 Grabiczem, jako porucznik rezerwy i komendant kompanii c. i k. Pułku Piechoty Nr 13. Był odznaczony Krzyżem Zasługi Wojskowej z dekoracją wojenną.

</doc>
<doc id="792707" url="https://pl.wikipedia.org/wiki?curid=792707" title="Betlejem (Gapowo)">
Betlejem (Gapowo)

Betlejem (dodatkowa nazwa w j. ) – część wsi Gapowo w Polsce, położona w województwie pomorskim, w powiecie kartuskim, w gminie Stężyca, jest częścią składową sołectwa Gapowo.
W latach 1975–1998 Betlejem administracyjnie należało do województwa gdańskiego.

</doc>
<doc id="792709" url="https://pl.wikipedia.org/wiki?curid=792709" title="Kuratus">
Kuratus



</doc>
<doc id="792710" url="https://pl.wikipedia.org/wiki?curid=792710" title="Piekło (Kolano)">
Piekło (Kolano)

Piekło () – część kolonii Kolano w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Szymbark.
W latach 1975–1998 Piekło administracyjnie należało do województwa gdańskiego.

</doc>
<doc id="792711" url="https://pl.wikipedia.org/wiki?curid=792711" title="Opensuse">
Opensuse



</doc>
<doc id="792712" url="https://pl.wikipedia.org/wiki?curid=792712" title="Niebo (Kolano)">
Niebo (Kolano)

Niebo (kaszb."Niébo") – część kolonii Kolano w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Szymbark.
W latach 1975–1998 Niebo administracyjnie należało do województwa gdańskiego.

</doc>
<doc id="792713" url="https://pl.wikipedia.org/wiki?curid=792713" title="Karol Brunon Kunkel">
Karol Brunon Kunkel

Karol Brunon Kunkel (ur. 8 listopada 1913 w Jezioranach (wówczas Seeburg), zmarł 30 stycznia 2012 w Bensheim) – ksiądz katolicki, więzień obozów Ravensbrück i Dachau.
Życiorys.
Syn kupca Karola Kunkela i Marty z domu Austin. Maturę uzyskał w 1932 w gimnazjum w Braniewie (ówczesnym Braunsbergu). Potem kontynuował naukę w braniewskim seminarium duchownym. Święcenia kapłańskie przyjął 6 marca 1938 w katedrze we Fromborku z rąk biskupa warmińskiego Maximiliana Kallera. Był wikariuszem w parafii NSJ w Olsztynie. Za kazania i pracę w z młodzieżą był przesłuchiwany na gestapo (1940). W grudniu 1941 został wikariuszem w parafii św. Jana Chrzciciela w Królewcu. Pełnił funkcję diecezjalnego duszpasterza młodzieży (od lipca 1944). Współpracował z osobami przygotowującymi spisek (20 lipca 1940) na Hitlera. Po przeszukaniu jego mieszkanie został zesłany do obozu w Ravensbrück, a od marca 1945 do Dachau. Później więziony przez SS, jako zakładnik wywieziony do południowego Tyrolu, gdzie został uwolniony 4 maja 1945 przez amerykańską armię. W tym samym roku został duszpasterzem w Schlehdorf k. Monachium. Został rektorem Biskupiego Konwiktu w Bensheim, a w 1956 proboszczem w Mainz-Kostheim (obecnie okręg w Wiesbaden), gdzie posługiwał aż do przejścia w stan spoczynku w roku 1979.
W uznaniu za długoletniej posługi duszpasterskiej został wyróżniony przez jego biskupa honorowym tytułem „Geistlicher Rat”.
Zmarł 30 stycznia 2012 roku, w wieku 98 lat. Został pochowany 3 lutego 2012 na cmentarzu Bernstein-Mitte.

</doc>
<doc id="792714" url="https://pl.wikipedia.org/wiki?curid=792714" title="Edward Barkowski">
Edward Barkowski

Edward Barkowski (ur. 13 października 1873 w Butrynach, zm. 17 grudnia 1955 w Olsztynie) – polski prezbiter katolicki.
Był synem nauczyciela w Butrynach pochodzącego z Lidzbarka Warmińskiego i bratem Aleksandra – również księdza.
Uczęszczał do gimnazjum w Braniewie, gdzie w 1896 uzyskał maturę. Kontynuował naukę w Seminarium Duchownym w Braniewie. Subdiakonat otrzymał w 1899, diakonat w 1899, a święcenia kapłańskie 28 stycznia 1900. Był wikariuszem w parafii Świętej Trójcy w Kwidzynie, wikariuszem w parafii św. Jakuba w Olsztynie (1903-1908). Na początku stycznia 1908 mianowany został kuratusem przy kościele NSPJ w Olsztynie. W Królewskim Gimnazjum w Olsztynie nauczał religii (od czerwca 1911). W 1914 został proboszczem garnizonowym i referentem przy komendanturze pozafrontowej w Tylży. Odznaczony został Krzyżem Żelaznym. Do pracy nauczycielskiej powrócił w 1918. W 1936 przeszedł na emeryturę i zamieszkał w Olsztynie. Od 1945 do Wielkanocy 1950 pracował w Bartągu. Potem zamieszkał w Dajtkach i starał się o wyjazd do Niemiec, ale nie uzyskał zgody. Władze państwowe uważały go za "częściowo zgermanizowanego". Zmarł na zawał w grudniu 1955 roku i pochowany został na cmentarzu św. Józefa w Olsztynie.

</doc>
<doc id="792716" url="https://pl.wikipedia.org/wiki?curid=792716" title="Mała Krzeszna">
Mała Krzeszna



</doc>
<doc id="792719" url="https://pl.wikipedia.org/wiki?curid=792719" title="Siergiej Klugin">
Siergiej Klugin

Siergiej Pietrowicz Klugin ros. Сергей Петрович Клюгин (ur. 24 marca 1974 w Kineszmie) – rosyjski lekkoatleta, specjalista od skoku wzwyż.
Zdobył srebrny medal na mistrzostwach Europy juniorów w 1991 w Salonikach. Po raz pierwszy pokonał wysokość 2,30 m w 1997. Na mistrzostwach świata w 1997 w Atenach zajął 11. miejsce. Swój rekord życiowy (2,36 m) ustanowił w 1998. W tym samym roku zdobył brązowy medal na mistrzostwach Europy w Budapeszcie. 
W 2000 odniósł swój życiowy sukces, zdobywając złoty medal igrzysk olimpijskich w Sydney wynikiem 2,35 m. Na mistrzostwach świata w 2001 w Edmonton zajął 4. miejsce "ex aequo" ze Stefanem Holmem ze Szwecji. 
Był mistrzem Rosji w skoku wzwyż w 2000 i 2001.

</doc>
<doc id="792720" url="https://pl.wikipedia.org/wiki?curid=792720" title="Dębniak (Nowa Wieś)">
Dębniak (Nowa Wieś)

Dębniak – część wsi Nowa Wieś w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego.
W latach 1975–1998 Dębniak administracyjnie należał do województwa gdańskiego.

</doc>
<doc id="792722" url="https://pl.wikipedia.org/wiki?curid=792722" title="Park Narodowy Sajama">
Park Narodowy Sajama

Park Narodowy Sajama (hiszp. "Parque nacional Sajama") – najstarszy park narodowy w Boliwii położony w departamencie Oruro, w prowincji Sajama (gminy Curahuara de Carangas i Turco). Został utworzony 2 sierpnia 1939 roku i zajmuje obszar 949,4 km². W 2003 roku został wpisany na wstępną listę światowego dziedzictwa UNESCO. W 2008 roku został zakwalifikowany przez BirdLife International jako ostoja ptaków IBA.
Opis.
Park znajduje się w Andach i obejmuje w większości boliwijską część płaskowyżu Altiplano. Od zachodu graniczy z Parkiem Narodowym Lauca w Chile. Położony jest na wysokościach od 4200 do 6542 m n.p.m. W jego środkowej części znajduje się najwyższy szczyt Boliwii – stratowulkan Sajama (6542 m n.p.m.). Zachodnią granicę parku stanowi główna grań Kordyliery Zachodniej, będąca zarazem granicą między Chile a Boliwią. Znajdują się tu m.in. wulkany: Parinacota (6336 m n.p.m.), Pomerape (6222 m) i Acotango (6050 m). W parku występują gorące źródła, gejzery oraz jeziora (np. jezioro Huanakota).
Klimat suchy i zimny. Średnia roczna temperatura wynosi + 4,6 °C, średnia roczna opadów – 321,1 mm.
Flora.
Na płaskowyżu główną formacją roślinną jest sucha puna. Na torfowiskach (bofedale), które stanowią 10 procent powierzchni parku, rośnie przeważnie "Calamagrostis chrysantha", "Calamagrostis rigescens", "Oxychole andina", "Distichia muscoides", "Plantago tubulosa", "Werneria pygmaea", "Gentiana sedifolia" i "Phylloscirpus boliviensis", a w miejscach skalistych i położonych wyżej "Parastrephia quadrangularis", narażona na wyginięcie (VU) "Azorella compacta", "Polylepis tarapacana", "Festuca orthophylla", "Stipa ichu", "Cardionema ramosissimum". Na wysokościach od 4200 do 5100 m, głównie wokół wulkanu Sajama, rosną lasy ["Polylepis tarapacana". Są to jedne z najwyżej położonych lasów na świecie.
Fauna.
Ssaki występujące w parku to m.in.: zagrożony wyginięciem (EN) ocelot andyjski, narażone na wyginięcie (VU) huemal peruwiański i włosopuklerznik andyjski, a także wikunia andyjska, nibylis andyjski, ocelot pampasowy, puma płowa, skunksowiec andyjski, grizon mniejszy.
Ptaki tu żyjące tu m.in.: narażone na wyginięcie (VU) flaming andyjski, kondor wielki i dzierzbotyran białosterny, a także nandu plamiste, flaming krótkodzioby, łyska wielka i łyska rogata.
Gady to głównie jaszczurki z gatunków "Liolaemus signifer" i "Liolaemus alticolor" oraz wąż "Tachymenis peruviana", a płazy to m.in.: narażona na wyginięcie (VU) "Telmatobius marmoratus", zagrożona wyginięciem (EN) "Telmatobius gigas", a także "Pleurodema marmoratum", "Rhinella spinolosus". 

</doc>
<doc id="792723" url="https://pl.wikipedia.org/wiki?curid=792723" title="Bateria Nadbrzeżna Cytadeli Warszawskiej">
Bateria Nadbrzeżna Cytadeli Warszawskiej

Bateria Nadbrzeżna (fort Rymkiewicza) – jeden z fortów Cytadeli Aleksandrowskiej, stanowiącej trzon Twierdzy Warszawa.
Wzniesiona w ogólnym zrębie w latach trzydziestych i czterdziestych XIX wieku Cytadela spełniała głównie funkcje więzienne i policyjne, mając niewielkie możliwości rzeczywistej obrony miasta przed regularną armią z powodu swojego umiejscowienia i konstrukcji. Z tego powodu bardzo szybko przystąpiono do budowy kolejnych umocnień, wysuniętych przed narys Cytadeli.
Bateria Nadbrzeżna została wzniesiona w latach 1849-50 jako ziemne umocnienie, położone na północ od Cytadeli, niedaleko brzegu Wisły. Zadaniem baterii była obrona nurtu Wisły oraz podejść pod twierdzę od strony północnej. W latach 1864–1874 dzieło zostało znacznie rozbudowane.
Umocnienie zostało zniszczone w okresie międzywojennym, aczkolwiek fragment baterii istniał jeszcze w 1945 roku.
Następnie w jego miejscu wzniesiono osiedle Kępa Potocka.

</doc>
<doc id="792724" url="https://pl.wikipedia.org/wiki?curid=792724" title="Fort Sokolnickiego Cytadeli Warszawskiej">
Fort Sokolnickiego Cytadeli Warszawskiej

Fort Sokolnickiego, pierwotnie fort Siergieja – jeden z fortów Cytadeli Warszawskiej. Znajduje się w parku im. Stefana Żeromskiego w dzielnicy Żoliborz. 
Historia.
Wzniesiona w ogólnym zrębie w latach trzydziestych i czterdziestych XIX wieku Cytadela spełniała głównie funkcje więzienne i policyjne, mając niewielkie możliwości rzeczywistej obrony miasta z powodu swojego umiejscowienia i konstrukcji. Z tego powodu bardzo szybko przystąpiono do budowy kolejnych umocnień, wysuniętych przed narys Cytadeli. 
Fort Siergieja był jednym z sześciu obiektów, jakimi w połowie XIX wieku uzupełniono lewobrzeżną część Cytadeli. Został zbudowany w latach 1849–1851 oraz rozbudowany w latach 1864–1874. Pierwotnie wzniesiono dużą, ceglaną działobitnię z suchą fosą. W okresie późniejszym fort uzupełniono umocnieniem ziemnym o narysie lunety (dzieło z dwoma czołami i otwartą szyją). Umocnienie było wysunięte przed obrys Cytadeli o 500 metrów.
W 1921 roku nazwę fortu zmieniono na fort Sokolnickiego. 
W okresie międzywojennym obszar i niektóre elementy fortu zostały włączone w skład parku Żeromskiego. Nie zachował się w całości oryginalny układ ziemny; jego pozostałości wkomponowano w układ parku.
Na podstawie umowy z władzami niemieckimi, od kwietnia 1944 do fortu zaczęto przewozić ok. 20% zbiorów Archiwum Głównego Akt Dawnych. W listopadzie 1944, w ramach tzw. akcji pruszkowskiej, zespół polskich archiwistów załadował na ciężarówki, a następnie wywiózł z Warszawy do Częstochowy pięć wagonów dokumentów.
W czasie powstania warszawskiego w forcie mieścił się szpital powstańczy, co upamiętnia tablica.
W 1965 fort wraz z całym zespołem Cytadeli został wpisany do rejestru zabytków.

</doc>
<doc id="792726" url="https://pl.wikipedia.org/wiki?curid=792726" title="Szlak kliprów">
Szlak kliprów

Szlak kliprów - tradycyjna droga jaką obierały klipry w drodze pomiędzy Europą i Dalekim Wschodem, Australią i Nową Zelandią. Droga ta prowadziła z zachodu na wschód po Oceanie Południowym wzdłuż ryczących czterdziestek, gdzie były silne wiatry z kierunków zachodnich. Wiele kliprów ginęło, zwłaszcza koło Przylądka Horn.
Obecnie, po wybudowaniu Kanału Sueskiego i Kanału Panamskiego szlak kliprów przestał być używany do celów komercyjnych. Jest to często używana droga w żeglarskich wyścigach dookoła świata, np. "VELUX 5 Oceans Race" oraz "Vendée Globe".

</doc>
<doc id="792728" url="https://pl.wikipedia.org/wiki?curid=792728" title="Adamowo (województwo pomorskie)">
Adamowo (województwo pomorskie)

Adamowo (niem. "Adamshof") – wieś w Polsce położona w województwie pomorskim, w powiecie sztumskim, w gminie Stary Dzierzgoń w pobliżu zawieszonej linii kolejowej Malbork – Małdyty. Wieś wchodzi w skład sołectwa Stare Miasto.
W latach 1975–1998 miejscowość administracyjnie należała do województwa elbląskiego. W 1973 miejscowość administracyjnie należała do województwa olsztyńskiego, powiat Morąg.
Historia.
Wieś wzmiankowana w 1736 jako folwark szlachecki na 19 włokach. W 1782 było tu 5 gospodarstw domowych, natomiast w 1858 w trzech domach mieszkało 61 osób. W latach 1937–1939 było tu 89 mieszkańców. W 1973 wieś Adamowo należała do Prakwic w ówczesnym powiecie morąskim, gmina Stary Dzierzgoń, poczta Stare Miasto.

</doc>
<doc id="792732" url="https://pl.wikipedia.org/wiki?curid=792732" title="Fort Gieorgija Cytadeli Warszawskiej">
Fort Gieorgija Cytadeli Warszawskiej

Fort Gieorgija (Hauke-Bosaka) – jeden z fortów Cytadeli Aleksandrowskiej, obecnie nieistniejący.
Opis.
Wzniesiona w ogólnym zrębie w latach trzydziestych i czterdziestych XIX wieku Cytadela spełniała głównie funkcje więzienne i policyjne, mając niewielkie możliwości rzeczywistej obrony miasta przed regularną armią z powodu swojego umiejscowienia i konstrukcji. Z tego powodu bardzo szybko przystąpiono do budowy kolejnych umocnień, wysuniętych przed narys Cytadeli.
Fort Gieorgija był jednym z późniejszych dzieł wybudowanych w ramach tej modernizacji. Wzniesiono go w latach 1863–1864, pomiędzy już istniejącymi: Fortem Siergieja i Fortem Pawła. Było to dzieło ziemno-ceglane o narysie lunety. Fort był połączony z Cytadelą poterną (tunelem), która do dzisiaj istnieje pod Aleją Wojska Polskiego.
W 1921 roku fort otrzymał imię generała Józefa Hauke-Bosaka, bohatera powstania styczniowego. W latach późniejszych w ramach rozbudowy Warszawy fort został rozebrany. Na jego miejscu znajduje się plac Inwalidów.

</doc>
<doc id="792733" url="https://pl.wikipedia.org/wiki?curid=792733" title="Fort Pawła Cytadeli Warszawskiej">
Fort Pawła Cytadeli Warszawskiej

Fort Pawła (Mierosławskiego) – jeden z fortów Cytadeli Aleksandrowskiej, obecnie nieistniejący.
Opis.
Wzniesiona w ogólnym zrębie w latach trzydziestych i czterdziestych XIX wieku Cytadela spełniała głównie funkcje więzienne i policyjne, mając niewielkie możliwości rzeczywistej obrony miasta przed regularną armią z powodu swojego umiejscowienia i konstrukcji. Z tego powodu bardzo szybko przystąpiono do budowy kolejnych umocnień, wysuniętych przed narys Cytadeli. 
Fort Pawła został wzniesiony w roku 1854. Było to umocnienie ziemne o narysie lunety, czyli dzieło posiadające dwa czoła, dwa barki i otwartą szyję od strony Cytadeli.
W roku 1921 fort otrzymał imię generała Ludwika Mierosławskiego, dowódcy kolejnych polskich zrywów patriotycznych w XIX wieku. Fort został rozebrany po 1935 z powodu rozbudowy Warszawy. Obecnie ten teren zajmuje budynek zespołu szkół elektronicznych.

</doc>
<doc id="792734" url="https://pl.wikipedia.org/wiki?curid=792734" title="Giślinek">
Giślinek

Giślinek (niem. "Charlottenhof") - mała osada w Polsce położona w województwie pomorskim, w powiecie sztumskim, w gminie Stary Dzierzgoń. Osada wchodzi w skład sołectwa Myślice.
W latach 1975–1998 miejscowość administracyjnie należała do województwa elbląskiego.
Miejscowość wzmiankowana w dokumentach z XVIII w., jako folwark szlachecki na 6 włókach. Pierwotna nazwa "Charlottenthal". W roku 1782 we wsi odnotowano jeden dom, natomiast w 1858 w dwóch gospodarstwach domowych było 30 mieszkańców. W latach 1937-39 było 58 mieszkańców. W roku 1973 jako majątek Gislinek należał do powiatu morąskiego, gmina Stary Dzierzgoń, poczta Myślice.

</doc>
<doc id="792735" url="https://pl.wikipedia.org/wiki?curid=792735" title="Fort Traugutta Cytadeli Warszawskiej">
Fort Traugutta Cytadeli Warszawskiej

Fort Traugutta, Fort im. Romualda Traugutta – jeden z fortów Cytadeli Warszawskiej.
Opis.
Wzniesiona w latach 30. XIX wieku Cytadela spełniała głównie funkcje więzienne, mając niewielkie możliwości rzeczywistej obrony miasta. Z tego powodu bardzo szybko przystąpiono do budowy kolejnych umocnień, wysuniętych przed Cytadelę.
Fort Traugutta nosił pierwotnie nazwę "Aleksieja", a następnie "Berga". Został wzniesiony w latach 1847–1849 i zmodernizowany w latach 1864–1874. Początkowo fort składał się z dużej, ceglanej działobitni. W czasie modernizacji uzupełniono go o umocnienie ceglano-ziemne w formie lunety (dzieła o dwóch czołach, z otwartą szyją). Otaczała je sucha fosa broniona przez kaponiery.
We wrześniu 1939 w forcie miał swoje stanowisko pluton obrony przeciwlotniczej.
Obecnie fort znajduje się na terenie parku im. Janusza Kusocińskiego, wydzielonego z parku im. Romualda Traugutta. Jest jedynym z umocnień wokół Cytadeli, które zachowało części swojego układu ziemnego.
W 1965 Fort Traugutta został wpisany do rejestru zabytków.

</doc>
<doc id="792736" url="https://pl.wikipedia.org/wiki?curid=792736" title="Wielkie Przylądki">
Wielkie Przylądki

Wielkie Przylądki – trzy najważniejsze przylądki na południowych oceanach – Przylądek Dobrej Nadziei w Afryce, Cape Leeuwin w Australii, oraz Horn w Ameryce Południowej. Są to najważniejsze punkty w podróży dookoła świata szlakiem kliprów.

</doc>
<doc id="792739" url="https://pl.wikipedia.org/wiki?curid=792739" title="Jean-Luc Crétier">
Jean-Luc Crétier

Jean-Luc Crétier (ur. 28 kwietnia 1966 w Albertville) – francuski narciarz alpejski, mistrz olimpijski.
Kariera.
Po raz pierwszy na arenie międzynarodowej Jean-Luc Crétier pojawił się w 1983 roku, podczas mistrzostw świata juniorów w Sestriere. Najlepsze wyniki osiągał w zjeździe i kombinacji, w obu przypadkach kończąc rywalizację na czwartym miejscu. W zawodach Pucharu Świata zadebiutował na początku sezonu 1988/1989. Pierwsze punkty w tym cyklu zdobył 22 grudnia 1989 roku w St. Anton am Arlberg, zajmując siódme miejsce w kombinacji. W tym sezonie punktował jeszcze dwukrotnie, w tym był szósty w kombinacji 15 stycznia 1989 roku w Kitzbühel. W klasyfikacji generalnej zajął 44. miejsce, a w klasyfikacji kombinacji był siódmy.
Na podium zawodów pucharowych po raz pierwszy stanął 18 grudnia 1993 roku w Val Gardena, gdzie był trzeci w zjeździe. W zawodach tych wyprzedzili go jedynie Austrial Patrick Ortlieb oraz Daniel Mahrer ze Szwajcarii. W kolejnych latach jeszcze cztery razy plasował się w najlepszej trójce, za każdym razem w zjeździe: 29 stycznia 1994 roku w Chamonix, 4 grudnia 1997 roku w Beaver Creek i 17 stycznia 1998 roku w Wengen był drugi, a 23 stycznia 1998 roku w Kitzbühel zajął trzecie miejsce. Najlepsze wyniki osiągnął w sezonie 1997/1998, który ukończył na osiemnastej pozycji w klasyfikacji generalnej i piątej w klasyfikacji zjazdu. Nigdy nie zwyciężył w zawodach Pucharu Świata, był za to pięciokrotnym mistrzem kraju: w supergigancie w 1989 roku oraz w zjeździe i kombinacji w latach 1991 i 1993.
W 1988 roku wystartował na igrzyskach olimpijskich w Calgary, zajmując szóste miejsce w kombinacji. W tej samej konkurencji zajął czwarte miejsce podczas rozgrywanych cztery lata później igrzysk olimpijskich w Albertville, przegrywając walkę o podium ze Steve’em Locherem ze Szwajcarii o 0,81 pkt. Bez medalu wrócił również z igrzysk w Lillehammer w 1994 roku, gdzie zajął 24. miejsce w zjeździe, a w kombinacji został zdyskwalifikowany. Największy sukces w karierze osiągnął na igrzyskach olimpijskich w Nagano w 1998 roku, gdzie zwyciężył w biegu zjazdowym. Wyprzedził tam bezpośrednio Lasse Kjusa z Norwegii i Austriaka Hannesa Trinkla. Został tym samym pierwszym Francuzem od 30 lat, który zdobył złoty medal olimpijski w tej konkurencji (podczas ZIO 1968 w Grenoble najlepszy był Jean-Claude Killy). Kilkakrotnie startował na mistrzostwach świata, najlepszy wynik osiągając podczas MŚ w Saalbach-Hinterglemm w 1991 roku, gdzie rywalizację w supergigancie zakończył na jedenastej pozycji.
Zakończył karierę w grudniu 1998 roku po poważnym wypadku na trasie zjazdu w Val Gardena. Po zakończeniu kariery został biznesmenem, pracował także jako komentator dla francuskiej stacji radiowej RMC.
Jego kuzynka, Danièle Debernard, również uprawiała narciarstwo alpejskie.

</doc>
<doc id="792740" url="https://pl.wikipedia.org/wiki?curid=792740" title="Królikowo (województwo pomorskie)">
Królikowo (województwo pomorskie)

Królikowo () – wieś w Polsce położona w województwie pomorskim, w powiecie sztumskim, w gminie Stary Dzierzgoń w pobliżu zawieszonej linii kolejowej Malbork-Małdyty nad rzeką Dzierzgoń. Osada wchodzi w skład sołectwa Lipiec. W latach 1975-1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1305, jako wieś czynszowa na 40 włókach (potem jako folwark szlachecki). Pierwotna nazwa wsi brzmiała "Konygisze". W roku 1782 we wsi odnotowano pięć domów (dymów), natomiast w 1858 w czterech gospodarstwach domowych było 77 mieszkańców. W latach 1937-39 było 62 mieszkańców. W roku 1973 wieś należała do powiatu morąskiego, gmina Stary Dzierzgoń, poczta Stare Miasto.
Na mapie z 1966 zaznaczonych jest kilka domów, usytuowanych wzdłuż drogi. W 2009 r. (oraz na mapach z lat 90. XX w.) nie widać zabudowań. Śladem po osadzie jest jedynie drewniana kapliczka zawieszona na starym, przydrożnym dębie oraz zarastające pastwiska nad rzeką Dzierzgoń. Przebiegająca w pobliżu linia kolejowa (Dzierzgoń-Myslice) została całkowicie rozebrana, a część betonowych podkładów ułożono na fragmencie drogi w kierunku na Lipiec. Na północ od osady, na drodze do wsi Lipiec, znajduje się most kolejowy.

</doc>
<doc id="792741" url="https://pl.wikipedia.org/wiki?curid=792741" title="Fort Legionów Cytadeli Warszawskiej">
Fort Legionów Cytadeli Warszawskiej

Fort Legionów (ros. "Владимир", „Włodzimierz”) – fort pierścienia umocnień wokół Cytadeli Warszawskiej, zbudowany w latach 1851–1853. 
W dwudziestoleciu międzywojennym na terenie fortu znajdowało się archiwum Oddziału II Sztabu Generalnego Wojska Polskiego (wywiadu), niezniszczone we wrześniu 1939 roku wpadło w ręce Niemców, tym samym stając się jedną z największych znanych wpadek polskiego wywiadu II RP, która doprowadziła do uwięzienia i śmierci wielu polskich agentów.
Historia.
Trzykondygnacyjna wieża artyleryjska została wzniesiona w oparciu o projekt francuskiego fortyfikatora Marca Montalemberta na planie niepełnego ceglanego walca, zamkniętego od północnego zachodu bramą ze zwodzonym mostem i otoczonego suchym rowem. Na stropie wieży znajdowała się ławka strzelecka ze stanowiskami piechoty, na górnej kondygnacji – izby bojowe 34 dział, na środkowej kondygnacji (broniącej rowu) – izby bojowe piechoty. Rowu broniono z trzech kaponier grodziowych i galerii przeciwskarpowej, z której wychodziły chodniki kontrminowe. W północno-wschodniej części środkowej kondygnacji znajdowała się jedna izba bojowa, która – wraz z położoną pod nią izbą dolnej kondygnacji – tworzyła 4-działowy tradytor, osłaniający przeprawę przez Wisłę.
Po 1865 wieża została zmodernizowana. Rów od strony wschodniej został zasypany. Między wieżą i Wisłą zbudowano ziemno-ceglaną baterię o zarysie odwróconej litery "L", służącą do obrony przeprawy rzecznej. Od południa i zachodu wzniesiono ziemny stok bojowy, a przy bramie – ceglaną latrynę z nasypem ziemnym. Z najniższej kondygnacji przebito w kierunku południowo-wschodnim podziemny korytarz (z chodnikami kontrminowymi), prowadzący do półkaponiery w rowie baterii oraz do pomieszczenia w przeciwskarpie jej rowu. Fort został przezbrojony w działa nowego typu.
Po utworzeniu Twierdzy Warszawa fort stracił znaczenie strategiczne. W latach 1905-1906 i w 1909 mieściło się tu więzienie.
Przez okres zaboru rosyjskiego fort nosił nazwę "Włodzimierz" (ros. "Владимир"). Po rozbrojeniu w 1914 roku w okresie I wojny światowej przechowywano w nim akta porosyjskiego Archiwum Warszawskiego Okręgu Wojskowego. Fort znajdował się pod słabym nadzorem i okoliczna ludność rozkradała zgromadzone tu akta na opał, w konsekwencji czego w lutym 1919 miał tu miejsce pożar.
W 1916 na zachodniej części stoku bojowego, w miejscu stracenia członków Rządu Narodowego z czasu powstania styczniowego, ustawiono pamiątkowy krzyż. W 1918 fort został przejęty przez Centralne Archiwum Wojskowe i zaadaptowany na cele biurowo-magazynowe; dokonano znacznych przeróbek, m.in. zamurowano strzelnice karabinowe, w miejscu strzelnic armatnich na górnej kondygnacji przebito okna. W 1921 nazwę fortu zmieniono oficjalnie na Fort Legionów. 
Stok bojowy i bateria zostały splantowane; w tym miejscu w 1925 powstał pierwszy kwartał miejskiego parku Traugutta. Około 1935 odkopano wschodni odcinek rowu, natomiast część korytarzy wychodzących z dolnej kondygnacji oraz chodniki kontrminowe galerii zasypano ziemią i zamurowano. Likwidacji uległa latryna i rów przed bramą.
We wrześniu 1939 na wieży urządzono stanowisko armaty przeciwlotniczej. Wskutek błędów i zaniechań szefa Oddziału II Sztabu Generalnego Wojska Polskiego Józefa Smoleńskiego, Ministerstwa Spraw Wojskowych oraz dyrekcji Centralnego Archiwum Wojskowego nie zostały zniszczone przechowywane w forcie najważniejsze akta Oddziału, zawierające m.in. obsadę personalną zagranicznych placówek wywiadowczych, dokumenty referatów kontrwywiadu „Niemcy” i „Rosja” oraz teczki personalne oficerów. Zostały one przejęte przez Niemców i wywiezione do Gdańska Oliwy, a następnie wykorzystane do likwidacji pracowników polskiego wywiadu, kontrwywiadu i ich współpracowników, a także polskich działaczy niepodległościowych.
Podczas powstania warszawskiego budynek znajdował się w strefie frontowej. 
Po II wojnie światowej ponownie zajęło go wojsko. Znajdowały się tu m.in.: pracownia rzeźby, składnica map oraz magazyny mundurowe. Część pomieszczeń popadła w ruinę, a zachodnią kaponierę w znacznym stopniu rozebrano. Pomieszczenia po dawnej baterii zostały zalane wodą, co przyczyniło się do powstania legendy o rzekomym tunelu do Cytadeli. 
W 1980 w tygodniku „Stolica” zaprezentowano projekt adaptacji fortu na cele kulturalne opracowany przez Pracownie Konserwacji Zabytków, oddział Zamek. Miały się w nim mieścić wielofunkcyjna sala widowiskowa z zapleczem, dom kultury z pracowniami i biblioteką, kawiarnia oraz Klub Kombatanta z salą wystawową. Alternatywnie rozpatrywano wykorzystanie fortu na siedzibę Muzeum Architektury, a całkowita kubatura obiektu po przebudowie miała wynieść 36 760 m3.
W 1996 fort został opuszczony i zdewastowany. Jednocześnie jego wnętrza wykorzystywano przy produkcji reklam (m.in. "Ociec, prać?") i filmów (m.in. "Ogniem i mieczem"). 
W 1999 fort został przejęty przez Agencję Mienia Wojskowego i w 2000 sprzedany prywatnej firmie z branży gastronomicznej. Po wykonaniu prac porządkowych i budowlanych w obiekcie powstała restauracja Forteca, jest on również wynajmowany m.in. na koncerty i przyjęcia weselne. Fort wraz z częścią podziemnych korytarzy jest udostępniany do zwiedzania z przewodnikiem.
Wpisany do rejestru zabytków jako "Fort Legionów z otoczeniem" (nr 59/9 z 01.07.1965 r., uzupełnienie z 23.03.2005 r.).
Inne informacje.
W Warszawie istnieje drugi fort o podobnej nazwie – fort Legionów Dąbrowskiego.

</doc>
<doc id="792744" url="https://pl.wikipedia.org/wiki?curid=792744" title="Najatki">
Najatki

Najatki - mała osada w Polsce położona w województwie pomorskim, w powiecie sztumskim, w gminie Stary Dzierzgoń. W latach 1975-1998 miejscowość administracyjnie należała do województwa elbląskiego. Wieś wchodzi w skład sołectwa Myślice.
Historia.
W roku 1973 jako osada Najatki należały do powiatu morąskiego, gmina Stary Dzierzgoń, poczta Myślice. Na mapie z roku 1966 zaznaczone były 4 siedliska. W roku 2009, po jednym z siedlisk zostały tylko fundamenty i roślinność ruderalna, a dawna droga w kierunku północnym była już całkowicie zarośnięta.

</doc>
<doc id="792747" url="https://pl.wikipedia.org/wiki?curid=792747" title="Kaczencja O'Draka">
Kaczencja O'Draka



</doc>
<doc id="792748" url="https://pl.wikipedia.org/wiki?curid=792748" title="Fort Śliwickiego Cytadeli Warszawskiej">
Fort Śliwickiego Cytadeli Warszawskiej

Fort Śliwickiego (Jasińskiego) – jeden z fortów Cytadeli Warszawskiej znajdujący się przy ul. Jagiellońskiej 49a w Warszawie. 
Historia.
Fort został zbudowany w latach 1835–1836, najwcześniej ze wszystkich fortów otaczających Cytadelę, będąc jej przedmościem. Fort był w późniejszym okresie wielokrotnie przebudowywany. Jako przedmoście Cytadeli było to umocnienie największe z otaczających twierdzę. Nazwa upamiętnia por. Śliwickiego, walczącego po stronie rosyjskiej i ciężko rannego podczas powstania listopadowego, zmarłego w Paryżu i pochowanego na terenie fortu 6 grudnia 1935.
Był to fort ziemno-ceglany o narysie lunety. W forcie znajdowały się dwie potężne działobitnie ceglane. Umocnienie otaczała mokra fosa z murowaną przeciwskarpą. Nie znajdują potwierdzenia informacje o poternie (tunelu), który pod dnem Wisły miał łączyć fort z Cytadelą.
Fort w dobrym stanie przetrwał do drugiej połowy XX wieku. W okresie PRL mieściły się tutaj koszary ZOMO. W latach 1976–1977 zachowana działobitnia południowa została wyremontowana w czynie społecznym przez oddziały ZOMO, co upamiętnia tablica. Po ZOMO budynki przejęła policja i w budynku fortu znalazły się stajnie konnych jednostek policji.
W 2001 w bezpośredniej bliskości fortu powstało osiedle mieszkaniowe dla policjantów z budynkami na esplanadzie i częściowo dziedzińcu fortu. Chociaż istnieją nadal poszczególne budowle fortu, budowa ta została przeprowadzona z pominięciem zasad ochrony zabytków i dbałości o ład urbanistyczny miasta. Oznaczało to bezpowrotne naruszenie tego cennego zabytku i jego układu. Trzeba tutaj podkreślić, że istniały projekty i prace, w których fort miał zostać włączony w układ nowo planowanego osiedla jako teren parkowo-rekreacyjny, z zachowaniem swego kształtu i walorów zabytkowych, tak jak ma to miejsce w forcie Szcza-M na warszawskim Rakowcu.
W 1975 fort został wpisany do rejestru zabytków pod nazwą "fort „Jasińskiego” (d. Śliwickiego)".
Esplanada fortu nadała łukowaty kształt wytyczonej na jej granicy ul. 11 Listopada, której nadano wtedy nazwę "Esplanadowej".

</doc>
<doc id="792752" url="https://pl.wikipedia.org/wiki?curid=792752" title="Michał Chodźko">
Michał Chodźko

Michał Chodźko Borejko (ur. w 1808 w Krzywicze, zm. 22 maja 1879 w Paryżu) – polski poeta i publicysta.
Życiorys.
Syn Jana, rodzony brat Aleksandra i Józefa, przyrodni brat Ignacego. 
Studiował w Uniwersytecie Wileńskim. Brał udział w powstaniu listopadowym. Po jego upadku przebywał na emigracji we Francji. W 1833 roku brał udział w ekspedycji Józefa Zaliwskiego (1833), która stała się później tematem jego poezji. W 1848 roku był dowódcą jednego z legionów we Włoszech. Pisał też poezje, tłumaczył Byrona i Lamartine'a.

</doc>
<doc id="792753" url="https://pl.wikipedia.org/wiki?curid=792753" title="Doctors Advocate">
Doctors Advocate



</doc>
<doc id="792756" url="https://pl.wikipedia.org/wiki?curid=792756" title="Jerzy Block">
Jerzy Block

Jerzy Block (ur. 20 marca 1904 w Grabicy, zm. 29 czerwca 1996 w Skolimowie) – polski aktor i reżyser teatralny.
Życiorys.
Jerzy Block urodził się 20 marca 1904 roku w Grabicy. Przez 3 lata studiował polonistykę na Uniwersytecie im. Stefana Batorego w Wilnie i równocześnie uczył się w Instytucie Reduty. Jako aktor występował na deskach wielu teatrów, m.in. Reduty w Wilnie (1927–1929), Teatru Miejskiego w Toruniu (1933–1934), kabaretów i teatrów warszawskich. W latach 1937–1939 studiował na wydziale reżyserskim PIST. Po zakończeniu II wojny światowej, w latach 1945–1948 był aktorem i reżyserem Miejskich Teatrów Dramatycznych w Warszawie. W sezonie 1949/1950 był w zespole Teatru Polskiego w Poznaniu, w sezonie 1950/1951 w Teatrze Nowej Warszawy w Warszawie, w sezonie 1951/1952 Teatrze Ziemi Pomorskiej w Toruniu. W latach 1952–1953 pracował w radiu w Warszawie, w latach 1953–1955 był aktorem warszawskiego Teatru Domu Wojska Polskiego, w latach 1955–1957 Teatru Polskiego. Na sezon 1957/58 został zaangażowany do Teatru im. Juliusza Osterwy w Lublinie. Od 1958 roku do czasu przejścia na emeryturę (w 1976 roku) występował w Teatrze Rozmaitości we Wrocławiu (od 1967 roku Teatr Współczesny). Ostatnie lata życia spędził w Schronisku Artystów Weteranów Scen Polskich w Skolimowie, w którym zmarł 29 czerwca 1996 roku. Został pochowany w kwaterze aktorów na miejscowym cmentarzu.

</doc>
<doc id="792759" url="https://pl.wikipedia.org/wiki?curid=792759" title="Przesłuch">
Przesłuch

Przesłuch – zakłócenie występujące przy przesyłaniu sygnałów, nie tylko fonicznych, od których pochodzi jego nazwa (np. w telefonii, radiofonii), rodzaj przeniku. Polega na pojawianiu się sygnału wysłanego jednym torem przesyłowym w innym torze, zwykle równoległym do niego. Również nazwa parametru określającego wielkość przesłuchu (np. przesłuch −16 dB).
Przy najprostszym wykonaniu linii napowietrznej, bądź kabla, amplituda przesłuchu jest w przybliżeniu proporcjonalna do długości. Dla zmniejszenia przesłuchu stosuje się pary przewodów, w których przesyłany jest sygnał o przeciwnych znakach (sygnał antysymetryczny), układane w zrównoważone czwórki oraz przeplot w linii napowietrznej bądź skrętkę – w kablu; inny sposób, stosowany w kablach telekomunikacyjnych, to losowe układanie przewodów i wybieranie z nich par o małym przesłuchu – w telefonii ta metoda okazała się tańsza od wykonywania kabli o niskim przesłuchu.
Uogólnione znaczenie – przenikanie fali, propagowanej w jednym medium równolegle do granicy z innym medium, do tego innego medium, mimo istnienia bariery na granicy mediów, występujące, gdy może ona propagować się wzdłuż tej granicy w obu mediach ze zbliżoną prędkością (lub jej składową równoległą do tej granicy).

</doc>
<doc id="792760" url="https://pl.wikipedia.org/wiki?curid=792760" title="Rejs wokółziemski">
Rejs wokółziemski

Rejs wokółziemski – podróż statku (wodnego lub powietrznego) dookoła Ziemi.
Żegluga.
Żeglarstwo turystyczne.
Mapa górna (linia czerwona) pokazuje typową, niewyczynową, współczesną trasę dla żeglugi dookoła świata. Trasa ta jest zbliżona do koła wielkiego i dotyczy wielu wokółziemskich rejsów żeglarskich. Żegluga w kierunku zachodnim jest stosunkowo łatwa, ponieważ wykorzystuje przeważające kierunki wiatrów, choć przebiega przez szereg stref ciszy czy słabych wiatrów. 
Żeglarstwo wyczynowe.
W regatach żeglarskich trasa zbliżona do koła wielkiego byłaby niepraktyczna, szczególnie w wyścigu non-stop, gdzie korzystanie z kanałów Panamskiego i Sueskiego jest zabronione. 
Wymogi dla rekordów żeglarskich.
Aby uzyskać oficjalny rekord przebiegu w żegludze wokółziemskiej, trasa musi spełniać następujące warunki:
Przykładowa trasa spełniająca powyższe wymogi pokazana jest na mapie dolnej. Żegluga może odbywać się w kierunku wschodnim (zgodnie z kierunkiem przeważających wiatrów i fal) lub zachodnim (pod wiatr i fale) - tak zwaną "złą drogą".
Obecny rekord.
Obecny rekord należy do Francisa Joyona, który (wraz z załogą) na trimaranie IDEC SPORT pokonał wokółziemską trasę w 40 dni, 23 godziny, 30 minut i 30 sekund. Rejs zakończył się 26 stycznia 2017.

</doc>
<doc id="792761" url="https://pl.wikipedia.org/wiki?curid=792761" title="Franck Piccard">
Franck Piccard

Franck Piccard (ur. 17 września 1964 w Les Saisies) – francuski narciarz alpejski, trzykrotny medalista olimpijski, brązowy medalista mistrzostw świata oraz mistrz świata juniorów.
Kariera.
Pierwszy sukces w karierze Franck Piccard osiągnął w 1982 roku, kiedy zdobył złoty medal w biegu zjazdowym podczas mistrzostw świata juniorów w Auron. Na tych samych mistrzostwach zajął także dziesiąte miejsce w slalomie. W zawodach Pucharu Świata zadebiutował 10 grudnia 1983 roku w Val d’Isère, gdzie zajął czwarte miejsce w supergigancie. Tym samym już w swoim debiucie zdobył pierwsze pucharowe punkty. Był to jednak jego jedyny start w sezonie 1983/1984, który ukończył ostatecznie na 37. pozycji. W lutym 1984 roku wystąpił na igrzyskach olimpijskich w Sarajewie, gdzie był dwudziesty w zjeździe, a rywalizacji w slalomie gigancie nie ukończył.
Na podium zawodów Pucharu Świata Piccard po raz pierwszy stanął 10 stycznia 1988 roku w Val d’Isère, zajmując drugie miejsce w supergigancie. W kolejnych zawodach sezonu 1987/1988 Francuz jeszcze trzykrotnie stawał na podium: 16 stycznia w Bad Kleinkirchheim był trzeci w zjeździe, dzień później w tej samej miejscowości był trzeci w kombinacji, a 13 marca 1988 roku w Beaver Creek odniósł swoje pierwsze zwycięstwo wygrywając supergiganta. W klasyfikacji generalnej dało mu to siódme miejsce, a w klasyfikacjach supergiganta i kombinacji był trzeci. W klasyfikacji supergiganta wyprzedzili go tylko Pirmin Zurbriggen ze Szwajcarii i Markus Wasmeier z RFN, a w kombinacji lepsi byli dwaj reprezentanci Austrii: Hubert Strolz i Günther Mader. W lutym 1988 roku brał udział w igrzyskach olimpijskich w Calgary, gdzie zdobył dwa medale. Najpierw zajął trzecie miejsce w zjeździe, plasując się za Zurbriggenem i jego rodakiem Peterem Müllerem. Sześć dni później wywalczył złoty medal w supergigancie, wyprzedzając bezpośrednio Austriaka Helmuta Mayera i Larsa-Börje Erikssona ze Szwecji. Był to debiut tej konkurencji w programie igrzysk, Piccard został tym samym pierwszym w historii mistrzem olimpijskim w supergigancie. Na tych samych igrzyskach Francuz startował także w kombinacji, jednak nie ukończył rywalizacji. Po zjeździe zajmował drugą pozycję, jednak podczas slalomu wypadł z trasy.
W latach 1985-1987 w zawodach PŚ notował przeciętne wyniki, w klasyfikacji generalnej plasując się poza czołową dziesiątką. Wystąpił jednak na mistrzostwach świata w Bormio w 1985 roku, gdzie był piętnasty w zjeździe i szósty w kombinacji. Na rozgrywanych dwa lata później mistrzostwach świata w Crans-Montana zajmował dziesiątą pozycję w kombinacji i supergigancie. Dziesiątą pozycję w supergigancie wywalczył także podczas rozgrywanych w 1989 roku mistrzostw świata w Vail. W zawodach Pucharu Świata w sezonie 1988/1989 kilkukrotnie plasował się w czołowej dziesiątce, jednak na podium stanął tylko raz: 27 listopada 1988 roku w Schladming był drugi w supergigancie. W efekcie w klasyfikacji generalnej był dopiero szesnasty, jednak w klasyfikacji supergiganta zajął trzecie miejsce. Uległ tylko Zurbriggenowi i Larsowi-Börje Erikssonowi.
W sezonach 1989/1990 i 1990/1991 łącznie pięć razy stawał na podium, odnosząc przy tym dwa zwycięstwa: 11 stycznia 1990 roku w Schladming wygrał zjazd, a 2 grudnia 1990 roku w Valloire był najlepszy w supergigancie. W klasyfikacji generalnej obu sezonów plasował się poza dziesiątką, ale w klasyfikacji supergiganta był czwarty. Na przełomie stycznia i lutego 1991 roku wystąpił na mistrzostwach świata w Saalbach-Hinterglemm, zajmując trzecie miejsce w supergigancie. W zawodach tych wyprzedzili go Austriak Stephan Eberharter oraz Norweg Kjetil André Aamodt. Na tych samych mistrzostwach Francuz był też piętnasty w slalomie i trzynasty w gigancie. Ostatni medal zdobył na rozgrywanych rok później igrzyskach olimpijskich w Albertville, zajmując drugie miejsce w zjeździe. Rozdzielił tam na podium dwóch reprezentantów Austrii: Patricka Ortlieba i Günthera Madera. Wystąpił tam także w gigancie, zajmując osiemnaste miejsce oraz w supergigancie, którego jednak nie ukończył.
Kolejne podium w zawodach pucharowych, i zarazem ostatnie w karierze, Francuz wywalczył 30 października 1993 roku w Sölden, wygrywając giganta. W pozostałych startach sezonu 1993/1994 kilkukrotnie plasował się w czołowej dziesiątce, w tym czterokrotnie był czwarty. Pozwoliło mu to zająć trzynaste miejsce w klasyfikacji generalnej oraz trzecie w klasyfikacji giganta, za Austriakiem Christianem Mayerem i Kjetilem André Aamodtem. Francuz startował w cyklu PŚ do sezonu 1995/1996, jednak bez większych sukcesów. W tym czasie wystąpił jeszcze na igrzyskach w Lillehammer, zajmując trzynaste miejsce w gigancie i 23. miejsce w supergigancie. Brał także udział w mistrzostwach świata w Sierra Nevada w 1996 roku, zajmując piętnastą pozycję w gigancie. W zawodach międzynarodowych startował do 2000 roku, kiedy to postanowił zakończyć karierę.
Piccard dwukrotnie był mistrzem Francji: w 1987 roku zwyciężył w supergigancie, a w 1993 roku był najlepszy w slalomie gigancie.
Jego brat Ian oraz siostra Leïla również uprawiali narciarstwo alpejskie, a najmłodszy brat Ted uprawiał narciarstwo dowolne.

</doc>
<doc id="792763" url="https://pl.wikipedia.org/wiki?curid=792763" title="Franciszek Koczorowski">
Franciszek Koczorowski

Franciszek Koczorowski herbu Rogala (ur. 1687, zm. 23 marca 1743) – polski jezuita, pisarz. Pochodził ze szlacheckiego rodu Koczorowskich, pieczętującego się herbem Rogala. Był synem Mikołaja Koczorowskiego i Teresy z domu Objezierskiej herbu Nałęcz z Objezierza.
Był rektorem kolegium w Lublinie. Wydał drukiem: "Wielki patryjarcha Benedykt ś. życiem świątobliwem Jezusa naśladujący" (Kalisz, 1728), "Katechizm albo nauka chrześcijańska dla wygody tak dzieci małych jako i dorosłych ludzi" (Sandomierz, 1734), "Kalendarz polityczny na r. 1742 i 1743" (Lublin).

</doc>
<doc id="792764" url="https://pl.wikipedia.org/wiki?curid=792764" title="Popity">
Popity

Popity (niem. "Popitten") – mała osada w Polsce położona w województwie pomorskim, w powiecie sztumskim, w gminie Stary Dzierzgoń. Wieś wchodzi w skład sołectwa Skolwity.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1331, jako wieś pruska na 13 włókach. Pierwotna nazwa "Poypiten" wywodzi się z języka pruskiego, gdzie "puope" oznacza "górka na mokradle". W roku 1782 we wsi odnotowano 10 domów (dymów), natomiast w 1858 w 8 gospodarstwach domowych było 77 mieszkańców. W latach 1937-39 było 78 mieszkańców. W roku 1973 jako osada Popity należały do powiatu morąskiego, gmina Stary Dzierzgoń, poczta Myślice.

</doc>
<doc id="792770" url="https://pl.wikipedia.org/wiki?curid=792770" title="Ukraiński Legion Samoobrony">
Ukraiński Legion Samoobrony

Ukraiński Legion Samoobrony (Legion Wołyński) – ukraińska kolaboracyjna ochotnicza formacja zbrojna podczas II wojny światowej.
We wrześniu 1943 władze odłamu melnykowców Organizacji Ukraińskich Nacjonalistów kierowanego przez Andrija Melnyka, współpracujące blisko z Niemcami, utworzyły ochotniczą jednostkę pod nazwą Legion Wołyński (Niemcy nadali mu oficjalną nazwę 31. Schutzmannschafts-Bataillon der SD). Do Legionu wstąpiła ocalała część Frontu Ukraińskiej Rewolucji.
Na jego czele stanął płk Petro Diaczenko, a cała kadra oficerska składała się z Ukraińców. Niemcy przydzielili jedynie do jego sztabu swoich oficerów łącznikowych – SS-Hauptsturmführera Siegfrieda Assmussa i SS-Oberscharführera Raulinga. Legion miał być przeciwwagą wobec banderowskiej Ukraińskiej Powstańczej Armii. Początkowo działał na obszarze Wołynia i okolic, walcząc z komunistyczną partyzantką sowiecką i pacyfikując polskie wsie. Legion był bardzo dobrze uzbrojony i wyposażony, miał nawet pododdział artylerii, saperów i szpital polowy. Kadry dla niego kształciły się w stworzonej specjalnie w tym celu szkole oficerskiej w Łucku. Wydawał własną gazetę „Ukraińskij Legioner”.
Po dotarciu Armii Czerwonej na obszar jego działalności został wycofany na zachód. Na początku 1944 r. na Lubelszczyźnie walczył z polską partyzantką, głównie z 1. batalionem BCh Stanisława Basaja "Rysia". Wziął również udział w mordach na Polakach, tj. 23 lipca 1944 r. w odwecie za zabicie oficera SS, Legion spacyfikował wsie Chłaniów i Władysławin zabijając 44 osoby, rozstrzelał też co najmniej kilku przypadkowo spotkanych Polaków. Według relacji polskich świadków Legion "specjalizował się" w wyłapywaniu cywilnych Polaków i ich "wyrafinowanym" torturowaniu.
Od 15 do 23 września 1944 Legion w sile ok. 400. ludzi brał udział w walkach z powstańcami warszawskimi na Czerniakowie, działając przeciwko Zgrupowaniu „Radosław” i Zgrupowaniu „Kryska” i desantowanym oddziałom 9 Pułku Piechoty 3 Dywizji Piechoty z 1 Armii WP. Następnie przerzucono go do Puszczy Kampinoskiej, gdzie 27-30 września 1944 brał udział w działaniach przeciwko zgrupowaniu Grupy Kampinos AK (operacja „Sternschnuppe”). Po tych walkach wycofano go dalej na południowy zachód; uczestniczył w kolejnych walkach pod Bykowem i Krakowem. Stamtąd transportem kolejowym przeniesiono Ukraińców przez Austrię do Słowenii, gdzie walczyli z komunistycznymi partyzantami.
Ostatecznie na pocz. 1945 przydzielono ich do 14. Dywizji Grenadierów SS (1 ukraińskiej). Po zakończeniu wojny nie zostali wydani Sowietom, którzy o to zabiegali ale z uwagi na potwierdzone przez Władysława Andersa polskie obywatelstwo mogli zamieszkać na Zachodzie.

</doc>
<doc id="792771" url="https://pl.wikipedia.org/wiki?curid=792771" title="Józef Smoleński">
Józef Smoleński

Józef Smoleński, właśc. Marian Józef Smoleński, ps. „Kolec”, „Łukasz” (ur. 18 września 1894 w Gostkowie, zm. 19 stycznia 1978 w Londynie) – pułkownik dyplomowany kawalerii Wojska Polskiego, uczestnik walk o niepodległość Polski w I i II wojnie światowej oraz wojnie z bolszewikami, zastępca Komendanta Głównego Związku Walki Zbrojnej od maja do czerwca 1940 roku. W 1964 roku mianowany przez władze emigracyjne generałem brygady.
Życiorys.
Studiował na politechnice w Liège w Belgii i Szkole Głównej Gospodarstwa Wiejskiego w Warszawie. W czasie studiów działał w Związku Strzeleckim. 6 sierpnia 1914 wymaszerował z Krakowa w składzie 2 plutonu 1 kompanii kadrowej. Do lipca 1917 służył w 1 pułku ułanów Władysława Prażmowskiego „Beliny”. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem bardzo dobrym. Posiadał wówczas stopień wachmistrza. Latem tego roku, po kryzysie przysięgowym, został internowany w Szczypiornie.
Od listopada 1918 w Wojsku Polskim. Do września 1922 pełnił służbę w 7 pułku Ułanów Lubelskich, w którym między innymi dowodził 2 szwadronem. 
We wrześniu 1922 rozpoczął studia w Wyższej Szkole Wojennej w Warszawie. Z dniem 1 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Oddziału I Sztabu Generalnego. W listopadzie tego roku został przydzielony do 4 Dywizji Kawalerii we Lwowie na stanowisko szefa sztabu. W kwietniu 1928 został przydzielony do Oddziału III Sztabu Generalnego. W marcu 1930 został mianowany dowódcą 2 pułku ułanów w Suwałkach. W lipcu 1935 został mianowany na stanowisko komendanta Centrum Wyszkolenia Kawalerii w Grudziądzu. W listopadzie 1938 obowiązki komendanta CWK przekazał płk. Tadeuszowi Komorowskiemu. W lutym 1939 zastąpił płk. dypl. Tadeusza Pełczyńskiego na stanowisku szefa Oddziału II Sztabu Głównego WP. Po wybuchu wojny został szefem Oddziału II Sztabu Naczelnego Wodza.
Był współodpowiedzialny za przejęcie przez Niemców po kapitulacji Warszawy najważniejszych akt Oddziału, które nie zostały zniszczone ani ewakuowane z Fortu Legionów.
Po kampanii wrześniowej przedostał się do Francji. W maju 1940 gen. dyw. Władysław Sikorski mianował go II zastępcą komendanta głównego Związku Walki Zbrojnej, gen. broni Kazimierza Sosnkowskiego. Występując pod pseudonimem „Łukasz” odpowiadał za przygotowanie planów operacyjnych powstania w kraju oraz planów sabotaży i dywersji w kraju. Kierował pracą dwóch samodzielnych referatów: taktyczno-operacyjnego i informacyjnego. Podlegali mu kierownicy okupacji sowieckiej i niemieckiej. 21 czerwca przybył do Londynu. 29 czerwca Komenda Główna ZWZ została rozformowana; utworzono ją w kraju, komendantem głównym mianując gen. Roweckiego. W jej miejsce przy Sztabie Naczelnego Wodza w Londynie utworzono Samodzielny Wydział Krajowy, zwany Oddziałem VI (Specjalnym), od czerwca pełnił obowiązki jego szefa. Według Mariana Utnika „cieszył się dużym zaufaniem gen. Sosnkowskiego, sprawującego nadzór nad oddziałem, był kolegą szefa sztabu, gen. Klimeckiego, miał opinię wybitnego oficera sztabowego (...) Gdy Prezydent Raczkiewicz i gen. Sosnkowski wraz z całą grupą sanacyjnych działaczy politycznych i oficerów legionowych zaczęli zwalczać gen. Sikorskiego za jego proradziecką politykę, odcinek współpracy i łączności z ruchem oporu w kraju musiał być oczyszczony z ich zwolenników. Po ustąpieniu gen. Sosnkowskiego z rządu w lipcu 1941 rolę komendanta głównego ZWZ przejął gen. Grot-Rowecki w kraju, a w Oddziale VI nastąpiły, w okresie od sierpnia do listopada 1941, duże zmiany personalne. Płk Smoleński i jego zastępca, płk Demel, zostali zwolnieni ze stanowisk i odesłani do obozu w Szkocji”.
W październiku 1941 wyznaczony został na stanowisko dowódcy II Oficerskiego Batalionu Szkolnego Brygady Szkolnej, ale faktycznie dowództwo tego pododdziału objął 15 stycznia 1942. 6 czerwca tego roku zdał dowództwo batalionu płk. dypl. Sewerynowi Łańcuckiemu i objął komendę Kursu Przygotowawczego do Wyższej Szkoły Wojennej. We wrześniu 1942 wyznaczony na stanowisko komendanta Wyższej Szkoły Wojennej. Według gen. bryg. Stanisława Kopańskiego na tym stanowisku „z właściwym mu taktem i powagą kierował pracą Szkoły”. Od kwietnia do października 1943 pełnił służbę w Inspektoracie Wyszkolenia Polskich Sił Zbrojnych. W październiku 1943 gen. broni Kazimierz Sosnkowski na wniosek gen. Kopańskiego mianował go drugim zastępcą szefa Sztabu Naczelnego Wodza w Londynie. Kierował pracami Oddziału III Operacyjnego i Oddziału II Wywiadowczego. Na polecenie Naczelnego Wodza wespół z mjr. dypl. Leonem Fudakowskim opracował studium na temat odmłodzenia oficerskiej kadry dowódczej PSZ. W sierpniu 1944 został zastępcą dowódcy 3 Dywizji Strzelców Karpackich. Na tym stanowisku pozostawał do czasu rozformowania dywizji. 
Po demobilizacji osiadł w Londynie. Tam, 19 stycznia 1978 zginął w wypadku drogowym. Pochowany na cmentarzu Gunnersbury. Był wieloletnim prezesem Instytutu Józefa Piłsudskiego w Londynie.

</doc>
<doc id="792773" url="https://pl.wikipedia.org/wiki?curid=792773" title="Infestacja">
Infestacja



</doc>
<doc id="792774" url="https://pl.wikipedia.org/wiki?curid=792774" title="Ceratophyllales">
Ceratophyllales



</doc>
<doc id="792775" url="https://pl.wikipedia.org/wiki?curid=792775" title="Puchar Davisa 2007">
Puchar Davisa 2007

Puchar Davisa 2007 – tenisowe drużynowe rozgrywki mężczyzn w 2007 roku. Mecze pierwszej rundy miały miejsce od 9 lutego do 11 lutego, ćwierćfinały od 6 kwietnia do 8 kwietnia, mecze półfinałowe od 21 września do 23 września, a finał został rozegrany między 30 listopada a 2 grudnia na terenie obiektu Veterans Memorial Coliseum w Portland.
Polacy w Pucharze Davisa 2007.
1 Runda.
Nigeria – Polska 0:5
miejsce: Abuja National Stadium, Abuja, Nigeria
typ piłek: Prince Tour Extra Duty
Łukasz Kubot – Jonathan Igbinovia 6:3 6:2 7:6(4)
Dawid Olejniczak – Abdul-Mumin Babalola 6:1 6:4 6:3
Mariusz Fyrstenberg/Marcin Matkowski – Adbul-Mumin Babalola/Jonathan Igbinovia 7:6(4) 7:5 4:6 6:1
Mariusz Fyrstenberg – Adbul-Mumin Babalola 6:4 6:4
Dawid Olejniczak – Jonathan Igbinovia 6:3 2:6 6:3
Awans:Polska
Ćwierćfinał.
Grecja – Polska 0:5
miejsce: Thessaloniki Tennis Club, Saloniki, Grecja
typ piłek: Wilson Tour Davis Cup
Michał Przysiężny – Konstantinos Economidis 6:3 3:6 6:4 6:3
Łukasz Kubot – Paris Gemouchdis 6:2 6:0 6:2
Mariusz Fyrstenberg/Marcin Matkowski – Elefterios Alexiou/Paris Gemouchdis 6:4 6:0 6:1
Marcin Matkowski – Elefterios Alexiou 6:1 6:2
Mariusz Fyrstenberg – Paris Gemouchdis 6:2 6:4
Awans:Polska
Półfinał.
Polska – Maroko 4:1
miejsce: Centrum Tenisowe Angie, Puszczykowo, Polska
typ piłek: Wilson Tour Davis Cup
Michał Przysiężny – Mounir El Aarej 6:2 6:4 6:1
Rabie Chaki – Dawid Olejniczak 4:6 7:6(3) 7:6(3) 6:7(4) 11:9
Mariusz Fyrstenberg/Marcin Matkowski – Reda El Amrani/Mehdi Ziadi 6:3 6:4 6:2
Michał Przysiężny – Rabie Chaki 6:2 6:4 6:4
Marcin Matkowski – Reda El Amrani 6:1 6:4
Zwycięzca:Polska
Zobacz też.
Puchar Davisa 2007 (strefa euroafrykańska – grupa 4)
Linki zewnętrzne.
Oficjalna strona rozgrywek

</doc>
<doc id="792782" url="https://pl.wikipedia.org/wiki?curid=792782" title="Ignacy Zagórski">
Ignacy Zagórski

Ignacy Zagórski (1788-1854) – polski numizmatyk.
Był członkiem Towarzystw Archeologicznych w Petersburgu i Berlinie. Dzięki wsparciu Edwarda Rastawieckiego wydał w 1845 roku pracę "Monety dawnej Polski, jako też prowincji i miast do niej niegdyś należących, z trzech ostatnich wieków". Dwa lata później wydał również "Skorowidz monet polskich z trzech ostatnich wieków". 
Został pochowany w Piotrkowie Trybunalskim.

</doc>
<doc id="792783" url="https://pl.wikipedia.org/wiki?curid=792783" title="Tłustosz alpejski">
Tłustosz alpejski

Tłustosz alpejski ("Pinguicula alpina" L.) – gatunek rośliny należący do rodziny pływaczowatych. Występuje w Azji Środkowej (Himalaje, Wyżyna Tybetańska i północna Mongolia) i Północnej (w obrębie koła podbiegunowego i jego sąsiedztwa), w północnej części Półwyspu Skandynawskiego, na Islandii i w górach Europy (Alpy, Jura, Pireneje, Karpaty). W Polsce występuje wyłącznie w Tatrach.
Zagrożenia i ochrona.
Roślina objęta w Polsce ścisłą ochroną gatunkową. Nie jest zagrożona, jedynie na niektórych śródleśnych skałkach w paśmie regli może być zagłuszana przez wyższe rośliny, lub zacieniona przez rozrastający się las.

</doc>
<doc id="792784" url="https://pl.wikipedia.org/wiki?curid=792784" title="Białe Błoto (Stary Dzierzgoń)">
Białe Błoto (Stary Dzierzgoń)

Białe Błoto – przysiółek wsi Stary Dzierzgoń w Polsce, położony w województwie pomorskim, w powiecie sztumskim, w gminie Stary Dzierzgoń, przy drodze wojewódzkiej nr 515. Przysiółek wchodzi w skład sołectwa Stary Dzierzgoń.
W latach 1975–1998 przysiółek administracyjnie należał do województwa elbląskiego.
W roku 1973 jako kolonia Biało Błoto należało do powiatu morąskiego, gmina i poczta Stary Dzierzgoń.

</doc>
<doc id="792785" url="https://pl.wikipedia.org/wiki?curid=792785" title="Rak płaskonabłonkowy">
Rak płaskonabłonkowy



</doc>
<doc id="792787" url="https://pl.wikipedia.org/wiki?curid=792787" title="Kompleks niższości">
Kompleks niższości

Kompleks niższości – jeden z około pięćdziesięciu wyróżnianych obecnie kompleksów. Kompleks niższości to pojęcie wprowadzone do psychoanalizy na początku XX wieku przez lekarza i psychoanalityka, Alfreda Adlera, twórcy tak zwanej psychologii indywidualnej.
Teoria Adlera ewoluowała od przyjęcia, że agresja jest ważniejsza niż seksualność (która pełni podstawową rolę w psychoanalizie Freuda), poprzez stworzenie konstruktu "woli mocy", aż do przyjęcia jako podstawowego celu dążenia wszystkich ludzi i zapewniającego spójność osobowości – "dążenia do wyższości". Pojęcie to rozumiał jako dążenie do pełni osobowości czy samorealizacji, wprost formułował twierdzenie, że celem życia jest doskonałość.
Dążenie do wyższości jest ściśle związane z poczuciem niższości i kompensacją. Poczucie niższości jest wynikiem odkrycia jakiejkolwiek niedoskonałości czy ułomności. Na przykład każdy człowiek był dzieckiem, więc musiał czuć się gorszy, mniej sprawny i bardziej ułomny od dorosłego. Zdaniem Adlera poczucie niższości jest główną siłą napędową i motywem ludzkiego działania.
To uczucie niższości jest dane wszystkim ludziom, jeśli jednak dziecko jest zbyt rozpieszczane, zawstydzane lub odrzucane, to rozwija się kompleks niższości, czyli zorganizowany zespół wyobrażeń i wspomnień o dużej sile afektywnej, który jest częściowo lub całkowicie nieświadomy i zorganizowany wokół jądra kompleksu – tu uczucia niższości.
Kompleks wpływa wtedy na percepcję świata, akty woli, uczucia, postawy, wartości i zachowanie, stając się swoistym filtrem przetwarzania informacji.

</doc>
<doc id="792790" url="https://pl.wikipedia.org/wiki?curid=792790" title="Pinguicula alpina">
Pinguicula alpina



</doc>
<doc id="792792" url="https://pl.wikipedia.org/wiki?curid=792792" title="Diann Roffe-Steinrotter">
Diann Roffe-Steinrotter

Diann Roffe-Steinrotter (ur. 24 marca 1967 w Warsaw) – amerykańska narciarka alpejska, dwukrotna medalistka olimpijska oraz mistrzyni świata.
Kariera.
Pierwszy sukces w karierze Diann Roffe osiągnęła w 1984 roku, kiedy zdobyła srebrny medal w gigancie podczas mistrzostw świata juniorów w Sugarloaf. Szybsza była tam tylko Mateja Svet z Jugosławii. Wkrótce zadebiutowała w zawodach Pucharu Świata, a 7 marca 1984 roku w Lake Placid zdobyła pierwsze punkty, zajmując ósme miejsce w gigancie. Na podium zawodów tego cyklu po raz pierwszy stanęła 13 marca 1985 roku w tej samej miejscowości, gdzie była najlepsza w gigancie. W kolejnych latach jeszcze siedmiokrotnie plasowała się w czołowej trójce, w tym odniosła jeszcze jedno zwycięstwo: 17 marca 1994 roku w Vail wygrała supergiganta. Zwycięstwo w Vail był jednocześnie jej ostatnim odium w zawodach tej rangi. Najlepsze wyniki osiągała w sezonie 1991/1992, który ukończyła na dziesiątej pozycji w klasyfikacji generalnej oraz trzeciej w klasyfikacji giganta. Uległa wtedy jedynie Francuzce Carole Merle oraz Vreni Schneider ze Szwajcarii.
Na rozgrywanych w lutym 1985 roku mistrzostwach świata w Bormio wywalczyła złoty medal w gigancie. Wyprzedziła tam Austriaczkę Elisabeth Kirchler oraz swą rodaczkę, Evę Twardokens. Na rozgrywanych dwa lata później mistrzostwach świata w Crans-Montana wystartowała w gigancie oraz slalomie, jednak obu konkurencji nie ukończyła. Kolejny medal zdobyła podczas igrzysk olimpijskich w Albertville w 1992 roku, gdzie w swej koronnej konkurencji zdobyła srebrny medal. Po pierwszym przejeździe zajmowała dziewiąte miejsce, tracąc do prowadzącej Ulrike Maier 1,05 sekundy. W drugim przejeździe uzyskała drugi wynik, co dało jej drugi łączny czas i srebrny medal. Konkurencję wygrała Szwedka Pernilla Wiberg, a drugie miejsce ex aequo z Roffe zajęła Anita Wachter z Austrii. Brała także udział w igrzyskach olimpijskich w Lillehammer w 1994 roku, gdzie zdobyła złoty medal w supergigancie. Pokonała tam Rosjankę Swietłanę Gładyszewą oraz Wołoszkę Isolde Kostner, zdobywając pierwszy w historii złoty medal dla USA w tej konkurencji.
Roffe-Steinrotter parokrotnie była wykluczona z rywalizacji przez kontuzje. W styczniu 1986 roku zerwała więzadło rzepki, a w 1991 roku zerwała więzadła krzyżowe w lewym kolanie.
Sześciokrotnie zdobywała mistrzostwo kraju. W 1994 roku zakończyła karierę.

</doc>
<doc id="792793" url="https://pl.wikipedia.org/wiki?curid=792793" title="Arkona (rosyjski zespół muzyczny)">
Arkona (rosyjski zespół muzyczny)

Arkona (ros. "Аркона") − założona w 2002 roku rosyjska grupa muzyczna wykonująca folk-pagan metal. Grupa wydała siedem płyt LP, jedną EP oraz dwa koncertowe DVD.
Historia.
Korzenie grupy sięgają początków 2002 roku, kiedy członkowie koła rodzimowierców z miasta Dołgoprudnyj: Masza "Scream" Archipowa i Aleksandr "Warlock" Koroliew postanowili zorganizować grupę muzyczną odpowiadający ich poglądom. Początkowo grupa nazywała się "Hiperboreja" (oryg. ros. Гиперборея). W jej skład weszli: Masza "Scream" Archipowa (wokal), Jewgienij Kniaziew (gitara), Jewgienij Borzow (bas), Ilja Bohatyriew (gitara), Aleksandr «Warlock» Koroliew (bębny), Olga Łoginowa (klawisze). Już w lutym tego samego roku grupa zmieniła nazwę na Arkona (oryg. ros. Аркона). Tematyka utworów początkowo była zorientowana na folk-pagan metal, z tekstami nawiązującymi do rodzimowierstwa i historii Rusi. 
W związku z rosnącą popularnością grupy, zaistniała potrzeba nagrania dema. Miało to miejsce w końcu 2002 roku w studiu CDM-records. Demo zawierało trzy utwory: "Kołada", "Sonceworot", "Ruś". Materiał ten można znaleźć na bonus-tracku albumu "Żyzń wo sławu". 
Od początku 2003 roku grupa rozpoczęła koncertowanie. Pierwszą większą okazją do zaznajomienia publiczności z twórczością grupy był festiwal Jazyczeskaja Ruś w klubie "Estakada", gdzie 8 lutego 2003 roku grupa zaprezentowała się obok takich sław rosyjskiej sceny muzycznej, jak Butterfly Temple, Pagan Reign, Сварга (Swarga), Rossomahaar. Po serii koncertów zespół rozpoczął starania o nagranie debiutanckiego albumu, lecz zostały one przerwane zawieszeniem działalności grupy. Wokalistka grupy liczyła się z możliwością rozpoczęcia kariery solowej. Wkrótce jednak Masza powróciła do zespołu i wzięła udział w nagraniu albumu "Wozrażdienie", który ukazał się w marcu 2004 roku. Album ten zyskał szerokie uznanie w świecie i jest jednym z najważniejszych nagranych w stylu słowiańskiego pagan metal. Głównym autorem tekstów była Masza, pomagał jej współpracujący z grupą muzyk i poeta Lesjar Niewid, były członek Butterfly Temple. 
Grupa postanowiła wykorzystać sukces i już w grudniu tego samego roku ukazał się drugi album, "Lepta". Nagrano go w tym samym składzie osobowym, co poprzedni. Sięgnięto po te same tematy, co w poprzednim przypadku, lecz utwory cechowała znacznie mroczniejsza atmosfera. W momencie wydania albumu skład zespołu zmienił się: tworzyły go już tylko cztery osoby: Masza "Scream" Archipowa, Siergiej "Lazar", Rusłan "Kniaź" i Wład "Artist". 
Pomimo kłopotów finansowych grupy, trzeci album pojawił się w 2005 roku. Nagrywając go, grupa zadecydowała o odejściu od stosowania syntezatorów na rzecz oryginalnych instrumentów. Wskutek tego zaszła konieczność współpracy z muzykami folkowymi. Byli to przede wszystkim Władimir Czerepowskij oraz byli muzycy grup Swarga i Ałkonost. Przy okazji prezentacji albumu nagrano płytę typu "live". Jesienią 2007 ukazała się czwarta płyta Arkony, "От сердца к небу". 31 października 2008 grupa podczas koncertu w moskiewskim klubie "Точка" (Toczka) zarejestrowała materiał przewidziany do wydania tego samego roku w formie zapisu koncertu na płycie DVD. Tytuł wydawnictwa: "Ночь Велесова" (Nocz Welesowa). 28 października 2009 zespół wydał płytę "Goi Rode Goi".
Muzycy.
oraz

</doc>
<doc id="792795" url="https://pl.wikipedia.org/wiki?curid=792795" title="Diann Roffe">
Diann Roffe



</doc>
<doc id="792797" url="https://pl.wikipedia.org/wiki?curid=792797" title="Porzecze (województwo pomorskie)">
Porzecze (województwo pomorskie)

Porzecze (niem. "Lodehnen") – mała osada w Polsce położona w województwie pomorskim, w powiecie sztumskim, w gminie Stary Dzierzgoń nad rzeką Dzierzgoń. Osada wchodzi w skład sołectwa Lipiec.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1329, jako wieś pruska na 15 włókach, pod nazwą "Ladeyne". W roku 1782 we wsi odnotowano 9 domów (dymów), natomiast w 1858 w 7 gospodarstwach domowych było 106 mieszkańców. W latach 1937–39 było 126 mieszkańców. W roku 1973 jako osada Porzecze należało do powiatu morąskiego, gmina Stary Dzierzgoń, poczta Myślice.

</doc>
<doc id="792798" url="https://pl.wikipedia.org/wiki?curid=792798" title="Delvinë">
Delvinë

Delvinë, Delvina – miasto w południowej Albanii, stolica okręgu Delvinë w obwodzie Wlora. Liczba mieszkańców wynosi około 4200 (2004).

</doc>
<doc id="792800" url="https://pl.wikipedia.org/wiki?curid=792800" title="Wodorost">
Wodorost



</doc>
<doc id="792808" url="https://pl.wikipedia.org/wiki?curid=792808" title="Jednostka insuliny">
Jednostka insuliny



</doc>
<doc id="792810" url="https://pl.wikipedia.org/wiki?curid=792810" title="Graniczna">
Graniczna



</doc>
<doc id="792812" url="https://pl.wikipedia.org/wiki?curid=792812" title="Stanisław Radziejowski (malarz)">
Stanisław Radziejowski (malarz)

Stanisław Radziejowski (ur. 6 czerwca 1863 w Zegartowicach, zm. 2 kwietnia 1950 w Krakowie) – polski malarz.
Życiorys.
Pochodził z rodziny ziemiańskiej. Jego rodzicami byli Władysław i Jadwiga z domu Kałuska. W 1874 podjął studia w krakowskiej Akademii Sztuk Pięknych, gdzie z przerwami studiował do 1885 roku, pod kierunkiem m. in. Jana Matejki. W tym czasie zaprzjażnił się z Ludwikiem de Laveaux. W klasie kompozycji otrzymał złoty medal za obraz "Powrót z pola". Od 1886 pogłębiał swe umiejętności na Akademii Sztuk Pięknych w Monachium. Po ukończeniu nauki pozostał w Rzeszy, mieszkał w Monachium i został członkiem Monachijskiego Stowarzyszenia Artystów ("Münchener Kunstverein"). Przyjeżdżał do Krakowa, gdzie m. in. w 1894 ze Stanisławem Janowskim i Władysławem Wankie uczestniczył w sporządzniu szkiców do namalowanej następnie w Monachium "Panoramy Tatr". W 1902 zdecydował się na powrót do kraju, dwa lata później zamieszkał w otrzymanym przez żonę Helenę ze Strasburgerów w spadku majątku Trzebienice. Często wyjeżdżał do pobliskiego Krakowa, gdzie uczestniczył w życiu artystycznym. Brał udział w wielu wystawach organizowanych przez warszawskie Towarzystwo Zachęty Sztuk Pięknych (w latach 1910, 1925, 1930, 1936) oraz działające w Krakowie Towarzystwo Przyjaciół Sztuk Pięknych (w latach: 1917, 1923, 1924, 1925 i autorska w 1935). Wystawy prac Stanisława Radziejowskiego miały miejsce również we Lwowie, Poznaniu, Monachium, w Berlinie, Pradze, Wiedniu.
Szkoła monachijska wywarła duży wpływ na jego rozwój artystyczny: konwencja realistyczna była typowa dla większości jego prac. W jego pracach pojawiają się jednak – podobnie jak u Witolda Pruszkowskiego i Jacka Malczewskiego – nimfy wodne, Meduza i inne groźne postacie symboliczne. Tworzył głównie obrazy rodzajowe o tematyce wiejskiej, a także pejzaże i portrety. Do bardziej znanych należą: "Południca" (1894), "Wnętrze chaty " (1887), "Za służbą" (1895). Obrazy Stanisława Radziejowskiego znajdują się w kolekcjach prywatnych i muzealnych m. in. w Muzeum Narodowym w Krakowie i Warszawy.

</doc>
<doc id="792814" url="https://pl.wikipedia.org/wiki?curid=792814" title="Picabo Street">
Picabo Street

Picabo Street (ur. 3 kwietnia 1971 w Triumph) – amerykańska narciarka alpejska, dwukrotna medalistka olimpijska, trzykrotna medalistka mistrzostw świata oraz dwukrotna zdobywczyni Małej Kryształowej Kuli w klasyfikacji Pucharu Świata w zjeździe.
Kariera.
Picabo Street urodziła się w Triumph, w stanie Idaho, jako drugie dziecko Rolanda oraz Dee Street, którzy należeli do ruchu hippisowskiego. Jej rodzice zdecydowali, iż ich córka sama wybierze sobie imię i do tego czasu nazywali ją „Baby Girl” ("Dziewczynka"). Gdy miała trzy lata rodzina przeniosła się do Ameryki Środkowej, a w paszporcie wpisano imię „Picabo”, od miejscowości położonej niedaleko Triumph. W języku Szoszonów „Picabo” oznacza „lśniące wody”..
Na arenie międzynarodowej po raz pierwszy pojawiła się w styczniu 1988 roku, kiedy wzięła udział w mistrzostwach świata juniorów w Madonna di Campiglio. W swoim jedynym występie, biegu zjazdowym, zajęła tam szóstą pozycję. Podczas rozgrywanych dwa później mistrzostw świata juniorów w Zinal była trzynasta w slalomie gigancie oraz piąta w slalomie. W zawodach Pucharu Świata zadebiutowała 6 grudnia 1992 roku w Steamboat Springs, zajmując 22. miejsce w slalomie. Tym samym już w swoim debiucie wywalczyła pierwsze pucharowe punkty. W sezonie 1992/1993 punktowała jeszcze wielokrotnie, w tym 13 marca 1993 roku w Kvitfjell po raz pierwszy stanęła na podium, zajmując drugie miejsce w zjeździe. W zawodach tych wyprzedziła ją tylko Kanadyjka Kate Pace, a trzecie miejsce zajęła Francuzka Carole Montillet. W klasyfikacji generalnej zajęła ostatecznie 39. miejsce. Jeszcze zanim wywalczyła pierwsze pucharowe podium Steet zdobyła srebrny medal w kombinacji podczas mistrzostw świata w Morioce. Reprezentantka USA prowadziła po zjeździe do kombinacji, jednak w slalomie uzyskała trzynasty wynik i ostatecznie zajęła drugie miejsce za Niemką Miriam Vogt.
Kolejny medal zdobyła podczas rozgrywanych w 1994 roku igrzysk olimpijskich w Lillehammer, gdzie zajęła drugie miejsce zjeździe. W zawodach tych rozdzieliła na podium Niemkę Katję Seizinger oraz Włoszkę Isolde Kostner. Na tej samej imprezie wystartowała także w kombinacji, w której po zjeździe zajmowała drugie miejsce, tracąc do prowadzącej Seizinger 0,51 sekundy. W slalomie uzyskała jednak czternasty czas, co dało jej dziesiąty łączny wynik. W zawodach pucharowych czterokrotnie plasowała się w najlepszej dziesiątce, jednak na podium nie stanęła ani razu. W klasyfikacji generalnej sezonu 1993/1994 zajęła 36. miejsce.
Najlepsze wyniki osiągnęła w sezonie 1994/1995, kiedy zdobyła 905 punktów i zajęła piąte miejsce w klasyfikacji generalnej. Na podium stawała dziewięciokrotnie, w odnosząc sześć zwycięstw: 9 grudnia w Lake Louise, 22 stycznia w Cortina d’Ampezzo, 17 lutego w Åre, 5 marca w Saalbach-Hinterglemm, 11 marca w Lenzerheide i 15 marca 1995 roku w Bormio była najlepsza w zjeździe. W efekcie zdobyła Małą Kryształową Kulę za zwycięstwo w klasyfikacji tej konkurencji. Podobne wyniki uzyskiwała w kolejnym sezonie, w którym na podium znalazła się siedem razy. Tym razem odniosła trzy zwycięstwa: 3 grudnia w Lake Louise, 19 stycznia w Cortina d’Ampezzo oraz 29 lutego 1996 roku w Narwiku, gdzie ponownie wygrywała biegi zjazdowe. Dzień po ostatnim zwycięstwie, 1 marca 1996 roku w Narwiku po raz ostatni stanęła na podium zawodów pucharowych, zajmując drugie miejsce w swej koronnej konkurencji. Sezon ten ukończyła na szóstym miejscu w klasyfikacji generalnej, a w klasyfikacji zjazdu drugi raz z rzędu zwyciężyła. Wzięła też udział w mistrzostwach świata w Sierra Nevada, gdzie zwyciężyła w zjeździe, a w supergigancie była trzecia za Kostner i Heidi Zurbriggen ze Szwajcarii.
W grudniu 1996 roku Street doznała poważnej kontuzji kolana, która wykluczyła ją ze startów w pozostałej części sezonu 1996/1997. Zdołała się jednak przygotować do sezonu 1997/1998, w którym trzykrotnie plasowała się w czołowej dziesiątce zawodów Pucharu Świata. Wystąpiła również na igrzyskach olimpijskich w Nagano, gdzie zwyciężyła w supergigancie. W zawodach tych o 0,01 sekundy wyprzedziła Austriaczkę Michaelę Dorfmeister, a o 0,07 sekundy pokonała jej rodaczkę Alexandrę Meissnitzer. Pięć dni później zajęła także szóste miejsce w biegu zjazdowym. Wkrótce po zakończeniu igrzysk, w marcu 1998 roku, Amerykanka ponownie doznała kontuzji po tym, jak podczas zawodów uderzyła w siatkę zabezpieczającą i złamała nogę w kilku miejscach. Rehabilitacja wymagała kilku operacji, a Steet straciła kolejne dwa sezony. Do sportu powróciła w sezonie 2000/2001, jednak tylko raz znalazła się w dziesiątce zawodów Pucharu Świata. Nie wzięła udziału w rozgrywanych na przełomie stycznia i lutego 2001 roku mistrzostwach świata w St. Anton, jednak znalazła się w kadrze USA na rozgrywane rok później igrzyska olimpijskie w Salt Lake City. Wystartowała tam tylko w biegu zjazdowym, kończąc rywalizację na szesnastej pozycji. Po zakończeniu igrzysk Street zakończyła karierę.
Kilkukrotnie zdobywała medale mistrzostw USA, w tym złote w supergigancie w latach 1993 i 1996 oraz zjeździe w latach 1994 i 1996. W 1998 roku została wybrana najlepszą sportsmenką USA.

</doc>
<doc id="792815" url="https://pl.wikipedia.org/wiki?curid=792815" title="Seria Chrono">
Seria Chrono



</doc>
<doc id="792817" url="https://pl.wikipedia.org/wiki?curid=792817" title="Lasy">
Lasy



</doc>
<doc id="792828" url="https://pl.wikipedia.org/wiki?curid=792828" title="Gustaw Jung">
Gustaw Jung



</doc>
<doc id="792830" url="https://pl.wikipedia.org/wiki?curid=792830" title="Stanisław Radziejowski">
Stanisław Radziejowski



</doc>
<doc id="792831" url="https://pl.wikipedia.org/wiki?curid=792831" title="Antyseksualizm">
Antyseksualizm

Antyseksualizm − termin odnoszący się do poglądów sprzeciwiających się seksualności.
Historia.
Dawniej poglądy tego typu były zazwyczaj uzasadniane religijnie, ale obecnie spotyka się świeckich antyseksualistów związanych z ruchami takimi jak straight edge i głęboka ekologia. Pod koniec XX wieku powstał Międzynarodowy Ruch Antyseksualistyczny (IAM, International Antisexual Movement), a jednym z jego twórców został rosyjski pisarz Jurij Niestierienko. Antyseksualizm sprzeciwia się zazwyczaj także romantycznej miłości.
Antyseksualiści uzasadniają swój sprzeciw wobec seksu argumentami takimi jak:
Przekonania antyseksualistyczne stanowiły przedmiot badania w pracy Bertranda Russella "Małżeństwo i moralność", zwłaszcza w rozdziale IV. Zdaniem Russella, głównymi przyczynami nastrojów antyseksualistycznych są zazdrość i zmęczenie seksualne.
Niektórzy mężczyźni antyseksualiści poddają się kastracji, by ograniczyć swój popęd płciowy (jak Orygenes) 
Religie i antyseksualizm.
Jezus Chrystus przykazuje miłość, lecz zabrania pożądać, i to nie tylko żony swego bliźniego, lecz zabrania pożądać w ogóle:

</doc>
<doc id="792836" url="https://pl.wikipedia.org/wiki?curid=792836" title="Kukówka">
Kukówka



</doc>
<doc id="792838" url="https://pl.wikipedia.org/wiki?curid=792838" title="Jan Bo">
Jan Bo

Jan Bo − polski zespół muzyczny, będący projektem artystycznym gitarzysty i współzałożyciela Lady Pank – Jana Borysewicza. Powstał w 1988 roku, opracował pięć albumów studyjnych. Wykonuje muzykę z pogranicza rocka, popu oraz bluesa. 
Historia.
Pierwszy album pod szyldem Jan Bo – "Królowa ciszy," został wydany w 1988 roku nakładem wytwórni fonograficznej PolJazz. Stanowi on jedyną płytę w całej dyskografii, na której partie wszystkich instrumentów zagrał i zarejestrował jedynie Borysewicz. Od 1991 roku projekt funkcjonuje jako trio, do grupy dołączyli: szerzej nieznany wówczas basista – Wojciech Pilichowski oraz perkusista Wojciech Morawski, występujący m.in. w zespole Breakout. W tym składzie formacja zarejestrowała album "Wojna w mieście" (1992). 
W 1995 roku Morawskiego zastąpił Kuba Jabłoński – były członek grupy Kazik na Żywo i członek innej grupy Borysewicza, Lady Pank. Ten skład nagrał płytę pt. "Moja wolność" (1996). 
Czwarty album studyjny zespołu, "Miya" z gościnnym udziałem Piotra Cugowskiego oraz Uli Rembalskiej, trafił do sprzedaży 15 lutego 2010 roku i został wydany nakładem Sony Music Entertainment Poland. Nagrania były promowane teledyskiem do utworu „Miłości żar” w reżyserii Romana Przylipiaka. 
Od 2016 roku trio występowało w składzie: Jan Borysewicz, Wojciech Pilichowski i Radosław Owczarz. We wrześniu tego samego roku, został wydany piąty album studyjny pt. "Kawa i dym". Płyta ukazała się nakładem Agencji Muzycznej Polskiego Radia. Wydawnictwo promowane wideoklipem do utworu pt. „Na drugi raz” dotarło do 5. miejsca polskiej listy przebojów − OLiS. Drugim singlem promującym płytę był „Bananowy dżem” (z gościnnym udziałem Piotra Roguckiego).
W 2019 roku do zespołu dołączył basista Michał Grott, zastępując Pilichowskiego. W takim składzie Jan Bo wystąpił w ramach warsztatów muzycznych „BO warto grać”, które miały miejsce 24–25 kwietnia w Baranowie Sandomierskim. Trio z gościnnym udziałem Wojtka Olszaka zaprezentowało premierowy utwór instrumentalny „Road 55”.

</doc>
<doc id="792839" url="https://pl.wikipedia.org/wiki?curid=792839" title="Prońki">
Prońki

Prońki (niem. "Feilschmidt") – mała osada w Polsce położona w województwie pomorskim, w powiecie sztumskim, w gminie Stary Dzierzgoń. Osada wchodzi w skład sołectwa Milikowo.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1591 pod nazwą "Klein Prohnen", jako dwór szlachecki na 7 włókach. W roku 1782 we wsi odnotowano cztery domy, natomiast w 1858 w trzech gospodarstwach domowych było 35 mieszkańców. W latach 1937–1939 było 58 mieszkańców. W roku 1973 jako majątek Prońki należały do powiatu morąskiego, gmina Stary Dzierzgoń, poczta Myślice.

</doc>
<doc id="792841" url="https://pl.wikipedia.org/wiki?curid=792841" title="Grammotaulius nigropunctatus">
Grammotaulius nigropunctatus

Grammotaulius nigropunctatus – gatunek chruścika z rodziny bagiennikowatych (Limnephilidae). Larwy budują przenośne domki z fragmentów detrytusu i fragmentów roślin wodnych, najczęściej turzyc (podobne schronienia, ale mniejsze, budują także: "Limnephilus borealis", "Limnephilus fuscinervis"). Ubarwienie larw podobne jak u "Grammotaulius nitidus".
"Grammotaulius nigropunctatus" jest gatunkiem palearktycznym, występującym w całej Europie, Kaukazie, rejonie Kaspijskim, Azji Mniejszej. Larwy zasiedlają wszystkie typy wód śródlądowych. Podawany z północnych części Polski. Limnefil preferujący strefę helofitów.
Larwy złowiono w jez. Skanda (Pojezierze Mazurskie), w trzcinowisku, mniej na dnie piaszczystym i najmniej w turzycowisku. Liczniej larwy spotykane w małych śródpolnych zbiornikach oraz starorzeczach (w tym w jez. Nieciecz) w Dolinie Narwi. Niektóre dane sugerują występowanie w jeziorach Wielkopolski i stawach tatrzańskich. Kilka larw złowiono w stawie eutroficznym w Karkonoszach. Imagines spotykane nad jez. Oświn.
W Finlandii stosunkowo pospolity w zbiornikach okresowych, czasami spotykany w jeziorach. W Karelii larwy występowały w strefie roślin, przede wszystkim w turzycach i skrzypach, sporadycznie w trzcinie i osoce, na dnie z detrytusem. Na Łotwie i Estonii niezbyt licznie spotykane w jeziorach, częściej stawach naturalnych. Larwy spotykane w jeziorach Islandii. Podawany także ze strumieni i górskich jezior Kaukazu.

</doc>
<doc id="792842" url="https://pl.wikipedia.org/wiki?curid=792842" title="Mięśniak gładkokomórkowy">
Mięśniak gładkokomórkowy

Mięśniak gładkokomórkowy (łac. "leiomyoma") – łagodny nowotwór mięśni gładkich, który zazwyczaj nie prowadzi do rozwoju mięsaka.

</doc>
<doc id="792843" url="https://pl.wikipedia.org/wiki?curid=792843" title="Wyraz mimiczny">
Wyraz mimiczny



</doc>
<doc id="792844" url="https://pl.wikipedia.org/wiki?curid=792844" title="Grammotauius signatipennis">
Grammotauius signatipennis



</doc>
<doc id="792845" url="https://pl.wikipedia.org/wiki?curid=792845" title="Andrzej Wojtyna">
Andrzej Wojtyna

Andrzej Wojtyna (ur. 1 listopada 1951 w Krakowie) – polski ekonomista, profesor nauk ekonomicznych, były członek Rady Polityki Pieniężnej.
Życiorys.
Ukończył w 1973 studia w Wyższej Szkole Ekonomicznej w Krakowie, po których podjął pracę na tej uczelni, poczynając od asystenta stażysty do profesora. Obronił doktorat (1982) i habilitację (1990). W 2001 otrzymał tytuł profesora nauk ekonomicznych. Od 1992 kieruje Katedrą Makroekonomii Uniwersytetu Ekonomicznego w Krakowie.
Przebywał na stypendiach zagranicznych na Uniwersytecie w Amsterdamie, Uniwersytecie Stanforda i Uniwersytecie Cambridge.
W 1994 wszedł w skład Rady Strategii Społeczno-Gospodarczej przy Radzie Ministrów, w 2003 został członkiem Centralnej Komisji do Spraw Stopni i Tytułów. Był członkiem prezydium Komitetu Nauk Ekonomicznych PAN oraz członkiem Collegium Invisibile. Działa w Polskim Towarzystwie Ekonomicznym.
W 2004–2010 zasiadał w składzie Rady Polityki Pieniężnej II kadencji.
Żonaty, ma córkę Joannę.
Odznaczenia i wyróżnienia.
Odznaczony Złotym Krzyżem Zasługi (1998) oraz Krzyżem Kawalerskim Orderu Odrodzenia Polski (2001). W 2005 wyróżniony Nagrodą Naukową im. Mikołaja Kopernika. W 2010 otrzymał odznakę honorową „Za zasługi dla bankowości Rzeczypospolitej Polskiej”.

</doc>
<doc id="792846" url="https://pl.wikipedia.org/wiki?curid=792846" title="Zamek (województwo pomorskie)">
Zamek (województwo pomorskie)

Zamek – osada w Polsce, położona w województwie pomorskim, w powiecie sztumskim, w gminie Stary Dzierzgoń, nad rzeką Dzierzgoń. Wchodzi w skład sołectwa Stary Dzierzgoń.
W latach 1975–1998 osada administracyjnie należała do województwa elbląskiego.
W roku 1973 jako osada Zamek należał do powiatu morąskiego, gmina i poczta Stary Dzierzgoń.
W pobliżu osady na obszarze zalesionym znajdują się pozostałości starego grodziska.

</doc>
<doc id="792847" url="https://pl.wikipedia.org/wiki?curid=792847" title="Ariel 1">
Ariel 1

Ariel 1 – pierwszy satelita serii Ariel, wysłany w ramach naukowego programu amerykańsko-brytyjskiego i tym samym pierwszy w historii satelita, który powstał przy współpracy międzynarodowej. Jego zadaniem było badanie ziemskiej jonosfery i związków Słońca z jonosferą. Między 25 sierpnia a 9 listopada 1964 satelita zbierał dane równolegle z Explorerem 20.
Opis misji.
Ariel 1 został zaprojektowany do potwierdzenia ówczesnej wiedzy o jonosferze i relacjach Słońce-jonosfera. Był pierwszym na świecie satelitą, który powstał przy współpracy międzynarodowej, USA i Wielkiej Brytanii. Jego projekt został wysunięty przez USA w 1959 roku na spotkaniu COSPAR. Do propozycji szybko przystąpili Brytyjczycy. Statek został zbudowany przez Centrum Lotów Kosmicznych imienia Roberta H. Goddarda. Wielka Brytania dostarczyła sześć instrumentów naukowych. Do celów naukowych misji należało:
Poza uszkodzeniem przy starcie eksperymentu słonecznego Lyman-α linii wodoru, statek pracował bezproblemowo, aż do 9 lipca 1962. Między tą datą a 8 września 1962, praca satelity była ograniczona. Statek wznowił ją między 25 sierpnia a 9 listopada 1964, by zebrać dane wraz z misją Explorer 20.
Budowa.
Korpusem satelity był czarny cylinder zakończony z obu stron półsferami. Jedna z nich była zwieńczona niewielką kolumną. Głównym materiałem konstrukcyjnym było włókno szklane, wzmocnione epoksydem, oparte na aluminiowym szkielecie.

</doc>
<doc id="792848" url="https://pl.wikipedia.org/wiki?curid=792848" title="Halesus digitatus">
Halesus digitatus

Halesus digitatus – gatunek chruścika z rodziny bagiennikowatych (Limnephilidae). Larwy budują przenośne domki z fragmentów detrytusu.
Gatunek euroazjatycki zasiedlający całą Europę, larwy spotykane w strumykach, rzekach i jeziorach. Potamobiont i limnefil, larwy preferują brzeg zadrzewiony i dno niezarośnięte.
Larwy często i licznie łowione w jeziorach lobeliowych Pojezierza Pomorskiego, sporadycznie w Jeziorze Żarnowieckim, w zgrupowaniu obok "Limnephilus flavicornis" i "Anabolia laevis", w wielu siedliskach, najliczniej w szuwarach turzycowych, dnie piaszczystym i dnie kamienistym, ponadto w oczeretach, napływkach, na gałęziach i w izoetydach, preferował płytsze głębokości. Na Pojezierzu Mazurskim spotykano larwy w wielu jeziorach, najczęściej śródleśnych, zdecydowanie najliczniej na dnie niezarośniętym, sporadycznie w szuwarach i elodeidach. Imagines złowiono nad Jeziorem Mikołajskim. Obecność wykazywana w stawach tatrzańskich (Riedel 1962).
Rzadko spotykany w jeziorach Łotwy, Niemiec, górskich i przepływowych jeziorach Bałkanów.

</doc>
<doc id="792850" url="https://pl.wikipedia.org/wiki?curid=792850" title="Podwiejki">
Podwiejki

Podwiejki (niem. "Podweiken") - część wsi Kornele w Polsce, położona w województwie pomorskim, w powiecie sztumskim, w gminie Stary Dzierzgoń. Wchodzą w skład sołectwa Kornele.
W latach 1975–1998 Podwiejki administracyjnie należały do województwa elbląskiego.
Podwiejki wzmiankowane są w dokumentach z roku 1354, jako dwór szlachecki na 7 włókach, pod nazwą "Baudewithen". W roku 1782 odnotowano 7 domów (dymów), natomiast w 1858 w pięciu gospodarstwach domowych było 37 mieszkańców. W latach 1937-39 było 48 mieszkańców. W roku 1973 jako kolonia Podwiejki należały do powiatu morąskiego, gmina Stary Dzierzgoń, poczta Myślice.

</doc>
<doc id="792853" url="https://pl.wikipedia.org/wiki?curid=792853" title="Ariel (satelita)">
Ariel (satelita)

Ariel – seria sześciu brytyjskich satelitów naukowych. Dwa pierwsze były zbudowane przez amerykańską NASA, a wyposażone w brytyjskie przyrządy naukowe. W skład serii wchodziły statki:
Nazwa.
Początkowo Ariel 1 nosił oznaczenie UK 1 (od ang. United Kingdom"). Misję nazwano "Ariel" w lutym 1962 z inicjatywy brytyjskiego ministerstwa nauki. Słowo "Ariel" pochodzi od imienia ducha powietrza z komedii Szekspira, pt. Burza" ("Tempest").

</doc>
<doc id="792855" url="https://pl.wikipedia.org/wiki?curid=792855" title="Halesus radiatus">
Halesus radiatus

Halesus radiatus – gatunek chruścika z rodziny bagiennikowatych (Limnephilidae). Larwy budują przenośne domki z fragmentów detrytusu.
Zasiedla prawie całą Europę, larwy spotykane w rhitralu, potamalu, jeziorach i zalewach morskich. Limneksen.
Imagines złowiono nad jeziorami Mikołajskim i Śniardwy. W Europie Północnej i Środkowej larwy występują w jeziorach, stawach, rzekach, kanałach i zalewach morskich.

</doc>
<doc id="792856" url="https://pl.wikipedia.org/wiki?curid=792856" title="Thomas Tallis">
Thomas Tallis

Thomas Tallis (ur. ok. 1505 prawdopodobnie w hrabstwie Kent, zm. 23 listopada 1585 w hrabstwie Leicestershire) – angielski kompozytor okresu renesansu.
Zajmuje czołowe miejsce w antologiach angielskiej muzyki kościelnej. Napisał m.in. motet do eucharystycznego tekstu O sacrum convivium.

</doc>
<doc id="792862" url="https://pl.wikipedia.org/wiki?curid=792862" title="Halesus tesselatus">
Halesus tesselatus

Halesus tesselatus – gatunek chruścika z rodziny bagiennikowatych (Limnephilidae). Larwy budują przenośne domki z fragmentów detrytusu.
Gatunek palearktyczny, nie występuje w Islandii, Irlandii, Wielkiej Brytanii, Półwyspie Iberyjskim i Apenińskim, larwy występują we wszystkich typach wód słodkich oraz estuariach. Limneksen.
Imagines złowiono nad Jeziorem Mikołajskim, larwy w jeziorze Wigry na mieliznach rzadko zarośniętych.
W Finlandii pospolity w jeziorach, rzekach, potokach i na południu w zalewach morskich. W Estonii imagines łowione nad jeziorami i nad ciekami. W Karelii larwy spotykano w ciekach i jeziorach, w litoralu piaszczysto-kamienistym, na Bałkanach w jeziorach przepływowych.

</doc>
<doc id="792863" url="https://pl.wikipedia.org/wiki?curid=792863" title="Inés Gorrochategui">
Inés Gorrochategui

Inés Gorrochategui (ur. 13 czerwca 1973 w Córdobie) – argentyńska tenisistka.
Znana głównie z osiągnięć w grze podwójnej, wygrała siedem zawodowych turniejów deblowych. 22 maja 1995 zajmowała dziewiąte miejsce w klasyfikacji deblistek. W rankingu indywidualnym najwyżej na dziewiętnastej pozycji, 17 października 1994.
Choć w zawodowych rozgrywkach ani razu nie zdobyła indywidualnego tytułu, w cyklu ITFu triumfowała aż siedmiokrotnie. Przegrała finał w 1999 roku w Warszawie (z Torrens Valero), a także w Paryżu i Auckland.
Dwa lata wcześniej, w 1997 roku odniosła w Warszawie zwycięstwo w grze podwójnej, razem z Ruxandrą Dragomir. Był to jej ostatni triumf w grze podwójnej w całej karierze, choć potem zdołała jeszcze osiągnąć finał w Birmingham. Jedno z jej ważniejszych osiągnięć jako deblistki to finał wielkoszlemowego US Open w 1993 razem z Amandą Coetzer, przegrany w dwóch setach z Arantxą Sánchez Vicario i Heleną Sukovą.
Historia występów wielkoszlemowych Inés w grze pojedynczej obejmuje ćwierćfinał French Open w 1994 roku. Na drugim miejscu co do jej osiągnięć jest czwarta runda Wimbledonu rok później. W turniejach wielkoszlemowych zadebiutowała na French Open 1992. Po raz ostatni wystąpiła na US Open 1999, odpadając w pierwszej rundzie.
Reprezentantka kraju w Fed Cup.

</doc>
<doc id="792868" url="https://pl.wikipedia.org/wiki?curid=792868" title="Grammotaulius signatipennis">
Grammotaulius signatipennis

Grammotaulius signatipennis – gatunek chruścika z rodziny bagiennikowatych (Limnephilidae). Larwy budują przenośne domki z fragmentów detrytusu i fragmentów roślin wodnych.
Gatunek północnopalearktyczny, występuje w Fennoskandii, na środkowych i zachodnich równinach Europy. Masowo zasiedla tundrowe torfowiska, różnego typu kałuże z suchymi trawami. Larwy spotykane w strumieniach, rzekach i jeziorach. Limneksen, preferuje zbiorniki turzycowiskowe, wiosenne.
Jakkolwiek zebrane larwy w Polsce (okolice Mikołajek) zgodne są z opisem "Grammotailius signatipennis" podanym przez Lepnevą (1966), to bogaty materiał z drobnych zbiorników sugeruje, iż mogą być to inaczej ubarwione larwy "Grammotaulius nitidus". Ostateczne wyjaśnienie będzie możliwe po przeprowadzeniu hodowli w warunkach laboratoryjnych lub złowieniu imago. Larwy złowiono w jez. Skanda w "Glycerii", w jez. Mikołajskim, bardzo licznie w zanikającym jeziorku koło Pasymia.

</doc>
<doc id="792875" url="https://pl.wikipedia.org/wiki?curid=792875" title="Łosienice">
Łosienice

Łosienice – wieś w Polsce, położona w województwie pomorskim, w powiecie kartuskim, w gminie Stężyca.
Wieś jest siedzibą sołectwa Łosienice. 
W latach 1975–1998 miejscowość administracyjnie należała do województwa gdańskiego.
31 grudnia 2014 r. wieś miała 301 stałych mieszkańców.

</doc>
<doc id="792876" url="https://pl.wikipedia.org/wiki?curid=792876" title="Autoperswazja">
Autoperswazja



</doc>
<doc id="792878" url="https://pl.wikipedia.org/wiki?curid=792878" title="Frederick Berkeley">
Frederick Berkeley

Frederick Augustus Berkeley (ur. 24 maja 1745, zm. 8 sierpnia 1810) – brytyjski arystokrata, najstarszy syn Augustusa Berkeleya, 4. hrabiego Berkeley i Elizabeth Drax, córki Henry’ego Draxa.
W wieku 10 lat stracił ojca. Odziedziczył wówczas tytuł hrabiego Berkeley i po dojściu do pełnoletniości zasiadł w Izbie Lordów. Od 1766 do śmierci był strażnikiem lasu Dean, konstablem St. Briavel's Castle i lordem namiestnikiem Gloucestershire. W 1779 został pułkownikiem British Army.
30 marca 1785 poślubił Mary Cole (ok. 1767 – 30 października 1844), córkę Williama Cole’a. Małżeństwo to nie zostało jednak uznane przez parlament i lord Berkeley musiał powtórzyć ceremonię. Odbyła się ona 16 maja 1796 w Lambeth Church w hrabstwie Surrey. Dzieci urodzone przed powtórzoną ceremonią zostały uznane za dzieci nieślubne i nie miały prawa do tytułu hrabiowskiego.
Frederick i Mary mieli razem siedmiu synów i pięć córek:

</doc>
<doc id="792879" url="https://pl.wikipedia.org/wiki?curid=792879" title="Jewgienij Riasienski">
Jewgienij Riasienski

Jewgienij Aleksandrowicz Riasienski (ros. Евгений Александрович Рясенский; ur. 18 lipca 1987 w Kalininie) – rosyjski hokeista, reprezentant Rosji.
Kariera.
Wychowanek THK Twer. Od maja 2011 zawodnik CSKA Moskwa. W lipcu 2012 przedłużył umowę z klubem o dwa lata. Od czerwca 2013 zawodnik SKA Sankt Petersburg (w toku wymiany za Andrieja Pierwyszyna). W grudniu 2013 przedłużył umowę do 30 kwietnia 2016. W kwietniu 2014 został zwolniony. Od końca listopada 2014 ponownie zawodnik Nieftiechimika. Zwolniony w listopadzie 2015. Jednakże później przedłużał kontrakt z tym klubem w grudniu 2015 i w marcu 2016. Zwolniony z klubu w lutym 2017. Od września 2017 reprezentował Traktor Czelabińsk. Od maja 2019 ponownie zawodnik Nieftiechimika Niżniekamsk. Odszedł z klubu w marcu 2020.
Uczestniczył w turniejach mistrzostw świata w 2012, 2013.

</doc>
<doc id="792884" url="https://pl.wikipedia.org/wiki?curid=792884" title="Tajemnica maklerska">
Tajemnica maklerska

Tajemnica maklerska – termin języka prawnego zawarty w rozdziale 1 działu VI ustawy z dnia 29 lipca 2005 r. o obrocie instrumentami finansowymi. 
Zgodnie z art. 147 ustawy ta tajemnica zawodowa obejmuje informację uzyskaną przez maklera w związku z podejmowanymi czynnościami służbowymi w ramach pozostawania w stosunku pracy, zlecenia lub w innym stosunku prawnym o podobnym charakterze, dotyczącą chronionych prawem interesów podmiotów dokonujących czynności związanych z obrotem instrumentami finansowymi, lub innych czynności w ramach regulowanej ustawą działalności objętej nadzorem Komisji lub zagranicznego organu nadzoru, jak również dotyczącą czynności podejmowanych w ramach wykonywania tego nadzoru, w szczególności informację zawierającą:
Pojęcie tajemnicy maklerskiej wprowadziła uchylona ustawa z 21 sierpnia 1997 r. o publicznym obrocie papierami wartościowymi.

</doc>
<doc id="792887" url="https://pl.wikipedia.org/wiki?curid=792887" title="Mięsień jarzmowy">
Mięsień jarzmowy



</doc>
<doc id="792888" url="https://pl.wikipedia.org/wiki?curid=792888" title="Polska Macierz Szkolna">
Polska Macierz Szkolna

Polska Macierz Szkolna (zwana w skrócie Macierzą Polską lub Macierzą Szkolną) – organizacja kulturalno-oświatowa założona w 1905 w Warszawie i działająca w latach 1905–1907 i 1916–1918 w Królestwie Polskim, a następnie w latach 1918–1939 w II Rzeczypospolitej.
Powstanie organizacji.
Idea powołania organizacji społecznej zajmującej się pracą oświatową narodziła się wśród inteligencji warszawskiej, związanej z Kołem Wychowawców i Związkiem Unarodowienia Szkół. Na zebraniu zwołanym z inicjatywy Józefa Świątkowskiego, Mariana Lutosławskiego, księdza Jana Gralewskiego i Mieczysława Brzezińskiego w dniu 28 kwietnia 1905 r., utworzono Związek Popierania Prywatnego Szkolnictwa Polskiego oraz powołano komisję, która miała opracować jego program. Zebranie zwołane przez tę komisję w dniu 5 maja 1905 r., zdominowane wbrew wcześniejszemu porozumieniu przez działaczy związanych z Ligą Narodową i Stronnictwem Demokratyczno-Narodowym, wybrało zarząd składający się w większości ze zwolenników endecji i przyjęło nową nazwę organizacji – Towarzystwo Polskiej Macierzy Szkolnej Królestwa Polskiego. PMS miało działać jako organizacja nielegalna.
Działalność PMS w latach 1905–1907.
15 maja 1905 na zebraniu konstytucyjnym towarzystwa w którym uczestniczyło ponad sto osób powołano Radę Nadzorczą towarzystwa reprezentującą różne ośrodki Królestwa Polskiego: Warszawę reprezentowali: Edward Czajkowski, Piotr Drzewiecki, Stanisław Dzierzbicki, Edward Geisler, Edward Jantzen, Marian Kiniorski, Adam Krasiński, Leopold Kronenberg, Stanisław Libicki, Antoni Osuchowski, Henryk Sienkiewicz, Władysław Tyszkiewicz, Maurycy Zamoyski; okręg płocki: Stanisław Chełchowski, Michał Bojanowski, okręg kaliski: Alfons Parczewski, Mieczysław Chrzanowski, okręg piotrkowski: Michał Rogowski, Leon Siemieński, Zagłębie: Jan Gryżewski, Zdzisław Paderewski, okręg łódzki Jan Arkuszewski, Wiesław Gerlicz, okręg kielecki Wiktor Jaroński, Marian Grzegorzewski, okręg radomski Aleksander Karszo-Siedlewski, Kazimierz Konarski, okręg lubelski Jan Kleniewski, Jan Stecki, okręg siedlecki Stanisław Lewicki, Jan Czerwiński, okręg łomżyński Jan Harusewicz, Stanisław Wojczyński, okręg suwalski Stanisław Gawroński, Florian Skarzyński.
Bieżącymi pracami organizacji kierował Komitet Centralny w Warszawie który działał poprzez wydziały: finansowy, prawny, programowy, higieniczny, techniczny, informacyjno-statytyczny. Struktury Towarzystwa oparto na działaczach i tajnych kołach Towarzystwa Oświaty Narodowej. Do dnia legalizacji PMS powstało 20 kół w Warszawie i 77 na prowincji Królestwa. Celem organizacji było krzewienie i popieranie oświaty w duchu chrześcijańskim i narodowym poprzez zakładanie i prowadzenie instytucji wychowawczo-oświatowych; ochronek, szkół powszechnych, seminariów nauczycielskich, szkół średnich (w tym progimnazjów i gimnazjów) i szkół wyższych, organizowanie czytelni, bibliotek, uniwersytetów ludowych, urządzania odczytów, wykładów, pogadanek, przedstawień publicznych, wydawania i rozpowszechniania książek (za pomocą własnego wydawnictwa i sieci drukarni i składów książek).
Działalność PMS zalegalizował 21 czerwca 1906 komitet w składzie Józef Świątkowski, Henryk Sienkiewicz, Antoni Osuchowski i Mieczysława Brzeziński, Jan Harusewicz, Stanisław Libicki, ks. Jan Gralewski, Piotr Drzewiecki, Ignacy Chrzanowski, Kazimierz Arkuszewski, Wacław Brygiewicz. Dokonano tego na mocy reskryptu carskiego z 14 października 1905 r. zezwalającego na zakładanie prywatnych szkół z polskim językiem wykładowym – jednak bez praw publicznych. Organizacją w tym okresie kierował Zarząd Główny, do którego w połowie 1907 wchodzili do niego m.in.: Antoni Osuchowski (prezes), ks. Jan Gralewski, Stanisław Libicki, Karol Stawecki, Kazimierz Chełchowski, Konstanty Paprocki, Aleksander Zawadzki, Mieczysław Brzeziński, W Radzie Nadzorczej zasiadali: Henryk Sienkiewicz, Kazimierz Obrębowicz, Julian Adolf Święcicki, Piotr Drzewiecki, Adam Krasiński, Roman Dmowski i Władysław Smoleński. W terenie działały Zarządy Okręgowe. Towarzystwo wówczas znajdowało się pod politycznym i organizacyjnym patronatem Ligi Narodowej i Stronnictwa Demokratyczno-Narodowego. W 1907 Polska Macierz Szkolna była już największą organizacją oświatową w Królestwie Polskim, liczyła wówczas ponad 900 kół zrzeszających 110 tys. członków. Prowadziła 681 szkół początkowych (dla 63 tys. osób), 317 ochronek (dla 14 401 dzieci) oraz 505 bibliotek. Uniwersytet Ludowy PMS zgromadził na swych wykładach 8 255 osób.
Okres 1907-1915.
14 grudnia 1907 rosyjski generał-gubernator warszawski zawiesił działalność Polskiej Macierzy Szkolnej. Majątek tej instytucji przekazano różnym organizacjom i instytucjom oświatowo-kulturalnym. Z PMS ściśle współpracowało Towarzystwo Wpisów Szkolnych założone 21 grudnia 1906. Jego celem było zbieranie funduszy na pomoc dla niezamożnych uczniów. Po rozwiązaniu Macierzy przejęło część jej majątku. TWS kontynuowało działalność PMS: subsydiowało polskie szkoły, organizowało kursy i odczyty. W maju 1909 liczyło już 100 tys. członków. Dnia 2 września 1909 zostało rozwiązane przez Warszawski Gubernialny Urząd do spraw Towarzystw. Część działaczy PMS i TWS kontynuowało działalność oświatową w następnych latach nielegalnie.
Działalność PMS w latach 1916–1918.
Po opuszczeniu przez Rosjan Królestwa Polskiego w sierpniu 1915 roku działacze Macierzy rozpoczęli starania o ponowne zalegalizowanie swej działalności u okupujących Królestwo Polskie Niemców i Austriaków. Ostatecznie Polska Macierz Szkolna wznowiła działalność 26 kwietnia 1916 na podstawie decyzji niemieckiego generał-gubernatora warszawskiego Hansa Beselera, który również zatwierdził nowy statut organizacji.
Do Zarządu Głównego weszli: Ignacy Baliński, Kazimierz Chełchowski, Franciszek Kowalski, Józef Wierusz-Kowalski, Kazimierz Kujawski, Józef Mikułowski-Pomorski, Władysław Przanowski, Mieczysław Pfeiffer, Adam Ronikier, Wojciech Rostworowski, Antoni Rząd i jako zastępcy: ks. Alfons Trepkowski, Lucjan Zarzecki. Feliks Kucharzewski i Aleksander Janowski. Radę Nadzorczą, stanowili: Alfred Sokołowski (prezes), Józef Pawiński, Piotr Drzewiecki, Cezary Ponikowski, Paweł Sosnowski, Edmund Jankowski, Marceli Nowakowski, Zygmunt Straszewicz, i Stanisław Wessel. Kuratorem Towarzystwa z ramienia władz okupacyjnych był Olgierd Czartoryski.
W latach I wojny światowej politycznego i organizacyjnego wsparcia użyczały stronnictwa Międzypartyjnego Koła Politycznego, szczególnie narodowi demokraci i realiści. Przy przychylnej postawie władz okupacyjnych PMS zaczęła się szybko rozwijać, liczba kół po roku działalności osiągnęła liczbę 450 zaś w 1918 PMS miała już ich ponad 500. W latach 1916–1918 Macierz kontynuowała w zasadzie dawne kierunki działania jednak coraz większy nacisk kładziono na walkę z analfabetyzmem.
W latach I wojny światowej w skupiskach ewakuowanych i uchodźców, a także jeńców polskich w Rosji od 1915 działacze organizacji tworzyli działające samodzielnie koła Polskiej Macierzy Szkolnej, m.in. w Petersburgu i Mińsku. Działalność PMS w Rosji zakończyła się pod koniec 1918, kiedy większość działaczy, nauczycieli i uczniów powróciła do kraju.
Działalność PMS w latach 1919–1940.
Po odzyskaniu niepodległości stowarzyszenie to rozszerzyło swój zasięg na województwa północno-wschodnie, gdzie działało szczególnie intensywnie. W latach dwudziestych współpracowało z Towarzystwem Szkoły Ludowej z Galicji i Towarzystwem Czytelni Ludowych działającym w województwie poznańskim i na Górnym Śląsku oraz z Macierzą Szkolną Ziemi Cieszyńskiej. Z częścią z nich tworzyła w latach 1923–1939 Wydział Wykonawczy Zjednoczenia Polskich Towarzystw Oświatowych, który wydawał od 1924 r. w Warszawie wspólne pismo pt. „Oświata Polska” redagowane przez jednego z czołowych działaczy PMS – Józefa Stemlera. W niepodległej Polsce ze względu na rozwój szkolnictwa państwowego początkowo działalność organizacji nieco osłabła. Jednak bardzo szybko okazało się, że państwo nie jest w stanie sprostać potrzebom społeczeństwa w tej dziedzinie, szczególnie w województwach wschodnich. Najbardziej dramatycznie sytuacja wyglądała w województwie poleskim, w którym przeprowadzony 30 września 1921 pierwszy spis powszechny ludności wykazał, że ponad 70% mieszkańców nie umiało czytać i pisać. Naukę zaś pobierało około 20% dzieci w wieku szkolnym.
W 1930 r. Towarzystwo skupiało 252 koła posiadające 523 świetlice-czytelnie i prowadzące 19 szkół średnich, 57 szkół zawodowych i 38 szkół powszechnych dla 9 445 uczniów. Ponadto utrzymywano 35 burs dla uczącej się młodzieży, 35 ochronek dla 2 426 wychowanków oraz 920 bibliotek z 450 054 książek. Pod koniec lat trzydziestych Polska Macierz Szkolna na terenie Polski miała 266 kół skupiających 26 743 członków i prowadzących 399 świetlic-czytelni. Towarzystwo działało wówczas przede wszystkim w Warszawie i województwach warszawskim, kieleckim, łódzkim, lubelskim, białostockim, wołyński, poleskim, nowogrodzkim i wileńskim.
Organizacją wówczas kierował Zarząd Główny do którego wchodzili: Władysław Sołtan (prezes), Józefat Andrzejowski (wiceprezes), Marian Reiter (wiceprezes), Stanisław Miklaszewski (sekretarz), Stanisława Wroncka (sekretarz), Mieczysław Jankowski (skarbnik) oraz jako członkowie: ks. biskup Kazimierz Bukraba (Pińsk), Ignacy Baliński (Warszawa), Kazimierz Barliński (Warszawa), Władysław Czapliński (Łęczyca), Feliks Frycz (Sosnowiec), Michał Gładysz (Warszawa), Mieczysław Grabiński (Warszawa), Stanisław Grzmot-Skotnicki (Baranowicze), Stefan Jelnicki (Piotrków Trybunalski), Ludwik Kaznowski (Płońsk), Jan Kornecki (Lipno), Tadeusz Krzyżanowski (Łuck) Ks. Antoni Kuryłłowicz (Grodno), Stefan Kwiatkowski (Warszawa), Paweł Maciński (Łódź), Jan Michałowicz (Równe), Felicja Rymarkiewiczowa (Wieluń), Józef Swieżyński (Sadłowice), Antoni Wojciechowski (Warszawa) a także zastępcy członków: Ignacy Barski (Biłgoraj), Zofia Cichocka (Warszawa), Stanisław Filasiewicz (Warszawa), Władysław Kański (Warszawa), Jacyna Andrzej Onyszkiewicz (Płock), ks. Aleksander Pierzchała (Klewań).
Według stanu z 31 grudnia 1937 roku stowarzyszenie prowadziło 9 gimnazjów ogólnokształcących (dla 2 018 uczniów), 11 gimnazjów i szkół handlowych (dla 1 800 uczniów), 10 męskich szkół rzemieślniczo-przemysłowych (dla 1226 uczniów), 11 żeńskich szkół zawodowych (dla 1 001 uczennic) oraz 254 szkoły powszechne (dla 11 716 uczniów), Prowadzono także 9 burs (dla 307 dzieci) oraz 23 przedszkola (dla 869 dzieci). Towarzystwo prowadziło także 2 032 bibliotek, posiadających 543 567 książek i 55 856 czytelników. Wydawała swój własny organ prasowy pod nazwą organizacji, redagowany przez Józefa Stemlera. Wspierano działalność innych stowarzyszeń działających poza ówczesnymi granicami kraju, przede wszystkim Macierz Szkolną na terenie Wolnego Miasta Gdańska i Macierz Szkolną w Czechosłowacji.
Polska Macierz Szkolna zgodnie ze swym statutem deklarowała swą apolityczność, od lat dwudziestych pozostawała jednak pod wpływem najpierw Związku Ludowo-Narodowego a potem Stronnictwa Narodowego a także Chrześcijańskiej Demokracji. W latach 30. część działaczy była związana z obozem sanacyjnym, dzięki czemu powstało szereg kół skupiających wojskowych.
Rozwiązanie Towarzystwa.
Organizacja istniała do 1 sierpnia 1940 r., kiedy to zarządzeniem niemieckich władz okupacyjnych zlikwidowano wszystkie polskie fundacje i stowarzyszenia działające na terenie Generalnego Gubernatorstwa. Do tradycji i nazwy Polskiej Macierzy Szkolnej nawiązują stowarzyszenia oświatowe działające po II wojnie światowej wśród polskiej emigracji i Polonii.

</doc>
<doc id="792890" url="https://pl.wikipedia.org/wiki?curid=792890" title="Stöðvarfjörður">
Stöðvarfjörður

 
Stöðvarfjörður – miejscowość we wschodniej Islandii, nad fiordem o tej samej nazwie, otoczona szczytami górskimi sięgającymi 860-880 m n.p.m. Przez miejscowość biegnie drogą krajową nr 1. Wchodzi w skład gminy Fjarðabyggð, w regionie Austurland. W 2018 roku zamieszkiwało ją 184 osoby. Mieszkańcy utrzymują się z rybołówstwa i turystyki, a także z pracy w pobliskiej hucie aluminium.

</doc>
<doc id="792891" url="https://pl.wikipedia.org/wiki?curid=792891" title="Stodvarfjordur">
Stodvarfjordur



</doc>
<doc id="792893" url="https://pl.wikipedia.org/wiki?curid=792893" title="Bolungarvik">
Bolungarvik



</doc>
<doc id="792894" url="https://pl.wikipedia.org/wiki?curid=792894" title="Komisja ds. drobnej przedsiębiorczości Senatu USA">
Komisja ds. drobnej przedsiębiorczości Senatu USA

Komisja drobnej przedsiębiorczości Senatu Stanów Zjednoczonych (ang. United States Senate Committee on Small Business and Entrepreneurship) jest jedną ze stałych komisji izby wyższej amerykańskiego Kongresu. Zajmuje się sprawami związanymi, jak sama nazwa wskazuje, z drobną przedsiębiorczością, a więc ważną dziedziną gospodarki krajowej, tj. nadzoruje związane z tym badania, legislacje i ewentualne przesłuchania i śledztwa w Kongresie. Pod jej jurysdykcją znajduje się też Small Business Administration.

</doc>
<doc id="792895" url="https://pl.wikipedia.org/wiki?curid=792895" title="Limnephilus binotatus">
Limnephilus binotatus

Limnephilus binotatus – gatunek owada z rzędu chruścików i rodziny bagiennikowatych (Limnephilidae). Larwy budują przenośne domki z fragmentów detrytusu.
Gatunek euroazjatycki, nie występuje w Europie Południowej i Islandii, larwy spotykane w jeziorach i roślinności rzek. Limnefil, preferuje strefę szuwarów.
Na Pojezierzu Pomorskim licznie łowiony w jeziorach lobeliowych, najliczniej w strefie szuwarowej, obecny także w izoetydach i szuwarach z "Heleocharis" i "Juncus", sporadycznie na dnie piaszczystym, dnie mulistym i dnie torfowym. Na Pojezierzu Mazurskim kilka larw złowiono w zanikającym, śródleśnym jeziorku k. Żabiego Rogu, w jeziorze Skonał, Wigry, Hańcza, Mamry, najczęściej wśród trzcin lub w szuwarach.
W Finlandii gatunek rzadki, występuje w jeziorach i stawach. Na Łotwie zasiedla stawy, imagines spotykane nad jeziorami raczej rzadko, najczęściej w słaboeutroficznych, eutroficznych, i eutroficzno-dystroficznych, preferuje silnie zarośnięte zamulone części. W Estonii i na Litwie imagines złowione nad eutroficznymi i ultraeutroficznymi jeziorami. W Europie Zachodniej i Środkowej sporadycznie imagines spotykane nad jeziorami. W Niemczech występuje w strefie limnalu i wodach torfowiskowych. Na Krymie liczny i ekologicznie plastyczny gatunek, występujący w wielu typach wód strefy górskiej, zaadaptowany do życia w wysychających wodach, preferuje zbiorniki śródleśne.

</doc>
<doc id="792896" url="https://pl.wikipedia.org/wiki?curid=792896" title="Jökulsá á Fjöllum">
Jökulsá á Fjöllum

Jökulsá á Fjöllum (isl. „rzeka lodowcowa w górach”) – rzeka w północnej Islandii, druga pod względem długości rzeka na wyspie (206 km), największa pod względem powierzchni dorzecza. 
Jej źródła znajdują się w interiorze, wypływa z lodowca Dyngjujökull, w północnej części największego islandzkiego lodowca Vatnajökull. Płynie w kierunku północnym. W górnym biegu mija dwa znane wulkany: Askja (1516 m n.p.m.) i Herðubreið (1682 m n.p.m.). W dolnym biegu w wąwozie Jökulsárgljúfur (chronionym w ramach parku narodowego o tej samej nazwie) jej wody pokonują serię wodospadów: najpierw Selfoss, Dettifoss (najwyższy ze wszystkich - 44 m wysokości) i Hafragilsfoss, a dalej Réttarfos i Vigabergsfoss. Odcinek ten powstał po wybuchu wulkanu leżącego pod dnem rzeki. Z biegiem czasu jej wody utorowały sobie drogę przez wielkie okruchy skał. Podkowiasty wąwóz Ásbyrgi, który rzeka mija nieco dalej na północ, powstał również w tym okresie, kiedy rzeka szukała sobie nowej drogi na północ. Uchodzi deltowo do zatoki Öxarfjörður (Axarfjördur), do Oceanu Atlantyckiego. Nad rzeką brak jest większych osad.

</doc>
<doc id="792898" url="https://pl.wikipedia.org/wiki?curid=792898" title="Budzów-Kolonia">
Budzów-Kolonia

Budzów-Kolonia – kolonia wsi Budzów w Polsce, położona w województwie dolnośląskim, w powiecie ząbkowickim, w gminie Stoszowice.
W latach 1975–1998 kolonia administracyjnie należała do województwa wałbrzyskiego.
Do końca 2017 roku przysiółek wsi Budzów.

</doc>
<doc id="792899" url="https://pl.wikipedia.org/wiki?curid=792899" title="Przyziemienie">
Przyziemienie

Przyziemienie – etap lądowania statku powietrznego polegający na dotknięciu kołami powierzchni pasa. Następuje po wytrzymaniu, czyli etapie lądowania, podczas którego statek powietrzny leci po torze poziomym ze stopniowo zmniejszającą się prędkością lotu wskutek zmniejszania ciągu zespołu napędowego czemu towarzyszy spadek siły nośnej i powolne (1 m/s) opadanie, a poprzedzający dobieg, mierzony od punktu dotknięcia powierzchni lądowiska kołami podwozia.

</doc>
<doc id="792901" url="https://pl.wikipedia.org/wiki?curid=792901" title="Operon">
Operon



</doc>
<doc id="792902" url="https://pl.wikipedia.org/wiki?curid=792902" title="Piwniczna (stacja kolejowa)">
Piwniczna (stacja kolejowa)

Piwniczna – stacja kolejowa w Piwnicznej-Zdroju, w województwie małopolskim, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="792905" url="https://pl.wikipedia.org/wiki?curid=792905" title="Limnephilus bipunctatus">
Limnephilus bipunctatus

Limnephilus bipunctatus – gatunek owada z rzędu chruścików i rodziny bagiennikowatych (Limnephilidae). 
Występuje w prawie całej Europie, zasiedla jeziora, potoki i roślinność rzek. Limneksen. 
Kilka larw spotkano w dolinnych stawach Karkonoszy, jedną larwę w dużym limnokrenie Wyżyny Krakowsko-Częstochowskiej, zaś imagines nad jez. Oświn. Jaskowska (1961) informuje o występowaniu larw w jeziorach Wielkopolski, lecz oznaczenia te można uznać za niepewne.
W Finlandii pospolity w zbiornikach okresowych. Na Łotwie i Litwie imagines łowiono nad jeziorami. Imagines spotykane także nad Balatonem i jeziorami górskimi Bałkanów. Larwy złowione w stawie górskim w Rumunii. W Niemczech zasiedla strefę krenalu i rhitralu oraz drobne zbiorniki wód stojących.

</doc>
<doc id="792906" url="https://pl.wikipedia.org/wiki?curid=792906" title="Lutomierz-Kolonia">
Lutomierz-Kolonia

Lutomierz-Kolonia (niem. "Seherrsgrund") – kolonia wsi Lutomierz w Polsce, położona w województwie dolnośląskim, w powiecie ząbkowickim, w gminie Stoszowice.
W latach 1975–1998 kolonia administracyjnie należała do województwa wałbrzyskiego.
Do końca 2017 roku samodzielna kolonia "Lutomierz".

</doc>
<doc id="792909" url="https://pl.wikipedia.org/wiki?curid=792909" title="Kostiantyn Riabenko">
Kostiantyn Riabenko

Kostiantyn Wołodymyrowycz Riabenko, ukr. Костянтин Володимирович Рябенко (ur. 26 kwietnia 1983 w Kijowie) – ukraiński hokeista, reprezentant Ukrainy.
Kariera.
Występował w polskiej lidze w barwach drużyny z Sanoka (wraz z nim w sezonie 2005/2006 jego rodacy: Ołeksandr Panczenko, Mykoła Worosznow). Od końca listopada 2014 zawodnik rumuńskiego klubu Dunărea Galați. W sezonie 2014/2015 w drużynie występowali wraz z nim rodacy Serhij Czernenko, Witalij Donika, Dmytro Nimenko, Roman Szczerbatiuk. Od lipca 2016 zawodnik Krywbasa Krzywy Róg.
Brał udział w turniejach zimowej uniwersjady edycji 2003, 2005. Uczestniczył w turniejach mistrzostw świata w 2013, 2015.

</doc>
<doc id="792910" url="https://pl.wikipedia.org/wiki?curid=792910" title="Leon Ulrich">
Leon Ulrich

Leon Ulrich, Ulrich de Ulrichstal, Ulrych (ur. 1811 w Urzędowie, zm. w listopadzie 1885 w Bordeaux) – polski tłumacz, znany z przekładów utworów Williama Shakespeare'a.
W 1828 rozpoczął studia prawnicze na Królewskim Uniwersytecie Warszawskim, poznał w tym czasie Zygmunta Krasińskiego. Po powstaniu listopadowym (w czasie którego jako podporucznik otrzymał Złoty Krzyż Orderu Virtuti Militari) wyemigrował do Francji i osiadł w Bordeaux. Tam uczył i pracował nad przekładami sztuk Shakespeare'a. Jako jedyny z polskich tłumaczy w XIX wieku przetłumaczył wszystkie dramaty Shakespeare'a. Część jego przekładów po raz pierwszy ukazała się w trzytomowej edycji "Dzieła dramatyczne Williama Shakespeare (Szekspira)" (1875-1877) pod redakcją Józefa Ignacego Kraszewskiego, razem z tłumaczeniami Józefa Paszkowskiego i Stanisława E. Koźmiana. Dzięki temu cała trójka stała się znana. Pełne, pojawiło się w 1895 r.

</doc>
<doc id="792912" url="https://pl.wikipedia.org/wiki?curid=792912" title="Limnephilus borealis">
Limnephilus borealis

Limnephilus borealis – owad z rzędu chruścików (Insecta: Trichoptera), z rodziny Limnephilidae. Larwy budują przenośne domki z fragmentów detrytusu.
Gatunek północno-palearktyczny, występuje w Alpach, subalpejskich górach, środkowo- i zachodnioeuropejskich nizinach, Anglii, Skandynawii. Larwy spotykane w jeziorach i zarośniętych odcinkach rzek. W Polsce podawany głównie z północnej części kraju. Limnebiont, preferuje strefę szuwarów oraz jeziora lobeliowe.
Na Pojezierzu Pomorskim spotykany w jeziorach lobeliowych oraz jeziorach Niziny Szczecińskiej, głównie w szuwarach, sporadycznie w napływkach. Raczej rzadko spotykany w jeziorach Pojezierza Mazurskiego, najwięcej larw złowiono w jez. Skanda, wśród trzcin, manny i turzyc. W niektórych jeziorach larwy spotykane w osoce lub ramienicach, najczęściej jednak w strefie helofitów. Imagines złowione nad jez. Śniardwy oraz Oświn. W Dolinie Narwi i Dolinie Biebrzy larwy spotykane w starorzeczach i zbiornikach okresowych. Larwy liczne w dużych limnokrenach Wyżyny Krakowsko-Częstochowskiej.
W Finlandii pospolity, w jeziorach, stawach i zbiornikach okresowych. Imagines łowione nad jeziorami w różnych częściach Europy.

</doc>
<doc id="792917" url="https://pl.wikipedia.org/wiki?curid=792917" title="Józef Paszkowski">
Józef Paszkowski

Józef Edmund Paszkowski (ur. 3 stycznia 1817 w Warszawie, zm. 17 kwietnia 1861 w Warszawie) – polski poeta i tłumacz, wsławił się przekładami dramatów Williama Shakespeare’a.
Życiorys.
Praktycznie całe życie spędził w Warszawie.
Początkowo pracował jako nauczyciel, w późniejszym okresie życia całkowicie poświęcił się pracy przekładowej. W 1875 r. w Warszawie ukazało się, pod redakcją J.I. Kraszewskiego, wydanie zebranych dramatów Szekspira pt. "Dzieła dramatyczne Williama Shakespeare (Szekspira)" w tłumaczeniach Paszkowskiego, Leona Ulricha oraz Stanisława Egberta Koźmiana. Wydanie to sprawiło, że cała trójka tłumaczy stała się szeroko znana.
Tłumaczył także wiele innych arcydzieł światowej literatury, m.in. Fausta, "Don Carlosa" Schillera, "Kaina" Byrona, "Hernaniego" Hugo i poematy Homera.
Był encyklopedystą. Wymieniony został jako redaktor Encyklopedii obrazowej systematycznej wydanej w Warszawie w latach 1835-1838.
Spoczywa na cmentarzu Powązkowskim w Warszawie (Kwatera 178-6-20/21).

</doc>
<doc id="792919" url="https://pl.wikipedia.org/wiki?curid=792919" title="Limnephilus centralis">
Limnephilus centralis

Limnephilus centralis – gatunek owada z rzędu chruścików, z rodziny bagiennikowatych (Limnephilidae). 
Występuje w prawie całej Europie (z wyjątkiem Włoch, prowincji pontyjskiej, Islandii), larwy zasiedlają jeziora, strumienie i wody słonawe. Limnefil, zasiedlający strefę szuwarów.
Trzy larwy złowiono w jez. Łąkie na Poj. Pomorskim, a kilkanaście larw w jez. Czarnym i Dłużek na Poj. Olsztyńskim, w napływkach i trzcinach.
W Finlandii i na Łotwie bardzo pospolity w stawach, zbiornikach okresowych i kanałach, sporadycznie w jeziorach, spotykany w stawach i bagnach Irlandii.

</doc>
<doc id="792921" url="https://pl.wikipedia.org/wiki?curid=792921" title="Kontener organizacji wyżywienia">
Kontener organizacji wyżywienia

Kontener do organizacji wyżywienia – specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Podczas prowadzonych długotrwałych akcji ratowniczych lub krótkich, lecz bardzo uciążliwych dla ratowników, należy zapewnić im warunki aby mogli zregenerować siły przed dalszymi działaniami. Konieczne jest przygotowanie posiłków dla ratowników na miejscu akcji. Zastosowanie kontenera znacznie zmniejsza trudności związane z prowadzeniem działań.
Kuchnia wraz z polową stołówką wyposażona jest w instalacje: elektryczną z własnym agregatem prądotwórczym (istnieje możliwość zasilania zewnętrznego), grzewczą, wentylacyjną, wodną, zbiornik wody do celów sanitarnych, zbiornik na ścieki z możliwością odprowadzenia na zewnątrz, dodatkowo pojemniki o pojemności 20 l wody do celów konsumpcyjnych z możliwością przechowywania przez dwa miesiące, zewnętrzne urządzenie rozgłaszające.
Kontener izolowany termicznie, lakierowany na kolor czerwony / RAL 3000/.
Ściany wewnętrzne wyłożone materiałami łatwymi do utrzymania w czystości.
Podłogi w wykonaniu antypoślizgowym.
Wyposażenie.
Wyposażenie wnętrza:
Wyposażenie jest zabezpieczone przed przemieszczaniem się w czasie transportu. Elementy wyposażenia zabezpieczają cykl jednorazowego wydania posiłków dla 40 osób i spełniają wymagania BHP oraz higieniczno-sanitarne.
Dane techniczne:

</doc>
<doc id="792933" url="https://pl.wikipedia.org/wiki?curid=792933" title="Stanisław Piętak">
Stanisław Piętak

Stanisław Piętak (ur. 3 sierpnia 1909 w Wielowsi, zm. 27 stycznia 1964 w Warszawie) – polski poeta i prozaik.
Życiorys.
Urodził się w rodzinie Karola i Barbary. Był najmłodszym z rodzeństwa, jego siostra Maria urodziła się w 1904 roku, a brat Franciszek w 1907 roku. Jego krewnym był Ferdynand Kuraś, poeta, pisarz ludowy. Ojciec dwukrotnie wyjeżdżał do USA po zarobek. W czasie drugiego wyjazdu ojca wybuchła I wojna światowa. Lata głodu i niepewności naznaczyły go na całe życie. Przyszły poeta w dzieciństwie ciężko chorował, co także miało wpływ na jego późniejszą twórczość. Poezja jego jest wynikiem szoku kulturowego, jaki przeżył młody chłop wychowany w tradycyjnej kulturze wiejskiej z zasadami poezji awangardowej Peipera i Przybosia. Po ukończeniu gimnazjum w Tarnobrzegu, studiował polonistykę na Uniwersytecie Jagiellońskim, po przerwaniu nauki wyjechał do Warszawy, gdzie pracował w Związku Literatów Polskich i działał w pismach młodzieżowych.
Pod koniec 1937 roku opublikował powieść „Młodość Jasia Kunefała”, za którą w 1938 roku otrzymał Nagrodę Młodych Polskiej Akademii Literatury.
W czasie II wojny światowej przebywał w Wielowsi, współpracował z organizacją „Odwet” Władysława Jana Jasińskiego „Jędrusia” oraz uczestniczył w tajnym nauczaniu.
W 1944 roku brał udział w działalności społecznej i politycznej w Tarnobrzegu, następnie w Lublinie. Rok później wyjechał do Łodzi, gdzie został prezesem tamtejszego Oddziału Związku Literatów Polskich. W 1946 roku poślubił Aleksandrę Kosińską. Jednym z trzech ich synów był Piotr Piętak. Od 1956 roku mieszkał w Warszawie, gdzie pracował w redakcji „Tygodnika Kulturalnego”. Zginął śmiercią samobójczą, wyskakując z okna 27 stycznia 1964 roku. Został pochowany na Cmentarzu Wojskowym na Powązkach w Warszawie (kwatera C2-9-15).
Znaczenie.
Był jednym z najwybitniejszych poetów pokolenia okresu międzywojennego oraz wywodzących się z nurtu wiejskiego literatury polskiej. Początkowo związany z awangardą krakowską, później z tzw. "czechowiczanką", której największa aktywność literacka przypada na lata trzydzieste XX wieku. Autor nastrojowej, wizyjnej liryki opartej na motywach wiejskich. Na motywach jego powieści zrealizowano w 1987 roku serial telewizyjny "Ucieczka z miejsc ukochanych". Od 1965 do 1994 roku była przyznawana nagroda im. Stanisława Piętaka.

</doc>
<doc id="792934" url="https://pl.wikipedia.org/wiki?curid=792934" title="Robert Greene">
Robert Greene

Robert Greene (ur. 1558, zm. 3 września 1592) – angielski pisarz, autor sztuk teatralnych, krytyk. 
Życie.
Urodził się w Norwich, edukację odebrał na Uniwersytecie Cambridge – licencjat otrzymał w roku 1580 w St John’s College, a tytuł magistra w roku 1583 w Clare College. Był jedną z pierwszych osób na Wyspach, które zarabiały na życie pisząc. Wiele podróżował. Znał z lektury oryginalnych tekstów autorów włoskich, którym jako pisarz najwięcej zawdzięczał. Początkowo prowadził życie krańcowo swobodne, by z czasem stać się przedstawicielem skrajnego purytanizmu. Umarł 3 września w 1592 na skutek obżarstwa. 
Opowieści i pamflety.
Greene należał do największych twórców beletrystyki epoki elżbietańskiej. Jego najważniejszymi opowieściami są "Pandosto" (1588), "Permides the Blacksmith" (1588) i "Menaphon" (1589). Pierwszy z tych utworów podsunął Szekspirowi fabułę do "Opowieści zimowej". 
Greene jest też autorem cyklu autobiograficznego. Rozpoczyna go Greenes Mourning Garment (1590) i Greenes Never too late (1590), kończy zaś wynurzeniami na łożu śmierci "Greene's Groats-worth of Wit bought with a Million of Repentance", w którym krytykuje Williama Shakepseare'a, oskarżając go o to, że popełnia plagiat, a także o to, że jest tylko aktorem, który śmie pisać sztuki. W opisach z życia Londynu "Notable Discovery of Coosnage" (1591), "The Defence of Conny-Catcher" (1592) obnaża łotrostwa życia miejskiego. W swoich utworach Greene w zgryźliwy sposób portretuje świat łotrów i cyganerii, szczególnie natrząsając się z młodego "Shakescene", który łata stare sztuki. 
Sztuki.
W swoich komediach Greene szuka tego co się podoba prostej publiczności. Wprowadza na scenę zakochanych młodych, mających wysokie poczucie godności bohaterów z gminu, patriotyzm, efektowne triki sceniczne, humor. Zachowane sztuki Greene'a powstały w następującej kolejnościː
Greene'owi przypisywano też pewien udział w powstaniu takich utworów jakː "Selimus", "The Troublesome Raigne of John", "The First Part of the Contention betwixt the Houses of Yorke and Lancaster" oraz "The True Tragedie of Richard Duke of Yorke". Nie można jednak tego dowieść. Wiele natomiast wskazuje na to, że ostatnią jego komedią był "George a Greene, the Pinner of Wakefield" (druk 1599), w której pojawia się Robin Hood i jego leśny kolega, dziarski Pinner (gajowy?), nie ustępujący prawdziwym rycerzom. Greene rozwinął komedię angielską, której podstawy dał Lyly, wprowadzając zawiłą akcję, większe poczucie prawdopodobieństwa i proste uczucia ludzkie.

</doc>
<doc id="792936" url="https://pl.wikipedia.org/wiki?curid=792936" title="−0">
−0



</doc>
<doc id="792937" url="https://pl.wikipedia.org/wiki?curid=792937" title="Melecy Smotrycki">
Melecy Smotrycki



</doc>
<doc id="792939" url="https://pl.wikipedia.org/wiki?curid=792939" title="GeForce 2 Ultra">
GeForce 2 Ultra



</doc>
<doc id="792940" url="https://pl.wikipedia.org/wiki?curid=792940" title="William Berkeley">
William Berkeley

William FitzHardinge Berkeley (ur. 26 grudnia 1786, zm. 10 października 1857 w Berkeley Castle w hrabstwie Gloucestershire) – brytyjski arystokrata, najstarszy syn Fredericka Berkeleya, 5. hrabiego Berkeley i Mary Cole, córki Williama Cole’a.
Rodzice Williama wzięli ślub w 1785 r., jednak nie został on uznany przez Parlament, w związku z czym Frederick Mary zawarli ponownie związek małżeński w 1796 r. Dzieci urodzone przed tą datą zostały uznane za dzieci nieślubne. Po śmierci ojca w 1810 r. tytuł hrabiowski przypadł młodszemu bratu Williama, Thomasowi, pierwszemu dziecku urodzonemu po powtórnej ceremonii. William otrzymał tylko większość rodowych posiadłości ziemskich. Próbował jeszcze dochodzić swoich praw do tytułu parowskiego, ale jego roszczenia zostały w 1811 r. odrzucone przez Izbę Lordów, a późniejsze próby również były bezskuteczne.
W latach 1810-1811 zasiadał w Izbie Gmin jako reprezentant okręgu Gloucester. 10 września 1831 r. otrzymał parowski tytuł barona Segrave i zasiadł w Izbie Lordów. 17 sierpnia 1841 r. został 1. hrabią FitzHardinge. W latach 1836-1857 był Lordem Namiestnikiem Gloucestershire.
Nigdy się nie ożenił i nie pozostawił potomstwa. Po jego śmierci obydwa tytuły parowskie wygasły.

</doc>
<doc id="792943" url="https://pl.wikipedia.org/wiki?curid=792943" title="Hrabia FitzHardinge">
Hrabia FitzHardinge

Baronowie Segrave 1. kreacji (parostwo Zjednoczonego Królestwa)
Hrabiowie FitzHardinge 1. kreacji (parostwo Zjednoczonego Królestwa)

</doc>
<doc id="792946" url="https://pl.wikipedia.org/wiki?curid=792946" title="Thomas Rymer">
Thomas Rymer

Thomas Rymer (ur. 1641 - 1713) - angielski krytyk i historyk, młodszy syn Ralpha Rymera, absolwent Cambridge, zarządca majątku "Brafferton" w hrabstwie Yorkshire. 
Był tłumaczem dzieł Arystotelesa i Cycerona. Pracował też jako krytyk, tworząc utwory na temat zarówno pisarzy antycznych, jak i jemu współczesnych. Jest znany m.in. z utworu "Short View of Tragedy" (1693), w którym przedstawił swój punkt widzenia na prace Williama Shakespeare'a i Bena Jonsona. 

</doc>
<doc id="792950" url="https://pl.wikipedia.org/wiki?curid=792950" title="GeForce 2 Pro">
GeForce 2 Pro



</doc>
<doc id="792951" url="https://pl.wikipedia.org/wiki?curid=792951" title="Limnephilus coenosus">
Limnephilus coenosus

Limnephilus coenosus – gatunek owada z rzędu chruścików, z rodziny bagiennikowateych (Limnephilidae). Larwy budują przenośne domki z fragmentów detrytusu.
Gatunek eurosyberyjski, nie występuje na Półwyspie Iberyjskim, Apenińskim, w Grecji, prowincji pontyjskiej, Islandii; larwy spotykane w jeziorach, torfowiskach i strumieniach, tyrfofilny limnefil (tylko w górach), acidobiont lub acidotolerancyjny, zimnolubny.
Kilkanaście larw złowiono w jeziorach wysokogórskich Karkonoszy. W Tatrach występuje w jeziorach pasma lasu oraz jeziorach silnie zakwaszonych (pH poniżej 5) razem z "Oligotricha striata". W Rumunii larwy spotykane w stawach wysokogórskich, w Niemczech uważany za gatunek tyrfofilny występujący w strefie rhitralu.

</doc>
<doc id="792953" url="https://pl.wikipedia.org/wiki?curid=792953" title="Charles Le Brun">
Charles Le Brun

Charles Le Brun (Lebrun) (ochrz. 24 lutego 1619 w Paryżu, zm. 12 lutego 1690, tamże) – francuski malarz, architekt i dekorator okresu baroku, współtwórca stylu Ludwika XIV.
Życiorys.
Był synem rzeźbiarza Nicolasa Le Bruna. Od 1632 uczył się u François Perriera, dwa lata później u Simona Voueta. W 1637 wyjechał do Fontainebleau. W 1638 uzyskał tytuł malarza nadwornego. W l. 1642-45 przebywał w Rzymie, gdzie kształcił się u Poussina, ulegając zarazem wpływowi Pietra da Cortony. W 1646 wrócił do Paryża. W 1648 uczestniczył w założeniu Akademii Królewskiej, której został profesorem, a od 1668 rektorem. W roku 1664, dzięki poparciu Jean-Baptiste Colberta, ministra Ludwika XIV, został mianowany pierwszym malarzem królewskim, a w 1663 generalnym kustoszem królewskich zbiorów sztuki oraz pierwszym dyrektorem Manufacture des Gobelins.
Według jego koncepcji powstały Galeria Zwierciadlana, salony Wojny i Pokoju oraz Schody Ambasadorów w Wersalu. Ozdobił Galerię Apollina w Luwrze i Galerię Herkulesa w hôtelu Lambert. Dekorował również pałace w Sceaux i w Marly-le-Roi.
W 1667 opublikował pracę o ekspresji w sztuce pt. "Méthode pour apprendre à dessiner les passions".
Malował liczne obrazy sztalugowe o tematyce mitologicznej, religijnej, alegorycznej i historycznej, portrety oraz kartony do tapiserii (serie: "Żywioły, Pory roku, Historia Ludwika XIV, Historia Aleksandra Wielkiego, Królewskie pałace"). Jego styl łączył w sobie cechy klasycyzmu Poussina i dojrzałego baroku włoskiego.
Cechuje go dążenie do przepychu i monumentalizmu, realizowane paletą miedzianych i ciemnobłękitnych, przyszarzałych odcieni.
Jego uczniami byli m.in.: Charles de La Fosse, Jean Jouvenet i René Antoine Houasse

</doc>
<doc id="792957" url="https://pl.wikipedia.org/wiki?curid=792957" title="GeForce 2 Gts">
GeForce 2 Gts



</doc>
<doc id="792958" url="https://pl.wikipedia.org/wiki?curid=792958" title="Koba Cakadze">
Koba Cakadze

Koba Wardenowicz Cakadze (, , ur. 19 sierpnia 1934 w Bakuriani) – gruziński skoczek narciarski reprezentujący Związek Radziecki. Czterokrotny olimpijczyk (1956, 1960, 1964 i 1972), czterokrotny uczestnik mistrzostw świata w narciarstwie klasycznym (1958, 1962, 1966 i 1970), raz brał udział w mistrzostwach świata w lotach narciarskich (1973). Wielokrotny medalista mistrzostw Związku Radzieckiego, rekordzista Gruzji w długości skoku narciarskiego mężczyzn.
Jego syn, Kachaber Cakadze, również był skoczkiem narciarskim, trzykrotnie startował na zimowych igrzyskach olimpijskich jako reprezentant Gruzji.
Życiorys.
31 grudnia 1955 w Oberstdorfie zadebiutował w Turnieju Czterech Skoczni, zajmując 14. miejsce. 5 dni później w Innsbrucku wygrał trzecie zawody Turnieju Czterech Skoczni 1955/56. Czterokrotny uczestnik igrzysk olimpijskich (Cortina d’Ampezzo 1956 – 30. miejsce, Squaw Valley 1960 – 9. lokata, Innsbruck 1964 – 27. miejsce, Sapporo 1972 – 9. miejsce na skoczni 70-metrowej, 35. miejsce na 90-metrowej). Sześciokrotny (1953, 1956, 1960, 1962, 1969, 1972) mistrz Związku Radzieckiego, mistrz Spartakiady Narodów ZSRR w 1962, trzykrotnie (1968, 1970, 1972) zdobył Puchar Związku Radzieckiego.
Jego rekord życiowy wynosił 142 metry – ustanowił go 10 lutego 1967 na Vikersundbakken w Vikersund podczas zawodów Tygodnia Lotów Narciarskich. Rezultat ten uznawany jest za rekord Gruzji w długości skoku narciarskiego mężczyzn.

</doc>
<doc id="792960" url="https://pl.wikipedia.org/wiki?curid=792960" title="Szemrany">
Szemrany

Szemrany – album muzyczny nagrany przez zespół Koli i wydany w czerwcu 1999. Dotychczas jest jedyną płytą wydaną przez Koli.
W utworach można usłyszeć fragmenty m.in.:
Niektóre utwory korespondują ze starymi warszawskimi piosenkami, np. "Tingel Tangel" jest odpowiedzią na piosenkę Stanisława Grzesiuka "Apaszem Stasiek był". Natomiast "Chama Koleje Losu" opowiadają o rozwoju kariery Nikodema Dyzmy. Utwór "Himila i Maklaka Pamięci Żałobny Rapsod" w pełni nawiązuje do filmu "Wniebowzięci", czerpiąc z niego niektóre cytaty będące wypowiedziami Zdzisława Maklakiewicza i Jana Himilsbacha.
W 1999 roku album uzyskał nominację do nagrody polskiego przemysłu fonograficznego Fryderyka w kategorii „najlepszy album rap/hip-hop”. 16 maja 2011 ukazało się wznowienie albumu w formatach CD oraz LP. Wersja CD zawiera wcześniej niepublikowany utwór – „Popłyniemy”.
Muzycy.
oraz:

</doc>
<doc id="792962" url="https://pl.wikipedia.org/wiki?curid=792962" title="Charles Lamb">
Charles Lamb

Charles Lamb (ur. 10 lutego 1775 w Londynie, zm. 27 grudnia 1834 w Edmonton) – angielski pisarz i poeta, najbardziej znany jako autor esejów ("Essays of Elia", 1823) oraz książki dla dzieci "Tales from Shakespeare" (1807), w której razem ze swoją siostrą, Mary Lamb, w jasny i przystępny dla młodych czytelników sposób przedstawił niektóre utwory Williama Szekspira. W innych pracach podejmował się krytyki utworów Szekspira.
Trudności finansowe, które pojawiły się w jego rodzinie, zmusiły go do podjęcia pracy w Brytyjskiej Kompanii Wschodnioindyjskiej w 1792 roku. Napisał wówczas m.in. utwór " John Woodvil". 
Jedna z jego sztuk, zatytułowana "Mr H", była wystawiana w Theatre Royal przy Drury Lane. 

</doc>
<doc id="792964" url="https://pl.wikipedia.org/wiki?curid=792964" title="Bass małogębowy">
Bass małogębowy

Bass małogębowy ("Micropterus dolomieu") – słodkowodna, drapieżna ryba okoniokształtna z rodziny bassowatych. Poławiana przez wędkarzy.
Występowanie: Ameryka Północna. Introdukowany do wielu państw dla sportowego połowu ryby.
W naturze osiąga od 30 do 40 cm długości. Liczba łusek w linii nabocznej 72-78.
Żywi się głównie bezkręgowcami

</doc>
<doc id="792965" url="https://pl.wikipedia.org/wiki?curid=792965" title="Micropterus dolomieu">
Micropterus dolomieu



</doc>
<doc id="792966" url="https://pl.wikipedia.org/wiki?curid=792966" title="GeForce 2 MX 400">
GeForce 2 MX 400



</doc>
<doc id="792967" url="https://pl.wikipedia.org/wiki?curid=792967" title="Jeziora oligotroficzne">
Jeziora oligotroficzne



</doc>
<doc id="792968" url="https://pl.wikipedia.org/wiki?curid=792968" title="Sztuczna grawitacja">
Sztuczna grawitacja

Sztuczna grawitacja – pozorna siła ciążenia wywołana sztucznie, przez siłę przyspieszającą inną niż siła grawitacji dużej masy (np. planety). Sztuczną grawitację rozpatruje się jako element niezbędny do bardzo długiego pobytu człowieka w warunkach nieważkości w przestrzeni kosmicznej.
Sztuczna grawitacja w fantastyce naukowej.
Sztuczna grawitacja pojawia się często na pokładach statków kosmicznych w utworach science-fiction. Zazwyczaj owe statki nie obracają się, a zasada generowania sztucznego ciążenia nie jest wyjaśniona.

</doc>
<doc id="792969" url="https://pl.wikipedia.org/wiki?curid=792969" title="Limnephilus decipiens">
Limnephilus decipiens

Limnephilus decipiens – gatunek owada z rzędu chruścików, z rodziny bagiennikowatych (Limnephilidae).
Gatunek eurosyberyjski, w Europie nie występuje w Hiszpanii, na Półwyspie Apenińskim i w Arktyce. Larwy poławiane w strefie rhitralu, potamalu, w jeziorach i wodach słonawych. Występuje w całej Polsce. Limnebiont, preferuje roślinność wynurzoną strefy szuwarowej i oczeretowej oraz dno bogate w gruboziarnisty detrytus.
Larwy spotykane w jeziorach Niziny Szczecińskiej oraz często w jeziorach Pojezierza Mazurskiego. Larwy łowiono w helofitach: "Glyceria", "Typha", "Phragmites", czasami w szuwarach i na dnie niezarośniętym. Nieliczne larwy łowiono w starorzeczach (w tym jez. Nieciecz) Doliny Narwi. W Wigrach rzadki, w zatokach gęsto zarosłych. W Jeziorze Kierskim (Pojezierze Wielkopolskie) larwy spotykane bardzo często w oczeretach, sporadycznie w "Batrachium" sp. i "Chara" sp.
W Finlandii bardzo pospolity, w jeziorach, stawach, zbiornikach okresowych i w zalewach morskich. Larwy łowione w jeziorach Karelii, Estonii, Litwy i Łotwy, wydaje się, że unika zamulenia i wód dystroficznych. W jeziorach Niemiec larwy spotykane wśród skrzypów, czasami w siedliskach bagiennych oraz na bezleśnych brzegach. W Islandii larwy występują w strefie oczeretów i szuwarów w zbiornikach bagiennych. Imagines łowiono nad Balatonem i górskimi jeziorami Jugosławii. Spotykany w jeziorach Europy Zachodniej.

</doc>
<doc id="792970" url="https://pl.wikipedia.org/wiki?curid=792970" title="I Liceum Ogólnokształcące im. ks. A. J. Czartoryskiego w Puławach">
I Liceum Ogólnokształcące im. ks. A. J. Czartoryskiego w Puławach



</doc>
<doc id="792971" url="https://pl.wikipedia.org/wiki?curid=792971" title="Jeziora eutroficzne">
Jeziora eutroficzne



</doc>
<doc id="792972" url="https://pl.wikipedia.org/wiki?curid=792972" title="United Kingdom 1">
United Kingdom 1



</doc>
<doc id="792973" url="https://pl.wikipedia.org/wiki?curid=792973" title="UK 1">
UK 1



</doc>
<doc id="792974" url="https://pl.wikipedia.org/wiki?curid=792974" title="S-51 (samobieżne działo polowe)">
S-51 (samobieżne działo polowe)

S-51 ("С-51") – radzieckie prototypowe samobieżne działo polowe opracowane w latach 40. XX wieku. Pojazd zbudowany był na podwoziu czołgu ciężkiego KW-1S a jego uzbrojenie stanowiła haubica B-4 wz. 1931 kalibru 203 mm.
Prototypowy egzemplarz pojazdu zbudowano w lutym 1944 roku. S-51 nigdy jednak nie wszedł do produkcji seryjnej ze względu na liczne wady konstrukcyjne, które wynikały z nieprzystosowania podwozia KW-1S do umieszczenia na nim działa tak dużego kalibru. Należał do nich znaczny odrzut powodujący duży dyskomfort załogi oraz mający niekorzystny wpływ na celność haubicy. Dodatkowym problemem była niewystarczająca liczba dostępnych haubic B-4. Jeszcze w tym samym roku opracowano podobny pojazd na podwoziu czołgu IS-85 wyposażony w armatę Br-2 wz. 1935 kalibru 152 mm, który otrzymał oznaczenie S-59. Jako że pojazd doświadczał podobnych problemów co S-51, również on nie trafił do seryjnej produkcji.

</doc>
<doc id="792976" url="https://pl.wikipedia.org/wiki?curid=792976" title="GeForce 2 MX 200">
GeForce 2 MX 200



</doc>
<doc id="792978" url="https://pl.wikipedia.org/wiki?curid=792978" title="Atleta">
Atleta

Atleta (łac. "athleta": zapaśnik z gr. "ἀθλητής") – osoba o ponadprzeciętnej budowie ciała, sile fizycznej, zręczności i wytrzymałości.
Po raz pierwszy pojęcie to zostało wprowadzone w starożytnej Grecji (gr. "άθλος, athlos": konkurs), miało określać osobę biorącą udział w zawodach sportowych. Słowo to współcześnie ma podobne znaczenie, choć mianem atlety zwykło się określać głównie zawodników biorących udział w zawodach lekkoatletycznych. 
Większość profesjonalnych atletów utrzymuje się w wysokiej dyspozycji fizycznej dzięki odpowiednio dobranej diecie i stałym ćwiczeniom. 
Ze względu na to, że pojęcie to przetrwało od czasów starożytnych, do słynnych atletów zaliczyć można postaci zapisane w historii zarówno przed wieloma wiekami (np. mityczny Herkules), jak i współczesnych sportowców (np. Maurice Greene czy Stefan Holm).

</doc>
<doc id="792981" url="https://pl.wikipedia.org/wiki?curid=792981" title="GeForce 2 MX">
GeForce 2 MX



</doc>
<doc id="792984" url="https://pl.wikipedia.org/wiki?curid=792984" title="Monasterzysko Małe">
Monasterzysko Małe

Monasterzysko Małe – mała osada w Polsce położona w województwie pomorskim, w powiecie sztumskim, w gminie Stary Dzierzgoń.
Wieś wchodzi w skład sołectwa Matule.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Monasterzysko: Monasterzysko Wielkie

</doc>
<doc id="792993" url="https://pl.wikipedia.org/wiki?curid=792993" title="Bildudalur">
Bildudalur



</doc>
<doc id="792999" url="https://pl.wikipedia.org/wiki?curid=792999" title="Wskaźnik twarzowy">
Wskaźnik twarzowy



</doc>
<doc id="793002" url="https://pl.wikipedia.org/wiki?curid=793002" title="Uszak bzowy">
Uszak bzowy

Uszak bzowy ("Auricularia auricula-judae" (Bull.) Quél.) – gatunek grzybów z rodziny uszakowatych ("Auriculariaceae"). 
Systematyka i nazewnictwo.
Pozycja w klasyfikacji według Index Fungorum: "Tremella, Auriculariaceae, Auriculariales, Auriculariomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1789 r. Jean Baptiste Bulliard nadając mu nazwę "Tremella_auricula-judae". Obecną, uznaną przez Index Fungorum nazwę nadał mu w 1886 r. Lucien Quélet, przenosząc go do rodzaju "Auricularia". 
Synonimów naukowych ma ok. 40. Niektóre z nich:
Nazwę polską podali Barbara Gumińska i Władysław Wojewoda w 1968. W polskim piśmiennictwie mykologicznym gatunek ten opisywany był też jako grzyb brzozowy, judaszowe uszy, uszak judaszowy, ucho judaszowe, ucho bzowe. 
Morfologia.
Średnica 2–10 cm, kształt początkowo kielichowaty, później miseczkowaty, na koniec tarczowaty i rozpostarty. Czasami kształtem przypomina ucho. Owocnik jest powyginany i żyłkowato żebrowaty. Górna powierzchnia jest brązowa, matowa, delikatnie zamszowa, a czasami oszroniona. Zarodniki powstają na dolnej powierzchni, która ma czerwonobrązowy kolor i jest błyszcząca, gładka, a u dojrzałych owocników biaława od zarodników. Podczas wilgotnej pogody owocnik jest galaretowaty i prześwitujący. Podczas suchej pogody owocniki mogą zaschnąć i wówczas są korkowate lub rogowate, a ich wewnętrzna strona przybiera barwę od czarnobrązowej przez brązowofioletową do czarnosiwej. Jednak po dłuższych opadach deszczu znów nasiąkają wodą i odzyskują galaretowatość i sprężystość. 
Cienki, galaretowato-sprężysty, bez zapachu, o łagodnym smaku.
Biały, nieamyloidalny. Zarodniki wielkości 16–23 × 6–7 µm.
Występowanie i siedlisko.
Gatunek kosmopolityczny. Poza Antarktydą występuje na wszystkich kontynentach, a także na wielu wyspach. W Polsce jest pospolity.
Rozwija się na osłabionym lub martwym drewnie w lasach, zaroślach, parkach, ogrodach, przy drogach. Najczęściej spotykany jest na bzie czarnym, ale także na wielu innych gatunkach drzew liściastych (szczególnie na klonach i olchach), na iglastych wyjątkowo. Rośnie w ciągu całego roku, a podczas łagodnej zimy występuje nawet w czasie późnej wiosny na pniakach i pniach. W czasie długotrwałej wilgotnej pogody często tworzy całe kępy owocników. 
Znaczenie.
Pasożyt lub saprotrof. Grzyb jadalny. W Europie jest rzadko zbierany, wysoko ceniony jest w kuchni chińskiej i japońskiej. Jest składnikiem wielu potraw. Jest prawie pozbawiony smaku, spożywany jest ze względu na swoją chrząstkowatą konsystencję.
Uszak posiada także właściwości lecznicze. Pozytywnie wpływa na organizm aktywując układ odpornościowy, ale również działa przeciwzapalnie, przeciwzakrzepowo, przeciwnowotworowo, przeciwbakteryjnie i przeciwwirusowo. Jest wartościowym uzupełnieniem diety zimowej. 
Gatunki podobne.
Uszaka bzowego można pomylić z uszakiem skórnikowatym ("Auricularia mesenterica"), który ma włoskowato-strefowaną górną powierzchnię.

</doc>
<doc id="793010" url="https://pl.wikipedia.org/wiki?curid=793010" title="Babbit (stop)">
Babbit (stop)

Babbit – stop łożyskowy z zawartością 83–88% cyny, 8–10% antymonu, 3–6% miedzi i 0,5% ołowiu. Stop ten jest używany na silnie obciążonych panewkach łożysk ślizgowych, np. w silnikach lotniczych i samochodowych. Opracowany w 1839 roku przez Isaaca Babbitta w Taunton, Massachusetts, USA.

</doc>
<doc id="793013" url="https://pl.wikipedia.org/wiki?curid=793013" title="Podział administracyjny Słowenii">
Podział administracyjny Słowenii

Konstytucja.
Władze samorządowe w Słowenii gwarantuje artykuł 9 konstytucji państwowej. Ponadto Rozdział Piąty konstytucji jest w całości poświęcony samorządności. Umożliwia obywatelom państwa sprawowanie lokalnych rządów poprzez okręgi samorządowe – gminy i inne lokalne organizacje.
Obok gmin konstytucja umożliwia także istnienie gmin miejskich, które mogą być wspierane dodatkowymi uprawnieniami nadanymi przez rząd Słowenii. Konstytucja przewiduje również możliwość tworzenia regionów z kilku gmin, które wyrażą taką wolę.
O organach samorządu konstytucja wspomina także w wielu innych artykułach, m.in. w działach dotyczących podatków, budżetu, ochrony dziedzictwa kulturowego czy też rzecznika praw obywatelskich.
Inne akty prawne dotyczące samorządności w Słowenii to między innymi ustawa o samorządach lokalnych, ustawa o wyborach lokalnych, ustawa o sposobie tworzenia gmin i ustalania ich terytorium, ustawa o finansowaniu gmin.
Struktura władz lokalnych.
Konstytucja gwarantuje istnienie gmin i regionów. Jednak ustawy, które umożliwiałyby praktyczne utworzenie tych ostatnich, są nadal w toku prac parlamentu.
Gmina może obejmować pojedynczą, lokalną społeczność lub też stanowić ich grupę, jeżeli łączą ich wspólne potrzeby i interesy. Gmina może być powołana w drodze ustawy po przeprowadzeniu referendum w danym regionie. Mówi o tym artykuł 139 konstytucji.
Ustawa o samorządzie lokalnym określa warunki, które musi spełniać gmina. Przede wszystkim gmina musi liczyć co najmniej 5 tysięcy mieszkańców. Wyjątek od tego stanowi przypadek, gdy gminę ustanawia się na terenie o wyjątkowej sytuacji lokacyjnej, historycznej lub z powodów ekonomicznych. W myśl tej ustawy gmina musi zagwarantować warunki dostępności do podstawowej edukacji i opieki zdrowotnej, usług pocztowych, bibliotek.
Obok gmin konstytucja umożliwia także tworzenie gmin miejskich. Rząd może jej zapewnić specyficzne uprawnienia, które będą odpowiadały rozwojowi terenów miejskich. Gmina miejska to zwarte, sąsiadujące ze sobą zbiorowiska osiedli. Łączy je głównie to, iż ich mieszkańcy codziennie przemieszczają się do centrum miasta. Miasto może zyskać taki status, gdy posiada co najmniej 20 tysięcy mieszkańców oraz gwarantuje co najmniej 15 tysięcy miejsc pracy. Dodatkowo miasto musi być geograficznym, ekonomicznym i kulturalnym centrum dla otaczających je osiedli. Ten rodzaj gminy powołuje Zgromadzenie Państwowe. W podejmowanej uchwale określa się m.in. terytorium geograficzne i nazwę gminy miejskiej.
Poza kompetencjami przypisanymi zwykłej gminie gmina miejska musi zagwarantować także: działanie szkół zawodowych i pomaturalnych, wydziałów uniwersyteckich, opiekę zdrowotną w szpitalach, sieć służby cywilnej, centrum telekomunikacyjne, działanie bibliotek uniwersyteckich i specjalistycznych, ośrodki dokumentowania informacji, teatry, muzea, archiwa, lokalne media (tv, radio i prasę), tereny sportowo-rekreacyjne oraz działania naukowe. Mówi o tym artykuł 16 ustawy o samorządzie lokalnym.
Ta sama ustawa umożliwia także nadawanie gminom specjalnego statusu, w zależności od specyficznych warunków ekonomicznych lub poziomu rozwoju gospodarczego.
Regulacje odnoszące się do zmian granic i struktury.
Zmiany dotyczące terytorium gmin są przedmiotem ustawy o samorządzie lokalnym i ustawy o sposobie powoływania gmin i określania ich terytoriów.
W myśl tych aktów w początkowej procedurze uczestniczą rady gmin z terenów objętych ewentualnymi zmianami. Co więcej, na terenach, na których mają zostać powołane nowe gminy, przeprowadza się referendum. Ma ono jednak jedynie charakter konsultatywny.
Na podstawie konsultacji i wyniku referendum parlament przyjmuje ustawę o powołaniu nowej gminy i o jej terytorium.
Jednostki administracji państwowej na poziomie lokalnym.
W Słowenii istnieje 58 jednostek administracji państwowej. Są one oddziałami administracji państwowej w terenie, mają własny zakres kompetencji i funkcji i obejmują zasięgiem co najmniej jedną gminę.
Jednostki administracyjne państwa nadzorują działania samorządów lokalnych pod kątem legalności, zakresu ich kompetencji oraz zdolności do wykonywania zadań wymaganych od gminy przez państwo.
W celu zapewnienia współpracy między gminami a jednostkami administracji państwowej powoływany jest specjalny komitet doradczy. Jego członków powołuje i odwołuje rada gminy.
Organy władzy lokalnej.
Decyzyjny, stanowiący organ w gminach w Słowenii to rada gminy. Zatwierdza ona akty prawa gminnego oraz budżet. Nadzoruje też działalność burmistrza, z naciskiem na wdrażanie decyzji podjętych przez radę.
Słoweńska rada gminy składa się od siedmiu do czterdziestu czterech członków. Ich liczba zależna jest od liczby mieszkańców gminy. Radni wybierani są w wolnych, bezpośrednich, powszechnych wyborach w tajnym głosowaniu. Kadencja rady trwa cztery lata. Czynne prawo wyborcze mają wszyscy, którzy ukończyli 18. rok życia (jedynym odstępstwem jest sytuacja, gdy obywatel pracuje – wtedy granica ta jest obniżana do 16. lat), mają pełnię praw obywatelskich oraz na stałe zamieszkują na terenie danej gminy.
W rejonach zróżnicowanych etnicznie (chodzi tu głównie o społeczności Włochów, Węgrów i Romów) w skład rady gminy musi wchodzić choć jeden przedstawiciel danej społeczności. Prawo do reprezentacji jest gwarantowane grupom etnicznym przez konstytucję oraz ustawę o samorządach lokalnych.
Radni są wybierani w głosowaniu systemem większościowym lub proporcjonalnym, w zależności od liczby stanowisk w radzie gminy. System większościowy obowiązuje w sytuacji, gdy do obsadzenia jest do 12 mandatów w radzie. System proporcjonalny stosuje się, gdy rada musi mieć ponad 12 członków. Przedstawiciele grup etnicznych wybierani są zawsze systemem większościowym.
W wyborach w systemie większościowym wyborcy oddają głosy na indywidualnych kandydatów. Gmina podzielona jest na okręgi. Na kartach do głosowania wyborcy zaznaczają tyle nazwisk, ile mandatów w radzie jest do obsadzenia. Wygrywają kandydaci, którzy otrzymali najwięcej głosów.
W wyborach w systemie proporcjonalnym wyborcy oddają głosy na listy kandydatów. Gmina może, lecz nie musi, być podzielona na okręgi. Głosujący na kartach do głosowania mogą zaznaczyć tylko jedną listę. Obywatel może też, lecz nie jest to obowiązek, zaznaczyć na liście nazwisko kandydata, którego preferuje. Zasady podziału mandatów są zróżnicowane w zależności od tego, czy wybory odbywały się w gminie jako jednym okręgu, czy też gmina podzielona była na kilka okręgów.
Jeżeli gmina podzielona była na okręgi, mandaty przydziela się, dzieląc liczbę głosów uzyskanych przez listę przez stosunek całkowitej liczby oddanych głosów na wszystkie listy, do liczby mandatów.
W przypadku, gdy gmina była jednym okręgiem, stosuje się system d’Hondta.
Wybory lokalne przeprowadzane są przez gminne komisje wyborcze, wybierane raz na cztery lata przez radę gminy. Gminna komisja wyborcza odpowiedzialna jest za prawidłowy przebieg wyborów do rady gminy. Zatwierdza zgłoszone kandydatury, wybiera lokale wyborcze itp.
Rada gminy powołuje szereg organów pomocniczych. Są to m.in. wspomniane już komisje wyborcze czy też przedstawiciele do spraw ochrony konsumentów. Powoływanych jest też szereg okazjonalnych komitetów i komisji, które działają jako ciała doradcze rady. Członkowie tych organów pomocniczych powoływani są przez radę pośród jej członków oraz innych obywateli.
Inne organy w gminie to między innymi komisja nadzorcza powoływana przez radę gminy. Komisja nadzorcza monitoruje zarządzanie funduszami gminnymi, dochody i wydatki budżetowe oraz wszelkie operacje finansowe powiązane z użyciem funkcji państwowej. Może być jednak – przez właściwego ministra – zobowiązana do wykonywania w jego imieniu pewnych czynności prawnych. Zazwyczaj dotyczy to udzielania ślubów cywilnych.
Status reprezentantów.
Każdy Słoweniec, który obchodzi osiemnaste urodziny najpóźniej w dniu wyborów, stale zamieszkuje w danej gminie i cieszy się pełnią praw obywatelskich, jest uprawniony do kandydowania w wyborach do rady gminy.
Ustawa o samorządzie lokalnym stanowi, jakie stanowiska nie są kompatybilne z pełnieniem funkcji radnego, burmistrza lub zastępcy burmistrza. Chodzi tu o stanowiska dyrektorskie w aparacie administracji państwowej, posiadającym uprawnienia kontrolne wobec samorządów.
Osoby, które po zakwalifikowaniu na stanowisko w jednym z organów przedstawicielskich gminy, a które z tego powodu muszą zrezygnować z pełnionych wcześniej funkcji lub zawodu, otrzymują trzymiesięczną dietę finansową. Może być ona wydłużona do dziewięciu miesięcy, jeżeli w tym czasie dany radny lub burmistrz spełni warunki pozwalające uzyskiwać emeryturę.
Kwestia finansowania kampanii wyborczych uregulowana jest w ustawie o partiach politycznych. Wsparcie finansowe może być przekazane zawsze tylko do partii politycznych, a nie do indywidualnych kandydatów. Partie są zobowiązane do pozyskiwania składek członkowskich, prywatnych datków, a także specjalnych przydziałów z budżetu.
Jeżeli chodzi o kwestię reprezentacji kobiet, to w Słowenii nie ma ustalonego żadnego minimum. Choć kobiety są równe w prawach, to ich reprezentacja jest niewielka.
Bezpośrednie formy demokracji.
Kilka form bezpośredniego udziału obywateli w procesie sprawowania władzy przewiduje też artykuł 44 ustawy o samorządzie lokalnym, który wymienia wśród nich zgromadzenie obywatel, referenda gminne oraz inicjatywy powszechne.
Referendum gminne może być zwołane w każdej sprawie leżącej w kompetencjach gminy, na wniosek rady lub co najmniej 10% osób uprawnionych do głosowania w danej gminie. Referenda te mają zwykle charakter konsultatywny i decyzje w nich podjęte nie są wiążące dla organów władzy gminnej.
Według ustawy o samorządzie lokalnym zgromadzenie obywateli może być ogłoszone dla całej gminy lub w jej części. Zgromadzenie może zwołać burmistrz w ramach swoich kompetencji lub na wniosek rady czy też co najmniej 5% uprawnionych do głosowania mieszkańców gminy.
Ta sama ustawa przewiduje też możliwość inicjatywy powszechnej, dotyczącej przyjęcia lub poddania pod ponowne głosowanie gminnych aktów prawnych i wydanych decyzji. W inicjatywie powinno wziąć udział co najmniej 5% uprawnionych do głosowania w gminie. Organ administracji, do którego adresowana jest inicjatywa, ma obowiązek ustosunkowania się do inicjatywy w czasie nie dłuższym niż trzy miesiące.
Regiony.
Najbardziej zinstytucjonalizowaną formę współpracy gminnej stanowi region. Jest zakładany przez gminy, oparty na ich decyzjach. To one określają jego zakres władzy, organy i środki, którymi będzie dysponował. Tak jest w teorii – do tej pory nie utworzono żadnego regionu.
Regiony są odpowiedzialne za sprawy, które wykraczają poza możliwości gmin. Ustalenie kompetencji regionów należy do samych gmin, podobnie jak wyznaczenie władz w regionie, a także ustalenie metod finansowania. Z reguły sprawy, którymi zajmują się regiony, dotyczą służb publicznych, ekonomii, kultury i zaspokajania potrzeb mieszkańców.
Państwo, za porozumieniem z gminami, może przekazać część kompetencji gmin do regionów.
Współpraca.
Ustawa o samorządzie zaleca lokalnym władzom, by współdziałały ze sobą na zasadzie wolnej woli i solidarności. W tym celu mogą wspólnie gromadzić fundusze i delegować wspólne organy czy też powoływać służby w celu wykonywania swych obowiązków. Przedstawiciele władz lokalnych są też zobligowani do współpracowania z zagranicznymi władzami regionalnymi, a także do członkostwa w międzynarodowych stowarzyszeniach władz samorządowych. Współpracują z nimi w ramach swych własnych kompetencji.
Ustawa o finansowaniu samorządów określa typy podatków, które leżą w gestii władz lokalnych. Są to podatki od darowizn i spadków, podatki od gier hazardowych, podatki od urządzeń do gier hazardowych oraz podatki od nieruchomości.
Władze lokalne nie mogą wprowadzać innych podatków, nie mogą też zmieniać wysokości podatków, jako że są one określane na poziomie centralnym w drodze ustawy. Jedynym odstępstwem jest tutaj podatek od nieruchomości, którego próg mogą wybrać samorządy z przedziału określonego przez państwo.
Inne źródła dochodów określa ustawa o finansowaniu samorządów. Są one podane w grupie dochodów niepodatkowych. Są to m.in. opłaty za ziemię uprawną, mandaty, sprzedaż własności publicznej.
Pieniądze płynące od państwa to 60% dochodu uzyskiwanego przez samorządy.
Transfery finansowe od państwa obejmują granty na finansowanie wydatków bieżących oraz na wydatki powiązane z inwestycjami gmin. Granty przyznawane są każdego miesiąca przez Ministerstwo Finansów. Gmina może je rozdysponować zgodnie ze swoim własnym uznaniem.
Państwo przekazuje także samorządom część podatku dochodowego. Dochody z podatku dzieli się w stosunku 70% do 30%. Podatek ten zbierany jest przez administrację państwową i następnie przekazywany samorządom. Jest to główna pomoc finansowa przekazywana samorządom przez państwo.
Oprócz tego odpowiednie ministerstwa mogą przyznać gminom dodatkowe granty w oparciu o wniosek złożony przez władze lokalne. Te specjalne granty mają charakter celowy i muszą być rozdysponowane na konkretny, ustalony wcześniej cel (ciepłownie, oczyszczalnie wód). Te specjalne granty stanowią średnio 2–3% budżetu gminy.
Wyrównywanie finansowe zapewnia artykuł 142 konstytucji. Zgodnie z nim gminy, które nie są w stanie pełnić swoich podstawowych funkcji z powodów ekonomicznych, są upoważnione do otrzymania dodatkowych dotacji i pomocy od państwa.
Słoweński system wyrównawczy oparty jest na zasadzie stałych wydatków, których poziom obliczany jest corocznie dla każdej gminy. Stałe wydatki mają na celu umożliwienie samorządom wykonywanie i finansowanie zadań przydzielonych im przez państwo.
W porozumieniu z samorządami Ministerstwo Finansów określa poziom przychodów, które może uzyskać gmina na potrzeby wydatków stałych. Różnica pomiędzy zdolnością finansową gminy a poziomem wydatków stałych jest dotowana przez państwo.
Wydatki stałe pochłaniają ok. 70% wszystkich wydatków gminnych. 30% sumy przeznaczonej na wydatki stałe pokrywa państwo.
Państwo nie sprawuje całościowej kontroli finansowej nad samorządami. Nadzoruje jedynie wydatki z funduszy przyznanych przez siebie. Kontrolę tę sprawuje Biuro Kontroli Budżetowej w Ministerstwie Finansów.
Kontrola władz lokalnych.
Konstytucja przewiduje państwową kontrolę legalności działania władz lokalnych. Zasady tej kontroli precyzuje ustawa o administracji państwowej oraz ustawa o samorządach.
Nadzór państwowy sprawowany jest przez rząd oraz ministerstwa. Odpowiedni ministrowie kontrolują za pośrednictwem lokalnych biur działania samorządów w zakresie własnych kompetencji. Należy jednak podkreślić, że znaczącą rolę w zapewnieniu legalności działania władz lokalnych odgrywa burmistrz.
System kontroli zależy od przedmiotu, który będzie kontrolowany, tzn. od tego, czy sprawdzone zostaną własne kompetencje samorządu, czy też kompetencje przydzielone samorządowi przez państwo.
W polu zadań własnych samorządu nie istnieje generalna kontrola działań i decyzji podejmowanych przez władze. Kontrola dotyczy jedynie ich legalności. Nadzór dotyczy zgodności podejmowanych decyzji z konstytucją. Sugeruje też prawidłowe rozwiązania danych problemów w przypadku niezgodności. Jeżeli przedstawiciel władzy lokalnej nie dostosuje się do uwag kontrolera, ten może skierować sprawę do Trybunału Konstytucyjnego.
Organ nadzorczy nie ma prawa poprawiać, zmieniać decyzji podjętych przez władze lokalne. Może to stać się tylko w trakcie sprawy przed Trybunałem Konstytucyjnym.
W specyficznych, wyjątkowych przypadkach określonych przez prawo organ nadzorczy, np. dany minister, może być upoważniony do tymczasowego pełnienia obowiązków w zakresie, w którym władza lokalna nie daje sobie rady (np. w kwestii niezbędnych do życia potrzeb, takich jak zaopatrzenie w wodę).
Kontrola ma większe uprawnienia, jeżeli chodzi o kompetencje nadane gminie przez państwo.
Nadzór dotyczy wtedy nie tylko legalności, ale także działań podejmowanych przez samorządy. Do kompetencji nadzoru należy wtedy np. wydawanie dekretów, nakazujących obowiązkowe wprowadzenie danych rozwiązań, które umożliwią prawidłowe wypełnianie nadanych kompetencji. Jeżeli samorząd nie odniesie się do zaleceń, kontroler może zaapelować do rządu o cofnięcie nadanych gminie uprawnień. Wtedy gmina ma jednakże prawo do postawienia sprawy przed sąd administracyjny.
Konstytucja gwarantuje sądową ochronę samorządów w artykule 144. Tak jak wspomniano wcześniej, gmina ma prawo do postawienia sprawy przed sądem administracyjnym w przypadku kompetencji nadanych przez państwo. W przypadku kompetencji własnych sąd konstytucyjny decyduje – na wniosek władz lokalnych lub państwowych – o sprawach dotyczących stosunków państwa z samorządem oraz o sprawach pomiędzy samorządami lub samorządowcami.
Władze lokalne i ich działania podlegają kontroli finansowej przez odpowiednie organy nadzorcze. Organy te są odpowiedzialne za kontrolę zarządzania gminnymi środkami, użycie środków pochodzących z budżetu.
Nadzór dotyczy legalności i wydatków: zgodności z celami budżetu. W tym celu nadzorca nakazuje nadzór finansowy.
Na żądanie gminy audyt taki wykonywany jest przez niezależnych specjalistów. Sąd Obrachunkowy jest najwyższym organem kontroli finansów publicznych. Może interweniować na żądanie państwa lub samorządu.
Gminy w Słowenii.
Od uzyskania niepodległości przez Słowenię liczba gmin w tym państwie systematycznie wzrasta. W 1991 r. było ich 60, w 1995 r. 147, a w 2005 r. 193. Od czerwca 2011 r. kraj jest podzielony na 212 gmin, z których 11 ma status gminy miejskiej (zaznaczono je pogrubieniem).
Gmina o największej powierzchni – Kočevje (563,7 km²)
Gmina o najmniejszej powierzchni – Odranci (6,9 km²)
Gmina o największej populacji – Lublana (289 518 mieszkańców w 2018 r.)
Gmina o najmniejszej populacji – Hodoš (362 mieszkańców w 2018 r.)

</doc>
<doc id="793016" url="https://pl.wikipedia.org/wiki?curid=793016" title="Mary Lamb">
Mary Lamb

Mary Anne Lamb (ur. 3 grudnia 1764, zm. 20 maja 1847) – angielska pisarka, siostra Charlesa Lamba, z którym współpracowała. Wspólnie napisali "Tales from Shakespeare" (1807). Chora psychicznie, zabiła swoją matkę. 

</doc>
<doc id="793018" url="https://pl.wikipedia.org/wiki?curid=793018" title="Hveragerdi">
Hveragerdi



</doc>
<doc id="793019" url="https://pl.wikipedia.org/wiki?curid=793019" title="Holar">
Holar



</doc>
<doc id="793021" url="https://pl.wikipedia.org/wiki?curid=793021" title="Olej Lorenza">
Olej Lorenza

Olej Lorenza – środek profilaktyczny, będący mieszaniną w proporcji 4:1 trioleinianu gliceryny i trierukinianu gliceryny (czyli glicerynowych estrów kwasu oleinowego i erukowego), który ma zapobiegać tworzeniu długołańcuchowych kwasów tłuszczowych, stosowany w adrenoleukodystrofii.
Adrenoleukodystrofia jest rezultatem patologicznej mutacji genu, która powoduje wrodzony niedobór enzymu peroksysomalnej syntetazy acylo~S-CoA. W efekcie w organizmie gromadzą się długołańcuchowe nasycone kwasy tłuszczowe, które uszkadzają otoczkę mielinową, czyli osłonkę włókien nerwowych. Objawami adrenoleukodystrofii są: padaczka, ataksja, objawy niewydolności nadnerczy. W późnej odmianie tej choroby dochodzi do postępującego spastycznego niedowładu kończyn dolnych, ataksji móżdżkowej, upośledzenia czucia i zaburzenia zwieraczy. 
Augusto i Michaela Odone, rodzice nieuleczalnie chorego chłopca o imieniu Lorenzo, nie pogodzili się z nieuleczalnością choroby i na własną rękę rozpoczęli badania nad mieszaniną olejów, która miała powstrzymać postępy choroby. W efekcie dwuletniej kuracji stan ich syna przestał się pogarszać, a dziecko dożyło 30 lat.
W wyniku kilkuletnich badań udowodniono ostatecznie skuteczność oleju Lorenza jako środka profilaktycznego, który u 3/4 badanych chłopców zapobiegł dalszemu rozwojowi choroby lub zapobiegł jej wystąpieniu. U osób u których adrenoleukodystrofia wystąpiła, olej jest jednak nieskuteczny w leczeniu choroby, służy jedynie jako środek zapobiegający jej dalszemu postępowi.

</doc>
<doc id="793022" url="https://pl.wikipedia.org/wiki?curid=793022" title="Holmavik">
Holmavik



</doc>
<doc id="793026" url="https://pl.wikipedia.org/wiki?curid=793026" title="Taksflacja">
Taksflacja

Taksflacja, także pełzanie przedziałowe – wzrost obciążenia dochodów podatników w warunkach inflacji i progresji podatkowej.
Opis.
Wzrost dochodów nominalnych (niekoniecznie realnych) powoduje wchodzenie podatników w wyższe przedziały skali podatku progresywnego. Taksflacja powoduje zmniejszanie się siły nabywczej ludności, gdy rosnące pod wpływem waloryzacji, proporcjonalnie do wzrostu cen, dochody przesuwają się do wyższych przedziałów podatkowych wskutek braku indeksacji progów. 
Strata siły nabywczej występuje, gdy przedziały stawek podatku progresywnego nie są indeksowane, a ludzie są wypychani w wyższe przedziały podatkowe - rosną ich dochody pieniężne, ale nie dochody realne - i płacą większy procent od swoich dochodów na rzecz budżetu państwa.
Emeryci tracą również, gdyż indeksacja ich emerytur nie nadąża za wzrostem cen.
Taksflacja jest wyrazem nadmiernego fiskalizmu państwa. 

</doc>
<doc id="793030" url="https://pl.wikipedia.org/wiki?curid=793030" title="Strzebla błotna">
Strzebla błotna

Strzebla błotna, strzebla przekopowa ("Rhynchocypris percnurus") – gatunek słodkowodnej ryby z rodziny karpiowatych (Cyprinidae).
Nazwa systematyczna.
Pallas (1811, wyd. 1814) opisał strzeblę błotną z jezior położonych wzdłuż Leny w Rosji, pod nazwą "Cyprinus percnurus". Gatunek opisywano pod różnymi nazwami, przenoszono do rodzaju "Moroco", "Eupallasella" i "Phoxinus". Epitet gatunkowy "percnurus" zapisywano też "perenurus". W przeprowadzonej w 2005 rewizji systematyki tego gatunku Bogustkaya i in. uznali, że "perenurus" jest błędem typograficznym, a za prawidłową nazwę strzebli błotnej przyjęli "Phoxinus percnurus" .
W literaturze polskiej spotyka się obydwie formy: "percnurus" i "perenurus".
Od 2007 roku ichtiolodzy zgodnie zaliczają ten gatunek do rodzaju "Rhynchocypris" (we wcześniejszych pracach Kottelat proponował rodzaj "Eupallasella").
Występowanie.
Eurazja. W Polsce dorzecza Odry i Wisły, a w Rosji dorzecza Dźwiny, Peczory i Wołgi, a także zlewiska Oceanu Arktycznego, Morza Beringa, Morza Ochockiego i Morza Japońskiego. Występuje także na Sachalinie i Hokkaido.
Żyje stadnie w silnie zarośniętych, niewielkich zbiornikach wodnych o głębokości do kilkudziesięciu centymetrów i odczynie pH od 5,5 do 7,0. Jest przystosowana do życia w miejscach o małej zawartości tlenu w wodzie (zamulone dno).
Cechy morfologiczne.
Osiąga do 18 cm długości. Ciało wydłużone, słabo wygrzbiecone. Grzbiet ciemnobrązowy z zielonym odcieniem. Boki żółtawobrązowe z nieregularnymi, ciemnymi plamkami. Brzuch kremowy. Mały otwór gębowy w położeniu końcowym.
Odżywianie.
Żywi się skorupiakami i owadami.
Rozród.
Ikra składana jest na roślinności wodnej.
Ochrona.
Na terenie Polski strzebla błotna jest od 1983 objęta ścisłą ochroną gatunkową, wymaga ochrony czynnej, nie stosuje się dla niej odstępstw od zakazów. Została wpisana do Polskiej Czerwonej Księgi Zwierząt jako gatunek wysokiego ryzyka, silnie zagrożony.
Głównymi przyczynami wymierania gatunku jest zanikanie (w tym zasypywanie) małych zbiorników wodnych, obniżanie się poziomu wód gruntowych, zarybianie akwenów gatunkami drapieżnymi oraz introdukcje inwazyjnych gatunków ryb.

</doc>
<doc id="793031" url="https://pl.wikipedia.org/wiki?curid=793031" title="Eupallasella percnurus">
Eupallasella percnurus



</doc>
<doc id="793040" url="https://pl.wikipedia.org/wiki?curid=793040" title="Bartne Łąki">
Bartne Łąki

Bartne Łąki (dawna nazwa - "Bienertwiese") – mała osada w Polsce położona w województwie pomorskim, w powiecie sztumskim, w gminie Stary Dzierzgoń. Osada wchodzi w skład sołectwa Stary Dzierzgoń.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1711, jako wieś szkatułowa na 5 włokach. W roku 1782 we wsi odnotowano 3 domy (dymy), natomiast w 1858 w dwóch gospodarstwach domowych było 34 mieszkańców. W latach 1937-39 było 32 mieszkańców. W roku 1973 jako majątek Bartne Łąki należały do powiatu morąskiego (dawne województwo olsztyńskie), gmina i poczta Stary Dzierzgoń.

</doc>
<doc id="793046" url="https://pl.wikipedia.org/wiki?curid=793046" title="Phoxinus percnurus">
Phoxinus percnurus



</doc>
<doc id="793047" url="https://pl.wikipedia.org/wiki?curid=793047" title="Seydlitz">
Seydlitz



</doc>
<doc id="793048" url="https://pl.wikipedia.org/wiki?curid=793048" title="Instytut Karolinska">
Instytut Karolinska

Instytut Karolinska (szw. "Karolinska Institutet") – uniwersytet medyczny w Solnie (regionie Sztokholm), założony w 1810. Komitet instytutu przyznaje Nagrody Nobla w dziedzinie fizjologii i medycyny. Do Instytutu należy Szpital Karolinska. Dwa główne kampusy Instytutu znajdują się w Solnie i Huddinge. Instytut Karolinska to jeden z największych w Szwecji ośrodków badawczych w dziedzinie nauk biomedycznych. Kształci się tam około 6000 studentów i 3000 doktorantów.
Historia.
Instytut Karolinska powstał w 1810 z inicjatywy króla Karola XIII jako ośrodek kształcenia lekarzy wojskowych pod nazwą "Kongl. Carolinska medico-chirurgiska institutet". W 1822 zmieniono jego nazwę na "Karolinska Institutet" ku czci Karola XIII.

</doc>
<doc id="793053" url="https://pl.wikipedia.org/wiki?curid=793053" title="Neskaupstadur">
Neskaupstadur



</doc>
<doc id="793055" url="https://pl.wikipedia.org/wiki?curid=793055" title="Tłustosz">
Tłustosz

Tłustosz ("Pinguicula" L.) – rodzaj roślin należący do rodziny pływaczowatych. Obejmuje ok. 55–77 gatunków. Najbardziej zróżnicowany jest w Ameryce Środkowej, liczne gatunki występują poza tym w strefie klimatu umiarkowanego na półkuli północnej, nieliczne w Ameryce Południowej sięgając na południu po Patagonię, kilka gatunków rośnie też w strefie klimatu okołobiegunowego. W Europie występuje 13 gatunków, z czego w Polsce dwa lub trzy w zależności od ujęcia: tłustosz alpejski "P. alpina", tłustosz pospolity "P. vulgaris" i tłustosz dwubarwny "P. bicolor" (uznawany też za podgatunek wcześniej wymienionego).
Są to rośliny owadożerne rosnące zwykle na siedliskach bagiennych, także na wilgotnych skałach, na urwiskach. Niektóre gatunki są epifitami rosnącymi na kępach torfowców ("P. villosa") lub na drzewach ("P. lignicola"). Rośliny z tego rodzaju wyróżniają się wśród dwuliściennych tym, że kiełkując rozwijają tylko jeden liścień.
Biologia.
Na liściach tłustoszy występują dwa rodzaje gruczołów: wydzielające lepki śluz gruczoły na trzoneczkach oraz gruczoły siedzące wydzielające śluz zawierający enzymy rozkładające białka, które następnie wchłaniane są do wnętrza liścia. Drobne owady siadają na powierzchni liścia zwabione skrzącymi się kropelkami śluzu i są więzione z powodu jego dużej lepkości. Poruszając się powodują bodźcami dotykowymi zwiększenie wydzielania śluzu, tak że w końcu zostają nim całkowicie zakryte i uduszone. Dodatkowo poruszanie się owada powoduje zwijanie się liścia, co utrudnia wydostanie się z pułapki i ułatwia trawienie ofiary. Wydzielany z gruczołów siedzących śluz poza enzymami zawiera także kwas benzoesowy, który zapobiega rozkładowi bakteryjnemu ofiary. W zależności od wieku liścia wydzielanie śluzów zawierających enzymy trawienne trwa jeden do trzech dni. Po tym czasie liść się prostuje, wiatr zwiewa niestrawione szczątki owada, a po kolejnych kilku dniach ponownie wydzielane są kropelki śluzu w celu zwabienia kolejnej ofiary.
Owady nie są jedynym źródłem pożywienia tych roślin – tłustosze przeprowadzają fotosyntezę – są autotrofami. Owadożerność umożliwia im uzupełnianie związków azotu i mikro- oraz makroelementów, których jest niedostatek na ubogich siedliskach, na których rosną.
Systematyka.
Jeden z trzech rodzajów w obrębie rodziny pływaczowatych ("Lentibulariaceae").

</doc>
<doc id="793056" url="https://pl.wikipedia.org/wiki?curid=793056" title="Saudarkrokur">
Saudarkrokur



</doc>
<doc id="793058" url="https://pl.wikipedia.org/wiki?curid=793058" title="Skagastrond">
Skagastrond



</doc>
<doc id="793060" url="https://pl.wikipedia.org/wiki?curid=793060" title="Vopnafjordur">
Vopnafjordur



</doc>
<doc id="793061" url="https://pl.wikipedia.org/wiki?curid=793061" title="Vik i Myrdal">
Vik i Myrdal



</doc>
<doc id="793062" url="https://pl.wikipedia.org/wiki?curid=793062" title="Olafsvik">
Olafsvik



</doc>
<doc id="793064" url="https://pl.wikipedia.org/wiki?curid=793064" title="Pinguicula">
Pinguicula



</doc>
<doc id="793070" url="https://pl.wikipedia.org/wiki?curid=793070" title="Mathieu Kassovitz">
Mathieu Kassovitz

Mathieu Kassovitz (ur. 3 sierpnia 1967 w Paryżu) – francuski reżyser, scenarzysta, aktor i producent filmowy.
Życiorys.
Pochodzi ze znanej w filmowym świecie rodziny - jego ojciec Peter także jest reżyserem. Już jako dziecko pojawiał się na ekranie, na początku lat 90. zaczął kręcić filmy, najpierw krótko-, a następnie pełnometrażowe. Sławę przyniosła mu "Nienawiść" (1995). Czarno-biały film opowiada o trójce dwudziestolatków z podparyskiego blokowiska i relacjonuje jeden dzień z ich życia. Żyd Vinz, czarnoskóry Hubert i Arab Said za wszelką cenę próbują wyrwać się z marazmu, co ostatecznie prowadzi do tragedii.
Żaden z późniejszych filmów Kassovitza nie powtórzył artystycznego sukcesu "Nienawiści". Nie udało się to thrillerowi "Purpurowe rzeki" ani zrealizowanej w Stanach Zjednoczonych "Gothice" (z Penélope Cruz i Halle Berry). 
W wielu filmach występuje jako aktor, zarówno we własnych, jak i innych reżyserów, m.in. w "Amelii" Jeuneta i "Monachium" Spielberga.
Zasiadał w jury konkursu głównego na 54. MFF w Cannes (2001).

</doc>
<doc id="793071" url="https://pl.wikipedia.org/wiki?curid=793071" title="Araceaea">
Araceaea



</doc>
<doc id="793081" url="https://pl.wikipedia.org/wiki?curid=793081" title="Purchawka jeżowata">
Purchawka jeżowata

Purchawka jeżowata "(Lycoperdon echinatum Pers.)" – gatunek grzybów z rodziny purchawkowatych ("Lycoperdaceae").
Systematyka i nazewnictwo.
Pozycja w klasyfikacji według Index Fungorum: "Lycoperdon, Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten opisywany był też jako purchawka najeżona. 
Morfologia.
Odwrotnie gruszkowate lub kuliste o średnicy 2–6 cm. Dolna ich część jest krótko zwężona i połączona z podłożem białawymi strzępkami grzybni. Osłona zewnętrzna (egzoperydium) początkowo jasnobrązowa, ciemnobrązowa, w końcu umbrowa. Posiada gęste, ostre, klinowate i kanciaste kolce o długości do 5 mm. Kolce te nie stykają się wierzchołkami. Po ich odpadnięciu pozostaje siateczkowaty wzór w postaci wielokątnych areolek. Kolce u podstawy owocnika są dużo krótsze. Endoperydium jest miękkie, papierowate, początkowo białe, potem jasnokremowe, jasnobrązowe, w końcu ochrowobrązowe. Dojrzały owocnik pęka kolistym otworem na szczycie. Podglebie jest nieduże, dość zwarte, z niewielkimi komorami. Początkowo jest białe, potem szarofioletowe. Podczas dojrzewania owocnika stopniowo przechodzi w kolumellę. Wnętrze owocnika wypełnia gleba. Początkowo jest biała, potem szarofioletowa, w końcu czekoladowobrązowa.
Zarodniki kuliste, o średnicy do 6 μm, nie hialinowe. Są grubo brodawkowane i posiadają krótko ułamane sterygmy, resztki sterygm tkwią w hymenium obok zarodników. Włośnia jest elastyczna, dość gruba. Jej strzępki są brązowe, średnio rozgałęzione, o grubości do 7 μm, dość grubościenne (mają ściany o grubości ok. 1μm) i posiadają małe jamki.
Występowanie i siedlisko.
Występuje w Ameryce Północnej i Środkowej, Europie i Azji. W Polsce jest rzadsza od innych purchawek, w piśmiennictwie naukowym podano jednak liczne jej stanowiska. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Estonii, Norwegii, Szwecji, Finlandii i Niemczech.
Rośnie od lipca do października, zwykle w lasach liściastych, pod bukami na glebach wapiennych, na ziemi, rzadko przechodzi na zmurszałe drewno.
Znaczenie.
Saprotrof. Według niektórych autorów jest jadalna, ale tylko młode osobniki. Jak wszystkie purchawki, można ją jeść do czasu, gdy wnętrze jest biało zabarwione. Później też jest nietrująca, lecz prawie nieprzydatna, ponieważ szybko się rozpada. Inni uważają, że jest grzybem niejadalnym, gdyż jej kolce są trudne do usunięcia, zresztą w Polsce nie ma tradycji spożywania purchawek.
Gatunki podobne.
Purchawkę jeżowatą można pomylić z purchawką brunatną ("Lycoperdon umbrinum"), która też jest w brązowawych odcieniach, lecz ma krótsze kolce.

</doc>
<doc id="793086" url="https://pl.wikipedia.org/wiki?curid=793086" title="Teatr Śląski w Katowicach">
Teatr Śląski w Katowicach



</doc>
<doc id="793098" url="https://pl.wikipedia.org/wiki?curid=793098" title="Nechern">
Nechern

Nechern (górnołuż. "Njechorń") – dzielnica niemieckiego miasta Weißenberg, w kraju związkowym Saksonia, w okręgu administracyjnym Drezno, w powiecie Budziszyn.
Leży na obszarze protestanckich Łużyc Górnych, oddalona o ok. 13 km od Budziszyna (niem. "Bautzen").
W Nechern mieszkał i tworzył nieżyjący już łużycki malarz i pisarz Měrćin Nowak-Njechorński. W jego rodzinnym domu znajduje się muzeum.

</doc>
<doc id="793106" url="https://pl.wikipedia.org/wiki?curid=793106" title="Blücher (1937)">
Blücher (1937)

Blücher – niemiecki ciężki krążownik typu "Admirał Hipper" z okresu II wojny światowej, zatopiony 9 kwietnia 1940 roku w trakcie niemieckiej kampanii norweskiej.
Historia.
Wraz z dwiema ukończonymi bliźniaczymi jednostkami „Admiral Hipper” i „Prinz Eugen” należał do typu "Admiral Hipper", mającego według planów obejmować pięć jednostek. W kwietniu 1940 r. wziął udział w operacji "Weserübung", mającej na celu zajęcie Norwegii. 9 kwietnia 1940 roku wielokrotnie trafiony pociskami norweskiej artylerii nadbrzeżnej i storpedowany, zatonął podczas próby wpłynięcia do fiordu Oslo. W tydzień po zatonięciu okrętu w katastrofie lotniczej zginął jego ostatni dowódca – kmdr Woldag.

</doc>
<doc id="793108" url="https://pl.wikipedia.org/wiki?curid=793108" title="Jeroen Piket">
Jeroen Piket

Jeroen Piket (ur. 27 stycznia 1969 w Lejdzie) – holenderski szachista, arcymistrz od 1989 roku.
Kariera szachowa.
Uznawany był za największy szachowy talent w Holandii od czasów Jana Timmana. Na swoim koncie posiada 6 tytułów mistrza Holandii juniorów w różnych kategoriach wiekowych oraz 4 tytuły mistrza kraju w kategorii seniorów, które zdobył w latach 1990–1994. W połowie lat 90. należał do ścisłej światowej czołówki i brał udział w turniejach najwyższej rangi. W tym okresie zwyciężył w silnie obsadzonych turniejach w Groningen (1992), Dortmundzie (1994), Tilburgu (1996, wraz z Borysem Gelfandem) i Biel (1999) oraz podzielił II miejsce (za Walerijem Sałowem, wspólnie z Aleksandrem Oniszczukiem i Ivanem Sokolovem) w Wijk aan Zee (1997).
W latach 1988–2000 sześciokrotnie reprezentował barwy Holandii na szachowych olimpiadach, zdobywając wraz z drużyną brązowy medal w roku 1988 w Salonikach. Łącznie rozegrał 73 olimpijskie partie, w których zdobył 44 pkt. W roku 2001 wystąpił w narodowej drużynie na drużynowych mistrzostwach Europy w León i zdobył dwa medale: złoty (wraz z drużyną) oraz srebrny (za indywidualny wynik na II szachownicy).
Najwyższy ranking w karierze osiągnął 1 stycznia 1995 r., z wynikiem 2670 punktów zajmował wówczas 11. miejsce na światowej liście FIDE, jednocześnie zajmując 1. miejsce wśród holenderskich szachistów.
W 2001 r. zakończył profesjonalną karierę szachową, przeniósł się do Monako i został asystentem Joopa van Oosteroma, sponsora corocznych turniejów elity "Melody Amber" oraz dwukrotnego mistrza świata w szachach korespondencyjnych.

</doc>
<doc id="793111" url="https://pl.wikipedia.org/wiki?curid=793111" title="Microsoft Entourage">
Microsoft Entourage

Microsoft Entourage – odpowiednik programu Microsoft Outlook. Entourage jest przeznaczony dla platformy Mac. Program pozwala na zarządzanie kontaktami, pocztą e-mail i planowanie czasu.
Microsoft Entourage jest częścią pakietu Microsoft Office for Mac. Po raz pierwszy pojawił się w Microsoft Office 2001.
Ostatnią wersją jest wersja 2008. W tej edycji do Entourage została dodana nowa, mała aplikacja My Day, wyświetlająca na biurku Mac OS informacje o nadchodzących zdarzeniach z terminarza.
Od wersji Microsoft Office for Mac 2011 program został zastąpiony programem Microsoft Outlook.

</doc>
<doc id="793116" url="https://pl.wikipedia.org/wiki?curid=793116" title="Alona Sawczenko">
Alona Sawczenko

Alona Wałentyniwna Sawczenko, ukr. Альона Валентинівна Савченко (ur. 19 stycznia 1984 w Obuchowie) – ukraińska łyżwiarka figurowa reprezentująca Niemcy, startująca w parach sportowych z Bruno Massotem. Mistrzyni olimpijska z Pjongczangu (2018), dwukrotna brązowa medalistka olimpijska z Vancouver (2010) i Soczi (2014), uczestniczka igrzysk olimpijskich (2002, 2006), 6-krotna mistrzyni świata (2008, 2009, 2011, 2012, 2014, 2018), 4-krotna mistrzyni Europy (2007–2009, 2011), 5-krotna zwyciężczyni finału Grand Prix (2008, 2011, 2012, 2014, 2018), mistrzyni świata juniorów (2000), zwyciężczyni finału Junior Grand Prix (1999), dwukrotna mistrzyni Ukrainy (2000, 2001) oraz 10-krotna mistrzyni Niemiec (2004–2009, 2011, 2014, 2016, 2018).
Po zmianie przepisów w punktacji zawodów łyżwiarskich w 2018 roku, do Sawczenko i Massota należą dwa historyczne rekordy świata (GOE±3) par sportowych w kategorii seniorów: za program dowolny (162,86 pkt) i notę łączną (245,84 pkt).
Życiorys.
Początki.
Urodziła się w ukraińskim Obuchowie jako jedno z czworga dzieci, a zarazem jedyna córka miejscowych nauczycieli, Niny i Wałentyna Sawczenko. Jej ojciec nauczał wychowania fizycznego i przez krótki czas był trenerem lekkoatletyki w Niemczech. W młodości uprawiał podnoszenie ciężarów i otrzymał tytuł „Zasłużonego mistrza sportu ZSRR” w tej dyscyplinie. Z kolei jej matka również uprawiała różne sporty, ale bez znaczących osiągnięć. Alona wyraziła chęć nauki jazdy na łyżwach mając trzy lata, gdy zobaczyła plakat reklamujący łyżwiarstwo figurowe. W tym samym czasie poprosiła ojca o zakup pierwszych łyżew na trzecie urodziny. Jej ojciec Wałentyn nauczył kilkuletnią Alonę poruszania się na łyżwach na zamarzniętym jeziorze blisko ich domu, ale rodzice nie wierzyli, że ich córka może zostać łyżwiarką ze względu na drogie dojazdy na treningi do Kijowa. Sawczenko rozpoczęła treningi na lodowisku „Biłosniżka” mając około pięciu lat, ale ojciec uświadomił sobie brak perspektyw rozwoju sportowego córki na miejscowym lodowisku i postanowił zabrać ją na lodowisko „Kriżynku” w Kijowie, gdzie dostrzeżono jej talent łyżwiarski. W dzieciństwie Sawczenko uczęszczała również do szkoły muzycznej, gdzie uczyła się gry na pianinie, jednak porzuciła muzykę na rzecz sportu.
Kariera sportowa.
1998–2002: pierwsze sukcesy, debiut na igrzyskach i wyjazd z Ukrainy.
Początkowo Sawczenko występowała jako solistka, ale w wieku 13-14 lat zamieniła konkurencję na pary sportowe i skupiła się na nauce nowych elementów łyżwiarskich. Karierę rozpoczęła w klubie Dynamo Kijów. Jej pierwszym partnerem był Dmytro Bojenko, a trenerem Ołeksandr Artyczenko. Wspólnie zajęli 13. miejsce na mistrzostwach świata juniorów 1998.
W 1998 roku jej drugim partnerem sportowym został Stanisław Morozow z którym reprezentowała dotychczasowy klub Dynamo Kijów, zaś ich szkoleniem zajęła się trenerka Hałyna Kuchar. Para odniosła pierwsze sukcesy na arenie międzynarodowej w sezonie 1999/2000, kiedy to zwyciężyli w finale Junior Grand Prix 1999 w Gdańsku, a następnie zostali mistrzami świata juniorów 2000 w Oberstdorfie. Zostali również dwukrotnymi mistrzami Ukrainy (2000, 2001) i zadebiutowali na Zimowych Igrzyskach Olimpijskich 2002 w Salt Lake City. W debiucie olimpijskim zajęli 13. miejsce. Tuż po igrzyskach Sawczenko i Morozow zakończyli wspólną jazdę. Rozstali się w dobrych stosunkach, choć Sawczenko przyznała później, że pomimo tego, że wiele zawdzięcza trenerce Kuchar to często kłóciły się na treningach. Nie był to jednak główny powód rozstania z Morozowem.
Pomimo sukcesów sportowych Sawczenko nie otrzymywała żadnego wsparcia ze strony ukraińskiej federacji. Treningi Alony w Kijowie rozpoczynały się o siódmej rano, dlatego wyruszała z rodzinnego Obuchowa o czwartej rano. Z biegiem czasu robiła to dwa razy dziennie, na dwie sesje treningowe. Ukraińska federacja nie pomogła jej w znalezieniu zakwaterowania w Kijowie, a jej rodzice nie mieli na to pieniędzy utrzymując sześcioosobową rodzinę z dwóch nauczycielskich pensji. Gdy wieczorne treningi kończyły się zbyt późno, a poranne rozpoczynały się zbyt wcześnie, Sawczenko nocowała u swojej trenerki Hałyny Kuchar. Jej podróże na trasie Obuchów-Kijów trwały aż dziewięć lat. Sawczenko próbowała podjąć dialog z ukraińską federacją, aby nadal reprezentować ojczyznę. Federacja zaproponowała jej treningi próbne z Rosjaninem Antonem Niemienko, ale nie chciała zapłacić za jego pobyt w Kijowie. Sawczenko stwierdziła później, że: „Nikt nie jeździ na łyżwach za pieniądze, ale bez pieniędzy nie da się osiągnąć wyników. Nie byłam pierwszym i myślę, że nie będę ostatnim sportowcem, który opuści Ukrainę”. Gdy Sawczenko postanowiła wyjechać z Ukrainy została wezwana na komisję, która nakazała jej oddać wszystko co otrzymała od państwa – był to jeden kostium i para łyżew, gdyż resztę kostiumów szyła za własne pieniądze.
2003–2014: sukcesy z Szolkowym dla reprezentacji Niemiec.
W 2002 roku ponownie zmieniła partnera, tym razem na Robina Szolkowy. W 2003 roku wyjechała do Niemiec i zmieniła trenera na Ingo Steuera. 29 grudnia 2005 otrzymała niemieckie obywatelstwo i reprezentowała Niemcy w igrzyskach olimpijskich w 2006. Na mistrzostwach Europy w 2006 zdobyła srebrny medal, a na 3 kolejnych mistrzostwach Europy w 2007, 2008 i 2009 – złote. W 2011 znów zdobyła złoty medal mistrzostw Europy tym razem wywalczyła go w szwajcarskim Bernie. W 2007 na mistrzostwach świata w Tokio zdobyła brąz, by w Göteborgu i Los Angeles nie mieć sobie równych. W 2011 roku wywalczyła ponownie złoty medal mistrzostw świata, tym razem było to w Moskwie, a rok później w Nicei wywalczyła kolejne złoto. W 2010 roku startowała w igrzyskach olimpijskich, na których zdobyła brązowy medal olimpijski. Jest także siedmiokrotną mistrzynią Niemiec począwszy od 2004 do 2011 roku z przerwą w 2010 roku.
2014–2018: partnerstwo z Massotem i złoty medal olimpijski.
W marcu 2014 roku, po zakończeniu mistrzostw świata, trener Ingo Steuer potwierdził pogłoski o negocjacjach z Francuską Federacją Sportów Lodowych (FFSG) dotyczących francuskiego łyżwiarza, który po rocznej, regulaminowej przerwie od startów będzie mógł reprezentować Niemcy wraz z Aloną Sawczenko. Wkrótce po tym niemiecka gazeta „Bild” potwierdziła, że nowym partnerem Sawczenko ma zostać Francuz Bruno Massot, zaś ich celem będzie zdobycie mistrzostwa olimpijskiego w 2018 roku. Po mistrzostwach świata 2014 media donosiły o kłótni Sawczenko z trenerem Steuerem i napiętej sytuacji w sztabie trenerskim. W październiku Sawczenko opuściła bazę szkoleniową w Chemnitz i wraz z Massotem zaczęła trenować w Oberstdorfie u Alexandra Königa. Było to również spowodowane kwestiami finansowymi, gdyż Federalne Misterstwo Spraw Wewnętrznych odmówiło płacenia i wspierania pracy szkoleniowej Steuera po ujawnieniu jego powiązań z Państwową Służbą Bezpieczeństwa sprzed 25 lat. Jedynym finansowaniem były pieniądze, które Sawczenko otrzymywała jako członek niemieckiej kadry narodowej. Z kolei Massotowi odmówiono wsparcia finansowego ze strony francuskiej federacji jednocześnie obiecując, że sytuacja zmieni się, jeśli Sawczenko otrzyma pozwolenie niemieckiej federacji na reprezentowanie Francji. Do problemów finansowych przyczyniał się również fakt, Sawczenko i Massot nie mogli występować w rewiach ze względu na roczny zakaz startów Massota przez co nie byli w stanie sami płacić za trenowanie w Chemnitz. Sawczenko zaproponowała, aby Steuer wspierał ich nieodpłatnie, ale ten odmówił. Z kolei ich szkolenie u Königa było finansowane przez niemiecką federację.
Sawczenko i Massot znali się wcześniej, gdyż obydwoje trenowali ze swoimi poprzednimi partnerami u Ingo Steuera w Chemnitz. Massot i jego partnerka, Rosjanka Darja Popowa reprezentowali Francję, ale ze względu na odmówienie francuskiego obywatelstwa Popowej nie mogli wystartować na igrzyskach olimpijskich 2014 w Soczi. Ich głównym trenerem był Jean-François Ballester, jeden z późniejszych trenerów Sawczenko i Massota. Para rozpoczęła wspólne treningi w kwietniu 2014 roku, aby zniwelować różnice w technice i stylu jazdy oraz przystosować się do nowych warunków m.in. różnicy wzrostu, sposobu wykonywania elementów łyżwiarskich, zaś ich pierwsze oficjalne wystąpienie miało miejsce w maju podczas rewiii "All That Skate" w Korei Południowej.
Gdy Massot zgodził się na rozpoczęcie współpracy z Sawczenko złożył do francuskiej federacji FFSG wniosek o zezwolenie na reprezentowanie Niemiec. FFSG odmówiło, co wiązało się z utratą możliwości startów nawet na dwa lata, choć Massot już w tym czasie starał się o niemieckie obywatelstwo. Ówczesny prezydent FFSG Didier Gailhaguet, miał wtedy odnieść się do transferu Massota słowami: „Nie pozwolimy na to. Bruno dobrze o tym wie”. Koordynatorka francuskiej reprezentacji łyżwiarskiej Katia Krier tłumaczyła wtedy, że otrzymali oni list od Sawczenko z prośbą o możliwość transferu z Niemiec do Francji jeszcze przed igrzyskami olimpijskimi 2014, przez co francuska federacja miała nadzieję na starty Sawczenko i Massota pod francuską flagą. Ostatecznie 26 października 2015 roku, po 18 miesiącach od rozpoczęcia prób wydania zezwolenia na reprezentowanie przez Massota innego kraju, Didier Gailhaguet, prezydent FFSG przekazał mu informację o wydaniu zezwolenia na transfer. Gailhaguet stwierdził, że „ta historia powinna zachęcić wszystkich do lepszego zrozumienia subtelnego procesu międzynarodowych transferów”. Za decyzję aprobującą Gailhagueta, który w 2015 roku ubiegał się o objęcie prezydentury Międzynarodowej Uni Łyżwiarskiej (ISU), stały nie tylko regulaminy ISU i dobro zawodnika, ale również opłata za „rekompensaty szkoleniowe”, której FFSG zażądało od Massota. Pierwotnie była to kwota 70 tys. euro, którą później Niemiecki Związek Łyżwiarski (DEU) zrenegocjował do 30 tys. euro. Jednakże zakaz wszystkich występów Massota nałożony przez francuską federację, również tych w rewiach łyżwiarskich, nie pozwalał parze na zebranie odpowiedniej kwoty. Próbowali zbierać darowizny pieniężne poprzez zbiórkę interntową oraz odwoływać się do ISU, które z powrotem odesłało sprawę do niemieckiej i francuskiej federacji. Sprawa była o tyle pilna iż, aby Sawczenko i Massot mogli wystartować w imprezach mistrzowskich kończących sezon 2015/2016 musieli uzyskać minimalne oceny techniczne. Po wstępnym wydaniu pozwolenia, Gailhaguet zgodził się na ostateczne dopełnienie formalności i przyjęcie opłaty w wysokości 30 tys. euro, którą pokrył Niemiecki Związek Łyżwiarski (DEU) z zastrzeżeniem, że Sawczenko i Massot będą musieli w przyszłości spłacić część tej kwoty ze swoich przyszłych dochodów.
Sawczenko i Massot w pierwszym sezonie wspólnych startów, 2015/2016, zadebiutowali w listopadzie 2015 roku w zawodach z cyklu Challenger Series Tallinn Trophy 2015, gdzie zwyciężyli z przewagą 37,38 pkt nad niemiecką parą Mari Vartmann i Rubenem Blommaertem. W kolejnym tygodniu odnieśli drugie zwycięstwo w zawodach z tego cyklu, Warsaw Cup 2015. Następnie zdobyli pierwszy wspólny tytuł mistrzów Niemiec 2016, pierwszy dla Massota i dziewiąty dla Sawczenko. Na mistrzostwach Europy 2016 w Bratysławie zdobyli srebrny medal przegrywając z reprezentantami Rosji i ówczesnymi mistrzami olimpijskimi, Tetianą Wołosożar i Maksimem Trańkowem o 21,88 pkt. Sezon zakończyli brązowym medalem mistrzostw świata, gdzie na podium ustąpili Kanadyjczykom Meagan Duhamel i Ericowi Radfordowi oraz Chińczykom Sui Wenjing i Han Cong.
W czerwcu 2016 roku, podczas rewii "All That Skate" w Korei Południowej, Sawczenko i Massot zaprezentowali nowy program krótki do utworu „That man” Caro Emerald w stylu lat 50. XX wieku, który później został ich programem olimpijskim. Sezon 2016/2017 rozpoczęli od wygranych zwodów z cyklu Challenger Series, Nebelhorn Trophy 2016. Następnie zwyciężyli w obu zawodach Grand Prix, Rostelecom Cup 2016 i Trophée de France 2016. Podczas występu we francuskich zawodach Alona doznała kontuzji przy lądowaniu potrójnego wyrzucanego axla. Pomimo bólu dokończyli program i wygrali. Dało im to awans do finału Grand Prix, ale postanowili wycofać się z zawodów ze względu leczenie kontuzji Sawczenko. Z tego powodu opuścili również start w mistrzostwach Niemiec, choć wystąpili tam gościnnie prezentując jedynie podwójne skoki i zrezygnowali ze skoków wyrzucanych oraz podnoszeń twistowych. Jej problemy z kostką trwały trzy tygodnie, a rekonwalescencja zajęła dłużej niż przewidywano. W tym czasie występowali z ułatwioną choreografią podczas rewii pod koniec 2016 roku i zmienili część swojego programu dowolnego do „Lighthouse”. Sawczenko i Massot wystartowali na mistrzostwach Europy 2017 w Ostrawie i zdobyli srebrny medal wygrywając przy tym segment programu dowolnego. Pod koniec marca powtórzyli ten wynik zdobywając wicemistrzostwo świata 2017 w Helsinkach z wynikiem 230,30 pkt. Przegrali z Chińczykami Sui Wenjing i Han Cong o 1,76 pkt.
Sawczenko i Massot rozpoczęli sezon 2017/2018 od drugiego miejsca w zawodach z cyklu Challenger Series Nebelhorn Trophy 2017. Następnie powtórzyli ten rezultat w Skate Canada International 2017, przegrywając jedynie z kanadyjską parą Duhamel / Radford. Pierwsze wspólne zwycięstwo odnieśli na Skate America 2017, co jednocześnie dało im kwalifikację do finału Grand Prix 2017, gdzie zdobyli złoty medal.
W listopadzie 2017 roku Massot otrzymał niemieckie obywatelstwo, co pozwoliło mu reprezentować ten kraj na Zimowych Igrzyskach Olimpijskich 2018. W konkursie olimpijskim zajmowali czwarte miejsce po programie krótkim z notą 76,59 pkt. Następnego dnia ustanowili rekord świata w programie dowolnym 159,31 pkt, co dało im 0,43 pkt przewagi w nocie łącznej nad Chińczykami Sui Wenjing i Han Cong, a ostatecznie pozwoliło na wywalczenie złotego medalu olimpijskiego.
W marcu 2018 roku zdecydowali się wystąpić na mistrzostwach świata. Podczas mistrzostw poprawili trzy rekordy świata w: programie krótkim 82,98 pkt, programie dowolnym 162,86 pkt oraz nocie łącznej 245,84 pkt, co dało im tytuł mistrzowski (pierwszy dla Massota, szósty dla Sawczenko).
W maju 2018 roku Sawczenko i Massot poinformowali o co najmniej rocznej przerwie w startach na oficjalnych zawodach i skupieniu się na występach pokazowych. W międzyczasie Sawczenko trenowała amerykańską parę sportową, Alexę i Chrisa Knierimów oraz szkoliła młodzież. Sama wróciła do treningów na lodzie po urodzeniu córki w 2019 roku i wspólnie z Massotem zdecydowali o podjęciu próby powrotu do występów w parze. Latem 2020 roku opublikowała filmy na których wykonuje potrójnego axla i poczwórnego toe-loopa. Ze względu na pandemię COVID-19 musieli przełożyć wspólne plany, gdyż Massot na co dzień mieszkał w Szwajcarii, zaś Alona w Niemczech. Jak sama przyznała w tamtym czasie „jeśli wrócę do par sportowych to tylko z Bruno [Massotem], nie sądzę, żebym mogła znaleźć lepszego partnera, ponieważ on po prostu nie istnieje”.
Inne.
W 2016 roku wydano książkę „Ein perfektes Paar. Aljona Savchenko und Robin Szolkowy” ("Perfekcyjna para. Alona Sawczenko i Robin Szolkowy") w której jej autorka Tatjana Flade skupiła się na karierze Sawczenko z partnerem Robinem Szolkowym (do 2014 roku) i na kolejnym roku ich życia po zakończeniu wspólnej jazdy.
W marcu 2020 roku została wydana biografia Sawczenko pod tytułem „Aljona Savchenko: Der lange Weg zum olympischen Gold. Eine Biographie” (pol. "Alona Sawczenko: Długa droga do olimpijskiego złota. Biografia") autorstwa dziennikarki Aleksandry Iljinej. Biografia ukazała się w języku niemieckim i rosyjskim.
Życie prywatne.
18 lipca 2016 roku podczas ceremonii w Füssen Sawczenko poślubiła brytyjskiego artystę-rysownika, Liama Crossa. Para poznała się na imprezie pokerowej w Oberstdorfie, tuż przed zakończeniem kontraktu Crossa w Niemczech, który nie miał pojęcia o osiągnięciach łyżwiarskich Alony. Pomimo bariery językowej (Sawczenko nie mówiła dobrze po angielsku, zaś Cross nie znał niemieckiego) zaczęli się spotykać i po sześciu miesiącach Sawczenko przyjęła jego oświadczyny.
W kwietniu 2019 roku Sawczenko i Cross ogłosili, że spodziewają się pierwszego dziecka. 7 września 2019 roku na świat przyszła ich córka Amilia Sawczenko Cross. W lutym 2022 roku Sawczenko i Cross potwierdzili rozstanie.
Rekordy świata.
Do sezonu 2017/2018

</doc>
<doc id="793117" url="https://pl.wikipedia.org/wiki?curid=793117" title="Aleksandr Owieczkin">
Aleksandr Owieczkin

Aleksandr Michajłowicz Owieczkin (ros. Александр Михайлович Овечкин; ur. 17 września 1985 w Moskwie) – rosyjski hokeista, reprezentant Rosji, trzykrotny olimpijczyk.
Kariera.
W latach 2001–2005 występował w Superlidze rosyjskiej w drużynie Dinama Moskwa, której jest wychowankiem. W 2004 roku został wybrany z numerem 1 w pierwszej rundzie draftu NHL przez amerykańską drużynę Washington Capitals. Jest drugim Rosjaninem wybranym z numerem 1 w drafcie NHL. W pierwszym sezonie występów w NHL (2005-06) Owieczkin zagrał w 81 spotkaniach, strzelając 52 bramki oraz zaliczając 54 asysty, co w klasyfikacji kanadyjskiej dało 106 punktów. W 2006 roku Owieczkin zdobył nagrodę Calder Memorial Trophy. Jednocześnie wybrano go debiutantem roku (NHL Rookie of the Year) oraz powołano do pierwszego składu gwiazd ligi NHL (NHL First All-Star Team). 11 stycznia 2008 Owieczkin podpisał kontrakt z Washington Capitals na 13 lat, ważny do 2021 i opiewający na sumę 124 milionów dolarów. Jest to pierwszy kontrakt w NHL na którym widnieje dziewięciocyfrowa liczba jeśli chodzi o wynagrodzenie. Od września 2012 roku do początku stycznia 2013 roku, tj. na okres lokautu w sezonie NHL (2012/2013), związał się kontraktem ze swoim macierzystym klubem Dinamo Moskwa (został mianowany także kapitanem drużyny).
W barwach Rosji uczestniczył w turniejach Pucharu Świata 2004, 2016, mistrzostw świata w 2004, 2005, 2006, 2007, 2008, 2010, 2011, 2012, 2013, 2014, 2015, 2016, 2019 oraz zimowych igrzysk olimpijskich 2006, 2010, 2014.
W trakcie kariery został doradcą prezesa tego klubu.
Życie prywatne.
Aleksandr jest młodszym synem Michaiła Wiktorowicza i Tatjany Nikołajewny Owieczkinów. Jego ojciec był szefem kobiecej drużyny koszykówki Dinama Moskwa. Matka jest podwójną mistrzynią olimpijską w koszykówce. Aleksandr na koszulce nosi numer 8, taki sam jak jego matka podczas kariery sportowej. Ma brata Michaiła (ur. 1972).
Od 2011 związany był z Mariją Kirilenko, rosyjską tenisistką. 31 grudnia 2012 roku zaręczyli się. Para rozstała się w 2014 roku. Związał się z Anastasją, z domu Szubskaja, z którą wziął ślub w 2016.

</doc>
<doc id="793120" url="https://pl.wikipedia.org/wiki?curid=793120" title="SAMOS 7">
SAMOS 7

SAMOS 7 (ang. "Satellite And Missile Observation Satellites") – amerykański satelita rozpoznawczy programu SAMOS. Należał do drugiej serii (Program 201) tego programu, która miała przesyłać zdjęcia drogą radiową, a nie za pomocą kapsuły powracającej na Ziemię. Jednak ta misja mimo wszystko posiadała jeszcze kapsułę powrotną.
Pierwsza misja Programu 201 wyniosła, prócz kamery fotograficznej E-6 (ogniskowa 70 cm; rozdzielczość na powierzchni Ziemi 2,4 m; obejmowała 280 km terenu), kilka dodatkowych ładunków naukowych przygotowanych przez laboratoria badawcze bazy sił powietrznych w Cambridge: miernik albedo neutronów, miernik gęstości elektronów, radiometr podczerwony, zestaw płyt z emulsjami czułymi na promieniowanie kosmiczne.
Czy misja się powiodła?
Na temat sukcesu misji istnieje wiele sprzecznych dokumentów. Opisanie powodzenia eksperymentów z płytami (które w przypadku podobnych eksperymentów w kapsułach powrotnych satelitów wywiadowczych programu Corona badano na Ziemi) sugeruje, że statek przenosił kapsułę i że powróciła ona z orbity na Ziemię. Inne źródła utrzymują, że kamera E-6 nigdy nie została odzyskana. Notatka Narodowego Biura Rozpoznania z 30 kwietnia 1962 mówi o "niedawno straconym SAMOSie". Inny dokument NRO mówi, że misja "odniosła sukces jeśli chodzi o działanie kamery, ale porażkę, jeśli chodzi o odzyskanie" [zdjęć? kapsuły?].
Deorbitacja satelity nastąpiła 28 kwietnia, 2 dni po starcie.
Różnie podawane są również parametry orbity satelity SAMOS 7. Parametry z "Jonathan's Space Home Page", podane w tabeli, oparte są na komunikatach i zapisach wojska. NASA zaś publikuje: 170 × 350 km; okres 90 minut; nachylenie 74°; e = 0,01355; a godzinę wystrzelenia 21:36 UTC.

</doc>
<doc id="793121" url="https://pl.wikipedia.org/wiki?curid=793121" title="Spytymir">
Spytymir

Spytimir () – czeski książę plemienny.
W 872 roku wraz z czterema innymi książętami walczył z wojskiem frankijskim dowodzonym przez Liutberta, arcybiskupa Moguncji. W bitwie nad Wełtawą Czesi ponieśli klęskę.
Pojawiła się hipoteza, że wnukiem Spytimira mógł być Sławnik. Pogląd ten opiera się głównie na tym, że imię Spytimir nosił jeden z synów Sławnika.
Czasami można spotkać się z błędną formą imienia – Spitymir.

</doc>
<doc id="793122" url="https://pl.wikipedia.org/wiki?curid=793122" title="Power Rangers 2">
Power Rangers 2



</doc>
<doc id="793123" url="https://pl.wikipedia.org/wiki?curid=793123" title="Isah Eliakwu">
Isah Eliakwu

Isah Abdullahi Eliakwu (ur. 25 października 1985 w Lokoji) – piłkarz nigeryjski grający na pozycji napastnika.
Życiorys.
Eliakwu urodził się w Nigerii, ale w młodym wieku wyjechał do Włoch, by rozpocząć tam piłkarską karierę. Jego pierwszym klubem w karierze była AC Reggiana. W 2001 roku grał w barwach młodzieżowej drużyny w młodzieżowej lidze Włoch i razem z Obafemim Martinsem latem 2002 przeszedł do Interu Mediolan. W sezonie 2002/2003 trafił do młodzieżowej drużyny Interu. W sezonie 2003/2004 w pierwszych 19 meczach sezonu zdobył 19 goli (9 w lidze młodzieżowej oraz 10 w młodzieżowym Pucharze Włoch). 13 stycznia 2004 Eliakwu zadebiutował w pierwszej drużynie Interu, w zremisowanym 0:0 meczu z Udinese Calcio w Pucharze Włoch. Zaraz potem został wypożyczony do Parmy jako część spłaty transferu za Adriano, jednak trenerzy Parmy zadecydowali, że Eliakwu pozostanie w Mediolanie do końca sezonu.
W sezonie 2004/2005 Eliakwu był wypożyczony do Ascoli Calcio i w Serie B rozegrał 23 mecze, jednak nie zdobył ani jednego gola. W sierpniu 2005 Isah trafił na wypożyczenie do Triestiny Calcio. W pierwszej części sezonu nie grał prawie w ogóle co było spowodowane kontuzją. W lutym 2006 czołowy napastnik klubu, Denis Godeas przeniósł się do US Palermo, a inni napastnicy byli kontuzjowani, toteż Isah dostał szansę gry w pierwszym składzie. Do końca sezonu zdobył 8 bramek w 16 meczach i przez fanów został wybrany najlepszym piłkarzem sezonu w drużynie Triestiny, z którą zajął 14. miejsce w lidze. Latem 2006 w Triestinie zmienił się właściciel i nowy, Stefano Fantinel, wykupił od Interu 50% praw do Eliakwu. Isah dobrze rozpoczął sezon zwłaszcza w Pucharze Włoch, w którym w 3 meczach zdobył 3 gole (z US Sanremese Calcio, Sieną i Atalantą BC).
Sezon 2007/2008 Eliakwu spędził na wypożyczeniu w Spezii Calcio. W 2008 powrócił Triestiny Calcio, a w 2009 został sprzedany do Gallipoli Calcio. Z kolei w 2010 roku grał w A.S. Varese 1910, a następnie odszedł do rosyjskiego Anży Machaczkała. Następnie grał w Gallipoli, Ascoli, Hapoelu Hajfa, Ifeanyi Ubah i Al-Jabalain FC.

</doc>
<doc id="793124" url="https://pl.wikipedia.org/wiki?curid=793124" title="Świętopełk II Przemyślida">
Świętopełk II Przemyślida



</doc>
<doc id="793127" url="https://pl.wikipedia.org/wiki?curid=793127" title="Robin Szolkowy">
Robin Szolkowy

Robin Szolkowy (ur. 14 lipca 1979 w Greifswaldzie) – niemiecki łyżwiarz figurowy, startujący w parach sportowych. Dwukrotny brązowy medalista olimpijski z Vancouver (2010 i Soczi (2014), 5-krotny mistrz świata (2008, 2009, 2011, 2012, 2014), 4-krotny mistrz Europy (2007–2011), 4-krotny zwycięzca finału Grand Prix (2008, 2011, 2012, 2014) oraz 9-krotny mistrz Niemiec. Po zakończeniu kariery 27 marca 2014 roku został trenerem łyżwiarstwa.
Życiorys.
Szolkowy urodził się w Greifswaldzie, Okręg Rostock w NRD.
W wieku 4 lat Szolkowy wraz z matką przeprowadził się do Erfurtu, gdzie zaczął trenować łyżwiarstwo figurowe. Jego pierwszą partnerką była Johanna Otto. Kolejną jego partnerką była Claudia Rauschenbach, z którą w 2001 zdobył mistrzostwo Niemiec. Gdy Rauschenbach zakończyła karierę, Szolkowy nie mógł znaleźć partnerki. W końcu w 2003 zaczął jeździć wraz z Aloną Sawczenko. Przeprowadził się do Chemnitz i był reprezentantem klubu Chemnitzer EC. Ich trenerem stał się Ingo Steuer. W 2004 Szolkowy i Sawczenko zdobyli mistrzostwo Niemiec. Po otrzymaniu niemieckiego obywatelstwa przez Alionę para mogła reprezentować Niemcy w Igrzyskach Olimpijskich w 2006. Na Mistrzostwach Europy w 2006 para zdobyła srebrny medal, a 3 kolejnych Mistrzostwach Europy w 2007, 2008 i 2009 -złote. Na Mistrzostwach Europy w 2010 para zdobyła swój drugi srebrny medal. W 2007 na Mistrzostwach Świata w Tokio zdobyli brąz, by w Göteborgu i Los Angeles nie mieć sobie równych. W 2011 roku wywalczył ponownie złoty medal mistrzostw świata, tym razem było to w Moskwie, a rok później w Nicei wywalczył kolejne złoto. w Igrzyskach Olimpijskich w 2010 roku zdobył w parze sportowej brązowy medal olimpijski.
Po zakończeniu kariery sportowej w 2014 roku został trenerem w sztabie szkoleniowym Niny Mozer prowadząc m.in. rosyjską parę Jewgienija Tarasowa / Władimir Morozow. W 2016 przeniósł się do Meilen w Szwajcarii, a następnie wiosną 2019 roku do Irvine. W 2015 roku został prezesem swojego byłego klubu łyżwiarskiego w Chemnitz oraz został koordynatorem projektu szkoleniowego łyżwiarstwa figurowego dla młodzieży dla Niemieckiego Związku Łyżwiarskiego. Następnie wspólnie z żoną zaczęli prowadzić programy szkoleniowe z zakresu rozwoju osobistego, łyżwiarstwa figurowego i fitnessu.
W 2014 roku poślubił Austriaczkę Romy Born. 14 września 2015 roku na świat przyszedł ich syn Henry.
Programy.
Alona Sawczenko / Robin Szolkowy
Rekordy świata.
Do sezonu 2017/2018

</doc>
<doc id="793130" url="https://pl.wikipedia.org/wiki?curid=793130" title="Boavista F.C.">
Boavista F.C.



</doc>
<doc id="793131" url="https://pl.wikipedia.org/wiki?curid=793131" title="West Coast Choppers">
West Coast Choppers

West Coast Choppers – amerykańskie przedsiębiorstwo produkujące motocykle w stylu chopper.
West Coast Choppers zostało założone w 1992 roku przez Jesse Jamesa w garażu przyjaciół. Swoje przedsiębiorstwo udało mu się zbudować od zera, dzięki swojej pasji i właściwemu podejściu. Obecnie zyski przedsiębiorstwa są szacowane na około 6 milionów dolarów rocznie.
Jesse James zbudował motocykle dla takich gwiazd jak: Kid Rock, Shaq O’Neal i Keanu Reeves.

</doc>
<doc id="793133" url="https://pl.wikipedia.org/wiki?curid=793133" title="Jim Nicholson (amerykański polityk)">
Jim Nicholson (amerykański polityk)

Jim Nicholson, właśc. Robert James Nicholson (ur. 4 lutego 1938 w Struble) – amerykański prawnik, biznesmen, polityk i dyplomata związany z Partią Republikańską. W latach 2005–2007 pełnił funkcję sekretarza spraw weteranów. Przedtem był m.in. ambasadorem Stanów Zjednoczonych w Watykanie oraz przewodniczącym Krajowego Komitetu Partii Republikańskiej (czyli szefem partii).
Życiorys.
Urodził się na farmie w malutkiej miejscowości (ob. zaledwie 85 mieszkańców) Struble w stanie Iowa. Tu też się wychował. Jego rodzina była bardzo uboga. Sam potem wspominał te lata, mówiąc, iż „wychowywał się w bardzo biednych warunkach, w zaniedbanym domu, czasami bez jedzenia”.
Ukończył studia na Columbia University oraz prawo na University of Denver w 1972. Zajmował się długi czas karierą biznesmena, dorabiając się sporego majątku. Jest czołowym agentem ubezpieczeniowym w szybko rozwijającym się Parker, przedmieściu Denver. Mieszka w stanie Kolorado.
Kariera wojskowa.
Dla ludzi z wielu ubogich rodzin droga do polepszenia swojej sytuacji społecznej wiodła przez służbę w wojsku. Nicholson ukończył West Point w 1961. Spędził osiem lat w aktywnej służbie w United States Army. Był rangerem i brał udział w walkach w wojnie wietnamskiej. Odznaczono go m.in. Brązową Gwiazdą, dwukrotnie Medalem Lotniczym, Medalem za Chwalebną Służbę oraz odznaczeniami Wietnamu Południowego.
Co ciekawe, każdy sekretarz spraw weteranów sam nim jest, choć nie jest to żaden wymóg formalny ani kryterium przy doborze na to stanowisko.
W 1991, będąc od dawna w rezerwie, odszedł z wojska w randze pułkownika.
Kariera polityczna.
Nicholson należy do tej kategorii znaczących polityków amerykańskich, którzy nigdy nie zajmowali żadnego stanowiska pochodzącego z wyboru. Wiele wpływowych urzędów w rządzie federalnym pochodzi z nominacji prezydenckiej, jak właśnie członkowie gabinetu. Klasycznym przykładem może być były dwukrotny szef Sztabu Białego Domu, sekretarz skarbu i stanu James Baker, który piastował tak wpływowe stanowiska, nie będąc nigdy na żaden wybierany. Innymi osobami w tej grupie są wysocy rangą funkcjonariusze partyjni.
Przynależących do tej grupy takie określa się często jako "political appointee".
Jima Nicholsona można w pełni zaliczyć do tego grona. Nie tylko sprawuje ważne urzędy z nominacji, ale i był również ważną osobistością w aparacie partii republikańskiej. Jest więc wpływowym politykiem, choć nigdy nie stawał w wyborcze szranki.
W kierownictwie partii.
W styczniu ? r. Nicholson, długoletni aktywista Partii Republikańskiej, został wybrany członkiem Krajowego Komitetu Partii z Kolorado. W 1993 został jego wiceprzewodniczącym.
Przełomem w jego karierze w partyjnym aparacie był niespodziewany wybór na przewodniczącego Krajowego Komitetu w styczniu 1997. Zajmował to stanowisko w czasie wyborów prezydenckich w 2000 roku.
Przewodniczący Krajowego Komitetu jednej z dwóch partii odgrywa istotną rolę w życiu politycznym, albowiem kieruje jej aparatem, także w terenie. Ma to ogromne znaczenie m.in. w czasie wyborów, kiedy trzeba mobilizować wyborców lub wywierać tą drogą naciski na władze.
Ambasador.
Po dojściu do władzy prezydenta George’a W. Busha Nicholson został mianowany ambasadorem w Watykanie. Zajmował to stanowisko w dość trudnym okresie wojny w Iraku, której Stolica Apostolska zdecydowanie się sprzeciwiała. Ocenia się jednak, że osobiście miał tam dobre stosunki.
Nicholson był ambasadorem do końca pierwszej kadencji Busha.
Sekretarz spraw weteranów.
Często stanowisko sekretarza spraw weteranów uważa się, jak niegdyś poczmistrza generalnego (kiedy miał on rangę członka gabinetu), za synekurę, którą obsadza się zasłużonych dla prezydenta i partii ludzi, m.in. dawnych członków aparatu. Aczkolwiek to drugi departament pod względem liczebności personelu.
Obecnie jednak, wobec wojny w Iraku i dużej liczby powracających z niego żołnierzy, z których wielu potrzebuje pomocy, rola departamentu wyraźnie wzrosła, a więc i jego kierownika. Jeżeli dodać dalej wysoką pozycję Nicholsona w aparacie, jego znaczenie było większe niż jego poprzedników.
Objął to stanowisko w styczniu 2005 roku, po rezygnacji swego poprzednika i na początku drugiej kadencji Busha.
Jako sekretarz spraw weteranów, jeden z kierowników departamentów rządowych i członek gabinetu, Nicholson był przedostatnią osobą w linii sukcesji prezydenckiej (z racji późnego utworzenia jego resortu, bo w 1989).
Życie prywatne.
Żonaty z artystką Suzanne Marie Ferrell (pochodzącą z Highland Falls w Nowym Jorku). Mają troje dzieci.

</doc>
<doc id="793134" url="https://pl.wikipedia.org/wiki?curid=793134" title="Tomáš Verner">
Tomáš Verner

Tomáš Verner (ur. 3 czerwca 1986 w Písku) – czeski łyżwiarz figurowy, startujący w konkurencji solistów. Uczestnik igrzysk olimpijskich w Turynie (2006), Vancouver (2010) i Soczi (2014), mistrz Europy (2008) oraz 10-krotny mistrz Czech (2002–2004, 2006–2008, 2011–2014). Zakończył karierę amatorską w 2014 roku.
Życie prywatne.
Studiował wychowanie fizyczne na Uniwersytet Karola w Pradze. Płynnie posługuje się językiem czeskim, niemieckim i angielskim, zna także podstawy rosyjskiego. Jego starszy brat Miroslav (ur. 1984) również trenował łyżwiarstwo i występował w parach sportowych.

</doc>
<doc id="793137" url="https://pl.wikipedia.org/wiki?curid=793137" title="Należności długoterminowe">
Należności długoterminowe

Należności długoterminowe – są to roszczenia względem różnych dłużników, które nie spełniają kryteriów zaliczania ich do należności krótkoterminowych i wykazywania w aktywach obrotowych zgodnie z Ustawą o rachunkowości.
Należności długoterminowe obejmują należności z wszystkich tytułów (z wyjątkiem należności z tytułu dostaw i usług – te są w całości ujmowane w należnościach krótkoterminowych), których termin wymagalności jest dłuższy niż 12 miesięcy od dnia bilansowego.
Przykładem należności długoterminowych mogą być należności z tytułu udzielonej jednostce powiązanej nieoprocentowanej pożyczki, w tej części, która będzie spłacona nie wcześniej niż po upływie 12 miesięcy od dnia bilansowego.

</doc>
<doc id="793143" url="https://pl.wikipedia.org/wiki?curid=793143" title="Jennifer Tilly">
Jennifer Tilly

Jennifer Tilly, właśc. Jennifer Ellen Chan (ur. 16 września 1958 w Los Angeles) – amerykańsko-kanadyjska aktorka i pokerzystka.
Życiorys.
Wczesne lata.
Urodziła się Harbor City, dzielnicy w regionie Los Angeles jako druga z czworga dzieci Patricii Ann (z domu Tilly), kanadyjskiej nauczycielki, i Harry’ego Chana, sprzedawcy używanych samochodów – Amerykanina pochodzenia chińskiego. Miała starszego brata Steve’a oraz dwie młodsze siostry, Margaret „Meg” i Rebeccę. Kiedy miała pięć lat, jej rodzice rozwiedli się. Zamieszkała z matką i ojczymem – hippisem Johnem Wardem w Kolumbii Brytyjskiej. Dorastała w Western Canada. W 1976 ukończyła Belmont High School w Langford w Victorii. Studiowała potem dramat w Stephens College w Columbia, w stanie Maryland.
Kariera.
Po gościnnym udziale w sitcomie ABC "Oh Madeline" (1983) z Madeline Kahn i serialu NBC "Boone" (1983) z Barrym Corbinem, przyjęła rolę Shannon Winters w sitcomie ABC "Kształtowanie" ("Shaping Up", 1984) u boku Lesliego Nielsena. Po raz pierwszy pojawiła się na kinowym ekranie w komedii romantycznej "Wielkie uczucie" ("No Small Affair", 1984) z Demi Moore. Powróciła na szklany ekran w serialach NBC – "Posterunek przy Hill Street" ("Hill Street Blues", 1984, 1985) i "Detektyw Remington Steele" ("Remington Steele", 1985), sitcomie NBC "Zdrówko" ("Cheers", 1986) oraz serialu ABC "Na wariackich papierach" ("Moonlighting", 1989).
Kreacja dziewczyny znanego gangstera, pozbawionej talentu artystki musicalowej Olive Neal w komedii kryminalnej Woody’ego Allena "Strzały na Broadwayu" ("Bullets Over Broadway", 1994) przyniosła jej nominację do Oscara dla najlepszej aktorki drugoplanowej. Uznanie zdobyła także rolą delikatnej Violet mieszkającej wraz z cynicznym i nieobliczalnym gangsterem w dramacie kryminalnym braci Wachowskich "Brudne pieniądze" ("Bound", 1996), za którą została uhonorowana nagrodą International Fantasy Film na festiwalu filmowym w Porto, zdobyła nominację do nagrody Saturna jako najlepsza aktorka drugoplanowa i nominację do nagrody MTV za najlepszy pocałunek z Giną Gershon. Za postać mrocznej Tiffany w komediowym horrorze "Narzeczona laleczki Chucky" ("Bride of Chucky", 1998) odebrała nagrodę na Fantafestival w Rzymie oraz otrzymała drugą w karierze nominację do nagrody Saturna.
W 1993 została uhonorowana nagrodą Theatre World za występ w produkcji off-broadwayowskiej jako Clio w spektaklu "One Shoe Off". W 2001 wystąpiła na Broadwayu jako Crystal Allen w sztuce "Kobieta" (2001) z Lynn Collins i Jennifer Coolidge oraz w roli Suzanne - kochanki Bernarda w komedii Marca Camolettiego "Nie ubieraj się na kolację" ("Don’t Dress for Dinner", 2012).
Poker.
Jennifer Tilly 27 czerwca 2005 roku wygrała kobiecy turniej z serii World Series of Poker w odmianie Texas Hold’em, zdobywając bransoletkę oraz 158 625 dolarów wygranej. 1 września 2005 zwyciężyła w innym kobiecym turnieju – Ladies' Night, odbywającym się w cyklu World Poker Tour.
Życie prywatne.
Była żoną Sama Simona (1984–1991). Spotykała się z Lou Diamondem Phillipsem (1992). Związana z irlandzkim profesjonalnym pokerzystą Philem Laakiem (ur. 1972).

</doc>
<doc id="793144" url="https://pl.wikipedia.org/wiki?curid=793144" title="Super Bowl XXXVIII">
Super Bowl XXXVIII

Super Bowl XXXVIII był trzydziestym ósmym "Finałem o Mistrzostwo NFL" w zawodowym futbolu amerykańskim, rozegranym 1 lutego 2004, na stadionie Reliant Stadium, w Houston, w stanie Teksas.
Mistrz konferencji AFC, drużyna New England Patriots, pokonał mistrza konferencji NFC, drużynę Carolina Panthers, uzyskując wynik 32–29 po tym, gdy Adam Vinatieri wykonał udany 41-jardowy kop na bramkę na 4 sekundy przed końcem spotkania.
Tytuł MVP finałów zdobył - po raz drugi w ciągu trzech lat - Tom Brady, rozgrywający zespołu Patriots, który ustanowił rekord 32 udanych podań w finale Super Bowl, co dało mu 67-procentową skuteczność (na 48 rzutów) i pozwoliło na uzyskanie 354 jardów pola i doprowadziło do 3 przyłożeń. Sam Brady zdobył 12 jardów pola. Jeden raz rywale przejęli jego podanie.
Finał został zapamiętany także ze względu na wydarzenie niezwiązane ze sportem - mające miejsce w przerwie meczu "problemy z odzieżą" Janet Jackson. Przed meczem hymn Stanów Zjednoczonych odśpiewała amerykańska piosenkarka Beyoncé Knowles.

</doc>
<doc id="793150" url="https://pl.wikipedia.org/wiki?curid=793150" title="Super Bowl XXXIX">
Super Bowl XXXIX

Super Bowl XXXIX był trzydziestym dziewiątym "Finałem o Mistrzostwo NFL" w zawodowym futbolu amerykańskim, rozegranym 6 lutego 2005, na stadionie ALLTEL Stadium, w Jacksonville, w stanie Floryda.
Mistrz konferencji AFC, drużyna New England Patriots, pokonał mistrza konferencji NFC, drużynę Philadelphia Eagles, uzyskując wynik 24–21, by stać się pierwszą drużyną od czasów Denver Broncos w latach 1997-98, która wygrała dwa kolejne Super Bowl. Jednocześnie Patriots zostali drugim zespołem po Dallas Cowboys, który wygrał 3 finały w ciągu 4 lat.
Drużynie z Nowej Anglii udało się zmusić przeciwników do czterech strat, a skrzydłowy Patriots, Deion Branch, zasłużył sobie na tytuł MVP po tym, gdy zdobył 133 jardy pola po podaniach i wyrównał rekord jedenastu odbiorów w Super Bowl. Ponieważ odebrał 10 podań w poprzednim Super Bowl, ustanowił także rekord największej liczby odbiorów w dwóch kolejnych finałach.

</doc>
<doc id="793153" url="https://pl.wikipedia.org/wiki?curid=793153" title="Hennadij Awdiejenko">
Hennadij Awdiejenko

Hennadij Awdiejenko lub Giennadij Awdiejenko, ukr. Геннадій Валентинович Авдєєнко (ur. 4 listopada 1963 w Odessie) – lekkoatleta reprezentujący ZSRR i później Ukrainę, specjalista skoku wzwyż. Swój rekord życiowy (2,38 m) ustanowił podczas mistrzostw świata w 1987. Wyrównał go rok później na igrzyskach olimpijskich w 1988 w Seulu.
Rozpoczął karierę międzynarodową od zajęcia 5. miejsca na halowych mistrzostwach Europy w 1983 w Budapeszcie. W tym samym roku na pierwszych mistrzostwach świata w Helsinkach został niespodziewanym mistrzem z rekordem życiowym 2,32 m.
Na halowych mistrzostwach Europy w 1985 w Pireusie zajął 4. miejsce. Został srebrnym medalistą halowych mistrzostw świata w 1987 w Indianapolis i brązowym halowych mistrzostw Europy w tym samym roku. Na mistrzostwach świata w Rzymie w 1987 nie obronił tytułu mistrzowskiego, ale zajął 2. miejsce "ex aequo" ze swym kolegą z reprezentacji Igorem Paklinem. 
Swój największy sukces odniósł na igrzyskach olimpijskich w Seulu w 1988, gdzie zdobył złoty medal ustanawiając rekord olimpijski wynikiem 2,38 m.
Dwukrotnie był mistrzem ZSRR na otwartym stadionie (1987, 1988) i raz w hali (1987).

</doc>
<doc id="793158" url="https://pl.wikipedia.org/wiki?curid=793158" title="Vipoma">
Vipoma



</doc>
<doc id="793161" url="https://pl.wikipedia.org/wiki?curid=793161" title="Dekanat średzki">
Dekanat średzki

Dekanat średzki – jeden z 43 dekanatów archidiecezji poznańskiej, składa się z dziewięciu parafii: 
Administracyjnie dekanat leży na obszarze gmin: Dominowo, Kleszczewo, Środa Wielkopolska, Zaniemyśl.

</doc>
<doc id="793162" url="https://pl.wikipedia.org/wiki?curid=793162" title="Małków Nowy">
Małków Nowy

Małków Nowy – osada w Polsce położona w województwie lubelskim, w powiecie hrubieszowskim, w gminie Mircze.
Dawniej wieś nosiła nazwę Małków PGR (Państwowe Gospodarstwo Rolne). W latach 1975–1998 miejscowość administracyjnie należała do województwa zamojskiego.
Na początku XXI wieku przyjęła nazwę Małków Nowy. Liczy 110 mieszkańców. Wieś w sołectwie Małków.

</doc>
<doc id="793166" url="https://pl.wikipedia.org/wiki?curid=793166" title="Klucz (album Hemp Gru)">
Klucz (album Hemp Gru)

Klucz – pierwszy album studyjny warszawskiego zespołu Hemp Gru. Premiera albumu miała miejsce 6 grudnia 2004. Płyta dotarła do 20. miejsca listy OLiS w Polsce.
Gościnnie na płycie wystąpili: Kaczy, Josef, Kubano, Sokół (WWO), Plankton, Pono, Koras, Felipe, Romeo, Żary, Asfalt, Pablopavo (Vavamuffin) i Włodi (Molesta Ewenement). Pochodząca z albumu piosenka „Cudowny dzieciak” znalazła się na liście 120 najważniejszych polskich utworów hip-hopowych według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="793168" url="https://pl.wikipedia.org/wiki?curid=793168" title="Zygfryd Słoma">
Zygfryd Słoma

Zygfryd Stanisław Słoma ps. "Bociek" (ur. 28 października 1927 w Poznaniu, zm. 24 stycznia 2007 tamże) – polski piłkarz, wieloletni zawodnik Lecha Poznań, reprezentant Polski.
Życiorys.
Na boisku występował jako stoper oraz pomocnik. Wychowanek Lecha Poznań, całą swoją piłkarską karierę związał z tym klubem (1945–1961). W jego barwach wystąpił 283 razy (w najwyższej lidze 222 mecze) i zdobył 19 bramek (17 w ekstraklasie).
Dwukrotnie wystąpił w pierwszej reprezentacji Polski (w 1950, przeciwko Albanii i Rumunii). Po zakończeniu kariery piłkarskiej przez wiele lat pracował w Lechu jako trener pierwszej drużyny, a następnie do 1987 roku jako wychowawca młodzieży. Był działaczem Wielkopolskiego OZPN i kawalerem Orderu Odrodzenia Polski.
Zmarł 24 stycznia 2007 w Poznaniu. 30 stycznia został pochowany na Cmentarzu Junikowskim w Poznaniu.

</doc>
<doc id="793172" url="https://pl.wikipedia.org/wiki?curid=793172" title="Kaczin">
Kaczin

Kaczin ( //) – jeden ze stanów w Mjanmie (Birmie), ze stolicą w Myitkyina. Kaczin zajmuje powierzchnię 89 041 km². Populacja stanu wynosi 1 642 841, z czego większość stanowią Kaczinowie. Dominującą religią jest buddyzm, żyje tu jednak wielu chrześcijan.
Stan utworzono w 1948 z dystryktów Bhamo i Myitkyina oraz północnej części dystryktu Puta-o. Na mocy zawartego rok wcześniej porozumienia pomiędzy rządem Mjanmy a mniejszościami narodowymi, stan uzyskał autonomię. Do lat 60. nie wyznaczono dokładnej granicy pomiędzy Mjanmą a Chinami, wobec czego rząd chiński uważał do tego czasu Kaczin za część swojego terytorium.
W stanie uprawia się ryż, warzywa, tytoń, bawełnę oraz trzcinę cukrową.
Po przewrocie wojskowym w Mjanmie w 1962 Kaczin ogłosił secesję. Przez ponad trzydzieści lat Kaczin stanowił faktycznie niepodległe państwo, nieuznawane na arenie międzynarodowej.
W 1994 wojska birmańskie przeprowadziły ofensywę na terytorium Kaczinu. Zawarto porozumienie, na mocy którego Kaczin ponownie stał się stanem Mjanmy, zachował jednak dużą autonomię.
Kaczin dzieli się na 4 dystrykty: Banmaw, Mohnyin, Myitkyina i Pudao.
Według spisu z 2014 roku stan zamieszkują 1 642 841 osoby, w tym 855 353 mężczyzn i 787 488 kobiet, a ludność miejska stanowi 36,1% populacji.

</doc>
<doc id="793176" url="https://pl.wikipedia.org/wiki?curid=793176" title="EA">
EA



</doc>
<doc id="793177" url="https://pl.wikipedia.org/wiki?curid=793177" title="Bożena (księżna czeska)">
Bożena (księżna czeska)

Bożena (zm. 1052) – czeska księżna, żona Oldrzycha.
Według przekazu Kosmasa z Pragi była żoną niejakiego Krzesiny. Oldrzych, nie mogąc doczekać się syna z małżeństwa z prawowitą małżonką, porwał Bożenę. Ze związku Bożeny i Oldrzycha pochodził syn, późniejszy książę Brzetysław I.
Data porwania Bożeny nie jest znana - Kosmas pisze o tym zdarzeniu pod 1002 rokiem, ale pod tą samą datą relacjonuje zdobycie Pragi przez Polaków oraz oślepienie Jaromira.

</doc>
<doc id="793180" url="https://pl.wikipedia.org/wiki?curid=793180" title="Konikowo (Gniezno)">
Konikowo (Gniezno)

Konikowo – osiedle we wschodniej części Gniezna, ok. 3500 mieszkańców. Zabudowa jednorodzinna (z lat 30), wielorodzinna (z lat 80) i produkcyjno-magazynowa. Rada Osiedla nr 11 mieści się przy ul. Roosevelta 53. Od zachodu graniczy z dzielnicą Stare Miasto, od wschodu z dzielnicą Arkuszewo, od południa z dzielnicą Kawiary, od północy z dzielnicą Osiedle Tysiąclecia.

</doc>
<doc id="793181" url="https://pl.wikipedia.org/wiki?curid=793181" title="Prądy interferencyjne Nemeca">
Prądy interferencyjne Nemeca

Prądy interferencyjne (zwane również prądami Nemeca) są prądami średniej częstotliwości modulowanymi w amplitudzie z małą częstotliwością. Powstają w wyniku interferencji w tkankach dwóch prądów przemiennych średniej częstotliwości o przebiegu sinusoidalnym, których częstotliwości mało różnią się od siebie. W lecznictwie wykorzystuje się prądy ok. 4000Hz, np. 3900 i 4000Hz lub 4000 i 4100Hz. Interferencję uzyskuje się przez zastosowanie dwóch niezależnych obwodów zabiegowych przy użyciu dwóch par elektrod umiejscowionych w taki sposób, aby interferencja zachodziła w głębi tkanek, w okolicy umiejscowienia procesu chorobowego.
Powstawanie prądów interferencyjnych można wytłumaczyć przykładem znanego z akustyki zjawiska dudnienia, w którym w wyniku nakładania się dwóch drgań harmonicznych powstaje drganie wypadkowe. W wyniku interferencji w głębi tkanek powstaje elektryczny bodziec leczniczy, którego częstość występowania mieści się w granicach małej częstotliwości. Bodziec ten, nazywany inaczej wektorem interferencji, wykazuje bardzo złożoną strukturę przestrzenną.

</doc>
<doc id="793183" url="https://pl.wikipedia.org/wiki?curid=793183" title="Adam Borzęcki">
Adam Borzęcki

Adam Borzęcki (ur. 6 maja 1978 w Gdańsku) – polski hokeista, reprezentant Polski.
Jego syn Jakub (ur. 2002) także został hokeistą i juniorskim reprezentantem Niemiec.
Kariera klubowa.
Absolwent NLO SMS PZHL Sosnowiec z 1996. W drafcie do kanadyjskich rozgrywek juniorskich CHL z 1997 został wybrany przez klub Rimouski Océanic z numerem 16 jako drugi Polak w historii tej organizacji. W barwach tego zespołu przez dwa sezony do 1999 grał w lidze QMJHL. Potem występował przez cztery lata w ligach amerykańskich: ECHL, WCHL, AHL, UHL. W sezonie 2003/2004 grał w szwedzkiej lidze Allsvenskan, a w sezonie 2004/2005 ponownie w USA, grając w drużynach z lig ECHL i AHL.
Od 2005 grał w niemieckich klubach, w tym od 2009 w zespole Schwenninger Wild Wings (był alternatywnym kapitanem drużyny). W zespole grał z numerem 29. Po sześciu latach gry w Niemczech, 11 stycznia 2012 otrzymał niemieckie obywatelstwo. W czerwcu 2014 jego kontrakt z klubem został rozwiązany. Od czerwca 2014 zawodnik SC Bietigheim-Bissingen w lidze DEL2. Przedłużał kontrakt o rok kolejno w 2015, w 2015 i w 2017. Przez cztery sezony był kapitanem drużyny. 22 kwietnia 2018 zdobył z zespołem mistrzostwo DEL2, po czym ogłosił zakończenie kariery zawodniczej.
Kariera reprezentacyjna.
W barwach reprezentacji Polski do lat 18 uczestniczył w turniejach mistrzostw Europy juniorów do lat 18 edycji 1994 (Grupa A), 1995, 1996 (Grupa B). W barwach reprezentacji Polski do lat 20 brał udział w turniejach mistrzostw świata juniorów do lat 20 edycji 1995, 1996 (Grupa B), 1997 (Grupa A), 1998 (Grupa B). Uczestniczył w turnieju hokejowym na Zimowej Uniwersjadzie 1997. W seniorskiej kadrze Polski uczestniczył w turniejach mistrzostwach świata edycji 1997, 2000 (Grupa B), 2003, 2004, 2006, 2008, 2009, 2012, 2016 (Dywizja IA).
Kariera trenerska.
W sezonie 2019/2020 był głównym trenerem drużyny SC Bietigheim-Bissingen do lat 17. W sezonie 2020/2021 został szkoleniowcem zespołu Jungadler Mannheim do lat 15.

</doc>
<doc id="793184" url="https://pl.wikipedia.org/wiki?curid=793184" title="Różewo (województwo pomorskie)">
Różewo (województwo pomorskie)

Różewo – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Kmiecin.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest cmentarz mennonicki, nr rej.: A-1244 z 14.08.1988.
Na znajdującym się wśród pól XIX-wiecznym cmentarzu menonickim zachowało się kilkanaście steli nagrobnych i tumb z XVIII-XIX w. oraz drzewostan z 400-letnim dębem.
Zobacz też.
Inne miejscowości o tej nazwie: Różewo

</doc>
<doc id="793189" url="https://pl.wikipedia.org/wiki?curid=793189" title="Rakowe Pole">
Rakowe Pole

Rakowe Pole – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych.
Osada wchodzi w skład sołectwa Różewo.
Nazwą oboczną osady jest Suchowo(niem. "Rosenort").
Wieś komornictwa zewnętrznego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.

</doc>
<doc id="793194" url="https://pl.wikipedia.org/wiki?curid=793194" title="Persistent objector">
Persistent objector

Persistent objector (ang. "trwały przeciwnik") – określenie państwa, które nie staje się związane określoną normą zwyczaju międzynarodowego, ponieważ sprzeciwia się jej w sposób stały, konsekwentny i jednoznaczny. Sprzeciw państwa, aby być skutecznym, powinien objawiać się już na etapie tworzenia normy zwyczajowej i być kontynuowany także w czasie, gdy nabrała już ona mocy prawnie wiążącej.
Istnienie instytucji "persistent objector" stanowi wyłom od zasady powszechnego obowiązywania norm zwyczaju międzynarodowego. Instytucja ta występuje bardzo rzadko i brak jest szerszej praktyki międzynarodowej co do możliwości powoływania się na nią.

</doc>
<doc id="793195" url="https://pl.wikipedia.org/wiki?curid=793195" title="Powiatowa">
Powiatowa

Osiedle Powiatowa w Zamościu – jedna z szesnastu dzielnic (jednostek), na jakie podzielone jest miasto Zamość. Jest położona w jego północnej części, a granice przebiegają ulicami: Graniczna, Powiatowa, Wojska Polskiego i Lubelska. 
Przeważa tu zabudowa domów jednorodzinnych, które stanowią odrębne osiedle mieszkaniowe o tej samej nazwie:
W obrębie jej granic znajdują się także mniejsze osiedla mieszkaniowe z zabudową wielorodzinną (bloki):
Funkcjonują tu trzy szkoły podstawowe (publiczna nr 9, Katolicka Szkoła Podstawowa i niepubliczna Dwujęzyczna Szkoła Podstawowa).
Jedyny kościół rzymskokatolicki na terenie tej dzielnicy to kościół pw. św. Brata Alberta.
Przy jednej z głównych ulic Zamościa, ulicy Lubelskiej, dostępne są markety (Biedronka, PSS Społem „Lux”) oraz CH Galeria Revia Park z różnymi obiektami usługowymi (m.in. motoryzacja). W jego pobliżu znajdują się 2 obiekty noclegowe: motel „Polak” i hotel „Junior” oraz supermarket Lidl.
Dużo obiektów usługowych, zwłaszcza dla tutejszych mieszkańców, zlokalizowanych jest przy ważniejszej ulicy Szwedzkiej, przecinającej z zachodu na wschód zwartą zabudowę osiedla (sklepy, przychodnia, restauracja, poczta).
Na rogu ulic Szwedzkiej i Topolowej znajduje się niewielki cmentarz z bezimiennymi grobami oraz pomnik Żołnierzy Radzieckich. Podczas II wojny światowej był to jeden z trzech obozów, jakie hitlerowscy okupanci wyznaczyli na terenie Zamościa. Powstał w roku 1943 dla jeńców radzieckich, jakich przetrzymywano wcześniej w dawnym obozie na terenie Os. Orzeszkowej-Reymonta, który przeznaczono wówczas dla ludności wysiedlanej z Zamojszczyzny.
Północną część dzielnicy zajmuje pas ogrodów działkowych, między ulicami Graniczną i ul. W. Sikorskiego, przy których dostępne są chodniki pieszo-rowerowe.

</doc>
<doc id="793196" url="https://pl.wikipedia.org/wiki?curid=793196" title="Ryki (województwo pomorskie)">
Ryki (województwo pomorskie)

Ryki – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Rychnowo Żuławskie.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Ryki: Ryki

</doc>
<doc id="793197" url="https://pl.wikipedia.org/wiki?curid=793197" title="Chorwacki Legion Morski">
Chorwacki Legion Morski

Chorwacki Legion Morski ("Hrvatska Pomorska Legija") – ochotnicza chorwacka formacja marynarki wojennej podczas II wojny światowej.
2 czerwca 1941 r. rozkazem przywódcy Niepodległego Państwa Chorwackiego, Ante Pavelicia została utworzona Chorwacka Brygada Morska ("Hrvatski Pomorski Sklop"), przemianowana wkrótce na Chorwacki Legion Morski. Na jego czele stanął kpt. Andro Vrkljan, a następnie kpt. Stjepan Rumenović. 
Legion liczył 343 ludzi, w tym 23 oficerów, 100 podoficerów i 220 marynarzy. Stanowił część niemieckiej Kriegsmarine. Włosi także planowali zorganizować morską jednostkę złożoną z Chorwatów do służby na Adriatyku, jednakże cała kadra znalazła się w Legionie i musieli zrezygnować ze swoich planów. Rząd chorwacki liczył, że żołnierze Legionu nabiorą doświadczenia bojowego i będą stanowić zaczątek chorwackiej marynarki wojennej.
W połowie lipca Legion wysłano na przeszkolenie do bułgarskiej Warny. Po przybyciu do miasta Chorwaci dostali mundury i rozpoczęli szkolenie z niemieckimi marynarzami, które trwało do 22 września. Tego samego dnia Legion został wysłany na front wschodni, gdzie dotarł 30 września. Został przydzielony do 23. Flotylli Trałowców. Na jego wyposażeniu znalazły się zdobyczne i rekwirowane radzieckie małe statki oraz kutry i łodzie rybackie, a także niemieckie patrolowce typu MFK. Działał na Morzu Czarnym, przy wybrzeżu Ukrainy. Stacjonował w małym mieście ukraińskim Gieniczewsk. Do jego zadań należało trałowanie min morskich i patrolowanie strefy przybrzeżnej. Dowództwo jednostki utrzymywało dobre stosunki z miejscową ludnością, dlatego postanowiło przeprowadzić wśród niej rekrutację do Legionu. W ten sposób jego liczebność wzrosła do ponad 1 tys. ludzi (60% jego stanu stanowili teraz Ukraińcy). Pod koniec 1941 r. Sowieci przeprowadzili atak na Gieniczewsk, odparty m.in. przez marynarzy Legionu. Na początku kwietnia 1942 r., po roztopieniu się lodu w porcie, Chorwaci wznowili swoje rejsy. W sierpniu opuścili oni dotychczasowe miejsce pobytu i przenieśli się do Mariupola. Legion miał wówczas na wyposażeniu ok. 130 różnego rodzaju pływających jednostek, m.in. kilka małych statków, w tym statek dowódczy „Tovaris”, 31 motorowych kutrów rybackich, 35 innych motorowych łodzi. W jego szeregach znalazło się także ok. 200 niemieckich marynarzy. Pod koniec grudnia legioniści zostali wysłani do Chorwacji na odpoczynek, a następnie do Niemiec na kolejne przeszkolenie. Po tym przeniesiono ich do Warny, gdzie stacjonowali do połowy 1943 r. W październiku 1943 w związku z odwrotem sił osi z Morza Azowskiego, członkowie legionu zostali przydzieleni do niemieckiej 23. Flotylli Ścigaczy Okrętów Podwodnych na Morzu Czarnym (używającej kutrów typu KFK) i przejęli od Niemców 12 ścigaczy okrętów podwodnych. Wcześniej w marcu do Legionu przydzielono ochotniczą chorwacką jednostkę artylerii nabrzeżnej w składzie dwóch baterii. W październiku trafili do Triestu, gdzie rozdysponowano ich na różne niemieckie okręty, kończąc ich samodzielną służbę. Jednostka artylerii przybrzeżnej trafiła w lutym 1944 r. do Splitu. Ostatecznie w marcu 1944 Legion powrócił do Chorwacji.
Żołnierze Chorwackiego Legionu Morskiego nosili mundury Kriegsmarine z tarczą w kolorach Chorwacji i napisem "Hrvatska" na lewym ramieniu.

</doc>
<doc id="793203" url="https://pl.wikipedia.org/wiki?curid=793203" title="Nowinki (powiat nowodworski)">
Nowinki (powiat nowodworski)

Nowinki – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Stobna.
Wieś komornictwa zewnętrznego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.
Inne miejscowości o nazwie Nowinki: Nowinki

</doc>
<doc id="793205" url="https://pl.wikipedia.org/wiki?curid=793205" title="Róża (Gniezno)">
Róża (Gniezno)

Róża – osiedle w północno-wschodniej części Gniezna, ok. 1500 mieszkańców. W okresie międzywojennym Antoni Laubitz ufundował na osiedlu Róża budowę tanich mieszkań dla gnieźnieńskich bezrobotnych. Zabudowa w północnej części typowo wiejska, zaś w południowej części zabudowa jednorodzinna i przemysłowo - handlowa. Na osiedlu, w dolinie polodowcowej, znajduje się niewielkie Jezioro Koszyk oraz skrzyżowanie dróg krajowych nr 5 (E-261) i 15, tzw. "Węzeł Róża" wybudowany w 2005. Od zachodu graniczy z dzielnicami Winiary, Osiedle Tysiąclecia, Osiedle Ustronie, od południa z dzielnicą Arkuszewo, od północy ze wsią Wełnica, od wschodu ze wsią Jankówko.

</doc>
<doc id="793206" url="https://pl.wikipedia.org/wiki?curid=793206" title="Gene Cernan">
Gene Cernan



</doc>
<doc id="793209" url="https://pl.wikipedia.org/wiki?curid=793209" title="Andrew Raycroft">
Andrew Raycroft

Andrew Joseph Ernest Raycroft (ur. 4 maja 1980 w Belleville w Ontario w Kanadzie) - kanadyjski zawodowy hokeista na lodzie grający na pozycji bramkarza. 
Kariera zawodnicza.
W latach 1997 - 2000 grał w kanadyjskiej lidze OHL występując w drużynach Sudbury Wolves oraz Kingston Frontenacs. W 1998 roku został wybrany z numerem (135) w piątej rundzie draftu NHL przez drużynę Boston Bruins, jednakże na debiut w NHL musiał poczekać aż do sezonu 2000-01. W sezonie 2003-04 Raycroft osiągnął szczyt formy, przepuszczając średnio na mecz tylko nieco ponad 2 bramki (GAA - 2.05) przy 92% skuteczności obronnych interwencji. Za ten wynik w 2004 roku został uhonorowany nagrodą Calder Memorial Trophy oraz wyborem do składu najlepszych debiutantów w sezonie (NHL All-Rookie Team). Ma Za Soba już 7 NHL"owych Sezonów.
W sezonie 2004-05, podczas lockout-u w NHL, Raycroft występował w lidze fińskiej w drużynie Tappara Tampere. Po zakończeniu lockout-u wrócił do NHL, lecz jego gra nie była już tak dobra. W sezonie 2005-06 wpuszczał średnio 3,7 bramki na mecz w konsekwencji czego został oddelegowany do drużyny rezerw Boston Bruins - Providence Bruins. W następnym sezonie przeszedł do Toronto Maple Leafs, gdzie występuje aktualnie jako pierwszy bramkarz.

</doc>
<doc id="793210" url="https://pl.wikipedia.org/wiki?curid=793210" title="Biblioteka Pergamońska">
Biblioteka Pergamońska

Biblioteka Pergamońska – największa po Bibliotece Aleksandryjskiej książnica starożytna w Pergamonie. Została założona przez króla Attalosa I Sotera w 2. połowie III wieku p.n.e. w Azji Mniejszej jako warsztat pracy dla artystów i uczonych gromadzących się przy dworze. Gmach biblioteki zbudował Eumenes II. Ruiny biblioteki odsłoniły wykopaliska Carla Humanna w roku 1878. Biblioteka zajmowała cztery pomieszczenia, w tym w jednym było zapewne skryptorium. Biblioteka nie posiadała czytelni (ówczesnym zwyczajem recytowano tekst na głos przechadzając się po krużganku). Zbiory klasyfikowano według zasad ustalonych przez Kratesa z Mallos na podstawie Pinakes Kallimacha.
Ze względu na rywalizację między bibliotekami aleksandryjską i pergamońską władca Aleksandrii z II w. p.n.e., Ptolemeusz V Epifanes próbował zahamować wzrost tej Biblioteki poprzez ograniczenie eksportu papirusu. Według Pliniusza Starszego, król Pergamonu Eumenes II (195–158 p.n.e.) został zmuszony do szukania nowego materiału. Najprawdopodobniej właśnie w Pergamonie udoskonalono wtedy znacznie metody produkcji pergaminu, przez co stał się on jego ważnym ośrodkiem produkcji. Informacje Pliniusza nie są jednak potwierdzone, a Pergamon był wtedy najważniejszym ośrodkiem kultury helleńskiej, stąd może rozpowszechnienie przez Pergamon tego nowego podłoża.
Biblioteka istniała jeszcze w II w. n.e., mimo że w I w. p.n.e. ok. 200 tysięcy zwojów zabrał Antoniusz dla Biblioteki Aleksandryjskiej.

</doc>
<doc id="793212" url="https://pl.wikipedia.org/wiki?curid=793212" title="Zwyczaj partykularny">
Zwyczaj partykularny



</doc>
<doc id="793213" url="https://pl.wikipedia.org/wiki?curid=793213" title="Sebastian Kłaczyński">
Sebastian Kłaczyński

Sebastian Kłaczyński (ur. 7 października 1989 w Bytomiu) – polski hokeista.
Życiorys.
Jest drugim dzieckiem Ryszarda (byłego prezesa TMH Polonia Bytom) i Grażyny. Został absolwentem IV Liceum Ogólnokształcącym im. Bolesława Chrobrego w Bytomiu. Podjął stdia na katowickiej AWF.
Wychowanek i zawodnik Polonii Bytom do 2018.
Został także zawodnikiem hokeja na rolkach i kadrowiczem reprezentacji Polski.
Po zakończeniu kariery zawodniczej został sędzią hokejowym, zarówno liniowym jak i głównym.

</doc>
<doc id="793215" url="https://pl.wikipedia.org/wiki?curid=793215" title="Lubiszynek Drugi">
Lubiszynek Drugi

Lubiszynek Drugi – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Stawiec. Miejscowość leży na szlaku Żuławskiej Kolei Dojazdowej.
W latach 1975–1998 miejscowość administracyjnie należała do województwa elbląskiego.

</doc>
<doc id="793218" url="https://pl.wikipedia.org/wiki?curid=793218" title="Lubieszewo Pierwsze">
Lubieszewo Pierwsze

Lubieszewo Pierwsze – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Stawiec. 
W latach 1975–1998 miejscowość administracyjnie należała do województwa elbląskiego.
Inne miejscowości z prefiksem Lubiesz w nazwie: Lubieszyn, Lubieszewo, Lubiszynek Drugi

</doc>
<doc id="793219" url="https://pl.wikipedia.org/wiki?curid=793219" title="Sierra Entertainment">
Sierra Entertainment

Sierra Entertainment – amerykańskie przedsiębiorstwo istniejące w latach 1979–2008, które zajmowało się wydawaniem, produkowaniem i dystrybuowaniem gier komputerowych. Jego siedziba mieściła się w Los Angeles, a samo przedsiębiorstwo było częścią holdingu Activision Blizzard. W 2008 podjęto decyzję o zamknięciu Sierry.
Historia.
Początki.
On-Line Systems jest początkową nazwą dzisiejszej Sierry Entertainment. Firma została założona w 1979 r. przez Kena i Robertę Williams w ich podmiejskim domu na przedmieściach Los Angeles w Kalifornii. Bezpośrednią inspiracją do powstania firmy (i fabularnych gier komputerowych) był program typu Interactive Fiction o nazwie "Adventure" napisany na MIT w 1976 przez Willa Crowthera, a później rozszerzona w 1977 przez Dona Woodsa.
Używając pożyczonych komputerów TRS-80 Williamsowie rozpoczęli pisanie najbardziej zaawansowanych gier w tym czasie. Roberta Williams rozpoczęła wtedy prace nad pomysłem połączenia tekstu i grafiki w grach. Ponad miesiąc zajęło Kenowi napisanie kodu gry bazującego na pomyśle Roberty. Tak powstała pierwsza gra graficzno-tekstowa – "Mystery House", dostępna na komputery Apple II. Tekstowi towarzyszyły czarno-białe rysunki. Druga gra Williamsów, "The Wizard and the Princess", była już kolorowa. Większość dystrybuowanych egzemplarzy "Wizard" została rozprowadzona samodzielnie przez Williamsów. Przemysł komputerów domowych był wtedy jeszcze w powijakach, więc pierwsze egzemplarze zostały sprzedane do pojedynczych klientów i do małych hobbystycznych sklepów komputerowych. Popyt na grę szybko jednak wzrastał, napędzany głównie przez popularność Apple II. W ciągu roku Williamsowie przenieśli firmę do Oakhurst w Kalifornii i zmienili nazwę na Sierra On-Line. Do końca 1981 r. "The Wizard and the Princess" sprzedało się w liczbie 60 tys. kopii.
King’s Quest – pierwsza 3D gra przygodowa.
W 1983 r. IBM zaproponował firmie Sierra napisanie gry na nowy komputer: IBM PCjr. W wyniku 'tajnego' porozumienia powstała legendarna gra: "King’s Quest" – pierwsza trójwymiarowa przygodówka (tak naprawdę gra nie była trójwymiarowa w sensie w jakim teraz rozumiemy).
Pod koniec lat 80. Sierra otwarcie oświadczyła, że jej głównym wrogiem jest telewizja i za cel sobie stawia uwolnienie młodych ludzi z kanapy w pokoju telewizyjnym.
W 1988 r. Sierra stała się spółką akcyjną, weszła na giełdę (NASDAQ) i zmieniła nazwę na Sierra On-Line Inc.
Lata 90..
Sierra wkraczając w lata 90. zaczęła nabywać firmy związane z przemysłem gier komputerowych: Dynamix (1990), Bright Star Technology (1992), Coktel Vision (1993) i Impressions Games (1995). Ponadto zdobycze obejmowały: Green Thumb Software (1995), subLOGIC (1995) Arion Software (1995), Papyrus Design Group (1995), Berkeley Systems (1997), Books That Work (1997), PyroTechnix (1997) i Headgate (1997). Sierra nabyła również w 1995 r. Pixellite Group, zyskując tym samym prawa do używania Print Artist.
W 1991 r. Sierra udostępniła usługę online nazwaną The Sierra Network. Były to usługi typu CompuServe czy Prodigy, z tą różnicą, że Sierra oferowała w pełni graficzny interface. Tematycznie była to krzyżówka monarchii z forum tematycznym, na którym użytkownicy mogli dyskutować na listach mailowych, wymieniać się emailami czy grać w gry komputerowe. Później Sierra Network zmieniła nazwę na ImagiNation Network i została sprzedana w 1994 do AT&amp;T, który z kolei sprzedał do AOL w 1996.
W 1994 r. Sierra przeniosła swoje centrum do Bellevue w stanie Waszyngton, aby zdobyć więcej młodych, uzdolnionych pracowników.
W lipcu 1996, firma została sprzedana CUC International; Ken Williams ustąpił ze stanowiska prezesa Sierry, jednak pozostał jeszcze przez rok w firmie jako doradca oraz pracował w CUC jako dyrektor działu sprzedaży.
Bob Davidson został następcą Kena Williamsa, jednak na krótko, ponieważ również odszedł z CUC.
W maju 1997 r. CUC ogłosiło, że zamierza połączyć się HFS Incorporated pod wspólną nazwą Cendant Corporation. Po fuzji, która została sfinalizowana w grudniu 1997 r. Sierra stała się częścią Cendant Software. W kwietniu 1998 r. Cendant ogłosił, że CUC sfałszowało swoje zeznania podatkowe zwiększając wartość firmy o ponad 500 mln $. Po procesie sądowym, prezesowi CUC, Kirkowi Sheltonowi udowodniono 14 oszustw podatkowych. Została za to skazany na 10 lat więzienia oraz ukarany grzywną o wysokości 3,27 mld $.
Następstwem ujawnienia oszustw podatkowych był drastyczny spadek cen akcji Cendant z 39$ do ~20$ w ciągu jednego dnia. Spowodowało to straty na około 14 mld $.
Przez ten czas kierownictwo Sierry zmieniło się i David Grenewetski – utalentowany biznesmen, rozpoczął władanie firmą. Jego nazwisko będzie kojarzyło się fanom z serią złych decyzji handlowych.
Po szoku, jaki ogarnął Sierrę i całą Cendant Software (razem z Davidson &amp; Associates i Knowledge Adventure), zostały one sprzedane jeszcze raz francuskiemu wydawcy Havas w listopadzie 1998 r., który to z kolei został przejęty przez Vivendi jeszcze w tym samym miesiącu.
22 lutego 1999 r. decyzją zarządu pod przewodnictwem Davida Grenewetskiego zostało zamkniętych wiele studiów producenckich. Największym wstrząsem było zamknięcie Yosemite Entertainment. Ten dzień fani nazwali „Czarnym Poniedziałkiem” lub „Chainsaw Monday”. Z powodu reorganizacji przedsiębiorstwa pracę straciło ponad 250 pracowników.
Kolejna reorganizacja dotycząca Sierra Studios, Sierra Sports, Sierra Attractions i Sierra Home przyniosła ponad 100 zwolnień.
Lata 00..
Sierra wchodząc w XXI w. kontynuowała wydawanie udanych produktów. Najlepszym przykładem jest Half-Life i Empire Earth, które to podkreśliły konsekwentne sukcesy Sierry. Firma z 700 pracownikami była jednak cieniem dawnej chwały, ale wciąż została głównym graczem w przemyśle rozrywkowym.
14 sierpnia 2001 r. Sierra On-Line ogłosiła zamknięcie Dynamix studio, zwalniając tym samym 97 osób. Takie posunięcie było uważane za ostatni gwóźdź do przyszłej trumny Sierry. Dynamix stworzył wiele znanych tytułów, ale znajdował się przez ostatnie lata w finansowych kłopotach. Po skandalu z Cendant, który poważnie wpłynął na firmę, nie było już miejsca dla nierentownego studio, mimo że cieszyło się popularnością wśród fanów.
15 sierpnia miały miejsce kolejne zwolnienia. Pracę straciło 148 osób, głównie ze stanowisk biurowych, administracyjnych czy prawniczych.
Po tych wszystkich cięciach Sierra została z 330 pracownikami w Bellevue i około 175 osobami w innych lokalizacjach. Jej pozycja coraz bardziej się osłabiała.
19 lutego 2002 Sierra On-Line oficjalnie oświadczyła o zmianie nazwy na Sierra Entertainment, Inc. Nowa nazwa ma dokładniej odzwierciedlać zaangażowanie przedsiębiorstwa w rozwijanie szerokiego asortymentu produktów rozrywkowych, wliczając w to gry zarówno na PC jak i konsole nowej generacji.
Rok 2004 to kolejne cięcia finansowe i zwolnienia pracowników. Zamknięte zostały biura w Bellevue, w sumie pracę straciło około 350 osób.
Po bardzo złym przyjęciu przez fanów Sierry przeprowadzonych cięć, Vivendi ogłosiło, że nazwa firmowa i logotyp Sierra wciąż będą używane na produktach Vivendi Games.
W roku 2006, Sierra została odbudowana z nowym zespołem zarządzającym na czele z Markiem Tremblayem. Sierra obecnie zatrudnia około 500 ludzi w 4 lokalizacjach i pracuje nad nowymi produktami.
W końcu roku 2007 nastąpiło połączenie się Activision i Vivendi Games (a tym samym Sierra Entertainment) w jedną wytwórnię – Activision Blizzard.

</doc>
<doc id="793223" url="https://pl.wikipedia.org/wiki?curid=793223" title="DokuWiki">
DokuWiki

DokuWiki – oprogramowanie typu wiki, którego celem jest tworzenie dokumentacji. DokuWiki rozpowszechniane jest na licencji GPL 2; zostało napisane w języku PHP. Działa na plikach tekstowych i nie wymaga bazy danych. Składnia używana do tworzenia dokumentów jest podobna do tej używanej przez oprogramowanie MediaWiki. DokuWiki zostało stworzone przez Andreasa Gohra w czerwcu 2004. Na stronie domowej można znaleźć kilkaset dodatkowych wtyczek rozszerzających możliwości programu.

</doc>
<doc id="793230" url="https://pl.wikipedia.org/wiki?curid=793230" title="Sierra On-Line">
Sierra On-Line



</doc>
<doc id="793234" url="https://pl.wikipedia.org/wiki?curid=793234" title="Różewo">
Różewo

2 miejscowości w Polsce:

</doc>
<doc id="793235" url="https://pl.wikipedia.org/wiki?curid=793235" title="Cyganek">
Cyganek

Cyganek (niem. "Tiegenhagen") – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych przy drodze wojewódzkiej nr 502. Wieś wchodzi w skład sołectwa Żelichowo.
W miejscowości przez kilka stuleci istniała gmina mennonicka.
W latach 1975–1998 miejscowość administracyjnie należała do województwa elbląskiego.
Na terenie wsi znajduje się przystanek Żuławskiej Kolei Dojazdowej o nazwie Cyganek.
Zabytki.
Według rejestru zabytków NID na listę zabytków wpisany jest dawny kościół pw. św. Mikołaja, najstarsza część z XIV wieku, szachulcowy, 1637-47, 1894, nr rej.: A-236 z 25.05.1961. Obecnie jest to cerkiew greckokatolicka pw. św. Mikołaja 
We wsi znajduje się również Cmentarz Jedenastu Wsi, który powstał w 1639 roku. Jego charakterystyczną cechą są kamienie nagrobne z gmerkami; podczas gdy zwykle cmentarze menonickie posiadały nagrobki w formie steli.
Zobacz też.
Inne miejscowości o podobnej nazwie:

</doc>
<doc id="793238" url="https://pl.wikipedia.org/wiki?curid=793238" title="Pół księżyca">
Pół księżyca

Pół księżyca - debiutancki album studyjny Katarzyny Skrzyneckiej. Został wydany w sierpniu 1998. Na płycie znajduje się dwanaście utworów w stylistyce popowej.
Przy nagrywaniu materiału na album ze Skrzynecką pracowali m.in. Henryk Miśkiewicz, Andrzej Jagodziński, Michał Grymuza i Mariusz Mielczarek, zaś producentem był Piotr Rubik.

</doc>
<doc id="793239" url="https://pl.wikipedia.org/wiki?curid=793239" title="Biblioteka Polska w Paryżu">
Biblioteka Polska w Paryżu

Biblioteka Polska w Paryżu (fr. "Bibliothèque polonaise de Paris") – polska placówka kulturalna, założona w 1838 m.in. przez Adama Jerzego Czartoryskiego, Juliana Ursyna Niemcewicza, Karola Sienkiewicza jako fundacja Wielkiej Emigracji. Miała za zadanie zbierać, ocalałe od grabieży i zniszczeń, książki, archiwa i pamiątki narodowe. Stała się ośrodkiem dokumentacyjnym otwartym do dyspozycji Polaków i cudzoziemców. W 2013 roku UNESCO wpisało Bibliotekę, Towarzystwo Historyczno-Literackie w Paryżu i Muzeum Adama Mickiewicza w Paryżu do Rejestru Pamięci Świata.
Historia.
Inicjatorem powstania Biblioteki Polskiej w Paryżu był Karol Sienkiewicz, który doprowadził do połączenia już istniejących księgozbiorów wydziału historycznego i statystycznego Towarzystwa Literackiego Polskiego oraz Towarzystwa Pomocy Naukowej. Istotną rolę odegrało również francuskie Société de Civilisation, które pod wrażeniem artykułu Adama Mickiewicza pt. "Rabunek bibliotek i muzeów w Polsce" zwróciło się z apelem o ofiarowanie Polsce biblioteki ze składek publicznych. 24 listopada 1838 nastąpiło podpisanie aktu fundacji, a 24 marca 1839 dokonano uroczystego otwarcia placówki przy ulicy Duphot 10. Zarząd Biblioteki Polskiej złożono w ręce Rady Bibliotecznej, w której skład wchodziło ośmiu delegatów. Dożywotnim prezesem został ks. Adam Jerzy Czartoryski, a funkcje sekretarza, bibliotekarza i kasjera pełnił Karol Sienkiewicz. W wymiarze formalnym właścicielem instytucji był ks. Czartoryski, co zapewniało prawidłowe jej działanie we francuskim systemie prawnym i dawało względne zabezpieczenie materialne. Ponieważ pod koniec XIX wieku zmniejszyła się liczba członków Towarzystwa Historyczno-Literackiego. W 1893 roku Bibliotekę przekazano pod zarząd Akademii Umiejętności w Krakowie. Administrowała ona Biblioteką do 1946 roku. AU utworzyła przy Bibliotece Stację Naukową. W 1903 roku po przekazaniu przez Władysława Mickiewicza pamiątek po Adamie Mickiewiczu przy bibliotece powstało Muzeum Adama Mickiewicza. Po wybuchu II wojny światowej w budynku Biblioteki otwarto Biuro Pomocy Ofiarom Wojny. Prace w nim podjęli pracownicy biblioteki. Po zajęciu Paryża przez Niemców wyposażenie i budynek biblioteki zostały rozgrabione. Biblioteka wznowiła działalność po wyzwoleniu Paryża w 1944 roku. W celu pomocy w odbudowie Biblioteki powstał Komitet Pomocy Bibliotece Polskiej, na czele którego stanęli członkowie Akademii Francuskiej. W czerwcu 1945 roku Franciszek Pułaski, aby zapewnić sobie wsparcie finansowe, wydzierżawił na 18 lat budynek Biblioteki Polskiemu Zjednoczeniu Rzymsko-Katolickiemu w Chicago. Pozwoliło to na uruchomienie w 1945 roku czytelni, a w 1946 Muzeum. W 1946 roku Polska Stacja Naukowa PAU została odłączona od Biblioteki i przeniesiona na ul. Lauriston.
W 1946 roku zostało reaktywowane Towarzystwo Historyczno-Literackie. W 1951 roku majątek PAU przejęła Polska Akademia Nauk. Doszło do sporu z rządem PRL. W 1955 roku Towarzystwo Historyczno-Literackie przegrało proces wytoczony rządowi o prawo do Biblioteki. W 1959 roku za niezależnością Biblioteki od rządu PRL wypowiedziało się Zgromadzenie Narodowe. Równocześnie sąd apelacyjny stwierdził brak ciągłości pomiędzy reaktywowanym po wojnie Towarzystwem Historyczno-Literackim. Jednak uznał, że nie da się ustalić właściciela Biblioteki, ponieważ nie ma również ciągłości pomiędzy PAN, a przedwojennym PAU. Uznano prawo do dzierżawy budynku przez Zjednoczenie Rzymsko-Katolickie w Chicago, które wydzierżawiło budynek Towarzystwu. W latach 1955–1959 podczas sporu o prawo własności zbiory zostały opieczętowane przez sąd. Ponowne uruchomienie biblioteki było możliwe dzięki wsparciu: Barbary Piaseckiej-Johnson, Kongresu Polonii Amerykańskiej, papieża Jana Pawła II i Fundacji Karoliny Lanckorońskiej z Brzezia.
Po 1989 roku Towarzystwo uzyskało wsparcie Ministerstwa Kultury i Dziedzictwa Narodowego i Ministerstwa Spraw Zagranicznych w Polsce. Po 2001 roku większość budżetu pochodziło ze środków przekazywanych przez Fundację im. Zygmunta Lubicz-Zaleskiego w Amsterdamie. Chcąc podjąć remont budynku Towarzystwo musiało uregulować sprawy majątkowe. Samo nie miało możliwości uznania prawa własności budynku, ale miała je reaktywowana przez część przedwojennych członków PAU. Podjęto rozmowy, których efektem było utworzenie Stowarzyszenia Biblioteki Polskiej w Paryżu (SBPP) ("Association de la Bibliothèque Polonaise de Paris" (ABBP)). Obie organizacje zrezygnowały ze swoich praw majątkowych na rzecz Stowarzyszenia, co zostało uznane przez sąd francuski. Zgodnie z umową obaj partnerzy mają takie same prawa, obowiązek utrzymywania Biblioteki i gwarancję, że zbiory pozostaną przy "Quai d’Orléans 6""." Podczas remontu budynku w latach 2000–2004 Biblioteka była zamknięta, a pracownicy w większości zostali zwolnieni. PAU od 2004 roku otrzymuje od rządu subwencje na utrzymanie Biblioteki.
Budynek.
Początkowo planowano, że biblioteczne zbiory zostaną umieszczone w mającym powstać Domu Polskim, ale z powodu braku funduszy zrezygnowano z budowy nowego gmachu i zakupiono w 1853 roku czteropiętrową kamienicę przy Quai d’Orléans w 4. dzielnicy Paryża na Wyspie św. Ludwika. Budynek kosztował 93 500 franków. Udało się zebrać tylko jedną trzecią tej kwoty, resztę musiał pokryć kredyt. Dlatego Biblioteka zajmowała tylko 11 pomieszczeń na drugim piętrze. Pozostałe mieszkania wynajęto, aby spłacić zaciągnięte pożyczki.
Po stwierdzeniu bardzo złego stanu budynku z odpadającymi sufitami, silnym zawilgoceniem piwnic, przeciążeniem stropów podjęto decyzję o przeprowadzeniu w latach 2000–2004 remontu budynku, który miał umocnić osłabione struktury nośne budynku i wymienić belki stropowe, wybudować klimatyzowane magazyny, dzięki wymianie regałów uzyskać dodatkową powierzchnię magazynową. podczas remontu wzmocniono podłogi w piwnicach, na parterze i piętrze dzięki czemu można było przemieścić zbiory. Dodatkowo w budynku zainstalowane systemy zabezpieczające przed kradzieżą, wymieniono drzwi, instalację elektryczną, wymieniono okna, zainstalowano windy, klimatyzatory i odnowiono fasadę budynku od strony nabrzeża i dziedzińców. Przebudowano salę konferencyjno-koncertową mieszczącą 100 osób na parterze i zbudowano na parterze mniejszą dla 50 osób. Koszt remontu wyniósł 4 mln euro i został pokryty z darowizn od fundacji i stowarzyszeń.
Zbiory.
Placówka dość szybko zaczęła powiększać swój stan posiadania, głównie dzięki zapisom i darom osób prywatnych (zbiory Małachowskiego, Niemcewicza, Kniaziewicza, Mickiewicza). W 1845 Biblioteka Polska posiadała 15 tys. tomów, a w 1848 było tam już ok. 20 tys. książek. W 1914 księgozbiór liczył 100 tys. dzieł. Katalogowanie zbiorów rozpoczęto jeszcze pod koniec XIX wieku. Po objęciu zarządu biblioteką przez Franciszka Pułaskiego w 1926 roku zatrudniono do tych prac 3 bibliotekarzy. Jednak w zawilgocenie i zagrzybienie budynku spowodowało zniszczenie około 65 woluminów. 60 tys. woluminów niezwiązanych z Polską podarowano Bibliotece PAU, Bibliotece Narodowej w Warszawie.
W 1939 zbiory obejmowały 145 tys. książek, 1000 rękopisów, 12 tys. rycin, 2800 atlasów i map oraz 20 tys. kopii dokumentów dotyczących historii Polski z archiwów angielskich i francuskich. Ponadto znajdował się tam zbiór czasopism, fotografii, medali i monet. Podczas II wojny światowej najcenniejszą część zbiorów ewakuowano do: Biblioteki Uniwersyteckiej i Biblioteki Miejskiej w Tuluzie, Biblioteki Miejskiej w Pau (potem do Biblioteki Uniwersyteckiej w Montpellier), Senlis (departament Oise), rządowego Biura Celów Wojny, posiadłości Henriego de Montforta w La Flèche i zamku w Montrésor, a pozostałe skonfiskowali Niemcy. Wywieźli oni w 1940 roku 766 skrzyń ze zbiorami do Berlina. W 1944 roku trafiły one do Budziszyna, a skąd do Neugersdorf w Saksonii. Ponieważ zbiory znalazły się w radzieckiej strefie okupacyjnej w 1945 roku przewieziono je do Biblioteki Narodowej w Warszawie. 12 lipca 1947 roku wysłano je koleją do Paryża. Zbiory odnalezione w latach 50. XX wieku trafiły do Muzeum Literatury. Z przedwojennego zasobu do Biblioteki Polskiej wróciło tylko 40% zbiorów, 30% oddano jako depozyt do Muzeum Literatury im. A. Mickiewicza w Warszawie, a pozostałe 30% nie odnaleziono.
W 1989 księgozbiór wynosił ok. 220 000 woluminów, posiada ok. 5000 map polskich i 7000 rycin od XVI do XX wieku, również zbiór Towarzystwa Historyczno-Literackiego. W 2018 roku zbiory liczyły 200 tysięcy woluminów. Zbiory specjalne liczyły kilka tysięcy starych druków, 5 tysięcy rękopisów, 15 tysięcy fotografii, 1500 obrazów, 1000 plakatów, 600 medali i monet i 350 rzeźb
Towarzystwo Przyjaciół Biblioteki Polskiej w Paryżu.
Towarzystwo powstało w Warszawie w 2013 roku. Jego zadaniem jest rozpowszechnianie wiedzy o Bibliotece Polskiej oraz działania służące ochronie zgromadzonych tam dóbr kultury. Towarzystwo stara się również, aby zbiory były wykorzystywane nie tylko w Polsce czy Francji, ale również w Europie i świecie. Prezesem Towarzystwa w 2003 roku został Andrzej Biernat.
Dyrektorzy.
Dyrektorów Biblioteki mianowali prezesi Towarzystwa Historyczno-Literackiego. W latach 1893–1946 gdy Biblioteką zarządzała Akademia Umiejętności (od 1918 PAU) funkcję dyrektora sprawował delegat AU wspomagany przez Komitet Miejscowy.

</doc>
<doc id="793243" url="https://pl.wikipedia.org/wiki?curid=793243" title="Ryki (ujednoznacznienie)">
Ryki (ujednoznacznienie)

Zobacz też: Ryki-Borkowo

</doc>
<doc id="793245" url="https://pl.wikipedia.org/wiki?curid=793245" title="Alexandr Vondra">
Alexandr Vondra

Alexandr Vondra, pseud. "Saša" (ur. 17 sierpnia 1961 w Pradze) – czeski polityk, geograf i dyplomata, dysydent, sygnatariusz Karty 77. W latach 2006–2007 minister spraw zagranicznych, od 2007 do 2009 wicepremier, w latach 2010–2012 minister obrony, poseł do Parlamentu Europejskiego IX kadencji.
Życiorys.
Ukończył geografię na Uniwersytecie Karola. Pracował początkowo w Muzeum Kultur Azji, Afryki i Ameryki w Pradze, później m.in. jako programista. W 1987 dołączył do Solidarności Polsko-Czesko-Słowackiej. Podpisał Kartę 77, pełniąc w 1989 funkcję jej rzecznika. Aresztowany na dwa miesiące w tym samym roku, po zwolnieniu stał się współzałożycielem Forum Obywatelskiego.
Między 1990 a 1992 był doradcą prezydenta Czechosłowacji Václav Havla ds. międzynarodowych. Następnie do 1997 pełnił funkcję pierwszego wiceministra spraw zagranicznych Republiki Czeskiej. Prowadził negocjacje nad czesko-niemieckim traktatem o dobrych stosunkach. W 1997 został ambasadorem Czech w Stanach Zjednoczonych. Po zakończeniu misji, w 2001 został specjalnym pełnomocnikiem rządu ds. organizacji Szczytu NATO w Pradze. Od 2002 do 2003 ponownie był wiceministrem w MSZ, następnie prowadził własną działalność gospodarczą.
W 2006 został członkiem Obywatelskiej Partii Demokratycznej, od 2010 do 2012 pełnił funkcję wiceprzewodniczącego tego ugrupowania. Również w 2006 został wybrany w skład Senatu na sześcioletnią kadencję. W pierwszym rządzie Mirka Topolánka pełnił funkcję ministra spraw zagranicznych (od września 2006 do stycznia 2007). W drugim gabinecie tego premiera zajmował stanowisko wicepremiera, będąc odpowiedzialnym za sprawy europejskie (od stycznia 2007 do maja 2009).
W maju 2010 objął urząd ministra obrony w rządzie premiera Petra Nečasa. Zrezygnował ze stanowiska w grudniu 2012, w tym samym roku nie uzyskał senackiej reelekcji, wycofując się z działalności politycznej. Powrócił do niej w 2019, uzyskując wówczas mandat eurodeputowanego IX kadencji.
W 2004 został odznaczony Krzyżem Oficerskim Orderu Zasługi Rzeczypospolitej Polskiej.

</doc>
<doc id="793246" url="https://pl.wikipedia.org/wiki?curid=793246" title="Humbucker">
Humbucker

Humbucker – rodzaj przetwornika do przetwarzania drgań strun gitary na sygnał elektryczny.
Humbucker to w zasadzie dwa single, stykające się dłuższymi bokami. Każdy z nich zbudowany jest z magnesu z nawiniętą na jego obwodzie cewką. Struna, drgając w niewielkiej odległości (4–8 mm), znajduje się w polu magnetycznym magnesu przetwornika, a ponieważ wykonana jest ze stali, która jest ferromagnetykiem, następuje zaburzenie pola w rytm drgań struny. Zmiana linii pola magnetycznego przecinającego uzwojenie cewki przetwornika powoduje indukowanie się w nim zmiennej siły elektromotorycznej. 
Wadą pojedynczego singla jest indukowanie się w nim także przydźwięku sieci zasilającej i innych zakłóceń elektromagnetycznych, zwłaszcza z cewek głośników i transformatorów wzmacniaczy. Istnieje też ryzyko pojawienia się sprzężenia zwrotnego między cewką przetwornika a cewką głośnika w momencie, gdy gitara znajdzie się zbyt blisko kolumny głośnikowej (zwłaszcza przy graniu z dużym przesterem lub z dużą mocą wyjściową). Humbucker rozwiązuje te problemy – wszelkie zakłócenia z zewnątrz się znoszą, ponieważ cewki połączone są tak, aby indukujące się zakłócenia posiadały przeciwną fazę, natomiast sygnał z gitary się sumuje ponieważ magnesy cewek mają przeciwną biegunowość, więc następuje podwójne odwrócenie fazy. Jednak struna nie drga wyłącznie z częstotliwością podstawową – obecne są także drgania harmoniczne. W drgającej strunie powstaje fala stojąca. Jej węzły i strzałki są przesunięte wzdłuż struny, a więc także względem cewek humbuckera. Na skutek tego zjawiska tony podstawowe wprawdzie się sumują, lecz niektóre wyższe harmoniczne mogą się osłabiać, a nawet całkowicie znosić. Ponieważ cewki są blisko siebie więc przesunięcie fazowe harmonicznych niższego rzędu jest małe, jednak wraz ze wzrostem ich rzędu zjawisko to się nasila, co skutkuje wyraźną różnicą rozkładu częstotliwości w widmie sygnału w stosunku do singla, a brzmienie humbuckera określane jest jako „ciepłe" lub „ciemne”.
Istnieje kilka rodzajów humbuckerów, które mogą również być obudowane tak, że wyglądają jak jeden układ (może on być wtedy pomylony z pojedynczym uzwojeniem – przetwornikiem typu single). Większość odpowiada za odbieranie drgań ze wszystkich sześciu strun w jednym układzie, jednak niektóre humbuckery, np. basowe, mogą odpowiadać za odbieranie sygnałów z 2 lub 3 strun (w zależności od typu gitary basowej – 4-, 5-, 6-strunowej). W tym wypadku uzwojenia są ułożone 'schodkowo' pod strunami, tzn. humbucker posiada od 4 do 6 uzwojeń, które są podzielone na dwie sekcje, składające się z 2–3 uzwojeń. Gdy sekcja usytuowana jest bliżej mostka, struny pod którymi się znajduje będą brzmiały bardziej 'metalicznie', natomiast sekcja bliżej środka struny przetworzy drgania na bardziej 'buczące'. Zazwyczaj, pod strunami grubszymi (E i A, również D w przypadku gitary 6-strunowej) sekcja znajduje się dalej od mostka, a dla cieńszych strun bliżej, co zapewnia odpowiednie brzmienie do grania slappingiem (klangiem).

</doc>
<doc id="793248" url="https://pl.wikipedia.org/wiki?curid=793248" title="Arkuszewo (Gniezno)">
Arkuszewo (Gniezno)

Arkuszewo – osiedle we wschodniej części Gniezna przy drodze krajowej nr 15 (ul. Roosevelta), liczące około 2.000 mieszkańców. 
Zabudowa.
Zabudowa jednorodzinna (z lat 70. i 80.) w centralnej części, zabudowa przemysłowa w zachodniej części i zabudowa jednorodzinna (nowa) we wschodniej części. Dojazd umożliwiają autobusy linii 1, 2 oraz 3. Od zachodu graniczy z dzielnicą Konikowo, od północy graniczy z dzielnicą Róża, od południa z dzielnicą Kawiary, od wschodu ze wsią Jankówko.

</doc>
<doc id="793249" url="https://pl.wikipedia.org/wiki?curid=793249" title="Leszek Lamparski">
Leszek Lamparski

Leszek Lamparski (ur. 30 października 1936 w Warszawie) – polski oficer, pułkownik Milicji Obywatelskiej, nadinspektor Policji, komendant główny Policji w latach 1990–1991.
Życiorys.
W 1961 rozpoczął służbę w Milicji Obywatelskiej. Ukończył studia na Wydziale Prawa i Administracji Uniwersytetu Wrocławskiego oraz w Szkole Oficerskiej MO w Szczytnie. W trakcie służby w MO zajmował stanowiska: milicjanta, inspektora, naczelnika wydziału, zastępcy komendanta miejskiego MO, zastępcy komendanta wojewódzkiego MO oraz szefa Wojewódzkiego Urzędu Spraw Wewnętrznych w Wałbrzychu. W latach 1988–1989 był zastępcą szefa Służby Bezpieczeństwa, zaś od 1989 pełnił funkcję szefa Służby Kadr, Szkolenia i Wychowania MSW. Po przekształceniu MO w policję, 20 maja 1990 objął funkcję komendanta głównego, którą sprawował do 18 czerwca 1991.

</doc>
<doc id="793250" url="https://pl.wikipedia.org/wiki?curid=793250" title="Międzynarodowe Stowarzyszenie Gedeonitów">
Międzynarodowe Stowarzyszenie Gedeonitów

Międzynarodowe Stowarzyszenie Gedeonitów () – organizacja chrześcijańska, wyrosła i zakorzeniona w teologii protestanckiej, związana z nurtem ewangelicznym. Statutowym celem organizacji jest popularyzacja Pisma Świętego wśród społeczeństwa poprzez bezpłatne umieszczanie Biblii, a także jej części na terenie hoteli, szkół, zakładów karnych i innych instytucji, jak również rozpowszechnianie jej wśród osób indywidualnych. Międzynarodowe Stowarzyszenie Gedeonitów zostało założone w 1899 r. w Stanach Zjednoczonych.
Nazwa stowarzyszenia została zaczerpnięta z siódmego rozdziału biblijnej Księgi Sędziów, który opowiada o Gedeonie, „człowieku gotowym wykonać wszystko, czego Bóg od niego zażądał. Głównymi cechami jego charakteru były: wiara, posłuszeństwo i pokora. I takie cechy chciano zaszczepić członkom stowarzyszenia”.
Historia.
Stowarzyszenie Gideonitów założyli dwaj komiwojażerowie John H. Nicholson i Samuel E. Hollem, którzy w 1898 roku zostali zakwaterowani w jednym pokoju hotelowym ze względu na przepełnienie. Łączyła ich miłość do Biblii i dlatego postanowili założyć organizację podróżujących chrześcijan. Międzynarodowe Stowarzyszenie Gedeonitów zorganizowane zostało w 1899 r. w Boscobel, w stanie Wisconsin, Stany Zjednoczone, jako organizacja poświęcona chrześcijańskiej ewangelizacji. W 1908 roku stowarzyszenie zrealizowało pierwsze zamówienie na dostarczenie 25 egzemplarzy Biblii do hotelu w Montanie.
Obecnie stowarzyszenie obejmuje swą działalnością 200 krajów świata, zrzeszając przeszło 300 000 świeckich członków (Gedeonitów i Pomocnic, żon Gedeonitów) i wydając Pismo Święte w ponad 100 językach. Dotychczas Gedeonici rozpowszechnili ponad 2 miliardy egzemplarzy Nowego Testamentu, w tym na terenie Polski – ok. miliona.
Działalność.
Gedeonici najczęściej publikują i rozprowadzają protestanckie przekłady Biblii, w języku polskim – Biblię warszawską. Obozy Gedeonickie w Polsce występują na terenie całego kraju, zarówno w dużych aglomeracjach, jak i mniejszych miejscowościach. Działalność stowarzyszenia wspiera większość kościołów i wspólnot protestanckich. Zgodnie ze statutem organizacji, Gedeonitami zostać mogą „mężczyźni mający ukończone 21 lat, przede wszystkim biznesmeni i wykonujący wolne zawody, którzy wierzą, że Biblia jest natchnionym Słowem Bożym, wierzą, że Jezus Chrystus jest wiecznym Synem Bożym i przyjęli Go jako Osobistego Zbawiciela oraz usiłują Go naśladować w codziennym życiu i którzy są czynnymi członkami ewangelikalnego lub protestanckiego kościoła lub zboru”.
Międzynarodowe Stowarzyszenie Gedeonitów przyjmuje typową teologię ewangeliczną, a zatem wierzy i oddaje cześć tylko Bogu w Trójcy Świętej Jedynemu, uznaje Jezusa Chrystusa jako Boga oraz jedynego pośrednika między Bogiem a człowiekiem, przyjmuje Biblię jako jedyny i ostateczny autorytet w sprawach wiary ("sola scriptura"), zbawienie zaś postrzega jako akt łaski Bożej ("sola gratia"), które staje się udziałem grzesznika przez wiarę ("sola fide"). Gedeonitów łączą nie tylko wspólne przekonania, ale również świadectwo i służba, w tym przede wszystkim praca na rzecz upowszechniania Biblii.
Biblie wydawane przez Gedeonitów zawierają ponadto:
W Polsce Gedeonici rozpowszechniają:

</doc>
<doc id="793255" url="https://pl.wikipedia.org/wiki?curid=793255" title="Rubén Ruiz Ibárruri">
Rubén Ruiz Ibárruri

Rubén Ruiz Ibárruri (ur. 9 stycznia 1920 w Muskizie, zm. 14 września 1942 w Stalingradzie) – hiszpański wojskowy na służbie radzieckiej w randze starszego lejtnanta, Bohater Związku Radzieckiego. 
Syn komunistki Dolores Ibárruri Gómez. Urodził się w Hiszpanii i mieszkał tam kilkanaście lat. Wyjechał z kraju w 1935 roku, po aresztowaniu matki. Zamieszkał wtedy w Moskwie, gdzie podjął naukę i pracę w fabryce motoryzacyjnej. 
Walczył w wojnie domowej w Hiszpanii, powrócił jednak do ZSRR. W Wielkiej Wojnie Ojczyźnianej brał udział od pierwszego dnia. W 1941 roku odniósł rany pod Borysowem. 24 sierpnia 1942 został ciężko ranny w bitwie o Stalingrad, kiedy przejął dowództwo nad batalionem po śmierci dotychczasowego dowódcy i poprowadził oddział do kontrataku. Został ewakuowany za Wołgę do szpitala polowego, gdzie trzy tygodnie później zmarł.
22 sierpnia 1956 roku został pośmiertnie nagrodzony tytułem Bohatera Związku Radzieckiego. Jego szczątki spoczywają w Wołgogradzie na Kurhanie Mamaja, obok ponad 34.000 innych żołnierzy radzieckich, poległych podczas obrony miasta. Przy wołgogradzkiej Alei Bohaterów wzniesiono też poświęcony mu pomnik.

</doc>
<doc id="793260" url="https://pl.wikipedia.org/wiki?curid=793260" title="Zenon Smolarek">
Zenon Smolarek

Zenon Smolarek (ur. 1938) – polski oficer, nadinspektor Policji, komendant główny Policji w latach 1992–1995.
Życiorys.
W 1963 rozpoczął służbę w Milicji Obywatelskiej. Ukończył studia na Wydziale Prawa Uniwersytetu Adama Mickiewicza w Poznaniu oraz w Szkole Oficerskiej MO w Szczytnie. W trakcie służby w MO zajmował stanowiska: starszego referenta i kierownika inspektoratu ruchu drogowego MO w Pile oraz zastępcy komendanta miejskiego w Ostrowie Wielkopolskim, a następnie, przez 19 lat, zastępcy naczelnika i naczelnika Wydziału Dochodzeniowo-Śledczego Wojewódzkiego Urzędu Spraw Wewnętrznych w Poznaniu. 7 czerwca 1990 mianowany komendantem wojewódzkim policji w Poznaniu. Od 25 lutego 1992 do 8 lutego 1995 pełnił funkcję komendanta głównego policji.
Był inicjatorem budowy Pomnika Pomordowanych Policjantów II RP Województwa Poznańskiego.
W 2012 otrzymał Medalion Pieta Miednoje 1940, przyznany przez Warszawskie Stowarzyszenie Rodzina Policyjna 1939 roku.

</doc>
<doc id="793261" url="https://pl.wikipedia.org/wiki?curid=793261" title="Cyganka (województwo pomorskie)">
Cyganka (województwo pomorskie)

Cyganka – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych przy drodze wojewódzkiej nr 502. Wieś wchodzi w skład sołectwa Żelichowo. Miejscowość leży na szlaku Żuławskiej Kolei Dojazdowej.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Cyganka: Cyganka, Cyganek

</doc>
<doc id="793262" url="https://pl.wikipedia.org/wiki?curid=793262" title="Stacz kolejkowy">
Stacz kolejkowy

Stacz kolejkowy – osoba, która za określone wynagrodzenie stoi w kolejce po zakup towaru bądź usługi w zastępstwie osoby, która towar lub usługę chce nabyć. Wykorzystywanie stacza kolejkowego było dość popularne w Polsce w latach osiemdziesiątych XX wieku ze względu na trudności z zakupem towarów i usług wynikające z ich niedoboru na rynku. Po przejściu z gospodarki centralnie planowanej na wolnorynkową tego typu działalność w zasadzie zanikła, choć zdarzały się sporadyczne wyjątki, na przykład przy zapisach na akcje w ofercie publicznej występowali także stacze kolejkowi.

</doc>
<doc id="793265" url="https://pl.wikipedia.org/wiki?curid=793265" title="Katechizm Płocki">
Katechizm Płocki

Katechizm Płocki – inicjatywa podjęta 14 października 2004 w diecezji płockiej przez jej biskupa ordynariusza Stanisława Wielgusa.
Miała ona na celu wyjaśnianie skomplikowanych twierdzeń zawartych w Katechizmie Kościoła Katolickiego. Przez ponad pięć lat, od lutego 2005 we wszystkich kościołach diecezji przed niedzielnymi mszami czytane były kilkuminutowe lekcje ułatwiające zrozumienie prawd wiary chrześcijańskiej. Wszystkie katechezy zostały też wydane w formie książkowej.
W składzie zespołu opracowujących "Katechizm Płocki" znaleźli się: biskup Roman Marcinkowski (przewodniczący), ks. Daniel Brzeziński, ks. Ryszard Czekalski, ks. Kazimierz Dziadak, ks. Janusz Kochański, ks. Adam Łach, ks. Tomasz Opaliński, ks. Henryk Seweryniak.
W maju 2006 tej idei pogratulował bp. Stanisławowi Wielgusowi papież Benedykt XVI. Inicjatywa została zakończona 15 sierpnia 2010.

</doc>
<doc id="793268" url="https://pl.wikipedia.org/wiki?curid=793268" title="Skok przez skórę">
Skok przez skórę

Skok przez skórę – stara tradycja górnicza, ceremonia przyjmowania nowicjuszy do stanu górniczego przez stare strzechy. Polega na opasaniu skórą i skoku przez nią zgodnie z górniczą tradycją.
Historia.
W XVIII wieku na terenie Austro-Węgier i Niemiec wprowadzono mundur górniczy. Z tyłu na spodniach górnicy nosili „skórę górniczą” nazywana też łatą lub klapą. Był to czarny skórzany fartuch, półkolisto skrojony, sięgający do łydek. Z czasem skóra stała się symbolem przynależności do stanu górniczego. Skok przez skórę był sposobem przyjmowania kolejnych roczników do grona górników. 
Do Polski zwyczaj dotarł za pośrednictwem absolwentów Akademii Górniczej w Leoben (Austria). Najpierw na tereny Galicji, skąd pochodziła większość absolwentów, następnie pojawił się na Akademii Górniczo-Hutniczej w Krakowie. Po II wojnie światowej dotarł na Śląsk i Politechnikę Śląską. Został zachowany scenariusz skoku przez skórę stworzony przez polskich studentów w Leoben. W okresie międzywojennym na nowo opracowali go członkowie Stowarzyszenia Studentów Akademii Górniczej w Krakowie. Po wojnie, w 1948 roku nowy projekt scenariusza opracował Bogdan Smyła. 
Obecnie celebrowana podczas Karczm Piwnych i przez studentów studiujących kierunki związane z górnictwem.
Zwyczaj ma bogatą oprawę, prowadzi ją Lis Major. Adepci stanu górniczego ubrani są w mundury górnicze, towarzyszą temu sztandary, lampki górnicze, fanfary oraz orkiestra górnicza.
Ceremonia skoku przez skórę występuje też podczas uroczystości przyjęcia adeptów do zawodu hutnika.

</doc>
<doc id="793269" url="https://pl.wikipedia.org/wiki?curid=793269" title="Alkindus">
Alkindus



</doc>
<doc id="793273" url="https://pl.wikipedia.org/wiki?curid=793273" title="Ministrowie spraw zagranicznych Republiki Czeskiej">
Ministrowie spraw zagranicznych Republiki Czeskiej

Ministrowie spraw zagranicznych Republiki Czeskiej kierują resortem spraw zagranicznych w czeskim rządzie.
Lista ministrów (od 1992):

</doc>
<doc id="793274" url="https://pl.wikipedia.org/wiki?curid=793274" title="Rak jądra">
Rak jądra

Rak jądra, ściślej nowotwory jądra – grupa pierwotnych nowotworów jądra wywodzących się z nabłonka rozrodczego (nowotwory germinalne, nowotwory zarodkowe) lub rzadziej z podścieliska gonad i sznurów płciowych (nowotwory niegerminalne). Nowotwory zarodkowe jądra na ogół są nowotworami o wysokiej złośliwości wcześnie dającymi przerzuty odległe, z kolei nowotwory z podścieliska gonad i sznurów płciowych zwykle są nowotworami łagodnymi. Ze względu na odmienną strategię leczenia nowotwory zarodkowe są dzielone na nasieniaki i nienasieniaki. Nazwa „rak jądra” jest nazwą potoczną i nie jest poprawna, ponieważ nowotwory jądra zwykle wykazują pochodzenie germinalne, a nie z tkanki nabłonkowej.
Nowotwór najczęściej objawia się jako jednostronny, bezbolesny guz lub obrzęk w mosznie. Podejrzenie choroby jest stawiane na podstawie typowego obrazu klinicznego choroby oraz wyniku badania ultrasonograficznego. Standardem jest wykonywanie u wszystkich chorych z podejrzeniem choroby nowotworowej jądra radykalnej operacji usunięcia jądra zwanej orchidektomią. Materiał tkankowy uzyskany podczas orchidektomii poddaje się badaniu histopatologicznemu, co pozwala na ostateczne rozpoznanie nowotworu oraz określenie typu histologicznego.
Dalsze leczenie po wykonaniu orchidektomii zależy od rozpoznania histopatologicznego, zaawansowania choroby oraz stężenia określonych markerów po zabiegu operacyjnym. We wczesnym stadium, w zależności od rozpoznania histopatologicznego oraz stopnia zaawansowania, wykorzystuje się strategię wyłącznego aktywnego nadzoru lub stosuje się leczenie uzupełniające oparte o chemioterapię, radioterapię lub limfadenektomię. Chorzy z zaawansowaną chorobą wymagają chemioterapii opartej na cisplatynie.
Epidemiologia.
Nowotwory jądra stanowią około 1% nowotworów złośliwych u mężczyzn. Są najczęstszymi nowotworami złośliwymi u młodych mężczyzn, a u dzieci stanowią 9% wszystkich nowotworów. Co roku na świecie rozpoznaje się około 55 000 przypadków nowotworów jąder i dochodzi do 10 000 zgonów z powodu tej choroby, co stanowi około 0,2% przypadków zgonów z powodu choroby nowotworowej. W większości krajów zachodnich obserwuje się stały wzrost zapadalności na nowotwory jądra i przez ostatnie trzy dekady stwierdzono podwojenie zapadalności na tę chorobę. Zapadalność jest szacowana na 3–10 nowych przypadków rocznie na 100 000.
Największa zapadalność dotyczy młodych mężczyzn pomiędzy 15. a 44. rokiem życia i w tej grupie wiekowej rozpoznaje się 84% przypadków nowotworów jądra. Jedynie 1% przypadków stwierdza się przed 15. rokiem życia i 15% przypadków jest obserwowane u mężczyzn po 45 roku życia. Szczyt zapadalności na nienasieniaki przypada na 20.–30. rok życia, a nasieniaki pomiędzy 30. a 40. rokiem życia, choć nasieniak spermatocytarny głównie dotyczy mężczyzn około 50–55. roku życia.
Nowotwory złośliwe jądra wykazują znaczne zróżnicowanie geograficzne i etniczne. Największą zapadalność notuje się w Europie i Ameryce Północnej (4–10 na 100 000), pośrednią zapadalność stwierdza się w Ameryce Środkowej i Południowej, a najniższą w Afryce i Azji (0,2–1 na 100 000). Szczególnie często nowotwory jądra pojawiają się w Europie Północnej z największą zapadalnością w Norwegii (10,5 na 100 000) i Danii (10,1 na 100 000). Niezależenie od regionu geograficznego i kraju obserwuje się różnice etniczne w zakresie częstości choroby, wyższe ryzyko dotyczy osób rasy białej, a niższe ryzyko obciąża osoby rasy czarnej czy żółtej.
W Polsce zapadalność jest niższa niż średnia europejska, co roku notuje się około 1100 zachorowań rocznie, co przekłada się na roczną zapadalność na poziomie 5,1 przypadków na 100 000.
Czynniki ryzyka.
Do czynników ryzyka rozwoju nowotworu jądra należą:
Wnętrostwo.
Wnętrostwo jest wadą rozwojową polegającą na niezstąpieniu do moszny jednego albo obu jąder, które pozostają w jamie brzusznej lub kanale pachwinowym. Wnętrostwo jest najsilniejszym czynnikiem ryzyka zachorowania na nowotwór złośliwy jądra, zwiększającym ryzyko zachorowania od czterech do ośmiu razy. Aż u 10% chorych z nowotworem jąder rozpoznano niezstąpienie jąder. Operacja orchidopeksji przed rozpoczęciem dojrzewania pozwala zmniejszyć to ryzyko w porównaniu do osób, u których operacja nie została wykonana lub wykonano ją po okresie dojrzewania płciowego. W metaanalizie Petterssona i współpracowników obserwowano 2,23-krotny wzrost ryzyka u osób z wykonaną orchidektomią przed 13. rokiem życia i 5,4-krotnie zwiększone ryzyko, gdy operacja była wykonana po 13. roku życia. Badania wskazują, że ryzyko rozwoju nowotworu jądra jest również zwiększone po stronie przeciwnej do niezstąpionego jądra. Nie jest jasne, w jaki sposób wnętrostwo ma przyczyniać się do rozwoju nowotworu tego narządu, wytłumaczeniem może być wspólna przyczyna obu chorób albo sprzyjanie nieprawidłowych warunków panujących w niezstąpionym jądrze rozwojowi nowotworu.
Wcześniejsze występowanie nowotworu jądra.
Wcześniejsze występowanie nowotworu jądra jest silnym czynnikiem ryzyka rozwoju nowotworu po stronie przeciwnej w dotychczas zdrowym narządzie. Ocenia się, że wcześniejsze występowanie nowotworu jądra dwunastokrotnie zwiększa ryzyko rozwoju kolejnego guza. Ryzyko rozwoju guza metachronicznego w drugim jądrze jest oceniane od 2% do 5%.
Występowanie rodzinne.
Rodzinne występowanie nowotworów jądra jest rzadkie i guzy jądra u chorych o pokrewieństwie I stopnia stanowią jedynie 1–2,8% przypadków nowotworów jąder. Jednak występowanie nowotworu u ojca albo brata dziesięciokrotnie zwiększa ryzyko rozwinięcia tej choroby. Ocenia się, że u braci osób dotkniętych nowotworem jądra ryzyko jest ośmiokrotnie większe niż w populacji ogólnej oraz czterokrotnie większe ryzyko niż ryzyko populacyjne u synów chorych na ten nowotwór. Pomiędzy rodzeństwem ryzyko zachorowania jest większe w przypadku posiadania chorego brata bliźniaka niż pomiędzy braćmi niebędących bliźniętami, ale pomiędzy bliźniakami dwujajowymi ryzyko jest większe niż pomiędzy bliźniakami jednojajowymi, co może być związane z odmiennym stężeniem estrogenów podczas ciąży związanego z występowaniem dwóch łożysk.
Niepłodność.
Wykazano związek pomiędzy występowaniem niepłodności u mężczyzn ze wzrostem ryzyka zachorowania na nowotwór jądra. Nie jest jasne, czy oba zaburzenia mają wspólne czynniki etiologiczne, czy sama niepłodność jest elementem karcynogenezy tego nowotworu.
Zaburzenia rozwoju płci.
Zaburzenia rozwoju płci (zaburzenia różnicowania płci) to grupa zaburzeń wrodzonych prowadzących do niezgodności pomiędzy płcią genetyczną, gonadalną, genitalną, fenotypową i psychiczną. Niektóre zaburzenia rozwoju płci wiążą się z różnego stopnia zwiększonym ryzykiem rozwoju wewnątrzprzewodowej neoplazji komórek zarodkowych ("testicular intratubular neoplasia") oraz nowotworów germinalnych, zarówno nienasieniaków, jak i nasieniaków.
Największe ryzyko niosą zaburzenia rozwoju płci z obecnym chromosomem Y w kariotypie, u których często obserwuje się dysgenezję gonad. Dysgenezja gonad u chorych z kariotypem 46,XY lub 45,X/46,XY, gdy nie przeprowadzi się orchidektomii, wiąże się z około 30% ryzykiem rozwoju nowotworu jądra. U chorych z mutacją WT1 – u 60% chorych z zespołem Frasier i 40% chorych zespołem Denysa-Drasha – dochodzi do rozwoju nowotworu jądra, przede wszystkim gonadoblastomy.
Zespół przetrwałych przewodów Müllera wiąże się ze zwiększonym ryzykiem nowotworu jądra w związku z częstym występowaniem wnętrostwa oraz ryzykiem transformacji struktur Müllerowskich. W zespole całkowitej niewrażliwości na androgeny (CAIS) obserwuje się wysokie ryzyko rozwoju nowotworu w jądrze znajdującym się w jamie brzusznej, sięgające nawet 50%. Ryzyko powstania guza w jądrze znajdującym się w mosznie jest nieznane. Niedobór dehydrogenazy 17β-hydroksysteroidowej również zwiększa ryzyko rozwoju nowotworu germinalnego. U chorych z wrodzonym przerostem nadnerczy nie obserwuje się zwiększonego ryzyka rozwoju nowotworu jądra. Istnieją sprzeczne dane dotyczące ryzyka rozwoju nowotworu jądra w zespole Klinefeltera, choć część badaczy wskazuje na zwiększenie ryzyka, to kilka badań przeczy temu.
Mikrozwapnienia w jądrach.
Mikrozwapnienia w jądrach ("microlithiasis") są bardzo często obserwowanymi zmianami w USG jąder, dotyczącymi od 0,5% do 6,7% mężczyzn. Istnieją badania sugerujące wyższe prawdopodobieństwo rozpoznania nowotworu jądra u osób z mikrozwapnieniami w jądrach. Mikrozwapnienia w jądrach nie są same w sobie czynnikiem ryzyka, a raczej są powiązane z nowotworem jąder. W badaniu na 1500 mężczyznach z mikrozwapnieniami w jądrach po pięciu latach obserwacji jedynie u jednej osoby rozpoznano nowotwór jądra, co sugeruje, że u zdecydowanej większości mężczyzn z mikrozwapnieniami nie rozpozna się tego nowotworu.
Zespół Downa.
U osób chorych na zespół Downa występuje zwiększone ryzyko zachorowania na nowotwory jąder.
Zakażenie HIV.
U chorych z zakażeniem HIV częściej niż w populacji ogólnej występują nowotwory jądra. Zwiększone ryzyko dotyczy jedynie nasieniaków i nie potwierdzono zwiększonego ryzyka zachorowania na nienasieniaka. Naturalny przebieg choroby jest podobny do populacji ogólnej bez zakażenia HIV.
Narażenie zawodowe.
W badaniach epidemiologicznych nie rozpoznano jednoznacznie żadnego zawodu jako czynnika ryzyka zachorowania na nowotwór jądra. Istnieją doniesienia o obserwowanym zwiększonym ryzyku u strażaków, pracowników przemysłu metalowego, skórzanego, lotniczego, papierowego oraz rolników.
Zapobieganie.
Profilaktyka pierwotna.
Profilaktyka pierwotna polega na zwalczaniu czynników ryzyka choroby. Nie ma znanych metod profilaktyki rozwoju nowotworu jądra. Część znanych czynników ryzyka nowotworu jądra jest niemodyfikowalna, a ponadto nowotwór stosunkowo często rozwija się u chorych bez znanych czynników ryzyka.
Profilaktyka wtórna.
Profilaktyka wtórna obejmuje wczesne rozpoznawanie choroby na podstawie badań przesiewowych. Obecnie nie ma wystarczających dowodów wspierających stosowanie badań przesiewowych w kierunku nowotworów jądra. Nie opublikowano żadnych wyników randomizowanych badań klinicznych oceniających skuteczność badań przesiewowych w nowotworach jądra. Nie wykazano zmniejszenia śmiertelności wśród mężczyzn poddanych badaniu przesiewowemu, przy jednoczesnym zwiększeniu liczby zbędnych procedur diagnostycznych z towarzyszącymi niepożądanymi następstwami. Europejskie Towarzystwo Urologiczne u osób ze zwiększonym ryzykiem zachorowania zaleca samobadanie jąder.
Objawy.
Nowotwór jądra najczęściej objawia się jako jednostronny, bezbolesny guz lub obrzęk w mosznie. Chorzy mogą zauważać zmianę kształtu lub powierzchni zajętego jądra.
Ból w mosznie jest pierwszym objawem u około 20–30% chorych. Dolegliwości najczęściej przyjmują charakter bólu tępego. Dolegliwości mogą przybierać formę okresowego lub systematycznie nasilającego się dyskomfortu w mosznie. Nagły silny ból pojawia się u około 10% chorych. Nagły silny ból może być związany ze skrętem guza, krwawieniem do guza albo jego niedokrwieniem (zawałem). U 20% chorych z nowotworem jądra stwierdza się wodniak jądra. U części chorych objawem nowotworu jadra jest nawracające zapalenie najądrzy lub jądra objawiające się bólem i obrzękiem narządu. U 3% chorych pierwotnym objawem choroby nowotworowej jądra jest niepłodność.
Wydzielanie przez nowotwór β-hCG może skutkować ginekomastią lub tkliwością sutków. Ginekomastia może dotyczyć około 7% chorych. Bardzo wysokie stężenia β-hCG u chorych na nowotwór jądra rzadko jest przyczyną nadczynności tarczycy najczęściej objawiającej się tachykardią i nadciśnieniem tętniczym.
Przerzuty do węzłów chłonnych w jamie brzusznej mogą manifestować się jako ból pleców lub ból brzucha promieniujący do pleców. Duszność, kaszel, ból w klatce piersiowej mogą wiązać się z przerzutami do płuc, z kolei przerzuty do kości powodują ból kostny, a przerzuty do centralnego układu nerwowego odpowiednie objawy neurologiczne. Zaawansowanej chorobie mogą towarzyszyć utrata masy ciała, brak apetytu i złe samopoczucie.
W badaniu fizykalnym podczas palpacji jądra wyczuwalny jest guz, ponadto wyczuwalne mogą być powiększone węzły chłonne różnych grup i czasem duże masy węzłowe w przestrzeni zaotrzewnowej są macalne podczas palpacji brzucha.
Histopatologia.
Nowotwory wywodzące się z nabłonka rozrodczego, czyli nowotwory germinalne (zarodkowe), stanowią zdecydowaną większość nowotworów jądra u ludzi (94–96%). Około 4–6% stanowią nowotwory ze sznurów płciowych i podścieliska, a pozostałe podtypy histologiczne są jeszcze rzadsze i łącznie rozpoznaje się je jedynie w 1% przypadków nowotworów jądra u ludzi. Większość nowotworów germinalnych cechuje wysoka złośliwość i wczesne wytwarzanie przerzutów odległych, z kolei nowotwory ze sznurów płciowych i podścieliska na ogół są nowotworami łagodnymi, część z nich wykazuje aktywność hormonalną. Nowotwory germinalne ze względów klinicznych są dzielone na nasieniaka i nienasieniaki. Nowotwory germinalne mogą się składać z jednego typu histologicznego lub tworzyć nowotwory mieszane zawierające przynajmniej dwa typy histologiczne.
Klasyfikacja WHO nowotworów jąder:
Wewnątrzprzewodowa neoplazja komórek zarodkowych.
Wewnątrzprzewodowa neoplazja komórek zarodkowych jest uważana za zmianę prekursorową niemal wszystkich inwazyjnych nowotworów jądra, prawdopodobnie z wyjątkiem nasieniaka spermatocytarnego, nowotworu pęcherzyka żółtkowego u dzieci oraz potworniaka u dzieci.
Wewnątrzprzewodowa neoplazja komórek zarodkowych towarzyszy ponad 80% przypadków nowotworów jądra. Stwierdza się ją w u 5–8% dorosłych z wnętrostwem oraz u 5% chorych na nowotwór jądra w jądrze przeciwnym. Ocenia się, że 50% przypadków wewnątrzprzewodowej neoplazji komórek zarodkowych w ciągu pięciu lat ulega progresji do nowotworu inwazyjnego.
W obrazie mikroskopowym komórki nowotworowe są większe niż prawidłowe spermatogonium, zawierają obfitą ilość jasnej cytoplazmy bogatej w glikogen oraz okrągłe hiperchromatyczne jądro komórkowe. Komórki nowotworowe są rozmieszczone pomiędzy komórkami Sertolego, a spermatogeneza jest nieobecna.
Nasieniak.
Nasieniak stanowi około 40–50% nowotworów germinalnych jądra u ludzi. Makroskopowo zajęte przez nasieniak jądro jest powiększone, choć możliwe jest występowanie nowotworu w jądrze atroficznym. Guz stanowi miękką masę o budowie jednorodnej lub drobnoguzkowej. Powierzchnia przekroju jest koloru szarego, kremowego lub bladoróżowego. Mogą być obecne ogniska martwicy.
Mikroskopowo utkanie guza tworzą jednolite komórki nowotworowe ułożone w rozproszone arkusze, które mogą być dzielone przez cienkie przegrody łącznotkankowe na płaty. Okazjonalnie komórki układają się w kolumny albo gniazda. Komórki nowotworowe są duże, mogą być okrągłe lub wieloboczne. Zawierają umiarkowaną ilość eozynofilnej bladej cytoplazmy zawierającej glikogen oraz lipidy, jądra komórkowe są duże, okrągłe, zawierają jąderka, które mogą przybierać kształt pręcików, granice komórek są wyraźne. Liczba mitoz jest zmienna, jednak zwykle jest wyraźna.
W obrębie przegród łączonotkankowych, a rzadziej pomiędzy komórkami nowotworowymi, obecny jest naciek złożony przede wszystkim z limfocytów, a czasem również z eozynofilów lub plazmocytów. W 30–50% guzów obecna jest wyraźna reakcja ziarniniakowa. Nowotwór powoduje zniszczenie prawidłowego miąższu jądra, który może być obecny na obwodzie zmiany.
Nasieniak spermatocytarny.
Nasieniak spermatocytarny jest stosunkowo rzadkim nowotworem i stanowi jedynie od 1% do 4,5% przypadków nowotworów jądra u ludzi. Klinicznie nasieniak spermatocytarny wykazuje wiele cech wspólnych z nasieniakiem, jednak nowotwór występuje głównie u osób około 50. roku życia, a więc starszych niż w przypadku nasieniaka. Pierwotną lokalizacją nasieniaka spermatocytarnego jest wyłącznie jądro. Zwykle występuje jednostronnie, choć u 9% chorych jest on obustronny, najczęściej jako guz metachroniczny. Nowotwór nie wchodzi w skład guzów mieszanych.
Makroskopowo nasieniak spermatocytarny zwykle tworzy dobrze odgraniczone duże guzy, średnio o 7 cm średnicy. Nowotwór na przekroju jest miękki, kruchy, koloru jasnoszarego. Występują ogniska krwotoczne, śluzowe oraz torbielowate.
Mikroskopowo obraz utkania jest zróżnicowany. Komórki są ułożone w arkusze, czasem obecne jest skąpe podścielisko łącznotkankowe. Nasieniak spermatocytarny budują trzy typu komórek: małe komórki podobne do limfocytów, komórki średniej wielkości oraz komórki olbrzymie. Małe komórki przypominające limfocyty posiadają pyknotyczne jądro komórkowe z gęstą chromatyną i zawierają skąpą ilość cytoplazmy. Komórki o średniej wielkości są dominującym typem komórek, cechują się okrągłym kształtem, posiadają okrągłe jądro komórkowe z delikatną chromatyną. Zawartość eozynofilnej cytoplazmy jest zmienna, cytoplazma nie zawiera glikogenu. Komórki olbrzymie są jednojądrowe lub rzadko wielojądrowe, jądro komórkowe jest okrągłe lub nieregularne. Naciek limfocytarny jest nieobecny lub skąpy, podobnie reakcja ziarniniakowa jest rzadka. Mitozy są częste, możliwa jest obecność atypowych mitoz.
Rak zarodkowy.
Rak zarodkowy jest to nowotwór germinalny złożony z niezróżnicowanych komórek nabłonkowych. Czysty rak zarodkowy jest rzadki, ponieważ stanowi jedynie 2–3% guzów jądra u ludzi, jednak rak zarodkowy bardzo często wchodzi w skład guzów mieszanych i jest rozpoznawany w 90% przypadków takich mieszanych nowotworów jądra. Nowotwór dotyczy głównie mężczyzn pomiędzy 20. a 30. rokiem życia.
Makroskopowo rak zarodkowy zwykle jest mniejszy niż nasieniak, średnia średnica przy rozpoznaniu wynosi około 4 cm. Guz powoduje powiększenie jądra i zniekształcenie obrysu narządu. Guz jest miękki, o ziarnistej strukturze, na przekroju jest szaro-białawy do różowego lub jasnobrązowego. Często są ogniska martwicy i krwotoczne. Makroskopowo granice guza są rozmyte. W 20% guzów widoczne jest szerzenie się guza w kierunku najądrzy lub przekraczanie błony białawej.
W obrazie mikroskopowym rak zarodkowy cechuje się zróżnicowanym wzorem utkania i często w obrębie jednego guza widoczne jest kilka wzorów architektonicznych. Komórki nowotworowe mogą tworzyć wzór lity zbudowany ze ściśle ułożonych komórek w arkusze z obecnymi obszarami martwicy. Wzór lity jest obecny niemal we wszystkich rakach zarodkowych. Typ gruczołowy jest obecny w trzech czwartych przypadków raka zarodkowego, jest utworzony przez wytworzenie cewek, pęcherzyków lub gruczołów wyścielonych nabłonkiem sześciennym lub walcowatym. Rzadszym wzorem jest typ brodawkowaty związany z obecnością w architekturze guza struktur brodawkowatych.
Tworzące rak zarodkowy komórki nowotworowe są niezróżnicowane, mają wygląd komórek nabłonkowych i przypominają komórki tworzące bardzo wczesny zarodek. Komórki są duże, a niekiedy olbrzymie, wieloboczne, czasem walcowate. Jądra komórkowe są duże, hiperchromatyczne, mają nieregularne, duże grudy chromatyny, występuje jedno lub więcej dużych jąderek. Cytoplazma jest obfita, drobnoziarnista, bazofilna lub amfifilowa, rzadziej jasna. Granice komórek są rozmyte. Mitozy są liczne, często są obecne jej nieprawidłowe formy. Na obrzeżach zmiany mogą być obecne komórki przypominające syncytiotrofoblast. Ilość zrębu jest zmienna, w litym wzorze utkania jest skąpa, a na obrzeżach zmiany guz jest bardziej włóknisty, mniej lub bardziej komórkowy bez nacieku limfocytarnego. W pozostałym miąższu jądra często obserwuje się wewnątrzprzewodową neoplazję komórek zarodkowych.
Nowotwór pęcherzyka żółtkowego.
Nowotwór pęcherzyka żółtkowego (nowotwór zatoki endodermalnej, rak pęcherzyka żółtkowego, rak zarodkowy typu dziecięcego, rak dziecięcy zarodkowy) to nowotwór, w którym komórki nowotworowe różnicują się w kierunku pęcherzyka żółtkowego. Nowotwór może występować u małych dzieci oraz dojrzałych płciowo mężczyzn. U dzieci nowotwór występuje w postaci czystej, bez domieszki komponentu innych nowotworów zarodkowych i jest to najczęstszy nowotwór germinalny w tej grupie wiekowej, ponieważ stanowi 80% takich guzów. Występuje w okresie od urodzenia do około 8. roku życia, średnio pojawia się około 18. miesiąca życia. U dorosłych najczęściej występuje pomiędzy 17. a 40. rokiem życia, stanowi niemal wyłącznie komponent mieszanego guza germinalnego i jest obecny w 44% przypadków takich mieszanych nowotworów germinalnych. U dzieci nowotwór pęcherzyka żółtkowego ma przebieg nieco odmienny niż u dorosłych, w 85% przypadków jest ograniczony do jądra i rzadziej daje przerzuty odległe do zaotrzewnowych węzłów chłonnych, a częściej do płuc.
Makroskopowo czysty nowotwór pęcherzyka żółtkowego jest miękki, na przekroju powierzchnia jest szarobiała lub jasnoszara, wydaje się być galaretowata lub śluzowa.
Mikroskopowo guz pęcherzyka żółtkowego prezentuje liczne odmienne wzory architektoniczne i cytologiczne. Zwykle w obrębie jednego guza widoczne jest kilka wzorów utkania, które mogą występować w porównywalnych proporcjach, ale czasem jeden z nich może dominować.
Jest to najczęstszy wzór utkania, cechuje się występowaniem komórek z wyraźnymi wakuolami, które tworzą obraz siatki czy plastru miodu z widocznymi sznurami małych komórek i wolnych przestrzeni. Komórki nowotworowe są małe, mogą być ściśnięte przez duże wakuole, jadra komórkowe są małe.
W utkaniu widoczne są liczne cienkościenne przestrzenie o różnych rozmiarach. Wzór wynika z połączenia mikrotorbieli.
Lity wzór utkania budują ściśle przylegające arkusze wielobocznych komórek z wyraźną eozynofilną lub jasną cytoplazmą, wyraźnymi jednolitymi jądrami komórkowymi. Aktywność mitotyczna jest wysoka.
Wzór utkania składa się z nieregularnych pęcherzyków, struktur podobnych do gruczołów czy cewek wyłożonych płaskimi, sześciennymi lub wielobocznymi komórkam.
W utkaniu widoczne są struktury nazywane ciałkami Schiller-Duvala zbudowane z centralnego naczynia otoczonego luźną tkanką łączną i sześciennymi albo walcowatymi komórkami nowotworowymi z jasną cytoplazmą i wyraźnymi jądrami. Są one otoczone przez przestrzenie torbielowate wyłożone płaskim nabłonkiem. Ciałka Schiller-Duvala są uważane za charakterystyczną cechę guza zatoki endodermalnej, ale ich nieobecność nie wyklucza rozpoznania tego nowotworu.
Utkanie tworzą małe, nieregularne brodawki widoczne w przestrzeniach torbielowatych. Brodawki są złożone z rdzenia z tkanki łącznej wyłożonego komórkami nowotworowymi.
Utkanie tworzą rzadkie sznury, pasma lub pojedyncze komórki w obrębie obfitego podścieliska śluzowego.
Utkanie budują pęcherzyki lub torbiele o różnym kształcie i wielkości, wyłożone spłaszczonymi lub walcowatymi komórkami, pęcherzyki są otoczone
tkanką łączną o różnym stopniu komórkowości.
Ten wzór utkania występuje w 20% nowotworów pęcherzyka żółtkowego. W utkaniu są obecne komórki przypominające hepatocyty, z obfitą eozynofilną cytoplazmą, centralnie położonym dużym jądrem komórkowym i wyraźnym jąderkiem. Komórki są ułożone w gniazda, cewki lub beleczki.
Rak kosmówki.
Rak kosmówki (kosmówczak, nabłoniak kosmówkowy) to nowotwór o wysokiej złośliwości różnicujący się w kierunku syncytiotrofoblastu, cytotrofoblastu i pośrednich komórek trofoblastycznych. Czysty kosmówczak jest rzadkim nowotworem, stanowi mniej niż 0,5–1% nowotworów jądra u ludzi, a w postaci mieszanej jest składnikiem 8–16% nowotworów zarodkowych jądra. Chorują głównie mężczyźni w wieku 25–30 lat. W przeciwieństwie do innych nowotworów germinalnych jądra kosmówczak jest często rozpoznawany w fazie rozsiewu, a sam guz jądra może być niebadalny palpacyjnie. Guz może się rozsiewać drogą naczyń chłonnych oraz drogą krwionośną. Przerzuty najczęściej stwierdza się w płucach, wątrobie, śledzionie, przewodzie pokarmowym, mózgu i nadnerczach. Możliwa jest obecność przerzutów odległych bez zmian w węzłach chłonnych.
Makroskopowo kosmówczak zwykle daje stosunkowo niewielkie guzy i jądro może nie być powiększone. Guz jest miękki, na przekroju występują rozległe obszary martwicy i krwotoczne, a na obrzeżach może być szarobrązowy.
W obrazie mikroskopowym są widoczne rozległe obszary martwicy i obszary krwotoczne, a obszary z żywą tkanką nowotworową mogą być niewielkie. Czasami guz ulega w całości martwicy i w miejscu guza pierwotnego obecna jest jedynie blizna. Utkanie guza w różnych proporcjach tworzą komórki syncytiotrofoblastu i cytotrofoblastu. Komórki syncytiotrofoblastu są duże, wielojądrzaste, nieregularnego kształtu, jądra są nieregularnego kształtu, hiperchromatyczne, komórki zawierają obfitą ilość eozynofilnej do amfifilowej cytoplazmy. Komórki cytotrofoblastu są jednojądrzaste, wielobocznego kształtu, mają amfifilową cytoplazmę, cechują się łagodnym do umiarkowanego pleomorfizmem jądra komórkowego.
W lepiej zróżnicowanych obszarach guza gniazda komponentu cytotrofoblastycznego są przykryte przez komponent syncytiotrofoblastyczny, co może przypominać utkanie widoczne w niedojrzałych kosmkach łożyska. W innych przypadkach obserwuje się losowe mieszanie się obu tych komponentów. Rzadko obserwuje się jedynie składnik cytotrofoblastyczny, a komponent syncytiotrofoblastyczny jest w niewielkim stopniu reprezentowany. Cytotrofoblast wykazuje wysoką aktywność mitotyczną, podczas gdy syncytiotrofoblast jest nieaktywny mitotycznie. Inwazja naczyń jest wyraźna i częsta.
Potworniak.
Potworniak jest to nowotwór germinalny wykazujący cechy różnicowania w kierunku kilku tkanek somatycznych reprezentujących różne listki zarodkowe. Nowotwór może składać się z dobrze zróżnicowanych tkanek lub wykazywać obecność tkanek przypominających płód.
Potworniak występuje w dwóch grupach wiekowych. U dzieci potworniaki zwykle występują w postaci czystej, stanowią 14–20% guzów germinalnych i są to drugie co do częstości nowotwory zarodkowe jądra w tej grupie wiekowej. U 65% dzieci guz pojawia się pomiędzy 1. a 2. rokiem życia, średnio około 20. miesiąca życia. Występowanie po 4. roku życia jest rzadkie. U dorosłych czysty potworniak nie jest częsty, stanowi około 2,7–7% guzów germinalnych jądra, przy czym w postaci mieszanej dotyczy około 50% przypadków guzów mieszanych. U dorosłych nawet czysty dojrzały potworniak ma potencjał złośliwy. Przerzuty czystego potworniaka mogą być potworniakiem lub zawierać komponent niepotworniakowy.
Makroskopowo są to zwykle duże guzy, na przekroju mogą być lite lub zawierać torbiele. W zależności od obrazu mikroskopowego i stopnia zróżnicowania wyróżnia się potworniaka dojrzałego, potworniaka niedojrzałego i potworniaka z przemianą złośliwą.
Potworniak dojrzały buduje mieszanina dojrzałych tkanek pochodzenia endodermalnego, mezodermalnego i ektodermalnego. Zatem w utkaniu guza możliwe jest występowanie takich tkanek jak gruczoły, nabłonek oskrzela, nabłonek przewodu pokarmowego, nabłonek dróg moczowych, skóra, pnie nerwowe, chrząstka, pasma mięśni gładkich, kość czy zęby. Potworniak dojrzały częściej występuje u dzieci, ale może on występować także u dorosłych.
Torbiel skórzasta jest to odmiana potworniaka dojrzałego, która w jądrze jest bardzo rzadkim rozpoznaniem. Makroskopowo jest to pojedyncza torbiel wypełniona żółtą, tłustą masą. W obrazie mikroskopowym torbiel wyściela nabłonek wielowarstwowy płaski z obecnością włosów i gruczołów łojowych, a zawartość torbieli jest utworzona przez złuszczony nabłonek i keratynę.
Potworniak niedojrzały, obok dojrzałych tkanek, w utkaniu zawiera niedojrzałe tkanki przypominające tkanki płodowe.
Tkanki płodowe pochodzą z trzech listków zarodkowych i mogą być reprezentowane przez takie tkanki jak neuroepithelium, blastema, niedojrzała chrząstka czy niedojrzałe gruczoły.
Potworniak zawierający utkanie złośliwe typu somatycznego w swoim utkaniu zawiera komponent złośliwy spotykany zwykle w innych strukturach. Najczęściej spotyka się mięsaki, szczególnie mięsak prążkowanokomórkowy, chrzęstniakomięsak, kostniakomięsak, niezróżnicowany mięsak pleomorficzny, złośliwy nowotwór osłonek nerwów obwodowych i prymitywny guz neuroektodermalny. W znacznie mniejszym stopniu z tym potworniakiem wiążą się raki, które mogą być reprezentowane przez gruczolakoraki, raki płaskonabłonkowe i raki neuroendokrynne.
Mieszane nowotwory zarodkowe jądra.
Są to nowotwory jądra składające się z co najmniej dwóch typów histologicznych. Mieszane guzy zarodkowe jądra stanowią 30–50% nowotworów germinalnych jądra. Do najczęstszych połączeń należą połączenie raka zarodkowego z potworniakiem, połączenie raka zarodkowego z nasieniakiem oraz połączenie raka zarodkowego, nowotworu pęcherzyka żółtkowego i potworniaka. U dzieci mieszane nowotwory germinalne bardzo rzadko występują przed wiekiem dojrzewania. U dorosłych średnia wieku zachorowania wynosi około 30 lat.
Obraz makroskopowy może odzwierciedlać budowę z kilku składników, powierzchnia cięcia jest niejednorodna, mogą występować obszary martwicy i krwotoczne.
W obrazie mikroskopowym występują różne typy histologiczne nowotworów zarodkowych w dowolnej kombinacji, a utkania poszczególnych budujących guz komponentów nie różnią się od postaci czystych. Ze względów rokowniczych istotny jest wzajemny stosunek poszczególnych elementów. W blisko 50% przypadków obecny jest rak zarodkowy oraz potworniak, w 40% spotyka się nowotwór pęcherzyka żółtkowego, a w 40% przypadków stwierdza się obecność komórek syncytiotrofoblastycznych.
Odmianą postaci mieszanych nowotworów zarodkowych jest wielozarodkowiak ("polyembryoma"), który jest zbudowany z ciałek embrionalnych utworzonych przez raka zarodkowego oraz nowotworu pęcherzyka żółtkowego. Ciałka embrionalne w centralnej części posiadają warstwę komórek raka zarodkowego przypominających płytkę zarodkową, do którego wpuklają się pęcherzyk zbudowany z nowotworu pęcherzyka zarodkowego przypominający zarodkowy pęcherzyk żółtkowy oraz drugi pęcherzyk zbudowany z płaskich komórek przypominający owodnię. Ciałko embrionalne jest otoczone luźną tkanką łączną podobnej do pozazarodkowej mezenchymy.
Nowotwory ze sznurów płciowych i podścieliska.
Nowotwory ze sznurów płciowych i podścieliska stanowią około 4–6% guzów jądra u dorosłych oraz około 20–30% guzów jądra u dzieci. Nowotwory z tej grupy mogą występować w formie czystej lub mieszanej. Około 10% przypadków nowotworów ze sznurów płciowych i podścieliska daje przerzuty odległe.
Nowotwór z komórek Leydiga.
Nowotwór z komórek Leydiga jest nowotworem złożonym z elementów różnicujących się w kierunku komórek Leydiga. Jest to najczęstszy nowotwór ze sznurów płciowych i podścieliska, stanowi około 1–3% guzów jąder u dorosłych. Nowotwór z komórek Leydiga może pojawić się w dowolnym wieku, ale obserwuje się dwa szczyty zapadalności. Pierwszy szczyt zapadalności występuje u chłopców przed wiekiem dojrzewania płciowego, najczęściej pomiędzy 3. a 9. rokiem życia, w tej grupie wiekowej spotyka się około 20% tych guzów. Kolejny szczyt zapadalności obserwuje się pomiędzy trzecią a szóstą dekadą życia. Około 10% nowotworów z komórek Leydiga wykazuje przebieg złośliwy. Guzy z komórek Leydiga są hormonalnie czynne i mogą wydzielać testosteron, androstendion i dehydroepiandrosteron, a czasem również estrogeny.
Makroskopowo guzy są nieduże, dobrze odgraniczone, powierzchnia cięcia jest koloru żółto-brązowego. W obrazie mikroskopowym nowotwór jest zbudowany z wielobocznych komórek z okrągłymi jądrami komórkowymi, zawierających obfitą ilość eozynofilnej cytoplazmy, która może zawierać wodniczki albo, w związku z zawartością lipidów, przybierać pienisty wygląd. W przypadku złośliwych nowotworów z komórek Leydiga guzy są większe, wykazują wyraźną atypię, większą aktywność mitotyczną i inwazję naczyń.
Nowotwór z komórek Sertolego.
Nowotwór z komórek Sertolego jest nowotworem wykazującym cechy różnicowania w kierunku komórek Sertolego. Nowotwór z komórek Sertolego stanowi mniej niż 1% nowotworów jądra u ludzi, zwykle pojawia się u osób dorosłych i średnia wieku w chwili rozpoznania wynosi 45 lat, a przed 20. rokiem życia nowotwór jest rzadki. Nowotwór z komórek Sertolego bardzo rzadko wykazuje aktywność hormonalną.
Makroskopowo nowotwór z komórek Sertolego najczęściej jest niewielkim, dobrze odgraniczonym guzem, na przekroju szaro-białawym. W obrazie mikroskopowym w utkaniu komórki nowotworowe tworzą cewki i beleczki położone we włóknistym podścielisku. Cewki różnią się wielkością i kształtem, mogą być lite lub puste. Komórki nowotworowe są jednolite, mają owalne lub wydłużone jądro komórkowe i eozynofilną do bladej cytoplazmę. Złośliwy nowotwór z komórek Sertolego występuje bardzo rzadko.
Ziarniszczak.
Ziarniszczak jest to nowotwór morfologicznie przypominający znacznie częściej występującego ziarniszczaka jajnika. Ze względów histopatologicznych i klinicznych wyróżnia się postać typu dorosłych i typu młodzieńczego.
Ziarniszczak typu dorosłych jest wyjątkowo rzadkim nowotworem. Występuje pomiędzy 20. a 50. rokiem życia, u około 20% chorych występuje ginekomastia. W obrazie mikroskopowym spotyka się kilka wzorów utkania: drobnopęcherzykowy, wielkopęcherzykowy, beleczkowy, wyspowy i lity. Wzór drobnopęcherzykowy jest najczęstszy. W utkaniu wzoru drobnopęcherzykowego obecne są ciałka Call-Exnera, utworzone przez okrągłe lub owalne komórki zawierające skąpą ilość cytoplazmy oraz owalne albo wydłużone jądro komórkowe przypominające ziarno kawy. W centrum ciałek Call-Exnera znajduje się eozynofilny materiał otoczony przez komórki nowotworowe. Mitozy są rzadkie.
Ziarniszczak typu młodzieńczego jest to nowotwór, którego budowa przypomina pęcherzyki Graafa. Typ młodzieńczy występuje głównie u niemowląt, najczęściej do 6 miesiąca życia, a występowanie nowotworu po 1. roku życia jest mało prawdopodobne. Nowotwór często dotyczy chorych z dysgenezją jąder lub wnętrostwem. Klinicznie manifestuje się jako guz jądra lub w obrębie jamy brzusznej, wykazuje tendencję do pojawiania się w lewym jądrze.
Makroskopowo guzy są częściowo torbielowate z obszarami litymi oraz częściowo otorebkowane. W obrazie mikroskopowym występują torbiele wyłożone kilkoma rzędami komórek, których zewnętrzne warstwy przypominają komórki tekalne, a wewnętrzne warstwy komórki ziarniste. Komórki podobne do komórek ziarnistych są okrągłe, mają euchromatyczne jądro i skąpą ilość cytoplazmy, z kolei komórki podobne do komórek tekalnych są wydłużone i posiadają skąpą ilość cytoplazmy. Pęcherzyki różnią się wielkością, zawierają eozynofilny lub bazofilny płyn.
Włókniak i otoczkowiak.
Włókniak i otoczkowiak są rzadkimi nowotworami jądra przypominającymi ich odpowiedniki spotykane w jajniku. Makroskopowo guz jest twardą, dobrze odgraniczoną zmianą koloru żółtobiałego do białego. W obrazie mikroskopowym guz jest utworzony przez wrzecionowate komórki ułożone w pęczki lub wirowato. Podścielisko tworzą włókna kolagenowe, komórkowość zrębu różni się w poszczególnych guzach. Mitozy są rzadkie.
Rozrodczak zarodkowy.
Rozrodczak zarodkowy ("gonadoblastoma") to guz zbudowany z komórek podobnych do nasieniaka oraz komórek podobnych do komórek Sertolego. Nowotwór jest związany z mieszaną dysgenezją gonad, w której jednostronnie lub obustronnie występuje pasmo łącznotkankowe ("streak gonads"). Rozrodczak zarodkowy zwykle jest rozpoznawany przed 20. rokiem życia, 80% chorych wykazuje fenotypową płeć żeńską.
Guzy mogą mierzyć kilka milimentrów do kilku centymetrów, są koloru żółtego do szarobrązowego. Utkanie budują niedojrzałe komórki podobne do komórek Sertolego oraz komórki podobne do nasieniaka. Wyróżnia się kilka wzorów utkania rozrodczaka zarodkowego. W najczęstszym komórki podobne do komórek Sertolego są otoczone przez złogi hialinowe, w drugim wzorze komórki podobne do komórek Sertolego są otoczone przez duże komórki germinalne, w trzecim wzorze utkania duże komórki germinalne znajdują się w centrum gniazd, wokół których są rozmieszczone komórki podobne do komórek Sertolego.
Nowotwory przewodów zbiorczych i sieci jądra.
Grupa obejmuje nowotwory łagodne i złośliwe. Do nowotworów łagodnych zalicza się gruczolaka, torbielakogruczolaka, gruczolakowłókniaka, hiperplazję gruczołową. Gruczolakorak sieci jądra jest pierwotnym nowotworem złośliwym pochodzenia nabłonkowego i z definicji nie może współwystępować inny nowotwór germinalny i niegerminalny jądra. Do rozpoznania konieczne jest także stwierdzenia przejścia z prawidłowej, niedotkniętej sieci jądra. Gruczolakorak sieci jądra jest rzadkim nowotworem, dotyczy osób po 40. roku życia, a głównie po 60. roku życia. W obrazie makroskopowym guz tworzy twardą, gumiastą, bladą masę, która może być słabo odgraniczona od prawidłowej tkanki jądra. Mikroskopowo w utkaniu może występować lity, cewkowy, brodawkowaty, sitowaty utworzony przez komórki sześcienne lub walcowate.
Nowotwory struktur okołojądrowych.
Jest to łagodny nowotwór zbudowany z komórek międzybłonka, cechujący się obecnością w utkaniu struktur przypominających gruczoły. Nowotwór jest najczęstszym guzem przydatków jąder. Może pojawiać się w dowolnym wieku, przy czym większość pojawia się pomiędzy trzecią a piątą dekadą życia. Zwykle są to małe, dobrze ograniczone guzy. Utkanie tworzą eozynofilowe komórki międzybłonka układające się w sznury lub szerokie cewki przypominające gruczoły.
Jest to nowotwór złośliwy pochodzący z osłonki pochwowej lub błony białawej jądra. Międzybłoniaki struktur okołojądrowych są bardzo rzadkie, choć stanowią drugi pod względem częstości po mięsakach nowotwór złośliwy struktur okołojądrowych. Większość zachorowań przypada pomiędzy 55. a 75. rokiem życia, choć możliwe jest występowanie przed 25. rokiem życia.
Makroskopowo nowotwór może powodować pogrubienie osłonki pochwowej. W obrazie mikroskopowym najczęściej spotyka się postać nabłonkową, rzadziej mieszaną i mięsakowatą. W postaci nabłonkowej występują struktury brodawkowate lub cewkowo-brodawkowate ze współistniejącymi litymi sznurami komórek. Komórki tworzące są okrągłe lub sześcienne, z kolei gdy budują sznury ich kształt i wielkość pozostają zmienne. Postać mięsakowata jest utkana z komórek wrzecionowatych, które mogą tworzyć wzór wirowaty.
Gruczolakorak najądrza jest bardzo rzadkim nowotworem złośliwym pochodzenia nabłonkowego i opisano jedynie pojedyncze przypadki tej choroby. Makroskopowo jest to kilkucentymetrowy brązowy lub szarobiały guz, mogą być widoczne obszary martwicy i krwotoczne. W obrazie mikroskopowym może występować cewkowy, cewkowo-brodawkowaty, brodawkowaty lub pęcherzykowy wzór utkania. Komórki nowotworowe mogą być walcowate lub sześcienne zawierające jasną cytoplazmę.
Jest to rzadki nowotwór pochodzenia nabłonkowego występujący w przewodzie najądrza. Obserwuje się go u 17% chorych na zespół von Hippla-Lindaua. W obrazie mikroskopowym występuje poszerzenie przewodu najądrza oraz tworzenie brodawek. Przewody są wyłożone nabłonkiem sześciennym lub walcowatym z jasną cytoplazmą, a brodawki proste albo złożone powstają ze ścian przewodów.
Guz neuroektodermalny barwnikowy w najądrzu jest bardzo rzadkim nowotworem występującym głównie u niemowląt. Makroskopowo są to twarde kilkucentymetrowe guzy o szarobiałej powierzchni przekroju. W obrazie mikroskopowym występują dwa typy komórek. Komórki nabłonkowate zawierają melaninę i tworzą gniazda, sznury lub struktury gruczołowe. Drugi typ komórek to komórki podobne do neuroblastów.
Najczęstszymi mięsakami struktur okołojądrowych są desmoplastyczny guz drobnookrągłokomórkowy, tłuszczakomięsak, mięśniakomięsak prążkowanokomórkowy i mięśniakomięsak gładkokomórkowy.
Historia naturalna choroby.
Historia naturalna poszczególnych typów histologicznych nowotworów jądra wykazuje pewne zróżnicowanie, przy czym nienasieniaki odznaczają się bardziej agresywnym przebiegiem niż nasieniak. Typowo w momencie rozpoznania nowotwór pozostaje ograniczony do guza pierwotnego lub występują przerzuty do lokalnych węzłów chłonnych, jednak możliwa jest prezentacja choroby już w stadium rozsianym z obecnymi przerzutami odległymi. Najczęściej choroba manifestuje się jako masa w obrębie worka mosznowego u stosunkowo zdrowych młodych mężczyzn. Miejscowo w zaawansowanych miejscowo guzach nowotwór może szerzyć się do najądrzy, sieci jądra oraz powrózka nasiennego, a także przez błonę białawą do moszny. Możliwe jest szerzenie nowotworów o agresywnym przebiegu wzdłuż kanału pachwinowego do przestrzeni zaotrzewnowej.
Nowotwory jądra wykazują tendencję do szerzenia się naczyniami limfatycznymi już w stosunkowo wczesnym etapie zaawansowania, szerzenie się naczyniami krwionośnymi pojawia się w bardziej zaawansowanym stadium choroby. Jednak rak kosmówki cechuje się wczesnym pierwotnym rozsiewem drogą naczyń krwionośnych. Przerzuty szerzą się za pośrednictwem naczyń limfatycznych powrózka nasiennego w pierwszej kolejności do węzłów zaotrzewnowych. Guzy lewego jądra zwykle dają przerzuty do lewych węzłów okołoaortalnych, z kolei guzy jądra prawego do prawych węzłów okołoaortalnych. Zajęcie węzłów chłonnych pachwinowych może wystąpić w przypadku nacieku moszny, z kolei zajęcie najądrzy lub powrózka nasiennego może skutkować przerzutami w węzłach biodrowych i zasłonowych. Zajęcie węzłów chłonnych po stronie przeciwnej dotyczy około 15% chorych. W dalszej kolejności może dojść do zajęcia węzłów chłonnych śródpiersiowych oraz nadobojczykowych. Masa węzłowa w obrębie przestrzeni zaotrzewnowej może zamykać światło moczowodu i być powodem niewydolności nerek. Przerzuty drogą krwionośną w nasieniakach są rzadkie, częściej występują w nienasieniakach. Przerzuty odległe nowotworów jąder najczęściej pojawiają się w płucach, choć mogą również umiejscowić się w obrębie kości, wątroby, śledziony, mózgu, nerek, nadnerczy i przewodu pokarmowego.
Patogeneza.
Modele patogenezy nowotworów germinalnych jądra.
Wiele dowodów wskazuje, że germinalne nowotwory jądra moją swój początek już we wczesnej embriogenezie i mogą być elementem zespołu dysgenetycznych jąder (ang. "testicular dysgenesis syndrome", TDS) obejmującego dysgenezję jądra, wnętrostwo, spodziectwo, obniżoną płodność i zwiększone ryzyko rozwoju nowotworu jądra. W konsekwencji nieprawidłowego rozwoju jąder podczas embriogenezy dochodzi do zablokowania różnicowania się gonocytów i utrzymania przez nie ekspresji markerów embrionalnych. Powód zahamowania różnicowania nie jest znany, najprawdopodobniej jest to efekt nakładania się czynników genetycznych i epigenetycznych oraz czynników środowiskowych.
W modelu zaproponowanym przez Skakkebaeka i współpracowników część gonocytów nie ulega fizjologicznemu różnicowaniu w kierunku spermatogonii i wykazuje zdolność do nieprawidłowych podziałów. Proliferację komórek stymuluje patologiczna parakrynowa pętla, w której uczestniczy wydzielany przez komórki Sertolego czynnik wzrostu komórek macierzystych ("stem cell factor", SCF) będący ligandem KIT. Dalszy wzrost tych komórek może być stymulowany przez gonadotropiny postanatalnie lub w okresie dojrzewania płciowego.
Chaganti i Houldsworth zaproponowali inny model wyjaśniający powstawania nowotworu germinalnego jądra. W tym modelu kluczowym zdarzeniem jest zwiększenie podczas podziału mejotycznego liczby kopii chromosomu 12p, a w konsekwencji nadmiernej ekspresji cykliny D2 (CCND2). Nadmierna ilość cykliny D2 może zablokować apoptozę zainicjowaną przez p53 związaną z uszkodzeniem materiału genetycznego, a także podtrzymać podział komórkowy. Prowadzi to niestabilności genetycznej i dalej progresji karcynogenezy.
Zaburzenia szlaku KIT i KITLG.
Szlak KIT i KITLG reguluje proliferację, przeżycie komórki i migrację. Polimorfizm pojedynczego nukleotydu w 12q22 jest silnie związany z ryzykiem rozwoju nowotworu germinalnego jądra. Ponadto opisano mutacje somatyczne genu KIT i w 21% nasieniaków oraz 9% nienasieniaków obserwuje się zwiększenie liczby kopii genu KIT. Najprawdopodobniej do mutacji dochodzi we wczesnej embriogenezie, na co wskazuje możliwość występowania tej samej mutacji w obu jądrach w przypadku guza obustronnego.
Pozostałe zaburzenia genetyczne.
W komórkach nowotworów germinalnych jądra zaobserwowano polimorfizm pojedynczego nukleotydu w pobliżu genów SPRY4, BAK1, DMRT1, TERT, ATF7IP, HPGDS, MAD1L1, RFWD3, TEX14 i PPM1E.
Gen SPRY4 koduje białko o tej samej nazwie będące inhibitorem szlaku kinazy białkowej aktywowanego mitogenem, który jest aktywowany przez KIT. Nasilona ekspresja SPRY4 zmniejsza aktywność szlaku KIT.
BAK1 koduje białko antagonizujące aktywność antyapoptyczną BCL2 i innych białek antyapoptycznych powodując apoptozę. W komórkach germinalnych ekspresja BAK1 jest regulowana przez szlak KIT-KITLG.
DMRT1 jest czynnikiem transkrypcyjnym, którego wysoka ekspresja jest niezbędna do różnicowania gonady w kierunku jądra, a niska konieczna do różnicowania w kierunku jajnika. Prawdopodobnie niedobór tego czynnika wiąże się z wyższym ryzykiem zachorowania na niektóre nienasieniaki.
TERT jest telomerazą, która poprzez hamowanie skracania telomerów szybko dzielących się komórek zapobiega niestabilności genomu. W nienasieniakach obserwuje się niską ekspresję TERT. Z kolei ATF7IP aktywuje ekspresję TERT i związanego z nim TERC. Zablokowanie ATF7IP skutkuje TERT i TERC, a także spadkiem aktywności telomerazy.
MAD1L1 kontroluje MAD1, które uczestniczy w mitotycznym punkcie kontroli cyklu komórkowego. RFWD3 chroni p53 przed degradacją.
Diagnostyka.
U chorego z guzem jądra wykonuje się ultrasonografię jąder w celu potwierdzenia obecności guza, oceny wielkości i struktury guza oraz oceny przeciwnego jądra. W przypadku podejrzenia procesu nowotworowego w USG jąder wykonuje się radykalną orchidektomię z dostępu pachwinowego. Ostateczne rozpoznanie nowotworu jądra jest oparte o badanie histopatologiczne preparatu uzyskanego podczas orchidektomii. Nie przeprowadza się biopsji zmian w jądrze podejrzanych o proces nowotworowy.
W ocenie zaawansowania choroby wykonuje się tomografię komputerową jamy brzusznej z miednicą oraz tomografię komputerową klatki piersiowej oraz oznacza się stężenie AFP, β-hCG oraz LDH przed orchidektomią i po orchidektomii.
Badania obrazowe.
Diagnostyka obrazowa pełni ważną rolę w rozpoznaniu i ocenie zaawansowania nowotworów jąder. U chorego z podejrzeniem nowotworu jądra metodą z wyboru jest ultrasonografia. Z kolei w ocenie zaawansowania choroby wykonuje się tomografię komputerową klatki piersiowej oraz brzucha z miednicą.
Ultrasonografia.
Ultrasonografia (USG) jest metodą z wyboru w diagnostyce zmian nowotworowych jądra. Ultrasonografia w połączeniu z wywiadem i badaniem fizykalnym wykazuje blisko 98–100% czułość w wykrywaniu guzów w miąższu jądra. Metoda pozwala na wiarygodne odróżnienie zmian wewnątrz miąższu jądra od tych położonych w tkankach pozajądrowych, a także odróżnienie zmian nowotworowych od zmian infekcyjnych. Odróżnienie lokalizacji wewnątrzjądrowej od pozajądrowej jest istotne, ponieważ większość zmian pozajądrowych jest łagodna, a lokalizacji wewnątrzjądrowa w większym stopniu wiąże się z ryzykiem zmian o charakterze złośliwym.
Prawidłowe jądro jest homogenne o ziarnistej echostrukturze. Większość nowotworów jest dobrze odgraniczona, hipoechogenna w stosunku do prawidłowego miąższu jądra. Mogą być niejednorodne echogenicznie i posiadać obszary hiperechogenne odpowiadające zwapnieniom lub obszary lito-torbielowate, cześć guzów jest słabo odgraniczona. W USG dopplerowskim może być widoczne wzmożone unaczynienie zmiany. Wykonywane podczas USG jąder badanie jamy brzusznej z przestrzenią zaotrzewnową może wykazać duże zmiany w węzłach zaotrzewnowych.
Tomografia komputerowa.
Tomografia komputerowa (TK) nie jest stosowana w diagnostyce zmian w obrębie worka mosznowego, natomiast jest cenną metodą diagnostyczną w ocenie zaawansowania choroby. W ocenie zaawansowania wykonuje się tomografię komputerową z dożylnym podaniem kontrastu z badaniem jamy brzusznej z miednicą oraz klatki piersiowej. Ocena zajęcia węzłów jest oparta o kryterium wielkości i za patologiczne węzły uznaje się te powyżej 8–10 mm. Przy kryterium 8 mm czułość i swoistość wynoszą około 70%. Obniżenie kryterium wielkości uznawania węzła chłonnego za patologiczny, choć skutkuje zwiększeniem czułości, to jednak prowadzi do znacznego obniżenia swoistości badania.
Metoda jest rutynowo stosowana w ocenie odpowiedzi na leczenie. Jej ograniczeniem w tym zastosowaniu są trudności w różnicowaniu resztkowego procesu rozrostowego, potworniaka i zwłóknienia czy martwicy.
Rezonans magnetyczny.
Rezonans magnetyczny (MRI) ze względu na długi czas badania, mniejszą dostępność i wyższy koszt w porównaniu do tomografii komputerowej ma dość ograniczone zastosowanie w diagnostyce i ocenie zaawansowania nowotworu jądra. Rezonans magnetyczny osiąga podobną skuteczność w ocenie zajęcia węzłów zaotrzewnowych jak tomografia komputerowa, jednak może być przydatny gdy inne metody diagnostyczne dają niejednoznaczne wyniki lub w przypadku nadwrażliwości na jodowe środki kontrastowe. Metoda nie jest szeroko stosowana w diagnostyce guza pierwotnego, choć bywa wykorzystywana w przypadku niejednoznacznych wyników badania ultrasonograficznego.
Pozytonowa tomografia emisyjna.
Pozytonowa tomografia emisyjna w połączeniu z tomografią komputerową (PET-TK) opiera się na wykrywaniu obszarów zwiększonego wychwytu znacznika (najczęściej F18-FDG), które mogą odpowiadać obszarom zwiększonego metabolizmu, w tym towarzyszącym procesom nowotworowym. Nie ma dowodów wspierających rutynowe stosowanie PET w celu określenia zaawansowania choroby. PET jest przydatny jedynie w przypadku niejednoznacznych wyników tomografii komputerowej. Natomiast metoda znajduje zastosowanie w ocenie charakteru guza resztkowego po 6 tygodniach od zakończonej chemioterapii.
Orchidektomia.
U chorego z podejrzeniem rozpoznania nowotworu jądra wykonuje się radykalną orchidektomię z dostępu pachwinowego z wysokim podwiązaniem powrózka nasiennego. Orchidektomia z dostępu pachwinowego jest jednocześnie zabiegiem diagnostycznym i leczniczym.
Badanie histopatologiczne.
Badanie histopatologiczne materiału tkankowego uzyskanego podczas orchidektomii pozwala na ostateczne rozpoznanie choroby oraz określenie typu histologicznego nowotworu. W raporcie histopatologicznym opisuje się cechy makroskopowe guza, jego wielkość, rozpoznanie podtypu histopatologicznego, a w przypadku guzów mieszanych określenie wzajemnego stosunku wszystkich jego składników, stosunek do struktur ważnych dla oceny zaawansowania guza i ocenę zaawansowania miejscowego, ocenę zajęcia węzłów chłonnych, ocenę angioinwazji, margines resekcji i stopień zaawansowania patomorfologicznego.
Markery nowotworowe.
Surowicze markery nowotworowe takie jak podjednostka beta ludzkiej gonadotropiny kosmówkowej (β-hCG), alfa-fetoproteina (AFP) czy dehydrogenaza mleczanowa (LDH) pełnią istotną rolę w ocenie zaawansowania choroby, ocenie rokowania, monitorowaniu skuteczności leczenia oraz wykrywaniu nawrotów. W 90% przypadkach nienasieniaków obserwuje się podwyższenie stężenia β-hCG albo AFP. Około 30% chorych na nasieniaki ma podwyższone stężenie β-hCG.
Alfa-fetoproteina jest glikoproteiną fizjologicznie produkowaną w życiu płodowym w pęcherzyku żółtkowym, wątrobie i jelicie. AFP nie jest markerem swoistym dla nowotworów germinalnych i poza nimi jego stężenie może ulegać podwyższeniu w przypadku marskości wątroby, zapaleniu wątroby, raku wątrobowokomórkowym i innych nowotworach. Ocenia się, że w przypadku 50–70% nienasieniaków jądra stężenie alfa-fetoproteiny przekracza górną granicę normy. W nowotworach germinalnych AFP jest wytwarzany głównie przez komponent nowotworu pęcherzyka żółtkowego (guz zatoki endodermalnej), a w mniejszym stopniu przez rak zarodkowy i potworniaki. Czysty nasieniak i czysty rak kosmówki nie wytwarzają AFP, a więc podwyższone stężenie markera w tych guzach sugeruje domieszkę innych komponentów. Podwyższone stężenie AFP w przypadku rozpoznania czystego nasieniaka przemawia za koniecznością traktowania nowotworu jako nienasieniaka.
Gonadotropina kosmówkowa jest białkiem fizjologicznie wydzielanym przez syncytiotrofoblast łożyska podczas ciąży. Nowotwór jądra może produkować zarówno podjednostkę β, jak i α, jednak ze względu na podobieństwo podjednostki α-hCG do hormonu luteizującego, hormonu folikulotropowego (FSH) oraz hormonu tyreotropowego (TSH) w celach diagnostycznych oznacza się jedynie β-hCG. Stężenie β-hCG może być podwyższone w przypadku 10–20% zlokalizowanych nasieniaków i 30–50% rozsianych przypadków nasieniaka. W przypadku nienasieniaków stężenie β-hCG jest znacznie podwyższone w przypadku raka kosmówki, a w mniejszym stopniu w przypadku raka zarodkowego lub mieszanych guzach germinalnych. Również β-hCG nie jest markerem swoistym dla nowotworów jądra i podwyższone stężenie może być związane z hipogonadyzmem, nowotworami neuroendokrynnymi, rakiem pęcherza moczowego, rakiem nerki, rakiem płuca, nowotworami głowy i szyi, nowotworami przewodu pokarmowego, rakiem szyjki macicy, rakiem trzonu macicy, chłoniakami i białaczkami.
Dehydrogenaza mleczanowa jest enzymem wytwarzanym przez liczne tkanki, katalizującym przejście pirogronianu w mleczan. Najczęściej obserwuje się podwyższenie aktywności izoenzymu LDH-1. Enzym ma niską swoistość dla nowotworów germinalnych jądra, jego podwyższoną aktywność stwierdza się w 40–60% przypadków tych nowotworów.
Ocena stężenia AFP, β-hCG oraz LDH jest istotna w kwalifikacji chorego do odpowiedniego stadium zaawansowania, a następnie odpowiedniego leczenia. Stężenie AFP, β-hCG oraz LDH jest oznaczane przed orchidektomią oraz po przynajmniej 7 dniach po orchidektomii. Utrzymywanie się nieprawidłowych wartości stężenia markerów lub zbyt wolny spadek ich stężenia, po uwzględnieniu ich okresu półtrwania, mogą przemawiać za obecnością przerzutów. Średni okres półtrwania AFP wynosi około 5–7 dni, a β-hCG 2–3 dni. Natomiast normalizacja stężenia markerów po orchidektomii nie wyklucza obecności rozsiewu.
Kolejnym zastosowaniem markerów jest monitorowanie odpowiedzi na chemioterapię. Stężenie markera powinno odpowiadać wielkości guza i odpowiednio wysoka wartość stężenia jest kryterium gorszego rokowania. Ze względu na możliwe pewne opóźnienie spadku stężenia w stosunku do zastosowania leczenia interpretacja wyniku dynamiki spadku stężenia markera może być skomplikowana. Utrzymywanie się nieprawidłowych stężeń lub zbyt wolny ich spadek może sugerować utrzymywanie się aktywnej choroby. Ocena stężenia markerów bywa pomocna podczas diagnostyki obecności choroby resztkowej.
Zaawansowanie kliniczne.
Zaawansowanie nowotworów złośliwych jądra jest oceniane w oparciu o klasyfikację TNM
Leczenie.
U chorych z klinicznym podejrzeniem nowotworu jądra, po potwierdzeniu obecności guza narządu w USG jąder, wykonuje się radykalną przezpachwinową orchidektomię. Dalsze postępowanie zależy od rozpoznania histopatologicznego, stopnia zaawansowania i stężenia markerów po zabiegu operacyjnym. Ogólnie u chorych z chorobą ograniczoną (stadium I) dąży się do modyfikacji intensywności leczenia w celu uzyskania wysokich odsetków wyleczeń i ograniczania niekorzystnych następstw leczenia. W tej grupie chorych stosuje się strategię wyłącznego aktywnego nadzoru lub wykorzystuje się chemioterapię uzupełniającą, radioterapię uzupełniającą lub limfadenektomię zaotrzewnową. U chorych z zaawansowaną chorobą, szczególnie w pośredniej lub niekorzystnej grupie ryzyka, leczenie ma przede wszystkim za zadanie uzyskać wysoki odsetek odpowiedzi przy akceptowalnej toksyczności. W tej grupie chorych wykorzystuje się chemioterapię opartą o cisplatynę.
Radykalna orchidektomia.
Chory z guzem jądra potwierdzonym w USG jąder ma bardzo wysokie prawdopodobieństwo rozpoznania choroby nowotworowej. Zatem kolejnym krokiem diagnostycznym i leczniczym po wykonaniu USG jąder oraz przedoperacyjnym oznaczeniu stężenia markerów nowotworowych jest wykonanie radykalnej orchidektomii z dostępu pachwinowego. Ocenia się, że w 10% przypadków orchidektomii usunięta zmiana ostatecznie w badaniu histopatologicznym ma łagodny charakter, dlatego w przypadku guzów jądra o niejasnym charakterze niektórzy autorzy proponują wykonanie śródoperacyjnej oceny histopatologicznej zamrożonych tkanek.
Nie wykonuje się zabiegów z dostępu mosznowego, ponieważ ze względu na kierunek spływu chłonki z obszaru moszny w kierunku węzłów pachwinowych zabieg w tym obszarze wiąże się z ryzykiem rozsiewu do węzłów pachwinowych.
Operację wykonuje się pod znieczuleniem ogólnym lub miejscowym. Po wykonaniu poprzecznego nacięcia skóry i odpreparowaniu tkanek podskórnych rozcięgno mięśnia skośnego zewnętrznego brzucha otwiera się wzdłuż podłużnych włókien od pierścienia pachwinowego powierzchniowego do głębokiego. Tym samym odsłania się zawartość kanału pachwinowego, w tym powrózek nasienny i mięsień dźwigacz jądra. W kolejnym etapie mobilizuje się powrózek nasienny. Jeśli rozpoznanie nowotworu nie jest pewne i przed decyzją o orchidektomii konieczna jest eksploracja moszny, to powrózek zostaje czasowo odpowiednio zaciśnięty, co zapewnia zablokowanie odpływu krwi żylnej i chłonki, a umożliwia zaopatrzenie tętnicze. W większości przypadków podejrzenie kliniczne procesu nowotworowego jest pewne i wykonuje się proste przecięcie powrózka nasiennego proksymalnie w stosunku do pierścienia pachwinowego głębokiego. Istotne jest założenie na kikut powrózka nasiennego niewchłanialnego szwu, co ułatwia jego identyfikację, gdy konieczne okazuje się wykonanie późniejszej limfadenektomii. Następnie po przecięciu powrózka nasiennego i zabezpieczeniu hemostazy jądro jest wydobywane poprzez delikatne parcie poniżej narządu i delikatne pociągnięcie za fragment odciętego powrózka nasiennego. Jeśli usuwane jądro jest znacznie powiększone to konieczne jest poszerzenie nacięcia w kierunku moszny. Zabezpiecza to usuwane jądro przed zbędnymi manipulacjami podczas przechodzenia przez zbyt mały otwór i zmniejsza ryzyko zanieczyszczenia rany komórkami nowotworowymi. Jednoczasowo z orchidektomią można wykonać wstawienie protezy jądra.
Nie zaleca się wykonywania operacji oszczędzających jądro. Jednak w szczególnych przypadkach u wybranych chorych z metachronicznym lub synchronicznym nowotworem obu jąder lub nowotworem w jedynym jądrze bywa podejmowana próba leczenia zachowującego jądro, gdy nowotwór stanowi poniżej 30% objętości jądra i jest możliwy zabieg radykalny. Jednak w zachowanym jądrze w aż ponad 80% przypadków stwierdza się wewnątrzprzewodową neoplazję komórek zarodkowych (TIN). Nie ma badań porównujących skuteczność i bezpieczeństwo leczenia zachowującego jądro z radykalną orchidektomią.
Leczenie nasieniaków.
Leczenie nasieniaków w I stopniu zaawansowania.
Radykalna orchidektomia z dostępu pachwinowego zapewnia wyleczenie u większości chorych z nasieniakiem w I stopniu zaawansowania klinicznego. Jedynie u około 15–20% chorych w tym stadium są obecne subkliniczne przerzuty, które pozostały niewykryte pomimo odpowiedniej diagnostyki zastosowanej podczas stadiowania (oceny zaawansowania) i są one przyczyną nawrotu choroby. W tej grupie chorych preferowanym postępowaniem jest aktywny nadzór polegający na okresowej kontroli lekarskiej z oceną stężenia markerów nowotworowych oraz okresowym wykonywaniu badań obrazowych według określonego planu. Alternatywnym postępowaniem jest pojedyncza dawka karboplatyny lub radioterapia na obszar węzłów okołoaortalnych.
Aktywny nadzór jest preferowanym postępowaniem u chorych na nasieniaka w stadium I (pT1, pT2 i pT3). Aktywny nadzór ma za zadanie wczesne wykrycie ewentualnej wznowy i szybkie wdrożenie leczenia, co zapewnia przeżycie porównywalne z chorymi otrzymującymi leczenie adiuwantowe (uzupełniające). Polega on na regularnej kontroli lekarskiej z oceną poziomu markerów nowotworowych przez pierwsze 2 lata co 4 miesiące, następnie przez kolejne 3 lata co 12 miesięcy oraz kontroli w badaniach obrazowych polegających na wykonaniu tomografii komputerowej brzucha z miednicą oraz zdjęcia rentgenowskiego klatki piersiowej co 6 miesięcy przez pierwsze 2 lata, a następnie co 12 miesięcy przez kolejne trzy lata.
Samodzielna radykalna orchidektomia pozwala na wyleczenie 80% chorych na nasieniaka w stopniu zaawansowania I. Pomimo że uzupełniająca chemioterapia lub radioterapia prowadzą do zmniejszenia ryzyka nawrotu, to jednak znaczna część chorych jest nadmiernie leczona. Wysoka skuteczność metod leczenia nasieniaka, zarówno chemioterapii, jak i radioterapii, obawa o późne następstwa leczenia oraz badania kliniczne spowodowały zmianę strategii leczenia nasieniaka w stadium I i preferencji wyłącznego aktywnego nadzoru w tej grupie chorych.
Skuteczność i bezpieczeństwo aktywnego nadzoru oceniono w kilku badaniach. Sugerują one 15–20% ryzyko nawrotu w ciągu pięciu lat, przy czym większość nawrotów pojawia się w ciągu pierwszych trzech lat obserwacji jako przerzuty w węzłach chłonnych poniżej przepony.
Czynniki ryzyka nawrotu nasieniaka w stadium I są słabo poznane. Część badań wskazuje średnicę guza większą niż 4 cm oraz naciek sieci jądra jako czynnik ryzyka nawrotu. W jednym badaniu u chorych po orchidektomii z guzem o wielkości poniżej 4 cm, bez nacieku sieci jądra ryzyko nawrotu wynosiło jedynie 6%. Jednak wartość predykcyjna wielkości guza powyżej 4 cm czy obecności nacieku sieci jądra jest niepewna. W badaniu Chung i współpracowników nie potwierdzono roli wielkości guza powyżej 4 cm lub nacieku sieci jądra jako czynników ryzyka nawrotu.
Chorych, u których rozpoznano nawrót choroby poddaje się chemioterapii lub radioterapii. Ostatecznie odsetek wyleczeń chorych na nasieniaka w stadium I poddanych aktywnemu nadzorowi wynosi 97–100%.
Podanie pojedynczej dawki karboplatyny w dawce obliczonej dla AUC równej 7 jest jedną z możliwych form postępowania u chorych z nasieniakiem w stopniu I stanowiącą alternatywę dla aktywnego nadzoru lub radioterapii.
Chemioterapia uzupełniająca w porównaniu do radioterapii pozwala uzyskać podobne wyniki w zakresie odsetka nawrotów, mediany przeżycia wolnego od nawrotu oraz mediany przeżycia całkowitego. W badaniu na 1477 chorych z nasieniakiem w stopniu I porównano skuteczność leczenia adiuwantowego za pomocą pojedynczej dawki karboplatyny oraz radioterapii. Nie wykazano istotnych różnic w odsetku nawrotów po pięciu latach pomiędzy obiema metodami leczenia uzupełniającego. Ważne jest podanie karboplatyny w pełnej dawce, ponieważ redukcja dawki leku wiąże się z mniejszą skutecznością leczenia w zapobieganiu nawrotowi nowotworu.
Dwa kursy karboplatyny w leczeniu adiuwantowym prawdopodobnie pozwalają jeszcze bardziej obniżyć ryzyko nawrotu, jednak ze względu na brak długotrwałych obserwacji nieznane są odległe efekty takiego postępowania.
Radioterapia jest opcją leczenia uzupełniającego po orchidektomii w nasieniaku o zaawansowaniu klinicznym stopnia I, choć w tej grupie chorych preferuje się aktywny nadzór. Leczenie obejmuje podanie na obszar węzłów okołoaortalnych łącznej dawki 20 Gy w 10 frakcjach po 2 Gy, jedynie w szczególnych sytuacjach naświetla się również węzły biodrowe po stronie guza. Alternatywnie bywa stosowana dawka 25,5 Gy we frakcjach po 1,5–1,7 Gy.
Nasieniak jest nowotworem wyjątkowo promienioczułym, dlatego przez wiele lat radioterapia była standardową metodą leczenia uzupełniającego po orchidektomii. Dawniej w leczeniu uzupełniającym standardowo stosowano radioterapię na obszar węzłów okołoaortalnych i biodrowych o łącznej dawce 30 Gy podzielonej na 15 frakcji, co zapewniało wysokie odsetki przeżycia swoistego dla nowotworu kosztem wysokiej toksyczności krótkoterminowej i długoterminowej. Toksyczność związana z leczeniem spowodowała zmianę strategii leczenia przez ograniczenie dawki promieniowania oraz naświetlanego obszaru.
W badaniu TE18 wykazano równoważność pod względem odsetka nawrotów radioterapii uzupełniającej w dawce 30 Gy w 15 frakcjach i 20 Gy w 10 frakcjach. W badaniu TE10 porównano radioterapię na obszar węzłów okołoaortalnych oraz radioterapię na obszar węzłów okołoaortalnych i biodrowych. Zaobserwowano, że napromieniowanie wyłącznie węzłów okołoaortalnych wiąże się z mniejszą toksycznością hematologiczną, ze strony przewodu pokarmowego i gonad, przy podobnym odsetku przeżyć trzyletnich wolnych od nawrotu wynoszących odpowiednio dla radioterapii węzłów okołoaortalnych 96% oraz 96,6% dla radioterapii obejmującej obszar również węzłów biodrowych oraz podobnym odsetku trzyletnich przeżyć całkowitych wynoszących odpowiednio 99,3% i 100%.
Chorzy po zabiegach chirurgicznych w obszarze miednicy mogą mieć zmieniony drenaż limfatyczny jądra. U tych chorych radioterapia jest rozszerzana o obszar węzłów biodrowych i pachwinowych położonych po stronie guza. Jednak ze względu na znaczną objętość napromieniowywanych tkanek i zwiększone ryzyko późnych powikłań raczej zaleca się rozważenie innych metod postępowania. U chorych w stadium I nasieniaka nie wykonuje się radioterapii na obszar powyżej przepony, ponieważ w tym obszarze w tym stopniu zaawansowania rzadko obserwuje się przerzuty.
Leczenie nasieniaków w stopniu zaawansowania IIA i IIB.
Stadium IIA obejmuje zajęcie regionalnych węzłów chłonnych z wielkością węzłów poniżej 2 cm, w stadium IIB zajęte węzły chłonne są wielkości powyżej 2 cm i poniżej 5 cm. W leczeniu chorych na nasieniaka w stadium IIA lub IIB stosuje się radioterapię albo chemioterapię.
W leczeniu nasieniaka w stadium IIA stosuje się radioterapię obszaru węzłów chłonnych okołoaortalnych oraz biodrowych po stronie guza pierwotnego lub alternatywnie chemioterapię z podaniem 3 kursów BEP lub 3 EP. Zajęcie wielu węzłów chłonnych w stadium IIA przemawia za wykorzystaniem chemioterapii. W stadium IIB u większości chorych preferuje się chemioterapię z podaniem 3 kursów BEP albo 4 EP. Jedynie u wybranych chorych w tym stadium bez masywnych zmian węzłowych (według NCCN węzły poniżej 3 cm, według PTOK poniżej 2,5 cm) wykorzystuje się radioterapię.
Radioterapia jest podstawową metodą leczenia nasieniaków w stopniu IIA i niektórych chorych w stadium IIB. Z kolei chorzy z bardziej zaawansowaną chorobą w stadium IIB lepiej opowiadają na chemioterapię niż na radioterapię, choć chemioterapia jest związana z większym ryzykiem działań krótkoterminowych niepożądanych.
Radioterapia znajduje zastosowanie w stadiach IIA oraz IIB bez masywnych zmian węzłowych ("low-volume disease"). W stopniu IIA napromieniowuje się do łącznej dawki 30 Gy, a w stadium IIB do 36 Gy. W stadium IIB boczne granice pola naświetlania obejmują przerzutowe węzły chłonne z marginesem 1–1,5 cm. Zatem w porównaniu do radioterapii w stadium I standardowo pole jest poszerzone o obszar węzłów biodrowych oraz podaje się wyższą dawkę promieniowania. Łączna całkowita dawka napromieniowania jest podzielona na 20 Gy na obszar węzłów okołoaortalnych oraz ipsilateralnych węzłów biodrowych ("midplane") oraz w stadium IIA 10 Gy albo w stadium IIB 16 Gy na obszar zajętych węzłów chłonnych ("cone down"). Radioterapia pozwala osiągnąć 92% odsetek przeżyć wolnych od nawrotów w stadium IIA oraz 90% odsetek przeżyć wolnych od nawrotów w stadium IIB, a całkowite przeżycie leczonych tą metodą jest zbliżone do 100%. W retrospektywnym badaniu Domont i współpracowników zaobserwowano zmniejszoną skuteczność radioterapii w zmianach węzłowych powyżej 3 cm.
Kolejną opcją leczniczą stadium IIA lub IIB jest chemioterapia. Stosuje się 4 kursy programu BEP składającego się z bleomycyny, etopozydu oraz cisplatyny albo 4 kursów programu EP składającego się z etopozydu i cisplatyny. Nie ma wyników randomizowanych badań porównujących chemioterapię z radioterapią w tych stadiach zaawansowania. Badanie Tandstad i współpracowników sugeruje przewagę chemioterapii nad radioterapią w stadiach IIA i IIB. W porównaniu z radioterapią wielolekowa chemioterapia, choć pozwala uniknąć długoterminowych działań niepożądanych radioterapii, wiąże się z wyższym prawdopodobieństwem działań niepożądanych krótkoterminowych. Monoterapia karboplatyną, która jest stosowana na niższych stopniach zaawansowania, nie jest stosowana w chorobie z przerzutami, ponieważ nie oferuje wystarczającej skuteczności.
Leczenie nasieniaków w stopniu zaawansowania IIC i III.
Podstawową metodą leczenia chorych na nasieniaka w stadium IIC i III jest chemioterapia. U chorych z korzystnym rokowaniem (chorzy bez pozapłucnych przerzutów) podaje się 3 kursy BEP lub 4 EP, gdy występują przeciwwskazania do podania bleomycyny. W grupie chorych o pośrednim rokowaniu (chorzy z obecnymi przerzutami pozapłucnymi) stosuje się 4 kursy BEP. Alternatywnie, w przypadku przeciwwskazań do bleomycyny, zastosowanie znajduje program VIP składający się z etopozydu, ifosfamidu, mesny oraz cisplatyny.
Zmiany resztkowe po leczeniu w stadiach II i III.
Po leczeniu w stadiach II i III chorzy są ponownie oceniani w badaniach obrazowych oraz kontroluje się stężenie markerów nowotworowych, a dalsze postępowanie zależy od wyników tych badań. Chorzy z progresją radiologiczną zmiany resztkowej albo utrzymującym się podwyższeniem lub progresją stężenia markerów nowotworowych wymagają dalszego leczenia.
W przypadku występowania masy resztkowej poniżej 3 cm przy prawidłowym stężeniu markerów nowotworowych chorzy nie wymagają dalszego leczenia, a jedynie dalszej obserwacji. Wykonywanie badania PET-TK w tej grupie chorych nie jest konieczne.
Stwierdzenie całkowitej remisji lub obecność masy resztkowej powyżej 3 cm przy prawidłowym stężeniu markerów nowotworowych wymaga wykonania badania PET-TK, które pozwala ocenić aktywność metaboliczną masy resztkowej. Badanie ma wysoką dodatnią i ujemną wartość predykcyjną w określaniu charakteru zmiany resztkowej po chemioterapii. W celu uniknięcia wyniku fałszywie dodatniego badanie wykonuje się po przynajmniej 6 tygodniach od zakończeniu chemioterapii. Ze względu na wysoką wartość predykcyjną badania PET-TK ujemny wynik zastępuje biopsję i pozwala na zakwalifikowanie chorego do obserwacji. Stwierdzenie aktywności metabolicznej w obrębie guza resztkowego daje wysokie prawdopodobieństwo obecności resztkowego nasieniaka.
Chorzy z ujemnym wynikiem PET-TK nie wymagają dalszego leczenia, poza dalszym nadzorem onkologicznym.
U chorych z dodatnim wynikiem PET-TK ze względu na wysokie prawdopodobieństwo występowania aktywnej choroby wykonuje się biopsję lub wycięcie zmiany resztkowej i w przypadku stwierdzenia w badaniu histopatologicznym żywego utkania nowotworowego konieczne jest dalsze leczenie. EAU u chorych z dodatnim wynikiem PET-TK, obok biopsji albo wycięcia zmiany resztkowej, alternatywnie proponuje również możliwość ponownej oceny charakteru zmiany w drugim PET-TK wykonanym po 6 tygodniach i wówczas w przypadku progresji zmiany konieczne jest dalsze leczenie.
Jeśli nie ma możliwości wykonania PET-TK, wybór dalszego postępowania w przypadku zmian powyżej 3 cm jest oparty o wynik biopsji albo resekcji zmiany, albo zmianę obserwuje się do stwierdzenia jej regresji lub progresji.
Dalsze leczenie może obejmować resekcję zmiany, radioterapię lub kolejną linię chemioterapii. Leczenie II linii nasieniaków jest prowadzone na tych samych zasadach jak w przypadku nienasieniaków.
Leczenie nienasieniaków.
Leczenie nienasieniaków w I stopniu zaawansowania.
Około 50–60% nienasieniaków jest rozpoznawana w I stopniu zaawansowania. Ocenia się, że po radykalnej orchidektomii u 30% chorych na nienasieniaka w stadium I występują mikroprzerzuty i dochodzi do nawrotu choroby. Do metod postępowania w nienasieniaku w I stopniu zaawansowania należy aktywny nadzór, chemioterapia adiuwantowa lub limfadenektomia zaotrzewnowa z oszczędzeniem nerwów (NS RPLND).
U chorych w stadium IA (stadium T1N0M0 bez naciekania struktur naczyniowych) preferuje się aktywny nadzór, alternatywnym postępowaniem u chorych nieakceptujących nadzoru są 1–2 kursy chemioterapii w programie BEP lub limfadenektomia zaotrzewnowa z oszczędzeniem nerwów (NS RPLND).
U chorych w stadium IB (stadia T2–T4N0M0) standardowo wykorzystuje się chemioterapię z wykorzystaniem 1–2 kursów BEP. U chorych z przeciwwskazaniami do chemioterapii wykonuje się limfadenektomię zaotrzewnową z oszczędzeniem nerwów. W tym stadium chemioterapia i limfadenektomia zaotrzewnowa z oszczędzeniem nerwów zmniejszają ryzyko nawrotu, a aktywny nadzór ze względu na wysokie ryzyko nawrotu u chorych z naciekaniem struktur naczyniowych jest wykorzystywany jedynie u wybranych chorych bez naciekania naczyń.
U chorych w stopniu IS, a więc podwyższonych stężeń AFP lub β-hCG bez radiologicznych dowodów na obecność choroby, stosuje się 3 kursy BEP albo 4 kursy EP. Chemioterapia jest preferowaną metodą leczenia wobec limfadenektomii zaotrzewnowej, ponieważ chorzy w tym stadium zwykle mają chorobę rozsianą. Konieczne jest różnicowanie z nienowotworowymi przyczynami podwyższenia stężenia tych markerów, szczególnie z chorobami wątroby lub dróg żółciowych, hipogonadyzmem czy paleniem marihuany.
Strategia aktywnego nadzoru nienasieniaka w stadium I jest oparta o możliwość wyleczenia większości chorych samodzielną orchidektomią i wysoką skuteczność chemioterapii włączanej w przypadku nawrotów choroby. Podobnie jak u chorych na nasieniaki polega on na okresowej kontroli lekarskiej z okresową kontrolą markerów nowotworowych przez pierwsze 3 lata co 3 miesiące, następnie przez kolejne 2 lata co 12 miesięcy, wykonywania zdjęcia rentgenowskiego klatki piersiowej co 6 miesięcy do 5 roku obserwacji i wykonywaniu tomografii komputerowej brzucha z miednicą co 6 miesięcy w pierwszym roku obserwacji (około 3 miesiąca i 12 miesiąca obserwacji), a następnie co 12 miesięcy około 24 i 36 miesiąca obserwacji. Aktywny nadzór jest stosowany u chorych w stadium pierwszym bez czynników wysokiego ryzyka nawrotu (naciekanie naczyń krwionośnych i limfatycznych).
Niezależnie od strategii postępowania po orchidektomii u chorych na nienasieniaka w stadium I obserwuje się 98–100% wieloletnich przeżyć swoistych dla nowotworu (CSS). U około 30% chorych w tym stadium dochodzi do nawrotu nienasieniaka, około 80% nawrotów jest stwierdzanych w ciągu roku po orchidektomii, kolejne 12% w drugim roku od zabiegu, a 6% w trzecim roku, jedynie 1% nawrotów jest rozpoznawana w czwartym i piątym roku od operacji. Większość nawrotów pojawia się w przestrzeni zaotrzewnowej.
Czynnikiem ryzyka nawrotu jest naciek naczyń krwionośnych lub limfatycznych. Ocenia się, że u chorych z naciekaniem naczyń krwionośnych lub limfatycznych ryzyko nawrotu wynosi około 50%, podczas gdy u chorych bez naciekania struktur naczyniowych ryzyko nawrotu wynosi 15–20%. Naciekanie naczyń krwionośnych lub limfatycznych jest cechą zaawansowania guza pierwotnego w klasyfikacji TNM.
Chemioterapia uzupełniająca jest jedną z metod postępowania u chorych z nienasieniakiem w stadium IA lub IB i polega na podaniu jednego lub dwóch kursów programu BEP złożonego z cisplatyny, etopozydu i bleomycyny. Chemioterapia uzupełniająca jest metodą zmniejszającą ryzyko nawrotu u chorych w stadium IB.
Skuteczność chemioterapii adiuwantowej za pomocą 2 kursów BEP oceniono w kilku badaniach, w których przeżycie wolne od nawrotu (RFS) osiągało ponad 95%. W badaniu SWENOTECA VI oceniono skuteczność leczenia adiuwantowego u chorych na nienasieniaka w stadium I. Chorych bez inwazji struktur naczyniowych poddano samodzielnemu nadzorowi lub podano 1 kurs BEP, z kolei chorym z naciekiem naczyń krwionośnych lub limfatycznych zaproponowano 1 kurs BEP lub 2 kursy BEP. Po 1 roku badania stwierdzono wysoką skuteczność pojedynczego kursu BEP, dlatego zmieniono protokół badania i również chorym z inwazją naczyń proponowano 1 kurs BEP. U 313 chorych leczonych jednym cyklem BEP po pięciu latach odsetek nawrotów u chorych bez inwazji naczyń krwionośnych lub limfatycznych wynosił 1,3%, a chorych z inwazją naczyń 3,2%. Podobne wyniki uzyskano po ośmiu latach obserwacji. Badanie dowodzi, że leczenie uzupełniające zapobiega ponad 90% nawrotom nienasieniaka, nawroty nie pojawiały się po 3,3 roku od zakończenia leczenia.
W 2008 roku opublikowano wyniki niemieckiego badania porównującego limfadenektomię zaotrzewnową z oszczędzeniem nerwów (NS RPLND) z chemioterapią adiuwantową za pomocą jednego kursu BEP. Zaobserwowano, że chemioterapia istotnie statystycznie zwiększa odsetek dwuletniego przeżycia wolnego od nawrotu (RFS), które wynosiło 99,41%, a podczas gdy limfadenektomia zaotrzewnowa pozwalała uzyskać 92,37% odsetek przeżyć wolnych od nawrotów.
Limfadenektomia zaotrzewnowa jest zabiegiem diagnostycznym i leczniczym. Limfadenektomia zaotrzewnowa jest najdokładniejszą metodą diagnostyczną oceny zajęcia lokalnych węzłów chłonnych. U około 15–30% chorych w stadium klinicznym I ostatecznie po limfadenektomii rozpoznaje się patologiczne stadium II. Rola pierwotnej limfadenektomii zaotrzewnowej w związku z wysoką skutecznością leczenia kolejnych linii oraz niskiego odsetku nawrotów po chemioterapii adiuwantowej znacznie zmniejszyła się. Stanowi ona opcję postępowania po orchidektomii u chorych niechcących poddać się nadzorowi ani chemioterapii uzupełniającej.
Dawniej limfadenektomia obejmowała usunięcie wszelkiej tkanki limfatycznej pomiędzy odnogami przepony a podziałem aorty na tętnice biodrowe wspólne i pomiędzy oboma moczowodami. Wówczas limfadenektomia była związana z wysokim ryzykiem niepłodności, spowodowanej wytryskiem wstecznym. Wytrysk wsteczny jest następstwem związanym z zakresem zabiegu uszkodzeniem unerwienia współczulnego pochodzącego ze splotu podbrzusznego górnego i dolnego. W celu uniknięcia tego powikłania wprowadzono modyfikację zakresu zabiegu oraz technikę zaoszczędzenia struktur nerwowych. Badania drenażu limfatycznego z guza pomogły ustalić tendencję nowotworu do jednostronnego przerzutowania i zmodyfikować zakres zabiegu, co pozwoliło zmniejszyć ilość powikłań po zabiegu. W przypadku guza położonego po stronie prawej usuwane są węzły lędźwiowe prawe (węzły żyły głównej dolnej przednie i węzły żyły głównej dolnej tylne), lędźwiowe pośrednie i biodrowe wspólne prawe. W przypadku guza jądra po stronie lewej usuwa się węzły lędźwiowe lewe (węzły przedaortalne, węzły zaaortalne) i biodrowe wspólne lewe. Technika z zaoszczędzeniem nerwów polega na identyfikacji, oddzieleniu i zaoszczędzeniu struktur układu autonomicznego podczas limfadenektomii. Współcześnie stosowane modyfikacje limfadenektomii pozwoliły ograniczyć ryzyko wytrysku wstecznego do 1%.
Odsetek wyleczeń po wykonaniu limfadenektomii zaotrzewnowej zależy od wielkości, liczby zajętych węzłów chłonnych oraz kompletności resekcji tkanki limfatycznej. W przypadku obecności przerzutów do węzłów chłonnych metoda pozwala osiągnąć wysoki odsetek wyleczeń bez stosowania chemioterapii u tych chorych. We włoskim badaniu u chorych w klinicznym stadium I zaobserwowano niemal 85% dziesięcioletnie przeżycie wolne od progresji i 15% odsetek nawrotów po 17 latach obserwacji. Jednak u większości chorych (nawet do 70% chorych) limfadenektomia zaotrzewnowa jest nadmiernym, niepotrzebnym leczeniem.
Po wykonanej limfadenektomii zaotrzewnowej, jeśli w węzłach chłonnych nie rozpozna się przerzutów, to nie stosuje się dalszego leczenia adiuwantowego, a chorzy wymagają jedynie dalszego nadzoru. Jednak jeśli wycięte węzły chłonne zawierają przerzuty, to dalsze postępowanie zależy od stopnia ich zajęcia. W stopniu pN1 preferuje się nadzór wobec chemioterapii adiuwantowej. W stopniu pN2 preferuje się chemioterapię adiuwantową polegającą na podaniu 2 kursów BEP lub EP. W stopniu pN3 podaje się 3 kursy BEP albo 4 kursy EP, a samodzielny nadzór nie jest stosowany. Po wykonanej limfadenektomii dalszy nadzór onkologiczny jest prostszy niż schemat aktywnego nadzoru po samodzielnej orchidektomii.
Leczenie nienasieniaków w stopniu zaawansowania IIA.
W stadium II leczenie polega na chemioterapii, choć u chorych z nienasieniakiem w stadium IIA bez podwyższonego stężenia markerów notworowych leczenie może polegać na limfadenektomii zaotrzewnowej lub wyłącznym nadzorze. Niezależnie od metody postępowania w stadium II odsetek wyleczeń osiąga 98%. Węzły chłonne zaotrzewnowe są pierwszym miejscem występowania przerzutów. U części chorych z podejrzanym obrazem węzłów chłonnych bez podwyższonego stężenia markerów nowotworowych limfadenopatia ma łagodny charakter, choć część jest związana z chorobą nowotworową. Weryfikację histologiczną umożliwia wykonanie limfadenektomii lub biopsja chirurgiczna.
Wybór formy postępowania w stadium w IIA (T1–T4N1M0S0–S1) zależy od stężenia markerów nowotworowych po wykonaniu orchidektomii. U chorych w stadium IIA z prawidłowym stężeniem AFP lub β-hCG stosuje się aktywny nadzór albo wykonuje się limfadenektomię zaotrzewnową lub podaje się chemioterapię złożoną z 3 kursów BEP albo 4 EP.
W tym etapie zaawansowania aktywny nadzór polega na wykonaniu kontroli w badaniach obrazowych po 6 tygodniach. Jeśli w kontrolnym badaniu zmiana ulega zmniejszeniu, najprawdopodobniej nie ma charakteru nowotworowego, ale wskazana jest dalsza obserwacja. Zmiany stabilne lub rosnące mogą wskazywać na obecność potworniaka lub nowotworu nisko zróżnicowanego. Jeśli zmiana ulega powiększeniu bez wzrostu stężenia markerów, to wykonuje się limfadenektomię zaotrzewnową. Gdy zmiana rośnie i wzrastają stężenia AFP lub β-hCG, to w dalszym leczeniu stosuje się chemioterapię za pomocą 3 kursów BEP. Alternatywą u tych chorych jest wykonanie biopsji podejrzanej zmiany pod kontrolą TK.
Innymi metodami postępowania u chorych w stadium IIA bez podwyższonych stężeń markerów nowotworowych są chemioterapia lub pierwotna limfadenektomia zaotrzewnowa z oszczędzeniem nerwów. Obie metody oferują podobne wyniki, jednak różnią się towarzyszącymi działaniami niepożądanymi. Po limfadenektomii w konsekwencji ponownej oceny rozległości zajęcia węzłów chłonnych część chorych wymaga leczenia uzupełniającego. W przypadku niestwierdzenia obecności przerzutów (pN0) stosuje się wyłącznie aktywny nadzór. W przypadku zajęcia węzłów w stopniu pN1 preferuje się aktywny nadzór albo podaje się dwa cykle BEP. Stwierdzenie zajęcia węzłów chłonnych pN2 wskazuje na potrzebę podania 2 cykli BEP, a alternatywnym postępowaniem jest aktywny nadzór. Zaawansowanie pN3 po limfadenektomii zaotrzewnowej wymaga podania 3 kursów BEP.
U chorych w stadium IIA z podwyższonym stężeniem AFP lub β-hCG w leczeniu stosuje się chemioterapię z zastosowaniem 3 kursów BEP lub 4 EP. Na wybór chemioterapii w tej grupie chorych wskazują wyniki dwóch badań retrospektywnych. Podwyższone stężenie markerów nowotworowych jest czynnikiem wysokiego ryzyka nawrotu choroby.
Leczenie nienasieniaków w stopniu zaawansowania IIB.
Chemioterapia jest podstawową metodą leczenia nienasieniaków w stadium II i III. W stadium IIB w leczeniu stosuje się 3 cykle BEP lub 4 kursy EP. Jeśli rozsiew jest ograniczony do węzłów chłonnych zaotrzewnowych, a stężenia AFP i β-hCG są prawidłowe, to według NCCN u starannie wybranych chorych w leczeniu można wykorzystać również limfadenektomię zaotrzewnową, a następnie leczenie uzupełniające.
Leczenie nienasieniaków w stopniu zaawansowania IIC.
Leczenie nienasieniaka w stopniu IIC polega na podaniu 3 kursów BEP lub 4 kursów EP.
Leczenie nienasieniaków w stopniu zaawansowania III.
Leczenie nienasieniaków w stadium zaawansowania III jest oparte o chemioterapię zawierającą cisplatynę. Intensywność leczenia zależy od oceny rokowania chorego. W przypadku zakwalifikowania chorego do grupy korzystnego rokowania leczenie polega na podaniu 3 kursów programu BEP albo 4 cyklów programu EP. Rokowanie pośrednie i niekorzystne wymaga podania 4 kursów BEP.
Według IGCCCG grupa zaawansowanego nienasieniaka o korzystnym rokowaniu obejmuje stadia kliniczne IS, IIA, IIB, IIC i IIIA. W leczeniu stosuje się 3 kursy BEP (bleomycyna, etopozyd, cisplatyna) lub 4 kursy EP (etopozyd, cisplatyna).
Program BEP okazał się skuteczniejszy i mniej toksyczny niż wcześniej stosowany PVB (cisplatyna, winblastyna i bleomycyna). Program BEP najczęściej stosuje się w schemacie pięciodniowym, który wobec schematu trzydniowego jest mniej toksyczny przy uzyskaniu podobnej skuteczności. Unika się redukcji dawki leków, ale wydłużanie 21-dniowego rytmu cykli bywa stosowane przy nasilonych toksycznościach. Program EP stosuje się w przypadku przeciwwskazań do stosowania bleomycyny.
Nie ma wielu badań porównujących programy BEP i EP. W badaniu EORTC program BEP pozwalał osiągnąć wyższy odsetek odpowiedzi całkowitych (CR) (95% dla BEP i 87% dla EP), jednak nie wykazano różnicy pomiędzy schematami w osiąganych przeżyciach całkowitych (OS) ani czasie do progresji (TTP). W innym badaniu Culine i współpracowników zastosowanie programów BEP i EP dało podobny odsetek odpowiedzi całkowitych (CR) i częściowych (PR) oraz nie wykazano istotnej statystycznie różnicy w osiąganym odsetku czteroletniego przeżycia całkowitego. Oba programy są dobrze tolerowane i pozwalają na wyleczenie około 90% chorych na nienasieniaka o korzystnym rokowaniu.
W leczeniu zaawansowanego nienasieniaka o pośrednim rokowaniu stosuje się 4 kursy BEP. U chorych z przeciwwskazaniami do bleomycyny podaje się 4 kursy programu VIP (PEI) składającego się z winblastyny, ifosfamidu, mesny i cisplatyny. Leczenie pozwala na wyleczenie około 80% chorych.
W badaniu porównującym skuteczność programów BEP i VIP w pierwszej linii leczenia chorych na zaawansowanego nienasieniaka o pośrednim lub niekorzystnym rokowaniu nie wykazano różnicy w osiąganych przez chorych odsetkach odpowiedzi całkowitych (CR), przeżyciach całkowitych (OS) i przeżyciach wolnych od choroby (DFS). Pozwala to stosować VIP zamiast BEP u chorych z przeciwwskazaniami do bleomycyny, choć kosztem większej toksyczności hematologicznej.
W leczeniu zaawansowanego nienasieniaka o niekorzystnym rokowaniu stosuje się 4 kursy BEP. U chorych z przeciwwskazaniami do bleomycyny wykorzystuje się 4 kursy programu VIP (PEI). Ocenia się, że w wyniku leczenia 4 kursami BEP około 50% chorych osiąga długoletnie przeżycie.
U chorych z rozległym zajęciem płuc po włączeniu leczenia występuje ryzyko rozwoju ARDS, związanego z rozpadem guza nowotworowego oraz zakażeniami spowodowanymi neutropenią. Podanie u tych chorych pierwszego zmodyfikowanego cyklu BEP bez bleomycyny w schemacie trzydniowym, najprawdopodobniej zmniejsza wczesną śmiertelność.
Postępowanie po chemioterapii indukcyjnej.
Po około 6 tygodniach od zakończenia chemioterapii indukcyjnej ponownie ocenia się zaawansowanie wykonując tomografię komputerową lub rezonans magnetyczny brzucha z miednicą oraz tomografię albo zdjęcie rentgenowskie klatki piersiowej. Również ponownie ocenia się stężenia markerów nowotworowych. Dalsze postępowanie zależy od obecności guza resztkowego, obecności powiększonych węzłów chłonnych oraz podwyższonego stężenia AFP lub β-hCG.
W przypadku stwierdzenia całkowitej odpowiedzi oraz prawidłowego stężenia markerów nowotworowych nie jest konieczne dalsze leczenie, a chorych poddaje się dalszemu nadzorowi onkologicznemu.
U ponad 70% chorych leczonych chemioterapią pierwszej linii obserwuje się całkowitą odpowiedź z całkowitym zaniknięciem guza i normalizacją markerów nowotworowych, jednak u 30% chorych po chemioterapii obserwuje się obecność guza resztkowego. Jedynie u 6–10% chorych po chemioterapii za pomocą BEP masa resztkowa zawiera żywe utkanie nowotworu germinalnego, w 50% stwierdza się potworniaka, a w 40% w zmianach obecna jest martwica lub tkanka włóknista. Z kolei wykorzystywany w ocenie charakteru zmian resztkowych PET ma ograniczoną wartość predykcyjną.
Według EUA zmiany resztkowe o wielkości przekraczającej 1 cm przy prawidłowych stężeniach markerów nowotworowych wycina się. Resekcji poddaje się wszystkie guzy resztkowe w ciągu 2–6 tygodni od zakończenia chemioterapii pierwszej linii. Rola resekcji zmian resztkowych o wielkości poniżej 1 cm jest mniej jasna. Według EUA takie zmiany po pierwszej linii leczenia poddaje się resekcji lub obserwuje, przy czym wycina się wszystkie zmiany resztkowe u chorych po leczeniu kolejnej linii. Przesłanką do wycinania wszystkich zmian resztkowych jest możliwość obecności żywego utkania nowotworu lub potworniaka niezależnie od rozpoznania radiologicznej całkowitej remisji. Jednak w seriach z wieloletnią obserwacją chorych z guzem resztkowym po chemioterapii poniżej 1 cm jedynie u poniżej 10% chorych rozpoznaje się nawrót choroby. Z kolei ESMO i NCCN sugerują, o ile jest to możliwe technicznie, resekcję wszystkich zmian resztkowych (niezależnie od ich wielkości).
Dalsze postępowanie po resekcji zależy od wyniku badania histopatologicznego preparatu uzyskanego po wycięciu guza resztkowego. Jeśli wyresekowana zmiana resztkowa jest zbudowana z martwicy lub dojrzałego albo niedojrzałego potworniaka, to nie ma konieczności dalszego leczenia. U chorych z dobrym rokowaniem z kompletną resekcją guza resztkowego (resekcja R0) z obecnym żywym utkaniem nowotworu stanowiącym poniżej 10% masy resztkowej nawroty są rzadkie i chorzy nie osiągają korzyści z chemioterapii konsolidującej. Z kolei chorzy z pośrednim lub niekorzystnym rokowaniem, po niekompletnej resekcji guza resztkowego lub obecnym żywym utkaniem nowotworu stanowiącym powyżej 10% wymagają chemioterapii konsolidującej. W ramach chemioterapii konsolidującej podaje się 2 kursy chemioterapii opartej o cisplatynę (EP, VIP, TIP).
Chorzy, u których nie osiągnięto całkowitej odpowiedzi za pomocą pierwszej linii leczenia kwalifikuje się do drugiej linii leczenia.
Leczenie nawrotu nienasieniaków i nasieniaków.
Nawrót po leczeniu miejscowym.
Nawrót u chorych poddanych wyłącznie aktywnemu nadzorowi leczy się na zasadach leczenia pierwotnego. Nawrót po radioterapii w zależności od kategorii rokowniczej wymaga podania 3 kursów BEP lub 4 EP albo 4 kursów BEP.
Nawrót po chemioterapii I linii.
U około 15–20% chorych z zaawansowanym nowotworem jąder dochodzi do nawrotu po pierwszej linii leczenia. Blisko połowę z tych chorych można wyleczyć leczeniem drugiej linii (tzw. „chemioterapia ratunkowa”, ang. "salvage treatment"), choć zależy to od czynników rokowniczych. W drugiej linii leczenia stosuje się chemioterapię w standardowych dawkowaniu lub chemioterapię wysokodawkową.
W leczeniu nawrotów po chemioterapii I linii (indukcyjnej) stosuje się 4 kursy chemioterapii wielolekowej opartej o cisplatynę w skojarzeniu z ifosfamidem. Najczęściej wykorzystuje się schematy TIP (cisplatyna, ifosfamid, paklitaksel), VeIP (winblastyna, ifosfamid, cisplatyna) i VIP (PEI) (cisplatyna, etopozyd, ifosfamid). Programu BEP nie stosuje się w drugiej linii, ponieważ jego zastosowanie wiązałoby się z przekroczeniem łącznej dawki bleomycyny. Nie istnieją randomizowane badania kliniczne porównujące skuteczność tych programów. Skuteczność TIP, VeIP czy VIP jest porównywalna. U leczonych za pomocą TIP w badaniu na 46 chorych u 63% leczonych zaobserwowano długotrwałą remisję, a ponadto skojarzenie paklitakselu z cisplatyną i ifosfamidem wykazało przewagę nad połączeniem wyłącznie cisplatyny i ifosfamidu. U leczonych za pomocą VIP lub VeIP w poszczególnych badaniach osiągano 7–26% odsetek długotrwałych odpowiedzi.
Kolejną opcją leczenia w przypadku nawrotu po pierwszej linii leczenia jest chemioterapia wysokodawkowa z autologicznym przeszczepieniem szpiku kostnego. Metoda jest oparta o zależność efektu cytotoksycznego od dawki. Protokoły chemioterapii wysokodawkowej składają się z 2–3 kursów zawierających karboplatynę oraz etopozyd z lub bez cyklofosfamidu albo ifosfamidu. Nie ma badań porównujących poszczególne programy chemioterapii wysokodawkowej. Jednak ze względu na mniejszą śmiertelność związaną z leczeniem preferuje się program HD-CE. W największym badaniu 63% chorych osiągnęło długotrwałe odpowiedzi całkowite. Programy zawierające jeden cykl chemioterapii wysokodawkowej poprzedzone kilkoma cyklami leczenia w standardowych dawkach są mniej skuteczne niż protokoły zawierające dwa czy trzy cykle wysokodawkowej chemioterapii.
Ze względu na ograniczoną ilość dowodów nie można jednoznacznie wskazać grupy chorych, u których korzystna jest intensyfikacja leczenia z zastosowaniem chemioterapii wysokodawkowej, a u których optymalne jest zastosowanie chemioterapii w standardowych dawkach. Jednak duże prospektywne badania u chorych z progresją po pierwszej linii chemioterapii pomogły wyróżnić 5 grup rokowniczych o różnym ryzyku nawrotu. Niektórzy autorzy sugerują stosowanie chemioterapii wysokodawkowej z przeszczepieniem szpiku u chorych w grupach pośredniego oraz wysokiego ryzyka nawrotu, a stosowanie chemioterapii w standardowych dawkach w grupie niskiego ryzyka, inni proponują wykorzystanie chemioterapii wysokodawkowej u wszystkich chorych z nawrotem po chemioterapii pierwszej linii.
W jednym badaniu prospektywnym nie wykazano różnicy odsetka przeżycia całkowitego pomiędzy chemioterapią w standardowych dawkach z użyciem 4 kursów VeIP a 3 kursami VeiP i 1 kursem chemioterapii wysokodawkowej CarboPEC, ale wartość badania ogranicza zastosowanie jednego kursu wysokodawkowej chemioterapii, podczas gdy 2 kursy są uważane za niezbędne w celu osiągnięcia korzyści z leczenia. W dużej analizie na blisko 1600 chorych we wszystkich grupach rokowniczych opisano poprawę przeżycia całkowitego o około 10% u chorych leczonych chemioterapią wysokodawkową w porównaniu z leczeniem w rutynowym dawkowaniu. Również w innej retrospektywnej analizie na 193 chorych porównującej chemioterapię wysokodawkową z chemioterapią w standardowych dawkach u leczonych chemioterapią wysokodawkową zaobserwowano poprawę odsetku przeżycia całkowitego o 10%.
Leczenie chirurgiczne po chemioterapii II linii.
Obecność guza resztkowego po chemioterapii II linii (ratunkowej) może wymagać jego resekcji. Warunkiem jest możliwość wycięcia wszystkich guzów resztkowych i prawidłowe stężenie markerów nowotworowych. Resekcja masy resztkowej pozwala uzyskać długotrwałe remisje u 20% chorych.
U wybranych chorych resekcji poddaje się zmiany niereagujące na leczenie lub ulegające progresji radiologicznej lub ze wzrostem stężenia markerów nowotworowych.
Kolejny nawrót.
Nie ma randomizowanych badań klinicznych oceniających skuteczność leczenia III linii. U niektórych chorych leczonych dwoma liniami chemioterapii w konwencjonalnych dawkach można zastosować chemioterapię wysokodawkową, która pozwala na wyleczenie 20–25% chorych.
Progresja choroby lub nawrót w ciągu 4–8 tygodni od zakończenia chemioterapii może być związany z platynoopornością. U tych chorych stosuje się połączenia gemcytabiny z paklitakselem oraz gemcytabiny, oksaliplatyny i paklitakselu. U części chorych ponownie wprowadza się cisplatynę w połączeniu z gemcytabiną i paklitakselem.
Leczenie paliatywne.
U chorych z przetrwałą lub nawrotową chorobą leczenie dalsze leczenie może mieć charakter paliatywny i mieć na celu kontrolę choroby oraz kontrolę objawów. W ramach chemioterapii paliatywnej wykorzystuje się połączenie gemcytabiny i oksaliplatyny (GEMOX), połączenie gemcytabiny, oksaliplatyny i paklitakselu, połączenie gemcytabiny i paklitakselu lub monoterapię etopozydem.
Rokowanie.
Rokowanie w nowotworze jądra jest bardzo dobre. W analizie SEER 95,1% chorych na nowotwór jądra osiąga przeżycie pięcioletnie. Dziesięcioletnie przeżycie swoiste dla nowotworu jest oceniane na 88–91%. Podobnie w pracy Verhoeven i współpracowników analizującej przeżycia całkowite chorych na nowotwór jądra w Europie i Stanach Zjednoczonych 98% chorych na nasieniaka osiąga przeżycie pięcioletnie, a u chorych na nienasieniaka przeżycie jest niższe o około 3–6%. W zależności od stopnia zaawansowania klinicznego odsetki przeżyć pięcioletnich dla stadium I wynoszą ponad 99%, dla stadium II około 95% i dla stadium III 70–80%.
Weterynaria.
Nowotwory jąder występują również u zwierząt. Pierwotne nowotwory jąder są stosunkowo częste u starszych psów, w mniejszym stopniu dotyczą byków. U innych gatunków są one rzadkie. Częstość występowania poszczególnych podtypów najlepiej została przebadana u psów, u których najczęściej występują nasieniak, nowotwór z komórek Sertolego i nowotwór z komórek Leydiga, a pozostałe podtypy są bardzo rzadkie. Nowotwory jąder u zwierząt zwykle są rozpoznawane na etapie choroby zlokalizowanej, przerzuty są rzadkie i choroba zwykle wiąże się ze stosunkowo niską śmiertelnością.
Choroba objawia się jako obecność masy w obrębie worka mosznowego, która może być wykazana podczas badania palpacyjnego lub za pomocą ultrasonografu. Nowotwór może wiązać się z hiperestrogenizmem objawiającym się ginekomastią, mlekotokiem, hiperpigmentacją, obustronnym symetrycznym łysieniem i atrofią prącia. Podstawową metodą leczenia nowotworów bez przerzutów jest orchidektomia. W przypadku obecności przerzutów możliwości leczenia są ograniczone. Istnieją pojedyncze doniesienia dotyczące stosowania radioterapii i chemioterapii.
Historia.
Do połowy XX wieku nowotwór jąder był uleczalny jedynie w najwcześniejszych etapach zaawansowania. Podstawą leczenia była orchidektomia, wycięcie zaotrzewnowych węzłów chłonnych oraz napromieniowanie na obszar zaotrzewnowych węzłów chłonnych. W przypadku wykrycia przerzutów odległych napromieniowywano również lokalizacje występowania przerzutów, w tym również jamę brzuszną, śródpiersie, płuca oraz okolicę nadobojczykową.
Przed wprowadzeniem chemioterapii rozpoznanie przerzutów odległych wiązało się z bardzo niskim wskaźnikiem wyleczeń i 90% śmiertelnością w ciągu 1 roku. W latach 50. i 60. leczenie zrewolucjonizowało wprowadzenie pierwszych cytostatyków, w tym leków alkilujących, metotreksatu czy aktynomycyny D. W 1960 roku Li i współpracownicy dowiedli, że chemioterapia złożona aktynomycyny D oraz chlorambucylu i metotreksatu powoduje trwałe remisje u 10–20% chorych i u 5% chorych dochodzi do wyleczenia. Na początku lat 70. odkryto aktywność bleomycyny i winblastyny w leczeniu nowotworów jąder, następnie odkryto, że połączenie bleomycyny i winblastyny skutkuje znaczną poprawą odsetka odpowiedzi na leczenie. W pierwszej połowie lat 70. wykazano aktywność cisplatyny, co okazało się przełomem w leczeniu choroby. Cisplatynę, winblastynę i bleomycynę połączono w program PVB, który skutkował znaczącą poprawą odsetka przeżyć pięcioletnich osiągającego 64%. W 1971 roku rozpoczęto badania nad skutecznością etopozydu, wykazano jego aktywność w nawrotowym nowotworze jądra oraz synergizm z cisplatyną (program EP). Na podstawie tych badań połączenie etopozydu i cisplatyny stało się standardowym leczeniem II linii. W 1975 roku opracowano program VAB-6 składający się z cisplatyny, winblastyny, bleomycyny, cyklofosfamidu i aktynomycyny D, który wywoływał 67% odsetek całkowitych remisji. Następnie porównano VAB-6 z EP i wykazano przewagę EP obserwując 90% odsetek odpowiedzi. W latach 80. oceniano możliwość wymiany winblastyny na etopozyd w leczeniu I linii. Porównano program PVB (cisplatyna, winblastyna, bleomycyna) z BEP (cisplatyna, etopozyd, platyna) i wykazano przewagę BEP. Na podstawie tego i kolejnych badań BEP nadal pozostaje standardem leczenia nowotworów jądra. Badania z lat 90. i późniejsze pozwoliły zidentyfikować grupy ryzyka nawrotu i zoptymalizować intensywność leczenia.

</doc>
<doc id="793275" url="https://pl.wikipedia.org/wiki?curid=793275" title="HCG">
HCG



</doc>
<doc id="793276" url="https://pl.wikipedia.org/wiki?curid=793276" title="Nasieniak">
Nasieniak

Nasieniak (łac. "seminoma") – najczęstszy germinalny nowotwór złośliwy jądra. Guz o identycznej budowie w jajniku nosi nazwę rozrodczaka (łac. "dysgerminoma"). Jest to nowotwór złośliwy, szybko dający przerzuty do węzłów chłonnych zaotrzewnowych, a następnie do innych narządów: płuc, wątroby, mózgu, kości. Jednak ze względu na znaczną chemiowrażliwość i promienioczułość, jest to też jeden z nielicznych guzów litych, w którym istnieje szansa wyleczenia pacjenta nawet w przypadku zaawansowanej choroby (z przerzutami odległymi). Jednym z najbardziej znanych pacjentów, którzy chorowali na nasieniaka był amerykański kolarz Lance Armstrong.
Etiologia.
Podobnie jak w przypadku pozostałych nowotworów zarodkowych jądra, etiologia nasieniaka nie jest dokładnie poznana. Wiadomo jednak, że do zachorowania mogą predysponować następujące czynniki:
Nie potwierdziły się teorie, zgodnie z którymi ryzyko nowotworu zwiększa się po przebytym urazie lub zapaleniu jąder w przebiegu infekcji wirusem nagminnego zapalenia przyusznic (świnka).
Budowa histologiczna.
Dawniej wyróżniane były dwa typy histologiczne: klasyczny lub spermatocytowy - obecnie guz spermatocytowy (nie nasieniak)
Nasieniak klasyczny.
Postać klasyczna występuje najczęściej w czwartej lub piątej dekadzie życia (średnia wieku około 40 lat) i stanowi 93% wszystkich nasieniaków. U młodszych mężczyzn częściej niż samodzielnie, występuje jako składowa guzów jądra o mieszanej budowie histologicznej (nienasieniaków). Jest to nowotwór zbudowany z małych okrągłych komórek, wyposażonych w duże, centralnie położone jądro z widocznymi jąderkami. Mogą występować nacieki z limfocytów, głównie T. Około 7% klasycznych nasieniaków może zawierać pola syncytiotrofoblastu, z dodatnim odczynem w kierunku β-hCG.
Odmianą nasieniaka klasycznego jest postać anaplastyczna, która do 1980 roku była klasyfikowana jako osobny podtyp histologiczny. Charakteryzuje się większą liczbą podziałów komórkowych, gorszą organizacją tkankową, częstszą obecnością martwicy i wylewów krwi oraz brakiem różnicowania w kierunku syncytiotrofoblastu. Pomimo różnic w badaniu mikroskopowym, przebieg kliniczny i rokowanie są takie same jak w klasycznym nasieniaku.
Guz spermatocytowy..
Występuje znacznie rzadziej i raczej u starszych mężczyzn (z reguły po 45 roku życia). Jest zbudowany z okrągłych komórek o różnej wielkości, przypominających prawidłowe spermatocyty. Klinicznie nowotwór ten charakteryzuje się raczej powolnym przebiegiem i dobrym rokowaniem, przerzuty odległe występują sporadycznie. Inne różnice to brak ekspresji łożyskowej fosfatazy alkalicznej (PLAP) w badaniu immunohistochemicznym, nie stwierdza się też aberracji chromosomalnych charakterystycznych dla innych guzów zarodkowych, np. izochromosomu 12p.
Objawy.
Wczesnym objawem nasieniaka jest guz lub zgrubienie w obrębie jądra, powiększenie całej gonady, rzadziej ból jądra. Niestety, wielu chorych interpretuje wczesne objawy choroby nieprawidłowo – powiększenie jądra tłumaczą stanem zapalnym lub krwiakiem po przebytym urazie, co opóźnia postawienie właściwego rozpoznania. Ponieważ większość guzów jądra (ponad 95%) ma charakter złośliwy, odwlekanie rozpoznania może zniweczyć szanse pacjenta na wyleczenie. Dlatego warto pamiętać o następujących błędnych rozpoznaniach:
Nawet najmniejsze podejrzenie, że zmiana wyczuwalna w obrębie moszny może być guzem, powinna być podstawą do wykonania USG jąder. Badanie pozwala na wykrycie złośliwych nowotworów jądra z prawie 100% czułością.
Niekiedy zdarza się, że niewielki guz jądra nie jest jeszcze wyczuwalny w badaniu palpacyjnym, a już pojawiły się przerzuty do węzłów chłonnych lub innych narządów. Ze względu na uwarunkowania anatomiczne i rozwojowe naczynia limfatyczne jądra biegną do węzłów chłonnych okołoaortalnych i nerkowych, położonych głęboko w jamie brzusznej w tzw. przestrzeni zaotrzewnowej. Tam też w pierwszej kolejności lokalizują się przerzuty. Kolejnymi „stacjami” przerzutowania są węzły chłonne położone w śródpiersiu i płucach. Pierwsze objawy choroby mogą wówczas obejmować:
Przy zaawansowanej chorobie może wystąpić ginekomastia, która ma związek z wydzielaniem dużych ilości hCG.
Diagnostyka.
Badanie USG jąder jest wystarczające do rozpoznania nowotworu tego narządu. Stwierdzenie litej zmiany (guza) w USG jest wystarczającą podstawą do zakwalifikowania do orchidektomii (amputacji jądra). Jednak do oceny rzeczywistego zaawansowania choroby konieczne jest jeszcze wykonanie tomografii komputerowej jamy brzusznej i miednicy oraz co najmniej RTG (lepiej tomografii) klatki piersiowej. Ponadto oznacza się stężenia tzw. markerów nowotworowych w surowicy krwi. Markery mają znaczenie w monitorowaniu chorego po leczeniu (pomagają we wczesnym wykryciu wznowy). Rutynowo oznacza się poziomy:
W przypadku gdy badanie TK daje niejednoznaczny wynik co do zaawansowania choroby, wątpliwości diagnostyczne może rozstrzygnąć pozytonowa emisyjna tomografia komputerowa (PET).
Stopniowanie zaawansowania klinicznego.
Stopniowanie zaawansowania klinicznego (z ang. staging) ma kluczowe znaczenie w ustaleniu rokowania oraz szczegółów leczenia i dalszego postępowania z chorym.
Stopień I.
Nowotwór jest ograniczony do moszny, bez przerzutów do węzłów chłonnych i przerzutów odległych. Według klasyfikacji TNM odpowiada to następującym stopniom cechy T (Tumor):
Stopień II.
Oprócz guza pierwotnego w jądrze, występują przerzuty do węzłów chłonnych (w przestrzeni zaotrzewnowej jamy brzusznej lub miednicy). Według klasyfikacji TNM wyróżnia się następujące stopnie cechy N (Nodules):
Stopień III.
Występują przerzuty odległe. Cecha M (Metastases) może przyjmować następujące wartości:
Stopień IV.
W przypadku guzów zarodkowych jądra nie wyróżnia się stopnia IV.
Leczenie.
Pierwszym etapem leczenia niezależnie od stopnia zaawansowania, powinno być usunięcie zajętego jądra z dostępu przez pachwinę (orchidektomia). Dalsze leczenie zależy od stopnia zaawansowania klinicznego.
Stopień I.
Ze względu na 15-20% ryzyko wznowy, która lokalizuje się najczęściej w węzłach chłonnych zaotrzewnowych, u większości pacjentów stosuje się leczenie uzupełniające:
Alternatywnie można zrezygnować z leczenia uzupełniającego, jednak pacjent musi być pod ścisłą obserwacją (badania kontrolne co 3 miesiące).
Stopień II.
Chorzy z przerzutami do węzłów chłonnych w jamie brzusznej mogą być leczeni:
Stopień III.
W zależności od rozległości zmian przerzutowych leczenie polega na podaniu 3-4 cykli chemioterapii EP (cisplatyna + etopozyd) lub BEP (cisplatyna + etopozyd + bleomycyna).
Rokowanie.
Jak na nowotwór złośliwy, rokowanie u chorych z nasieniakiem jest dość dobre. Szansa na wyleczenie zależy od zaawansowania choroby w momencie rozpoczęcia leczenia, a więc przede wszystkim od tego jak szybko nowotwór został rozpoznany.
U pacjentów z nowotworem ograniczonym do jądra (stadium I) szansa na wyleczenie jest bliska 100%. Równie dobre rokowanie mają chorzy z przerzutami do węzłów chłonnych zaotrzewnowych, które nie przekraczają 5 cm średnicy (stadium IIA, IIB). W przypadku obecności dużych zmian węzłowych lub przerzutów do płuc (stadium IIC lub IIIA) 5 lat po leczeniu przeżywa 86% chorych. Gdy występują przerzuty do innych narządów (wątroba, mózg, kości) szanse na przeżycie 5 lat spadają do ok. 72%.

</doc>
<doc id="793277" url="https://pl.wikipedia.org/wiki?curid=793277" title="Seminoma">
Seminoma



</doc>
<doc id="793282" url="https://pl.wikipedia.org/wiki?curid=793282" title="Wężowiec (województwo pomorskie)">
Wężowiec (województwo pomorskie)

Wężowiec – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Kępiny Małe.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Wężowiec: Wężowiec

</doc>
<doc id="793287" url="https://pl.wikipedia.org/wiki?curid=793287" title="Łuza">
Łuza

Łuza, nazywana również rękawem (, dosłownie „kieszeń”) to w terminologii bilardowej otwór umieszczony na krawędziach stołu bilardowego, do którego powinno się wbijać bile. Zwykły stół bilardowy ma sześć łuz. Niektóre odmiany bilardu (np. karambol) w ogóle nie mają łuz.
Łuzy po raz pierwszy pojawiły się w bilardach amerykańskich w XIX wieku.
W profesjonalnych stołach snookerowych pod płytą znajduje się elektryczna prowadnica, która oddziela wbite do łuzy czerwone bile (które po wbiciu nie wracają już na stół) od innych bil, które w trakcie gry na niego wracają. Ułatwia to sędziemu szybkie wyciągnięcie właściwej bili spod stołu.

</doc>
<doc id="793288" url="https://pl.wikipedia.org/wiki?curid=793288" title="Rękaw (bilard)">
Rękaw (bilard)



</doc>
<doc id="793290" url="https://pl.wikipedia.org/wiki?curid=793290" title="Bjała (obwód Ruse)">
Bjała (obwód Ruse)

Bjała (bułg. "Бяла") – miasto w północno-zachodniej części Bułgarii, w obwodzie Ruse; 12 tys. mieszkańców (2006).

</doc>
<doc id="793293" url="https://pl.wikipedia.org/wiki?curid=793293" title="Jacqueline Bracamontes">
Jacqueline Bracamontes

Jacqueline Bracamontes Van Hoorde (ur. 23 grudnia 1979 roku w Guadalajarze w stanie Jalisco) − meksykańska aktorka i modelka. 
Życiorys.
Urodziła się jako najstarsza z trojga dzieci Jacqueline Van-Hoorde i byłego trenera klubu piłkarskiego Chivas de Guadalajara − Jesúsa Bracamontesa; ma dwójkę młodszego rodzeństwa − siostrę Alinę i brata Jesúsa Jr. Wraz z Legionem Chrystusa wiele razy podróżowała do Stanów Zjednoczonych, była w stanie Connecticut w celach religijnych. Jeździła też do Francji, gdzie dawała lekcje nauki języka hiszpańskiego oraz sama nauczyła się trochę francuskiego. 
W 2000 roku zdobyła koronę Miss Meksyku. Zadebiutowała na małym ekranie w 2002 roku w czterech telenowelach Televisa: "Przyjaciele do pomocy" ("Cómplices al rescate"), "Miłość i nienawiść" ("Entre el amor y el odio"), "¡Vivan los niños!" i "Teleton". W 2006 roku wystąpiła na scenie w sztuce "Galisyjczyk w Paryżu" ("Un gallego en Paris"). Pracowała jako komentator sportowy Visión A.M. W roku 2009 wystąpiła w głównej roli, jako Maria Jose (a także jej siostra bliźniaczka Sandra) w popularnej także wśród polskich widzów telenoweli "Zaklęta miłość" ("Sortilegio").
Po rozstaniu z Valentino Lanúsem (był podejrzewany o romans z Caroliną Tejerą) spotykała się z piłkarzem Francisco Fonsecą i Arturo Carmoną. W październiku 2011 poślubiła meksykańskiego biznesmena Martina Fuentesa. W 2013 roku para spodziewa się narodzin bliźniąt - chłopca i dziewczynki.

</doc>
<doc id="793296" url="https://pl.wikipedia.org/wiki?curid=793296" title="Anneliese van der Pol">
Anneliese van der Pol

Anneliese van der Pol (ur. 23 września 1984 w Amsterdamie) – amerykańsko-holenderska aktorka i piosenkarka, najbardziej znana z ról Chelsea Daniels w serialu "Świat Raven" ("That's So Raven", 2003-2007) i Jennifer w filmie "Wampiry i świry".
Jest córką Willema van der Pola, Holendra, i Dyan Ross, amerykańskiej Żydówki. Gdy miała trzy lata, cała jej rodzina przeniosła się do Stanów Zjednoczonych.

</doc>
<doc id="793297" url="https://pl.wikipedia.org/wiki?curid=793297" title="Grimsvötn">
Grimsvötn



</doc>
<doc id="793298" url="https://pl.wikipedia.org/wiki?curid=793298" title="Adiemus">
Adiemus

Adiemus – projekt muzyczny tworzący w nurcie New Age, założony przez walijskiego kompozytora Karla Jenkinsa (niegdyś muzyka z Soft Machine) początkowo wraz z Miriam Stockley, zaś później z fińskim ensemble wokalnym znanym jako The Finnish Singers of Adiemus. Ideą projektu Adiemus jest połączenie muzyki etnicznej (z naciskiem na sekcje perkusyjne) z tradycją europejskiej muzyki poważnej.
W latach dziewięćdziesiątych (4 pierwsze płyty studyjne) wokalistkami projektu były: Miriam Stockley i Mary Carewe. Obecnie w skład projektu wchodzą: Pirjo Aittomäki, Mervi Hiltunen, Anna-Mari Kähärä, Merja Rajala, Säde Rissanen, Hanna-Riikka Siitonen, Mia Simanainen, Nina Tapio, Riikka Timonen.

</doc>
<doc id="793300" url="https://pl.wikipedia.org/wiki?curid=793300" title="HighID">
HighID



</doc>
<doc id="793302" url="https://pl.wikipedia.org/wiki?curid=793302" title="LowID">
LowID



</doc>
<doc id="793313" url="https://pl.wikipedia.org/wiki?curid=793313" title="Karabinek INSAS">
Karabinek INSAS

INSAS – indyjski karabinek automatyczny skonstruowany w latach 80. XX wieku.
W późnych latach 50. Indie zakupiły licencję na brytyjski karabin samopowtarzalny L1A1 kalibru 7,62 mm NATO. W latach 80. podjęto decyzję o zastąpieniu go nową konstrukcją kalibru 5,56 mm. Broń zaprojektowano w ramach programu "Indian National Small Arms System". W skład systemu miał wchodzić karabinek, subkarabinek i ręczny karabin maszynowy.
Konstrukcję oparto na karabinku AKM, jednak wprowadzono wiele zmian. Rękojeść przeładowania przeniesiono z suwadła na tłoczysko (rozwiązanie zbliżone do zastosowanego w karabinie G3), broń wyposażono w regulator gazowy, broń wyposażono w nowy mechanizm spustowy ze skrzydełkiem umieszczonym z boku komory zamkowej.
W 1997 roku rozpoczęto produkcję karabinka i rkm-u wchodzącego w skład systemu INSAS. W 1998 roku zaprezentowano podczas defilady w Dniu Niepodległości pierwsze pododdziały uzbrojone w nową broń. Największą przeszkodą w masowym wprowadzeniu nowej broni okazały się niewystarczające moce produkcyjne indyjskich zakładów produkujących amunicję kalibru 5,56 mm. Wyprodukowano około 300 000 karabinków INSAS. Zostały one użyte bojowo podczas indyjsko-pakistańskich konfliktu granicznego w 1999 roku.

</doc>
<doc id="793333" url="https://pl.wikipedia.org/wiki?curid=793333" title="Kryteria Hannifina-Rajki">
Kryteria Hannifina-Rajki



</doc>
<doc id="793339" url="https://pl.wikipedia.org/wiki?curid=793339" title="Skórne rewelatory chorób nowotworowych">
Skórne rewelatory chorób nowotworowych



</doc>
<doc id="793340" url="https://pl.wikipedia.org/wiki?curid=793340" title="Arnold Boczek">
Arnold Boczek

Arnold Boczek, właśc. Arnold Stanisław / Leoncjo Jan Boczek (ur. 8 marca 1958 lub 1964 koło Elbląga) – postać fikcyjna, bohater komediowego serialu telewizyjnego "Świat według Kiepskich". W postać tę wcielał się Dariusz Gnatowski.
Boczek był lokatorem kamienicy we Wrocławiu przy ul. Ćwiartki 3/5 lub 3/6. Mieszkał na trzecim piętrze, nad Paździochami, choć korzystał z toalety znajdującej się na drugim piętrze, ponieważ w tej na trzecim piętrze straszy, o czym przekonali się także Ferdek i Paździoch w odcinku 280. "Wrota piekieł". Nie cieszył się sympatią sąsiadów (dawniej owszem) - często obiecuje, że "jego noga więcej tu nie postanie, aż do śmierci" - jednak zawsze zmienia zdanie. Najczęściej był przepędzany przez Ferdka Kiepskiego, który krzyczy na niego "wypierdzielaj mnie stąd, grubasie jeden!" lub "paszoł won!" Ferdynand wielokrotnie wyzywał Boczka, często nazywa go "erosomanem", "świnią," "wszą nieludzką" lub "grubasem pornograficznym". Boczek, podobnie jak Marian Paździoch, kradł żarówki i papier toaletowy ze wspólnej toalety, ale nikt nie mógł się zorientować, że to on. W odcinku 244. "Jak ten czas leci" razem z Marianem Paździochem otworzyli kebab bar, który został zamknięty przez sanepid, po donosie Ferdka Kiepskiego.
Arnold pracował w rzeźni, gdzie był najszczuplejszym pracownikiem. Jego ulubionym zajęciem było "kręcenie kichy". Lubił kaloryczne potrawy (w tym boczek), popijane wysokoprocentowym alkoholem. Jego ulubione zajęcie to oglądanie baletu mongolskiego w telewizji. Był ofiarą nierozsądnych pomysłów swoich sąsiadów (głównie Ferdka).
W odcinku 197. "IQ" dowiadujemy się, że współczynnik inteligencji Boczka jest podobny do świni (tak jak Ferdka i Paździocha), choć na początku przez błąd Komisji Edukacji wszyscy mieszkańcy kamienicy myśleli, że iloraz inteligencji Boczka wynosi 0 i jest równy rozumowi głowonoga.
Rodzina Arnolda składa się z matki (Barbara lub Celina), ojca (Wiesław lub Stanisław), braci (Pawełka i Zenona) oraz sióstr (Wioletki i jednej nieznanej z imienia), którzy, tak jak on, również są otyli. Miał również szwagra, który pracuje na budowie. Jego babcia miała na imię Genowefa. Dziadek Arnolda Boczka służył w Wehrmachcie.
W odcinku 218. "Kolke mizerere" Arnold twierdził, że urodził się i mieszkał we Włoszech.
Gdy Arnold Boczek chodził do szkoły podstawowej, podkochiwał się w Halinie, która ciągle mu się podobała.
Bardzo bał się ZOMO, jednak gdy w odcinku 91. "Wór świętego Mikołaja" razem z Paździochem niechcący wypuścili komunę z worka, to pomógł Kiepskim i św. Mikołajowi obalić system po raz drugi.
Boczek posiadał kota o imieniu Puszek, któremu chętnie przynosi z rzeźni różne podroby i, jak twierdzi, "wszystkim się z nim podzieli". Kot Puszek wystąpił w trzech odcinkach i jest najdłużej grającym zwierzakiem w serialu. W odcinku pt. "Glonojad" został on pożyczony przez Ferdka, żeby zjadł rybkę Haliny - Welonkę. Ferdynand zwabił kota do domu za pomocą kiełbasy. Po wykonanym zadaniu zrozpaczona Halina przyrzekła, że znajdzie i ukarze zarówno Puszka, jak i Arnolda Boczka.
Arnold Boczek bał się psów. W odcinku 238. "Lista Mariana" przestraszył się, kiedy usłyszał szczekanie z mieszkania Mariana Paździocha. W odcinku 449. "Brutal" Marian kupił dużego psa rasy owczarek belgijski, by ten pilnował toalety przed niechcianymi gośćmi - a głównie przed Boczkiem. Gdy tem chciał skorzystać z toalety, pies zaszczekał i przepędził Arnolda. W odcinku 248. "Ogór" Boczek za namową sąsiadów Ferdka i Paździocha miał zdobyć ogórki z działek im. Wyzwolenia, należące do zamieszkujących je emerytów. Boczek początkowo nie chciał wykonać zadania, bo bał się złego psa, pilnującego działek, jednak ostatecznie udało mu się zdobyć ogórki. W odc. 304 "Piwniczka" Arnold podsłuchiwał rozmowę Paździocha i Ferdka dochodzącą z krypty, wykupionej przez Mariana Paździocha w celu ukrywania się przed Heleną. Boczek uciekł, gdy został poszczuty psem przez strażnika.
Po śmierci Dariusza Gnatowskiego postać Arnolda Boczka została zrekonstruowana w odcinku 589 "Wieczna kwarantanna" przy użyciu technologii deepfake, z udziałem dublera Michała Pietrzaka i podkładającego głos Artura Kujawy.

</doc>
<doc id="793341" url="https://pl.wikipedia.org/wiki?curid=793341" title="Vendée Globe">
Vendée Globe

Vendée Globe – regaty solo, dookoła Ziemi trasą z zachodu na wschód, bez zawijania do portu i bez pomocy z zewnątrz. Są one jednymi z najtrudniejszych we współczesnym żeglarstwie.
Aktualny rekordzistą trasy regat jest Francuz François Gabart z czasem 78 dni 2 godzin 18 minut i 40 sekund o godzinie 15:18:40 czasu CET, w niedzielę 27 stycznia 2013 przekroczył on linię mety po przepłynięciu 28 646 mil morskich przy średniej prędkości 15,3 w.
Historia i trasa.
Regaty Vendée Globe odbywają się co cztery lata. Są wyścigiem żeglarskim w tradycyjnym stylu. Start i meta regat znajduje się we Francji w Les Sables-d’Olonne (departament Vendée). Uczestnicy mają do pokonania ok. 30 tys. mil morskich, nie mogą zawijać do portów i nie mogą być wspierani przez ekipy pozostające na lądzie. Skiperzy jachtów są całkowicie zdani na swe umiejętności żeglarskie. Pierwszą edycję przeprowadzono na przełomie 1989/90 roku.
10 listopada 2012 r. w na Oceanie Atlantyckim w okolicy francuskiego portu Les Sables d’Olonne miał miejsce start 7. edycji regat Vendee Globe. Pierwszy raz w historii regat brał udział Polak Zbigniew Gutkowski na jachcie „Energa”, który jednak zmuszony był wycofać się z dalszego udziału w 11 dobie rejsu (21 listopada 2012) na skutek wadliwie działającego autopilota.
Edycje Vendée Globe.
Wynik (rezultaty) poszczególnych edycji regat:
Vendée Globe 2020/2021.
Vendée Globe 2020/2021.

</doc>
<doc id="793342" url="https://pl.wikipedia.org/wiki?curid=793342" title="Michał Szein">
Michał Szein



</doc>
<doc id="793344" url="https://pl.wikipedia.org/wiki?curid=793344" title="Michaił Szein">
Michaił Szein

Michaił Borysowicz Szein (ros. Михаил Борисович Шеин, ur. przed 1579 (?), zm. 28 kwietnia 1634) – rosyjski dowódca wojskowy.
Ojciec Michaiła Borys Szein poległ w 1579 w czasie wojny z Polską. Szein rozpoczął karierę kilkanaście lat po śmierci ojca, pod koniec panowania cara Borysa Godunowa. W roku 1600 był wojewodą w Pronsku, a później w kilku innych miastach.
W latach 1602–1603 tłumił bunty chłopskie, w latach 1606–1607 – powstanie Bołotnikowa. Za te zasługi w 1605 został podniesiony do rangi okolniczego, a w końcu 1606 lub na początku 1607 – bojara. W 1607 został wojewodą smoleńskim. Podczas wojny z Polską dowodził trwającą 21 miesięcy obroną Smoleńska przed Polakami. Po zdobyciu miasta przez Polaków w czerwcu 1611, ranny Szein dostał się do niewoli, gdzie zetknął się z patriarchą moskiewskim i całej Rusi Filaretem.
Powrócił do Rosji w 1619 i od razu został jednym z najbliższych współpracowników patriarchy Filareta i cara Michała, będąc filarem stronnictwa wojennego dążącego do odwetu na Rzeczypospolitej. Brał udział w licznych misjach dyplomatycznych. W 1628 został naczelnikiem prikazu artyleryjskiego, gdzie odpowiadał za sprzęt, amunicję i wyszkolenie puszkarzy oraz za produkcję armat i moździerzy w znajdującym się pod Moskwą puszecznym dworze (największe zakłady zbrojeniowe ówczesnej Rosji). W pracy pomagał mu szwedzki inżynier Koet.
W 1632 został nominowany na głównodowodzącego armii, która wtargnęła do Rzeczypospolitej rozpoczynając wojnę smoleńską. Po kapitulacji Rosjan (25 lutego 1634) został obwiniony o liczne błędy w sztuce wojennej i nadużycia finansowe, skazany na śmierć i stracony.

</doc>
<doc id="793346" url="https://pl.wikipedia.org/wiki?curid=793346" title="Znamię Spitza">
Znamię Spitza



</doc>
<doc id="793351" url="https://pl.wikipedia.org/wiki?curid=793351" title="VELUX 5 Oceans Race">
VELUX 5 Oceans Race

VELUX 5 Oceans Race (daw. "BOC Challenge", "Around Alone") - regaty solo, dookoła świata, rozgrywane etapowo.
Historia i trasa.
Obecnie regaty VELUX 5 Oceans Race odbywają się co cztery lata. Są wyścigiem żeglarskim w tradycyjnym stylu. Start i meta regat znajduje się we Francji w La Rochelle. Uczestnicy mają do pokonania ok. 30 000 mil morskich w pięciu etapach.
Pierwszą edycję przeprowadzono na przełomie 1982/83 roku wtedy, jako "BOC Challenge". Siedemnastu samotnych żeglarzy wystartowało 28 sierpnia 1982 r. z Rhode Island w Stanach Zjednoczonych. Regaty są najwyższym sprawdzianem dla ludzi i jednostek. Historia regat to też morskie dramaty. Dwóch żeglarzy straciło życie. W II edycji zaginął Francuz Jean Jacques de Roux, którego jacht znaleziono samotnie dryfujący u południowych brzegów Australii a w edycji IV zaginął wraz z jachtem "Henry Hornblower" Brytyjczyk Hary Mitchell.
W obecnej VIII edycji rozgrywanej na przełomie 2010/11, po pierwszym etapie zakończonym w Kapsztadzie drugie miejsce (na 5 startujących wyłonionych w eliminacjach) zajmuje Polak Zbigniew Gutkowski na jachcie "Operon Racing" (POL-2). 17 listopada 2010 dotarł on do mety pierwszego etapu w Kapsztadzie, przypłynął 3 dni po najlepszym obecnie w stawce Amerykaninie Brad Van Liewie.
Postępy uczestników mogą na żywo obserwować kibice poprzez oficjalną stron internetową. Uczestnicy mogą dwa razy przez dobę w trakcie każdego etapu włączyć "tryb ukryty", kiedy ich pozycja na mapie i wyniki nie są aktualizowane.
Edycje regat.
Wynik (rezultaty) poszczególnych edycji regat:

</doc>
<doc id="793357" url="https://pl.wikipedia.org/wiki?curid=793357" title="Kevin Nee">
Kevin Nee

Kevin Nee (ur. 21 sierpnia 1985, Hopedale, Massachusetts) – amerykański strongman.
Jeden z najlepszych amerykańskich siłaczy.
Życiorys.
Kevin Nee rozpoczął treningi siłowe w wieku piętnastu lat. Pierwszy raz wziął udział w zawodach siłaczy w lutym 2002 r. W 2002 r. został najsilniejszym nastolatkiem w USA.
Dotychczas wziął udział pięciokrotnie w indywidualnych Mistrzostwach Świata Strongman, w latach 2005, 2006, 2007, 2008 i 2009. Pierwszy raz wystartował w Mistrzostwach Świata Strongman 2005, lecz nie zakwalifikował się do finału. Do finału nie dostał się również w Mistrzostwach Świata Strongman 2006. Dopiero w Mistrzostwach Świata Strongman 2007 udało mu się zakwalifikować do finału i został wówczas ósmym najsilniejszym człowiekiem świata. W Mistrzostwach Świata Strongman 2008 i Mistrzostwach Świata Strongman 2009 ponownie nie znalazł się w finałach.
Od 2008 r. doznał kilku poważnych kontuzji (w tym dwukrotnie zerwania bicepsu), których efektem były słabe wyniki w zawodach.
Mieszkał w Tempe (Arizona), obecnie mieszka w Phoenix, w stanie Arizona.
Wymiary:
Rekordy życiowe (21 lat):
Rekordy życiowe (obecnie):

</doc>
<doc id="793363" url="https://pl.wikipedia.org/wiki?curid=793363" title="Miss World 2007">
Miss World 2007

57. finał konkursu Miss World odbył się w Sanya w Chinach 1 grudnia 2007 roku.
Uczestniczki konkursu.
 Albania
 Angola
 Anglia
 Argentyna
 Australia
 Austria
 Białoruś
 Belgia
 Belize
 Boliwia
 Bośnia i Hercegowina
 Botswana
 Brazylia
 Brytyjskie Wyspy Dziewicze
 Bułgaria
 Curaçao
 Czechy
 Ekwador
 Egipt
 Estonia
 Francja
 Filipiny
 Ghana
 Grecja
 Grenada
 Gwatemala
 Hiszpania
 Islandia
 Indie
 Irlandia Północna
 Izrael
 Japonia
 Kanada
 Kongo
 Liban
 Liechtenstein
 Litwa
 Malezja
 Malawi
 Mauritius
 Meksyk
 Mołdawia 
 Nepal
 Nigeria
 Niemcy
 Norwegia
 Paragwaj
 Peru
 Polska
 Portoryko
 Rosja
 Południowa Afryka
 Rumunia
 Słowacja
 Słowenia
 Szwajcaria
 Szwecja
 Ukraina
 Wenezuela
 Wyspy Dziewicze Stanów Zjednoczonych
 Zimbabwe

</doc>
<doc id="793364" url="https://pl.wikipedia.org/wiki?curid=793364" title="IX Korpus Górski SS">
IX Korpus Górski SS

IX Chorwacki Korpus Górski SS ("IX. Waffen-Gebirgs-Armeekorps der SS [Kroatisches]") - jeden z niemieckich korpusów Waffen-SS. Utworzony w lipcu 1944 roku w Chorwacji. W założeniach miał być wspólnym korpusem dla chorwackich i albańskich jednostek Waffen-SS. Wobec niemożliwosci zapełnienia go 13 i 23 Dywizjami Górskimi SS przeformowany w IX Korpus SS i zestawiony z różnych jednostek Wehrmachtu i SS. Korpus został zniszczony w lutym 1945 roku w Budapeszcie. Podporządkowany w 2 Armii Pancernej z Grupy Armii F (do grudnia 1944), następnie 6 Armii z Grupy Armii Południe (do końca wojny)

</doc>
<doc id="793365" url="https://pl.wikipedia.org/wiki?curid=793365" title="Mapy myśli">
Mapy myśli



</doc>
<doc id="793366" url="https://pl.wikipedia.org/wiki?curid=793366" title="Khaybar KH2002">
Khaybar KH2002

Khaybar KH2002 – irański karabin szturmowy kalibru 5,56 mm zbudowany w układzie bullpup. Nazwa broni pochodzi od znajdującej się w Arabii Saudyjskiej oazay Chajbar, pod którą w 628 roku doszło do bitwy między zamieszkującymi ją żydami a mahometanami pod wodzą Mahometa.
Podstawowym karabinem armii irańskiej jest produkowany na licencji niemieckiej karabin G3 kalibru 7,62 mm NATO. Pod koniec lat 90. rozpoczęto w Iranie produkcję karabinu S-5.56. Była to licencyjna wersja chińskiego karabinu CQ, będącego z kolei bezlicencyjną kopią amerykańskiego M16A1. W 2004 roku zaprezentowano karabin KH2002 będący konwersją S-5.56 do układu bullpup. KH2002 produkowany jest w trzech wersjach różniących się długością lufy.
KH2002 jest bronią samoczynno-samopowtarzalną działającą na zasadzie odprowadzania gazów prochowych przez boczny otwór lufy, strzelającą z zamka zamkniętego. Mechanizm spustowy umożliwia strzelanie ogniem pojedynczym, seriami trójstrzałowymi i seriami o dowolnej długości. Skrzydełko przełącznika rodzaju ognia pełniące także role skrzydełka bezpiecznika po lewej stronie komory zamkowej. Okno wyrzutowe łusek po prawej stronie komory zamkowej. Zasilanie broni z dwurzędowych magazynków o pojemności 20 i 30 naboi, zatrzask magazynka po prawej stronie gniazda. Przyrządy celownicze mechaniczne.

</doc>
<doc id="793371" url="https://pl.wikipedia.org/wiki?curid=793371" title="Memoriał Alfreda Smoczyka 1977">
Memoriał Alfreda Smoczyka 1977

XXVII Memoriał Alfreda Smoczyka odbył się 4 września 1977 r. Wygrał Bogusław Nowak z Gorzowa Wielkopolskiego.
Bieg po biegu.
O Puchar ZM ZSMP

</doc>
<doc id="793372" url="https://pl.wikipedia.org/wiki?curid=793372" title="Cm³">
Cm³



</doc>
<doc id="793375" url="https://pl.wikipedia.org/wiki?curid=793375" title="Mindmapping">
Mindmapping



</doc>
<doc id="793379" url="https://pl.wikipedia.org/wiki?curid=793379" title="Wieżowce we Frankfurcie nad Menem">
Wieżowce we Frankfurcie nad Menem

Frankfurt nad Menem jest największym ośrodkiem finansowym w Niemczech. Widać to po panoramie miasta, która na skalę europejską jest jedną z nielicznych tak strzelistych. Drapacze chmur zaczęły tu powstawać na przełomie lat 70. i 80. i cały czas powstają nowe. Od 1997 roku najwyższym budynkiem w Europie był stojący w tym mieście Commerzbank Tower, utracił jednak ten tytuł po wybudowaniu w Moskwie Pałacu Triumfu.

</doc>
<doc id="793381" url="https://pl.wikipedia.org/wiki?curid=793381" title="Edmund Paweł Zieleniewski">
Edmund Paweł Zieleniewski

Edmund Paweł Zieleniewski (junior) (ur. 25 stycznia 1893 w Krakowie, zm. 27 marca 1971) – polski przemysłowiec.
Życiorys.
Syn Edmunda Jana Kantego Zieleniewskiego. Wykształcenie zdobył na Politechnice w Gdańsku. Należał do Polskiej Korporacji Akademickiej Związek Akademików Gdańskich Wisła. W czasie I wojny światowej był oficerem w armii austriackiej. W 1918 jako szef Sekcji Handlu i Przemysłu Polskiej Komisji Likwidacyjnej, przejmuje z rąk kapitulujących Austriaków fort na Kopcu Kościuszki.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika rezerwy korpusie inżynierii i saperów ze starszeństwem z 1 czerwca 1919. W 1923, 1924 był oficerem rezerwowym 5 Pułk Saperów. W latach 1919-1923 był dyrektorem naczelnym zakładów koncernu Polskie Fabryki Maszyn i Wagonów L. Zieleniewski S. A. we Lwowie. W latach 1924-1930 pełnił funkcję dyrektora administracyjnego fabryki w Krakowie. W 1930 odszedł z fabryki krakowskiej zostając dyrektorem naczelnym firmy Babcock-Zieleniewski w Sosnowcu. Od 1937 pracował jako dyrektor i przedstawiciel generalny zakładów w Sosnowcu i Dąbrowie Górniczej w warszawskim biurze firmy. Premier Sławoj Składkowski postanowił powierzyć mu stanowisko ministra przemysłu i handlu, wojna uniemożliwia te plany. W okresie okupacji niemieckiej pracował w Warszawie, w biurze firmy Babcock z Sosnowca.
Po wojnie pracował przy odbudowie Warszawy, zajmował się energetyką, brał udział w uruchomieniu elektrowni Powiśle i Pruszków.

</doc>
<doc id="793385" url="https://pl.wikipedia.org/wiki?curid=793385" title="Carolina Tejera">
Carolina Tejera

Nelly Carolina Tejera (ur. 14 października 1976 w Caracas) − wenezuelska modelka i aktorka. Zagrała główne role w telenowelach "Tajemnicza kobieta" i "Żona Lorenza".

</doc>
<doc id="793388" url="https://pl.wikipedia.org/wiki?curid=793388" title="Marc-Vivien Foé">
Marc-Vivien Foé

Marc-Vivien Foé (ur. 1 maja 1975 w Jaunde, zm. 26 czerwca 2003 w Lyonie) – piłkarz kameruński, uczestnik finałów Mistrzostw Świata w 1994 i 2002 roku.
26 czerwca 2003 roku zmarł w czasie meczu reprezentacji Kamerunu w ramach Pucharu Konfederacji w 2003 roku. Był wtedy zawodnikiem Manchesteru City.
Kariera klubowa.
Canon Jaunde.
Karierę piłkarską zaczynał w jednym z najsłynniejszych klubów w Afryce, kameruńskim klubie Canon Jaunde. Grał tam do grudnia 1995 roku. Zdobył z tym klubem dwa razy Puchar Kamerunu w 1993 roku i 1995 roku.
RC Lens.
W 1995 roku przeszedł do klubu francuskiego RC Lens, gdzie szybko trafił do pierwszej jedenastki klubu i został gwiazdą ligi francuskiej. W sezonie 1995/96 w barwach RC Lens zadebiutował już w pierwszym meczu ligowym zremisowanym bezbramkowo z AJ Auxerre. W Pucharze UEFA Lens również szło dobrze. Foé doprowadził swój zespół do zwycięstw nad drużynami: luksemburskim FC Anevir Beggen 7:0 i 6:0 i Czernomorcem Odessa 0:0 i 4:0, który wcześniej wyeliminował Widzew Łódź. W trzeciej rundzie Foé został wraz z klubem wyeliminowany przez czeski klub Slavia Praga. Na koniec sezonu 1995/96 wraz z klubem zajął piąte miejsce w lidze i awansował do Pucharu UEFA, w którym już w pierwszej rundzie Lens i Foé odpadli po dwumeczu z S.S. Lazio 0:1 i 1:1. Natomiast w lidze z RC Lens zajął dopiero 13. miejsce. Następny sezon 1997/98 był wymarzonym sezonem dla Foé, gdyż sięgnął z zespołem po jedyny w historii klubu tytuł mistrza Francji wygrywając bój lepszym stosunkiem bramek z FC Metz oraz dotarł do finału Pucharu Francji jednak przegrywając na Stade de France z Paris Saint-Germain 1:2. Później okazało się, że doznał kontuzji (złamana noga), co udaremniło jego transfer do Manchester United oraz wyjazdu na Mundial do Francji. Gdy leczył kontuzję, Lens grało słabo w lidze, gdzie zajęło 6. miejsce, i w Lidze Mistrzów, gdy przegrał walkę o 1/8 finału. Po wyleczeniu kontuzji Foé opuścił klub.
Olympique Lyon.
W 1999 roku trafił za 6 milionów euro do angielskiego zespołu West Ham United. Zajął z tą drużyną wysokie dziewiąte miejsce. Dobra gra w tej drużynie zaowocowała w 2000 transferem do Olympique Lyon za 9 milionów euro. Wraz z tą drużyną grał w Lidze Mistrzów, gdzie w 1 rundzie grupowej lepsza była tylko Valencia CF, zaś w drugiej Olympique Lyon przegrał z Bayernem Monachium i Arsenalem. Klub zdobył w 2001 roku Puchar Ligi pokonując w dogrywce 2:1 AS Monaco i tytuł wicemistrza Francji, przegrywając tytuł mistrzowski różnicą czterech punktów z FC Nantes. W sezonie 2001/02 w Lidze Mistrzów zespół nie spisywał się najlepiej, gdyż Lyon odpadł w pierwszej rundzie po porażkach z FC Barcelona i Bayerem 04 Leverkusen. A w Pucharze UEFA został wyeliminowany przez czeski Slovan Liberec. Foé zdobył tytuł mistrza Francji, okazując się lepszym o dwa punkty od swojego byłego klubu RC Lens. Gdy jednak przegrał miejsce w składzie Lyonu, opuścił klub na zasadzie wypożyczenia.
Manchester City.
Po nieudanym dla Kamerunu Mundialu w Korei i Japonii w lecie 2002 roku Foé został wypożyczony do Manchesteru City. Od razu stał się jednym z wyróżniających się zawodników. Na koniec sezonu 2002/03 wraz z Manchesterem zajął dziewiąte miejsce i doprowadził klub do Pucharu UEFA.
Reprezentacja Kamerunu.
Marc-Vivien Foé zadebiutował w reprezentacji Kamerunu 22 września 1993 przeciwko Meksykowi. W 1994 zagrał na XV Mistrzostwach Świata w USA, gdzie reprezentacja Kamerunu nie wyszła jednak z grupy. W 1996 roku zadebiutował w Pucharze Narodów Afryki w Południowej Afryce, gdzie Kamerun odpadł jednak już w rundzie grupowej. W 1997 roku awansował do finałów Mistrzostw Świata we Francji, gdzie jednak nie zagrał z powodu kontuzji. W 2000 roku zdobył wraz reprezentacją z trenera Pierre'em Lechantrem Puchar Narodów Afryki. W 2001 roku po niezbyt udanym występie w Pucharze Konfederacji trenerem reprezentacji został Niemiec Winfried Schäfer. W 2002 roku po raz drugi z rzędu sięgnął po Puchar Narodów Afryki. W czerwcu rozpoczęły się Mistrzostw Świata w Japonii i Korei, gdzie Foé został uznany gwiazdą mistrzostw, mimo odpadnięcia w fazie grupowej. W 2003 roku brał też udział Pucharu Konfederacji, który dla Foé zakończył się tragicznie. Foé zagrał dla reprezentacji 64 mecze i strzelił 8 bramek.
Śmierć.
26 czerwca 2003 w 72. minucie meczu półfinałowego Pucharu Konfederacji FIFA reprezentacji Kamerunu z Kolumbią, Marc-Vivien Foé niespodziewanie zasłabł. Pomimo natychmiastowej pomocy trwającej 45 minut, lekarzom nie udało się go uratować i Foé zmarł wkrótce po przewiezieniu do szpitala. Mecz ten był rozgrywany na Stade Gerland w Lyonie – klubowym stadionie drużyny Olympique Lyon, w której Foé grał przez 3 sezony. Autopsja wykazała, że przyczyną śmierci piłkarza był atak serca, który był spowodowany niewykrytą wcześniej kardiomiopatią przerostową.
Mimo tragedii Kameruńczycy zdecydowanie wypowiadali się, aby reprezentacja ich kraju nie zrezygnowała z udziału w meczu finałowym przeciwko Francji, by w ten sposób uczcić pamięć Foé. Komisarz meczu finałowego, Michał Listkiewicz, potwierdził dwa dni przed meczem, iż finał zostanie rozegrany zgodnie z programem.
29 czerwca 2003 na stadionie Stade de France w podparyskim St. Denis odbył się finał Pucharu Konfederacji pomiędzy reprezentacją Kamerunu a reprezentacją Francji. Wcześniej piłkarze, trenerzy oraz kibice uczcili pamięć Foé minutą ciszy. Mecz wygrali Francuzi 1:0 po złotym golu w 97 minucie Thierry'ego Henry'ego, który zadedykował go dla Foé. Po meczu na dekorację wprowadzając swoich kolegów kapitanowie Rigobert Song (Kamerun) oraz Marcel Desailly (Francja) nieśli wielki portret Foé. Piłkarze mieli na rękawach koszulki czarne opaski. Marcel Desailly trofeum Pucharu Konfederacji zadedykował właśnie Foé.
Numer "17" jest zastrzeżony w piłkarskiej reprezentacji Kamerunu oraz we francuskich klubach Olympique Lyon i RC Lens. Wcześniej manager Kevin Keegan ogłosił, że zastrzeżony został również numer 23, z którym Foe grał w Manchesterze City.
11 listopada 2003 został zorganizowany mecz, gdzie piłkarska reprezentacja Kamerunu zmierzyła się z zespołem gwiazd rozegranym w Lyonie dla uczczenia pamięci zmarłego na tym boisku Foé. Kamerun wygrał 3:1, ale wynik miał dla kolegów zmarłego znaczenie drugorzędne. Wśród kameruńskich graczy i 23 962 widzów dominowało uczucie spełnienia obowiązku uczczenia pamięci Foé. W zespole gwiazd, nazwanym "Teamem Przyjaźni", zagrali tacy piłkarze, jak Thierry Henry, Robert Pirès, Sylvain Wiltord i Nicolas Anelka; gola strzelił Brazylijczyk Sonny Anderson – kolega Foé z Olympique Lyon. Dochód z tego spotkania przeznaczony został na fundusz charytatywny, którym kieruje wdowa po Foé, Marie-Louise.

</doc>
<doc id="793389" url="https://pl.wikipedia.org/wiki?curid=793389" title="Kopciuszek (serial telewizyjny)">
Kopciuszek (serial telewizyjny)

Kopciuszek – polski serial obyczajowy, wyświetlany w TVP2 od 4 września 2006 do 27 kwietnia 2007.
Z powodu niskiej oglądalności emisję serialu zawieszono na 56. odcinku, który zakończył się cliffhangerem.
Fabuła.
Akcja serialu rozpoczyna się, gdy pewna zakonnica przynosi do domu dziewczyny sakiewkę. Owa skrzynia skrywa wielką tajemnicę. Otóż zdolna dziewczyna z Kalinowa – Blanka Kowalczyk – dowiaduje się, że jej rodzice nie są jej biologicznymi rodzicami. Postanawia ich odnaleźć. W tym celu ucieka z domu i zostawia swoich rodziców oraz kochającą babcię, ukochaną cukiernię i przyjaciół. Będąc w Lublinie błąka się po ulicach. Dzięki sakiewce odnajduje kolejne osoby i kolejne tropy po których podąża. Wkrótce odnajduje swoją biologiczną matkę i ojca. Okazuje się, że jej matka ma córkę Nikę. Cała wędrówka dobrze się kończy. Dziewczyna odnajduje swoją miłość – Maxa oraz wsparcie w Elżbiecie i Konradzie – pierwszych rodzicach i w przyjaciółkach. Wraca na uczelnię, na studia. W ostatnim odcinku Blanka ma urodziny. Jednak zabawę przerywa Nika, która oznajmia siostrze, że ich mama nie żyje.

</doc>
<doc id="793392" url="https://pl.wikipedia.org/wiki?curid=793392" title="Wężowiec">
Wężowiec

2 miejscowości w Polsce:
1 część miejscowości w Polsce:

</doc>
<doc id="793393" url="https://pl.wikipedia.org/wiki?curid=793393" title="Dzionangpa">
Dzionangpa



</doc>
<doc id="793397" url="https://pl.wikipedia.org/wiki?curid=793397" title="Grand Prix Danii na Żużlu 1998">
Grand Prix Danii na Żużlu 1998

Wyniki Grand Prix Danii, trzeciej eliminacji Mistrzostw Świata Grand Prix w sezonie 1998.
Lista startowa.
Stawkę 21 stałych uczestników Grand Prix uzupełniło 3 zawodników z dziką kartą: Brian Karger, Antonín Kasper oraz Lars Gunnestad. W nawiasach podano numery stałe.
Opis.
Wielką Nagrodę Danii wygrał Duńczyk Hans Nielsen. W finale po raz pierwszy w tym sezonie wystąpił zawodnik, który startował w turnieju eliminacyjnym (Chris Louis był drugi, a Jason Crump czwarty). Po raz kolejny na podium (po dwóch zwycięstwach) stanął Tony Rickardsson, który w klasyfikacji przejściowej ma aż 22 punkty przewagi na półmetku cyklu. Bardzo dobre występy zanotowało dwóch zawodników jadących jako dzika karta: Antonín Kasper był 5. a Brian Karger 7. Kasper startował z dziką kartą we wszystkich z dotychczas rozegranych rund, w każdej startując z innym numerem na plastronie.
W półfinale nie wystartował żaden Polak: Tomasz Gollob był 9. Piotr Protasiewicz awansował do turnieju głównego, lecz zajął 15. miejsce. Sebastian Ułamek zakończył zawody po dwóch biegach (22. miejsce).

</doc>
<doc id="793399" url="https://pl.wikipedia.org/wiki?curid=793399" title="Linux Foundation">
Linux Foundation

Linux Foundation – organizacja typu non-profit powołana poprzez fuzję dwóch organizacji linuksowych: Free Standards Group (FSG) i Open Source Development Labs (OSDL). Fundacja sprawuje kontrolę nad przydzielaniem zezwoleń na wykorzystywanie znaku towarowego Linuksa (którego właścicielem jest Linus Torvalds), sponsoruje najważniejszych deweloperów jądra, a także chroni użytkowników Linuksa przed naruszeniami patentów i innymi zagrożeniami prawnymi.

</doc>
<doc id="793400" url="https://pl.wikipedia.org/wiki?curid=793400" title="Okręty podwodne typu Kilo">
Okręty podwodne typu Kilo



</doc>
<doc id="793401" url="https://pl.wikipedia.org/wiki?curid=793401" title="Okręty podwodne typu Foxtrot">
Okręty podwodne typu Foxtrot



</doc>
<doc id="793404" url="https://pl.wikipedia.org/wiki?curid=793404" title="Emeka Ifejiagwa">
Emeka Ifejiagwa

Emeka Ifejiagwa (ur. 30 października 1977 w Abie) – nigeryjski piłkarz grający na pozycji środkowego obrońcy. Nosi przydomek „Ife”.
Kariera klubowa.
Pierwszym klubem w karierze Ifejiagwy był Udoji United. W 1996 roku w swoim pierwszym sezonie gry w pierwszej lidze Nigerii wywalczył z Udoji mistrzostwo kraju. W kolejnym sezonie zespół Emeki nie obronił tytułu i zajął 5. miejsce. W sezonie 1998 Ifejiagwa bronił barw innego nigeryjskiego zespołu, Iwuanyanwu Nationale.
Latem 1998 Emeka wyjechał na testy do Charlton Athletic. Spodobał się menedżerowi Alanowi Curbishleyowi i za 32.700 funtów przeszedł do londyńskiego klubu podpisując 2-letni kontrakt. Nie mógł jednak dostać pozwolenia na pracę, co skutkowały tym, że przez ponad pół roku ani razu nie pojawił się na boisku Premier League. W końcu Charlton wypożyczył Ifejiagwę do Brighton &amp; Hove Albion F.C. Jednak problem pozwolenia pojawił się i tu i Ifejiagwa zagrał jedynie w 2 meczach w Division Three i zdobył 1 gola.
Latem 1999 Ifejiagwa przeszedł do hiszpańskiego CA Osasuna. W Segunda División rozegrał 4 mecze i nieznacznie przyczynił się do powrotu tej drużyny do Primera División. Przez kolejne pół roku pobytu w Hiszpanii Ifejiagwa grał jedynie w rezerwach Osasuny i nie zdołał zadebiutować w hiszpańskiej ekstraklasie.
Zimą 2001 nigeryjski obrońca podpisał kontrakt z VfL Wolfsburg. W Bundeslidze zadebiutował 27 stycznia 2001 w zremisowanym 0:0 wyjazdowym meczu z 1. FC Kaiserslautern. W końcowej fazie sezonu prześladowały go kontuzje i ostatecznie zagrał w 8 meczach ligowych i z Wolfsburgiem zajął 9. miejsce w lidze. W sezonie 2001/2002 ani razu nie pojawił się na boiskach Bundesligi i po sezonie wypożyczono go do drugoligowego Waldhofu Mannheim. Tam Ifejiagwa rozegrał całkiem udany sezon, jednak Waldhof zajął ostatnią pozycję i spadł do Regionalligi.
W połowie 2003 roku Ifejiagwa szukał klubu i ostatecznie zdecydował się wrócić do ojczyzny zostając zawodnikiem Bendel Insurance FC. W 2007 roku zakończył karierę jako piłkarz tego zespołu.
Kariera reprezentacyjna.
Kariera reprezentacyjna Ifejiagwy zaczęła się w 1997 roku, gdy wyjechał na z reprezentacją Nigerii na sparingi do Lusaki. W kadrze zadebiutował więc 13 grudnia w zremisowanym 0:0 meczu z Zambią. Zespół Nigerii składał się z samych młodych zawodników, którzy mogliby zasilić kadrę na finały MŚ 1998.
W 1998 roku Ifejiagwa na mistrzostwa nie pojechał, ale na początku 1999 roku wziął udział w dwóch kwalifikacyjnych meczach do PNA 2000 z Burundi (2:0) i Senegalem (1:1). Grał wówczas w pierwszym składzie i prezentował wysoką formę. W 2000 roku był w kadrze na Puchar Narodów Afryki, ale na kilka dni przed rozpoczęciem turnieju doznał kontuzji i został zastąpiony przez Furo Iyenemi. Podobna sytuacja miała miejsce w 2002 roku, gdy na dzień przed rozpoczęciem Pucharu Narodów Afryki 2002 kontuzjowanego Ifejiagwę zastąpił Wilson Oruma.

</doc>
<doc id="793405" url="https://pl.wikipedia.org/wiki?curid=793405" title="Okręty podwodne typu Whiskey">
Okręty podwodne typu Whiskey



</doc>
<doc id="793406" url="https://pl.wikipedia.org/wiki?curid=793406" title="82 Dywizja Powietrznodesantowa">
82 Dywizja Powietrznodesantowa



</doc>
<doc id="793410" url="https://pl.wikipedia.org/wiki?curid=793410" title="Dyskryminacja pozytywna">
Dyskryminacja pozytywna

Dyskryminacja pozytywna ( – rozróżniam) – utrzymywanie czasowych lub stałych rozwiązań i środków prawnych mających na celu wyrównanie szans osób i grup dyskryminowanych ze względu na płeć, pochodzenie etniczne, religię, orientację seksualną, niepełnosprawność i inne cechy. Numerus clausus stosowany w przedwojennych Węgrzech, Polsce, powojennych Niemczech, Brazylii i USA był i jest przykładem takiej dyskryminacji.
Formą dyskryminacji pozytywnej jest osobna pula (parytet) dla czarnoskórych, kobiet lub osób ze wsi w postępowaniu rekrutacyjnym na uczelni. Przykładami dyskryminacji pozytywnej były punkty za pochodzenie w PRL czy amerykańska akcja afirmatywna.
Problemy dyskryminacji pozytywnej.
Krytycy „dyskryminacji pozytywnej” wskazują na następujące problemy tej koncepcji:
W 2005 roku słowacki Trybunał Konstytucyjny uznał przepisy o dyskryminacji pozytywnej za niezgodne z konstytucyjną zasadą równości wobec prawa. W 2010 roku w Szwecji ministerstwo nauki i szkolnictwa wyższego podjęło decyzję o zakończeniu programu dyskryminacji pozytywnej na uczelniach po tym jak został on oprotestowany przez kobiety, które nie dostały się na studia na kierunku psychologia, zaś ich miejsca zajęli na mocy parytetu mężczyźni, którzy uzyskali niższą punktację.
Parytety jako formę walki z wykluczeniem kobiet skrytykowała prezydent Łotwy Vaira Vīķe-Freiberga, której zdaniem skutkują one jedynie zatrudnianiem osób o niewystarczających kompetencjach, ale o aktualnie promowanej płci. Według niej prawo antydyskryminacyjne jest wystarczającym i skutecznym środkiem ograniczania wykluczenia ze względu na płeć.
W Norwegii 40% parytet na korzyść kobiet doprowadził do powstania grupy zawodowej określanej jako „złote spódniczki”, złożonej z kobiet wyspecjalizowanych w zasiadaniu w radach nadzorczych wielu spółek.
Według opublikowanej w 2012 pracy zwiększanie puli kobiet w radach nadzorczych banków w badanym okresie (16 lat) prowadziło do zwiększonej akceptacji ryzyka finansowego. Z kolei według badań cytowanych przez Diversity Council of Australia wynika, że zwiększenie udziału kobiet prowadziło do poprawienia wskaźników rentowności.
Wprowadzona przed wyborami w 2011 roku ustawa kwotowa skutkowała tym, że kobiety uzyskały 3% więcej mandatów niż w poprzednich wyborach.
W prawie międzynarodowym.
Dyskryminacja pozytywna stanowi element szeregu dokumentów prawa międzynarodowego. Jest zalecana między innymi w:
Konwencja w sprawie dyskryminacji w zatrudnieniu i wykonywaniu zawodu w art. 5 głosi "nie są uważane za dyskryminację specjalne środki, zastosowane dla uwzględnienia specyficznych potrzeb osób, względem których specjalna ochrona lub opieka jest powszechnie uznana za potrzebną ze względów takich, jak płeć, wiek, inwalidztwo, ciężary rodzinne albo poziom społeczny lub kulturalny."
III Konwencja Genewska (1949) o traktowaniu jeńców wojennych przewiduje szczególne traktowanie ze względu na płeć lub rangę.
W 2011 roku wskutek orzeczenia ETS za dyskryminację zostało uznane branie pod uwagę płci jako jednego z parametrów przy obliczaniu stawek ubezpieczeniowych. Wyrok ten został przyjęty z zadowoleniem przez środowiska feministyczne. Regulacja ta została skrytykowana przez rynek ubezpieczeniowy, bo różnica w wysokościach składek (wyższe dla mężczyzn) ma mocne podstawy w danych aktuarialnych. Zakaz ich uwzględniania spowodował w konsekwencji wzrost składek ubezpieczeniowych OC i ubezpieczeń na życie dla kobiet nawet o 190%. Podobne kontrowersje wywołuje w USA regulacja zakazująca różnicowania składek wobec płci w ubezpieczeniach zdrowotnych – tutaj z kolei wyższe składki dla kobiet wynikają ze znacznie większych statystycznie kosztów opieki zdrowotnej dla kobiet (m.in. porodów).

</doc>
<doc id="793418" url="https://pl.wikipedia.org/wiki?curid=793418" title="Pedersen">
Pedersen

Skandynawskie nazwisko patronimiczne, "syn Pedera".
Zobacz też: Petersen, Peterson

</doc>
<doc id="793419" url="https://pl.wikipedia.org/wiki?curid=793419" title="Metrykant">
Metrykant

Metrykant (pisarz kanclerza, ) – w siedemnasto- i osiemnastowiecznej Polsce urzędnik prowadzący księgi kancelarii króla, zwane metryką.

</doc>
<doc id="793425" url="https://pl.wikipedia.org/wiki?curid=793425" title="Sammy Hagar">
Sammy Hagar

Samuel Roy Hagar (ur. 13 października 1947 w Salinas) – amerykański wokalista oraz gitarzysta znany głównie ze współpracy z zespołem Van Halen, w którym zastąpił Davida Lee Rotha. Był członkiem zespołu w latach 1985–1996 i 2004–2006. Razem z zespołem nagrał 4 albumy studyjne, aż został zastąpiony w 1996 r. przez znanego z zespołu Extreme Gary-ego Cherone, po czym w 2004 r. powrócił na krótki, dwuletni okres.
Znany jest również z zespołów Montrose, HSAS, The Waboritas, The Circle, czy Chickenfoot, oraz z kariery solowej – nagrał kilkanaście solowych albumów, z których status najbardziej znanych przebojów obejmowały między innymi "I Can’t Drive 55", "One Way to Rock", "Turn Up The Music" czy "Give to Live".
W 2006 roku piosenkarz został sklasyfikowany na 12. miejscu listy 100 najlepszych wokalistów wszech czasów według Hit Parader.

</doc>
<doc id="793426" url="https://pl.wikipedia.org/wiki?curid=793426" title="Krzysztof Bachmiński">
Krzysztof Bachmiński

Krzysztof Bachmiński (ur. w 1951 w Zabrzu) – polski prawnik, prezydent Krakowa w latach 1991–1992.
Życiorys.
Syn Jana i Reginy Małachowskiej. Mąż Jolanty z domu Janickiej. Ojciec Rafała. Absolwent Wydziału Prawa i Administracji UJ. Pracował w krakowskiej prokuraturze, gdzie założył „Solidarność”. Był to pierwszy w kraju przypadek założenia „Solidarności” w prokuraturze, wyprzedzając pod tym względem działania na terenie Gdańska i Warszawy.
W 1981 pracował w Komisji Praworządności przy Komisji Koordynacyjnej NSZZ „Solidarność” w Gdańsku prowadzonej przez Zbigniewa Bujaka.
14 grudnia 1981 na znak protestu po ogłoszeniu stanu wojennego odszedł z prokuratury. Pracował w charakterze radcy prawnego w różnych instytucjach. Dzięki pomocy mecenasów - Mariana Sadowskiego, Andrzeja Rozmarynowicza i profesora Andrzeja Zolla - został adwokatem. Był obrońcą w kilku procesach politycznych, w tym: Stanisława Handzlika, „sabotażu” w MPK w rocznicę wprowadzenia stanu wojennego i podziemnego radia „Solidarność”.
W lutym 1991 został wybrany na stanowisko Prezydenta Miasta Krakowa. We wrześniu 1992 zrezygnował z tej funkcji.
Po powrocie do zawodu adwokackiego był obrońcą m.in. Romana Kluski, Ryszarda Krauzego, Marka Ungiera, Mieczysława Kluka (szefa śląskiej policji) oraz prof. Dariusza Dudka – z oskarżenia rodziny Ziobrów. Specjalizuje się w sprawach karnych, zarówno kryminalnych jak i gospodarczych. Bronił w głośnych sprawach, na kanwie których nakręcono filmy: Polmozbytu i śmierci Claudio Crulica.
Uczestnik prac Centrum Obywatelskich Inicjatyw Ustawodawczych Solidarności. Za uczestnictwo w pracach Centrum minister sprawiedliwości w 2012 r. przyznał mu medal pamiątkowy „Zasłużonego dla wymiaru sprawiedliwości”. Naczelna Rada Adwokacka w 2017 r. wyróżniła go odznaką „Adwokatura zasłużonym”. Stowarzyszenie Sieć Solidarności - za obronę w procesach politycznych - odznaczyło go medalem „Dziękujemy za wolność”. W 2015 odznaczony przez Prezydenta RP Bronisława Komorowskiego Krzyżem Kawalerskim Orderu Odrodzenia Polski.

</doc>
<doc id="793427" url="https://pl.wikipedia.org/wiki?curid=793427" title="Lista najwyższych budynków w Kobe">
Lista najwyższych budynków w Kobe

Kobe jest jednym z najludniejszych ośrodków miejskich w Japonii. Jednocześnie jest jednym z największych skupisk wysokich budynków w całym państwie. Obecnie niemal 40 obiektów przekracza 100 metrów wysokości. 38 z nich stanowią biurowce, apartamentowce oraz hotele. Ponadto 100 metrów przekraczają wieża telekomunikacyjna Kobe Port Tower usytuowana w pobliżu portu Kobe, oraz przęsła mostu Akashi Kaikyō. Przęsła sięgające niemal 300 metrów wysokości stanowią najwyższą konstrukcję w całym mieście. Wśród budynków posiadających kondygnacje najwyższym jest ukończony w 2010 roku apartamentowiec Mikage Tower Residence. Wśród 10 najwyższych budynków 5 użytkowanych jest jako budynki mieszkalne, 3 jako biurowce oraz 2 jako hotele. Uwagę zwraca również budynek siedziby policji prefekturalnej Hyogo Prefectural Police Headquarters mający 110 metrów wysokości.
Obecnie (lipiec 2012) w budowie znajduje się jeden budynek, który po ukończeniu osiągnie wysokość większą niż 100 metrów.
Historycznie najwyższe budynki.
Obecnie dwa budynki w mieście posiadają miano najwyższego z tego względu, że posiadają identyczną wysokość.

</doc>
<doc id="793429" url="https://pl.wikipedia.org/wiki?curid=793429" title="Gary Cherone">
Gary Cherone

Gary Francis Caine Cherone (ur. 26 lipca 1961 w Malden, Massachusetts) – amerykański muzyk. 
Życiorys.
Wokalista zespołu Extreme, w latach 1996-1999 członek zespołu Van Halen, z którym nagrał jedną płytę, "Van Halen III".
W kwietniu 1992 wraz z wieloma innymi artystami wziął udział w koncercie The Freddie Mercury Tribute Concert na stadionie Wembley w Londynie.
17 października 2005 wydał solową EP-kę "Need I Say More", zawierającą cztery utwory: „Need I Say More”, „Change My Mind”, „Yeah Yeah Yeah” i „Love Get Left Behind”.
W 2006 piosenkarz został sklasyfikowany na 55. miejscu listy 100 najlepszych wokalistów wszech czasów według Hit Parader.

</doc>
<doc id="793433" url="https://pl.wikipedia.org/wiki?curid=793433" title="Pięknoróg największy">
Pięknoróg największy

Pięknoróg największy ("Calocera viscosa" (Pers.) Fr.) – gatunek grzybów z rodziny łzawnikowatych ("Dacrymycetaceae").
Systematyka i nazewnictwo.
Pozycja w klasyfikacji według Index Fungorum: "Dacrymycetaceae, Dacrymycetales, Incertae sedis, Dacrymycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1794 r. Christian Hendrik Persoon nadając mu nazwę "Clavaria viscosa". Obecną, uznaną przez Index Fungorum nazwę nadał mu w 1821 r. Elias Fries przenosząc go do rodzaju "Calocera". 
Niektóre synonimy naukowe:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako płaskosz lepki, goździeniec lepki, pięknoróg lepki. 
Morfologia.
Krzaczkowaty, przypominający rozwidlone poroże o zaostrzonych wierzchołkach. Zazwyczaj gałązki mają 1-3 ostrza. Osiąga wysokość do 8 cm. Najczęściej spotykane owocniki dochodzą do 6 cm. W okresie wilgotnej pogody powierzchnia staje się lepka. Kolory, jakie przybiera owocnik, to: złoty, żółty, żółtopomarańczowy. Po wyschnięciu ciemnieje, staje się czerwonawy.
Białawy lub białawożółty, jaśniejszy od owocnika.
Twardy, galaretowaty, w starszych okazach zdrewniały i często pusty. Smak i zapach słaby.
Żółty, nieamyloidalny. Zarodniki mają wygięty cylindryczny kształt i gładką powierzchnię. Są wielkości 7–12 × 3–5 µm, bez przegród lub z jedną przegrodą. Podstawki rozwidlone, 2-zarodnikowe.
Występowanie i siedlisko.
Występuje w Ameryce Północnej, Europie, Azji i na Nowej Zelandii. W Europie Środkowej jest bardzo pospolity. Bardzo pospolity jest również w całej Polsce. 
Owocniki wytwarza od czerwca do listopada na martwym drewnie drzew iglastych w lasach mieszanych i iglastych.
Znaczenie.
Grzyb niejadalny. Saprotrof. 
Gatunki podobne.
Może być mylony z innymi gatunkami z rodzaju "Calocera", na przykład z pięknorogiem szydłowatym ("Calocera cornea") oraz pięknorogiem dwuprzegrodowym ("Calocera furcata"). Owocniki obu wymienionych są jednak znacznie mniejsze. Pierwszy z nich występuje na drewnie drzew liściastych.
Zbieracze często również biorą ten gatunek za gałęziaka. Należy on jednak do innej rodziny (siatkolistowatych) i z rodzajem "Ramaria" wcale nie jest spokrewniony.

</doc>
<doc id="793434" url="https://pl.wikipedia.org/wiki?curid=793434" title="Tropy (literatura)">
Tropy (literatura)



</doc>
<doc id="793438" url="https://pl.wikipedia.org/wiki?curid=793438" title="Pasja życia (film)">
Pasja życia (film)

Pasja życia (ang. "Lust for Life)" – film biograficzny z 1956 roku o życiu Vincenta van Gogha, nakręcony na podstawie książki Irvinga Stone’a pod tym samym tytułem, w adaptacji Normana Corwina. Film wyreżyserowali Vincente Minnelli i George Cukor, a producentem był John Houseman. Wystąpili Kirk Douglas, Anthony Quinn, James Donald, Pamela Brown i Everett Sloane.
Nagrody.
Film nagrodzony został Nagrodą Akademii Filmowej dla najlepszego odtwórcy roli drugoplanowej (Anthony Quinn za rolę Paula Gauguina) oraz zdobył nominacje dla najlepszego aktora pierwszoplanowego (Kirk Douglas), za najlepszą scenografię i najlepszy scenariusz adaptowany.

</doc>
<doc id="793442" url="https://pl.wikipedia.org/wiki?curid=793442" title="Lust for Life">
Lust for Life



</doc>
<doc id="793446" url="https://pl.wikipedia.org/wiki?curid=793446" title="Pięknoróg szydłowaty">
Pięknoróg szydłowaty

Pięknoróg szydłowaty ("Calocera cornea" (Batsch) Fr.) – gatunek grzybów z rodziny łzawnikowatych ("Dacrymycetaceae").
Systematyka i nazewnictwo.
Pozycja w klasyfikacji według Index Fungorum: "Calocera, Dacrymycetaceae, Dacrymycetales, Incertae sedis, Dacrymycetes, Agaricomycotina, Basidiomycota, Fungi".
Takson ten po raz pierwszy opisał go w 1873 August Johann Georg Karl Batsch jako "Clavaria cornea", do rodzaju "Calocera" przeniósł go Elias Fries w 1827. 
Synonimów nazwy naukowe ma ponad 20. Niektóre z nich:
Nazwę polską nadał Franciszek Błoński w 1896. W polskim piśmiennictwie mykologicznym gatunek ten opisywany był też jako goździeniec wiązkowy, goździeniec bruzdowany i pięknoróg rogowaty. 
Morfologia.
W postaci zazwyczaj nierozgałęzionej, prostej pałeczki o tępym końcu. Wysokość 1–1,5 cm, grubość około 1 mm. Czasami z jednej wspólnej podstawy wyrasta kilka owocników. Powierzchnia naga, gładka, barwy od żółtej do żółtopomarańczowej. W czasie wilgotnej pogody jest lepki. Miąższ galaretowaty, o łagodnym smaku, bez zapachu. 
W kształcie kiełbaski, gładkie. Rozmiar: 7,5–9,5 × 3–4 μm.
Występowanie i siedlisko.
Poza Antarktydą występuje na wszystkich kontynentach, także na wielu wyspach. W Polsce jest pospolity, rośnie na martwym drewnie drzew liściastych: na pniach, pniakach i gałęziach. Można go spotkać w lasach liściastych i mieszanych i w parkach. Zazwyczaj występuje grupowo. Owocniki wyrastają przez cały rok, głównie od wiosny do jesieni.
Saprotrof, grzyb niejadalny.
Gatunki podobne.
W Polsce są 4 gatunki pięknorogów, wszystkie mają takie samo ubarwienie, ale różnią się morfologicznie. Najbardziej do pięknoroga szydłowatego podobny jest pięknoróg dwuprzegrodowy ("Calocybe furcata"), który ma zarodniki z 1-3 przegrodami, jest grubszy, krótszy i zwykle widlasto rozgałęziony, ponadto rośnie na drzewach iglastych. Często można spotkać pięknoroga największego ("Calocera viscosa"), który występuje na martwym drewnie drzew iglastych i jest łatwy do odróżnienia – jest większy i krzaczasto rozgałęziony. Pięknoróg językowaty ("Calocera glossoides") jest mały, ale szeroki (w stosunku do swojej wysokości).

</doc>
<doc id="793447" url="https://pl.wikipedia.org/wiki?curid=793447" title="Certyfikacja">
Certyfikacja

Certyfikacja – ściśle określone postępowanie, w którym strona trzecia (organizacja), przyznaje pisemne zaświadczenie w formie certyfikatu o tym, że produkt (usługa), proces lub osoba spełnia określone wymagania. Certyfikacja jest częścią procesu oceny zgodności. 
Certyfikaty są często ograniczone w czasie, są wydawane przez niezależne jednostki certyfikujące, wyznaczające standardy kontroli w zakresie zastrzeżonym przez daną jednostkę.

</doc>
<doc id="793449" url="https://pl.wikipedia.org/wiki?curid=793449" title="Time (singel Pink Floyd)">
Time (singel Pink Floyd)

Time – utwór muzyczny brytyjskiego zespołu rockowego Pink Floyd. Pochodzi z wydanej w 1973 roku płyty "The Dark Side of the Moon".
Jest jedynym na płycie utworem skomponowanym przez wszystkich czterech członków zespołu. Kończy się repryzą piosenki "Breathe". Piosenka opowiada o przemijaniu i nieuchronnym zbliżaniu się do śmierci. Stanowi muzyczne "memento".
Kompozycja.
Tekst do „Time” (jak zresztą do każdej piosenki na płycie) napisał Roger Waters. Partie wokalne wykonali Richard Wright i David Gilmour. Utwór rozpoczyna się od tykania zegarów zsynchronizowanych przez Alana Parsonsa. Przez następne dwie minuty w swoim pasażu dominuje Nick Mason. Po zaśpiewaniu pierwszej zwrotki Gilmour gra przeszło dwuminutową solówkę na gitarze elektrycznej. Po zakończeniu drugiej zwrotki i po zaśpiewaniu słów „The time is gone, the song is over, Thought I’d something more to say” piosenka przechodzi w repryzę utworu "Breathe".

</doc>
<doc id="793450" url="https://pl.wikipedia.org/wiki?curid=793450" title="XingYi">
XingYi



</doc>
<doc id="793453" url="https://pl.wikipedia.org/wiki?curid=793453" title="Koleń pospolity">
Koleń pospolity

Koleń pospolity, koleń ("Squalus acanthias") – gatunek ryby chrzęstnoszkieletowej z rodziny koleniowatych (Squalidae). Ceniona ryba konsumpcyjna.
Zasięg występowania.
Przybrzeżne wody klimatu umiarkowanego wzdłuż szelfu kontynentalnego, w wodach o temperaturze od 7–15 °C. Gatunek szeroko rozprzestrzeniony. Spotykany również w zachodniej części Bałtyku. Zanotowano przypadki wpływania do estuariów.
Opis.
Ciało torpedowate, szaro-brązowe z jaśniejszym brzuchem. Dwie płetwy grzbietowe, w każdej jeden kolec połączony z gruczołem jadowym. Kolenie osiągają przeciętnie do 160 cm długości (samice do 120 cm) i do 9 kg masy ciała. Największe okazy dorastają do 2 m. Pływają w stadach liczących kilkaset do kilku tysięcy sztuk. Żywią się rybami, głowonogami i skorupiakami.
Koleń pospolity wyróżnia się najdłuższą ze wszystkich ryb chrzęstnoszkieletowych ciążą trwającą 22–24 miesięcy. Samica rodzi od 1–20, przeciętnie 6–7 młodych. Młode po urodzeniu mają ok. 30 cm długości.
Ochrona.
Gatunek wpisany do Czerwonej Księgi IUCN jako narażony na wyginięcie (kategoria VU). Jeden z najpospolitszych i najdłużej żyjących rekinów – kolenie pospolite żyją do 75 lat.

</doc>
<doc id="793455" url="https://pl.wikipedia.org/wiki?curid=793455" title="Pirofyllit">
Pirofyllit

Pirofyllit (pyrofyllit) – dihydroksyfylokrzemian glinu – minerał z gromady krzemianów, zaliczany do grupy minerałów blaszkowych (fyllokrzemianów). Należy do grupy minerałów bardzo rzadkich.
Jego nazwa pochodzi od greckich słów "pyr-" ogień i "phyllon-" liść, wiążących się z jego zachowaniem podczas ogrzewania (traci wodę, tworząc blaszkowatą masę). 
Właściwości.
Tworzy kryształy niewielkie o pokroju blaszkowym. Występuje w skupieniach blaszkowych, łuskowych, lamelkowych, włóknistych, promienistych, rozetowych. Pirofyllit wyglądem bardzo przypomina talk – jest z nim blisko spokrewniony. Jest miękki, strugalny, giętki, bywa przeświecający. W dotyku jest tłusty. Tworzy pseudomorfozy po dystenie i piroksenach. 
Występowanie.
Produkt niskotemperaturowych przeobrażeń hydrotermalnych. Współwystępuje z kwarcem, miką, talkiem. 
Miejsca występowania: większe skupiska znane są w Chinach jako aglamatolity (wykorzystywane jako kamień ozdobny). Także Rosja, RPA, USA, Brazylia, Włochy, Słowacja, Finlandia.
W Polsce stwierdzono go w żyłach kwarcu przecinających granity okolic Strzelina. Występuje w okolicach Kowar na Dolnym Śląsku. 

</doc>
<doc id="793459" url="https://pl.wikipedia.org/wiki?curid=793459" title="Homo sociologicus">
Homo sociologicus

Homo sociologicus (łac. "człowiek społeczny") – model zachowania człowieka, sztucznie stworzona konstrukcja badawcza mająca pomóc w zrozumieniu działania społeczeństwa i procesów społecznych. Jest to człowiek uspołeczniony i zdepersonalizowany.
Cechy charakterystyczne koncepcji "homo sociologicus"

</doc>
<doc id="793471" url="https://pl.wikipedia.org/wiki?curid=793471" title="Karol Marconi">
Karol Marconi

Karol Antoni Marconi (ur. 18 listopada 1826 w Warszawie, zm. 25 października 1864 we Florencji) – polski malarz. Syn Henryka i spolonizowanej Szkotki Małgorzaty z Heitonów (1807–1884). Jego żoną była Emilia Gawęcka (1834–1902). Jego braćmi byli Leandro i Władysław Marconi.
Po ukończeniu gimnazjum realnego w Warszawie, uczył się u Włocha Chiariniego i jego pierwsze prace to przyozdobienie ścian pałacu w Wilanowie. W 1844 wyjechał do Włoch na dalszą naukę, gdzie poświęcił się rysunkowi i malowidłom naściennym w tzw. stylu pomnikowym. W trakcie licznych podróży zapadł na zdrowiu, co zmusiło go później do wyjazdów leczniczych.
W 1850 wrócił do Polski i pierwszą jego pracą było wnętrze Pałacu Marconich, następnie salę w Instytucie Ociemniałych i Głuchoniemych przy pl. Trzech Krzyży w Warszawie, następnie willa Kronenberga i Hotel Europejski. Najważniejszą jego pracą było ozdobienie sali zebrań w Towarzystwie Kredytowym Ziemskim.
Pomimo pogłębiającej się gruźlicy, czemu sprzyjały trudne warunki pracy malarza, często w pozycji poziomej z przegiętą do tyłu głową, zabrał się za przyozdabianie kościoła św. Anny w Wilanowie i pw. Niepokalanego Poczęcia na Grzybowie, w międzyczasie dwa swoje malowidła umieszczając w nowo zbudowanej kaplicy grobu Pańskiego w kościele Karmelitów Bosych.
Zmarł w wieku 37 lat na gruźlicę w trakcie wyjazdu do Florencji w celach leczniczych. Oprócz jego wielu zrealizowanych prac, pozostało po nim też wiele szkiców, głównie węglem.

</doc>
<doc id="793477" url="https://pl.wikipedia.org/wiki?curid=793477" title="Estudiantil Porteño Ciudadela">
Estudiantil Porteño Ciudadela

Club Atlético Estudiantil Porteño – argentyński klub piłkarski z siedzibą w mieście Ciudadela wchodzącym w skład zespołu miejskiego Buenos Aires.
Historia.
Założony 6 września 1902 klub Estudiantil Porteño w roku 1904 przystąpił do rozgrywek ligowych organizowanych przez Asociación Argentina de Futbol. W pierwszej lidze argentyńskiej rozegrał 7 sezonów. Największe sukcesy osiągnął w latach 30. XX wieku, kiedy dwukrotnie zdobył mistrzostwo Argentyny. Po wprowadzeniu ligi zawodowej klub pozostał klubem amatorskim i do dziś gra w argentyńskiej lidze amatorskiej.

</doc>
<doc id="793479" url="https://pl.wikipedia.org/wiki?curid=793479" title="Stadion Miejski w Ptuju">
Stadion Miejski w Ptuju

Stadion Miejski w Ptuju (słoweń. "Mestni Stadion Ptuj") – wieloużytkowy stadion znajdujący się w mieście Ptuj, w Słowenii. Został otwarty w 1955 roku. Na obiekcie swoje spotkania rozgrywa drużyna NK Drava. Stadion może pomieścić 3000 widzów, z czego miejsc siedzących jest 2207.

</doc>
<doc id="793480" url="https://pl.wikipedia.org/wiki?curid=793480" title="Club Atlético Estudiantil Porteño">
Club Atlético Estudiantil Porteño



</doc>
<doc id="793481" url="https://pl.wikipedia.org/wiki?curid=793481" title="Ambasadorowie Stanów Zjednoczonych w Watykanie">
Ambasadorowie Stanów Zjednoczonych w Watykanie

Pomimo dość ożywionych i często, zwłaszcza w czasie zimnej wojny, przyjaznych relacji pomiędzy Stanami Zjednoczonymi a Watykanem, oficjalne stosunki dyplomatyczne pomiędzy tymi dwoma państwami nawiązano dopiero w 1984.
Prezydent Harry Truman próbował mianować pierwszym oficjalnym przedstawicielem USA w Watykanie generała Marka W. Clarka w 1951, ale ta inicjatywa została odrzucona. Aż do 1968 Stany nie miały oficjalnego reprezentanta.
W 1969 prezydent Richard Nixon mianował swoim osobistym przedstawicielem (a więc nieoficjalnym ambasadorem kraju) Henry’ego Cabota Lodge’a, prezydent Jimmy Carter zaś w 1978 Roberta F. Wagnera Jr., byłego burmistrza Nowego Jorku.
Od 1984 Stany Zjednoczone reprezentuje w Watykanie oficjalny ambasador.
Przypisy.
Callista Gingrich

</doc>
<doc id="793484" url="https://pl.wikipedia.org/wiki?curid=793484" title="Język anglosaski">
Język anglosaski



</doc>
<doc id="793487" url="https://pl.wikipedia.org/wiki?curid=793487" title="Joseph Meng Ziwen">
Joseph Meng Ziwen

Joseph Meng Ziwen (; ur. 19 marca 1903 w Hengling, region Kuangsi, zm. 7 stycznia 2007 w Guigang, Kuangsi) – chiński duchowny katolicki, arcybiskup nanniński.
Urodził się w rodzinie niekatolickiej, chrzest przyjął w młodości. W wieku 15 lat przyjechał do Nanningu i kształcił się w niższym seminarium duchownym (kolegium łacińskim). Dalsze studia seminaryjne odbył w Penangu (obecnie Malezja), święcenia kapłańskie przyjął w 1935. Po dojściu do władzy Komunistycznej Partii Chin został uwięziony i oskarżony o sprzyjanie Kuomintangowi. Zwolniony po kilku latach w 1957, powrócił do pracy duszpasterskiej, a także praktyki medycznej z wykorzystaniem tradycyjnych chińskich metod leczniczych. W kolejnych latach poddawany był dalszym represjom, w okresie rewolucji kulturalnej trafił do obozu pracy przymusowej. Wolność odzyskał w 1970 ze względu na podeszły wiek.
W latach 80. zabiegał o odzyskanie przez katolików świątyń, dbał także o powołania duchowne i zakonne młodzieży katolickiej. W 1984 przyjął z nominacji Watykanu godność biskupa Nanningu; jego tytuł biskupi nie został uznany przez władze rządowe. Był aktywnym duszpasterzem niemal do końca życia, także po ukończeniu 100 lat.

</doc>
<doc id="793491" url="https://pl.wikipedia.org/wiki?curid=793491" title="Dziedziczenie pozachromosomowe">
Dziedziczenie pozachromosomowe

Dziedziczenie pozachromosomowe (cytoplazmatyczne, pozajądrowe) – dziedziczenie cech w inny sposób, niż przez geny znajdujące się na chromosomach, np. dziedziczenie materiału genetycznego zlokalizowanego w chloroplastach (chlDNA) i mitochondriach (mtDNA). Dziedziczenie takie nie odbywa się zgodnie z prawami Mendla. 

</doc>
<doc id="793493" url="https://pl.wikipedia.org/wiki?curid=793493" title="Kampania śródziemnomorska">
Kampania śródziemnomorska

Kampania śródziemnomorska – działania wojenne prowadzone przez siły Osi i aliantów, mające na celu opanowanie basenu Morza Śródziemnego w czasie II wojny światowej. Walki w tym rejonie były spowodowane przystąpieniem faszystowskich Włoch do wojny po stronie nazistowskich Niemiec.
Główne walki toczyły się w Afryce, na Bałkanach i we Włoszech. Jednym z czynników decydujących o powodzeniu kampanii były też bitwy morskie w zdecydowanej większości wygrane przez aliantów.
Walki w tym rejonie zasadniczo ustały 2 maja 1945 roku, gdy we Włoszech skapitulowały ostatnie jednostki niemieckie. Jedynie likwidacja Niepodległego Państwa Chorwackiego potrwała do końca maja, a ostatnie starcia toczyły się nawet po oficjalnym zakończeniu II wojny światowej.
Geneza.
Zdobycie panowania nad obszarem Morza Śródziemnego było ważnym celem dla Włoch. Jednak, z uwagi na niewystarczające siły, zamknięcie floty włoskiej przez Royal Navy w akwenie tego morza, sztab włoskiej marynarki wojennej (Regia Marina) uznał, że podstawową rolą, jaką powinna ona spełniać w wojnie z Francją i Wielką Brytanią, będzie ochrona własnych linii komunikacyjnych pomiędzy metropolią a posiadłościami kolonialnymi w Afryce Północnej i na wyspach Morza Egejskiego, a w drugiej kolejności atakowanie nieprzyjacielskiej żeglugi. Głównym celem floty brytyjskiej było utrzymanie żeglugi na liniach Gibraltar-Malta-Aleksandria.
Początek.
10 czerwca 1940 roku do wojny przystąpiły Włochy. Rozpoczęto atak na pozycje francuskie w Alpach. 11 czerwca Włosi zbombardowali Maltę. 22 czerwca Francja podpisała kapitulację przed Niemcami, dwa dni później podpisano rozejm z Włochami w Rzymie. Wiele kolonii francuskich znalazło się pod władzą rządu Vichy, co niezmiernie ułatwiło sytuację Włochom, mającym teraz tylko jednego przeciwnika w tym rejonie – Wielką Brytanię.
Pierwsze walki na Morzu Śródziemnym miały miejsce już 11 czerwca 1940 roku, kiedy brytyjskie okręty zbombardowały Tobruk. Następnego dnia włoski okręt podwodny „Bagnolini” storpedował i zatopił na południe od Krety brytyjski lekki krążownik HMS „Calypso”. Pierwszym starciem ciężkich okrętów obu flot była nierozstrzygnięta bitwa koło przylądka Stilo 9 lipca 1940 roku. Najważniejszą akcją początkowego okresu wojny na Morzu Śródziemnym był atak na Tarent w nocy z 11 na 12 listopada 1940 roku, kiedy brytyjskie lotnictwo pokładowe wyłączyło z akcji trzy włoskie pancerniki, w tym jeden bezpowrotnie.
Taktyka Włochów pozwoliła Brytyjczykom przejąć inicjatywę. 9 lutego okręty eskadry gibraltarskiej zbombardowały Genuę, zaś w dniach 28 i 29 maja 1941 roku w bitwie u przylądka Matapan Regia Marina utraciła trzy krążowniki ciężkie. Włosi odpowiadali atakami sił dywersyjnych skupionych w Xª MAS. 26 marca 1941 roku poważnie uszkodzili motorówkami wybuchowymi krążownik HMS „York”, zaś 19 grudnia tegoż roku załogi żywych torped przeprowadziły udany atak na port w Aleksandrii, uszkadzając dwa brytyjskie pancerniki.
Od czerwca 1941 do lipca 1942 Włochy i Anglia koncentrowały się na ochronie żeglugi zaopatrującej własne wojska w Afryce Północnej. Dużą rolę w zmaganiach na Morzu Śródziemnym odegrała obrona Malty. Stanowiąca bazę morską i lotniczą Wielkiej Brytanii wyspa leżała na drodze szlaków komunikacyjnych z Gibraltaru do Egiptu oraz z Włoch do Afryki Północnej. Stąd próby osłabienia jej obrony przez lotnictwo włoskie i niemieckie oraz nieustanne próby przeprowadzania konwojów z zaopatrzeniem przez Brytyjczyków. Do planowanej przez państwa Osi inwazji na Maltę w 1942 roku ostatecznie nie doszło. W niezwykle ciężkiej sytuacji materiałowej obrońców wyspy pomóc miały operacje konwojowe, z których największe: "Harpoon" i "Pedestal" przyniosły aliantom duże straty zadane przez siły morskie i lotnicze. Pod koniec roku alianckie naloty na porty włoskie oraz poważny kryzys paliwowy, który dotknął Regia Marina spowodowały, że większość ciężkich okrętów została wycofana na północ a inicjatywa na morzu pozostała po stronie sprzymierzonych już do końca działań wojennych.
Wojna w Afryce Północnej.
13 września 1940 roku Włosi zaatakowali Egipt. Udana kontrofensywa Brytyjczyków pod kryptonimem Compasssw grudniu doprowadziła jednak do tego, że włoskich agresorów wyparto nie tylko z Egiptu, ale także z całej Cyrenajki
W 1941 roku, podczas krytycznej sytuacji Włochów na prośbę Benito Mussoliniego, Hitler wysłał do Afryki niemieckie oddziały Afrika Korps. Ich dowódcą został Erwin Rommel. Dowodzone przez niego wojska odbiły utracone przez Włochów tereny oraz przeszły do ofensywy. Mimo tego siłom Osi nie udało się zdobyć Tobruku. Kolejna kontrofensywa aliantów odepchnęła siły Osi z powrotem do Trypolitanii. Alianci wygrali też z Włochami w Afryce Wschodniej, gdzie walki zakończyły się na przełomie listopada i grudnia 1941. W 1942 roku Rommel rozpoczął kolejną ofensywę, zdobywając też Tobruk. Postępy wojsk Osi zostały zatrzymane dopiero pod El Alamein. Stoczono tam 2 bitwy, które zadecydowały o losach kampanii w Afryce. Po pierwszej zatrzymano Włochów i Niemców, w drugiej alianci, dowodzeni przez Bernarda Montgomery’ego, przełamali opór Osi i ruszyli w pościg. W listopadzie 1942 roku w północnoafrykańskich koloniach Francji wylądowały siły Sprzymierzonych (zobacz: operacja Torch). W 1943 roku Włosi całkowicie opuścili swoją kolonię Libię i razem z Niemcami bronili Tunezji. Pomimo początkowo udanego kontrataku na przełęczy Kasserine ostatnie siły Osi skapitulowały w Afryce przed aliantami 13 maja 1943 roku.
Wojna na Bałkanach.
Wojnę na Bałkanach wywołali Włosi atakując 28 października 1940 roku Grecję. Mimo przewagi w ludziach i sprzęcie nie udało im się zająć kraju, Grecy przeszli nawet do kontrofensywy, przez co zagrozili Albanii. Wobec niepowodzenia ataku Mussolini po raz drugi poprosił Hitlera o pomoc. Operacja ataku na Grecję została opatrzona kryptonimem "Marita". W międzyczasie wobec zamachu stanu w Jugosławii Niemcy postanowili podbić także ten kraj. Operację rozpoczęto 6 kwietnia 1941 roku i zakończyła się pełnym sukcesem państw Osi, mimo przysłania do Grecji brytyjskiego korpusu ekspedycyjnego. Kampanię na Bałkanach zakończyła operacja Merkury – desant niemieckich spadochroniarzy na Kretę i opanowanie wyspy przez wojska Osi, mimo znacznych strat.
Interwencja w Syrii i Libanie.
W 1941 roku władze Francji Vichy wydały zgodę na używanie ich lotnisk w Syrii i Libanie przez niemieckie i włoskie siły powietrzne. Zagroziło to interesom brytyjskim w tym rejonie. Szalę przechyliło antybrytyjskie wystąpienie Iraku i pomoc dla irackich oddziałów dostarczana przez Luftwaffe. W odpowiedzi głównodowodzący siłami brytyjskimi na Środkowym Wschodzie, marszałek polny Archibald Wavell, opracował plan zajęcia Libanu i Syrii, nazwany oficjalnie operacją Exporter. Wykonywanie planu rozpoczęto 8 czerwca 1941 z terenów Palestyny. Siły alianckie składające się głównie z wojsk Brytyjskiej Wspólnoty Narodów i Wolnych Francuzów przez ponad miesiąc toczyły ciężkie walki z siłami rządu Vichy. Ostatecznie wojska Vichy poddały się w połowie lipca, a całe terytorium Libanu i Syrii znalazło się pod kontrolą Wolnych Francuzów. Ich przedstawicielem został gen. Georges Catroux, który 26 listopada 1941 roku ogłosił niepodległość obu krajów w imieniu Wolnej Francji.
Kampania włoska.
Dzięki zwycięstwu Aliantów w Afryce Północnej poważnie osłabiono Włochy i możliwa stała się operacja desantowa na ten kraj. Na miejsce desantu wybrano Sycylię. Operację Husky, bo taki kryptonim nadano inwazji, rozpoczęto 10 lipca 1943 roku. Mimo twardego oporu sił Osi, aliantom udało się opanować Sycylię. Na dodatek 25 lipca Wielka Rada Faszystowska odsunęła od władzy Benito Mussoliniego, co zaskoczyło aliantów. Powołano nowy włoski rząd na czele którego stanął Pietro Badoglio. Mimo zapewnień Badoglio o lojalności Włochów względem Niemców, Hitler nakazał zlokalizować aresztowanego Mussoliniego. Tymczasem, dzięki Niemcom osłaniającym odwrót, udało się siłom Osi przetransportować na Półwysep Apeniński 100 tysięcy żołnierzy i ponad 10 tysięcy pojazdów różnego typu. Walki na Sycylii zakończyły się 17 sierpnia.
Kampania na Półwyspie Apenińskim rozpoczęła się wraz z lądowaniem na Sycylii, ale główne walki w czasie tej kampanii toczyły się od września 1943 roku. Rozpoczęły się one lądowaniem aliantów w Salerno, Kalabrii i Tarencie 3 września. Wkrótce, w wyniku tajnych negocjacji z aliantami, Włochy podpisały kapitulację. Król i premier rządu włoskiego uciekli na tereny opanowane przez aliantów, a Niemcy rozbroili włoską armię. Dodatkowo Niemcy w wyniku operacji Eiche odbili duce z aresztu domowego. Uwolniony Benito Mussolini, wraz z grupką nadal lojalnych wobec niego faszystów, utworzył faszystowską Włoską Republikę Socjalną. Dowódcą niemieckiego frontu został Albert Kesselring. Na jego polecenie przygotowano linię obronną zwaną Linią Gustawa wzdłuż rzek Garigliano, Rapido, Sangro. Alianci posuwali się we Włoszech bardzo wolno, ze względu na trudne warunki terenowe oraz niszczenie linii komunikacyjnych przez wycofujących się Niemców. Linię Gustawa przełamano dopiero w maju 1944 roku, po zdobyciu Monte Cassino przez II Korpus Polski, mimo kilku wcześniejszych prób aliantów oraz lądowania pod Anzio, zatrzymanego przez Niemców. Rzym został wyzwolony 4 czerwca 1944 roku, przy aprobacie wiwatujących tłumów. Kolejne żmudne walki toczono na linii Gotów do wiosny 1945 roku, kiedy to załamał się niemiecki front. Wskutek działań partyzantów doszło do wybuchu kilku powstań w większych miastach na północy Włoch. 28 kwietnia 1945 roku włoscy partyzanci schwytali Mussoliniego i rozstrzelali go. Jego zwłoki powieszono na stacji benzynowej w Mediolanie. Niemcy skapitulowali na froncie włoskim 2 maja 1945 i był to jednocześnie koniec działań wojennych w basenie Morza Śródziemnego.
Kampania dodekanezka.
Kampania była wynikiem kapitulacji Włoch i jednoczesnego zamierzenia Brytyjczyków i Niemców opanowania wysp Dodekanezu. Na wyspach wylądowały małe desanty sił alianckich, a Niemcy jednocześnie wzmocnili swoje garnizony na włoskich wyspach co doprowadziło do walk. Po działaniach trwających półtora miesiąca szczupłe siły alianckie wspomagane przez większość włoskich sił na wyspach uległa atakującym Niemcom. Wojska brytyjskie ewakuowano na Bliski Wschód, Włosi zostali rozbrojeni, a Dodekanez był okupowany przez Niemcy do wyzwolenia Grecji.
Po kapitulacji Włoch 8 września 1943 roku działania morskie przeniosły się na Morze Liguryjskie oraz na Adriatyk i Morze Egejskie.
W działaniach na Morzu Śródziemnym alianci stracili: 1 okręt liniowy, 2 lotniskowce, 14 krążowników, 89 niszczycieli i eskortowców, ok. 50 okrętów podwodnych, 35 kutrów. Straty we flocie transportowej wynosiły ok. 1,5 mln. BRT. Włosi stracili: 12 krążowników, 75 niszczycieli i eskortowców, 101 okrętów podwodnych (w tym 38 niemieckich), 41 kutrów. Straty transportowe to 1,6 mln BRT. 
Lądowanie aliantów w południowej Francji.
15 sierpnia 1944 roku połączone siły brytyjsko-amerykańskie wspierane przez oddziały Wolnych Francuzów wylądowały w południowej Francji. Główne siły niemieckie były zajęte walkami w Normandii, nie napotkano więc silnego oporu. W ciągu kilku pierwszych dni całe południowe wybrzeże znalazło się pod kontrolą sił Sprzymierzonych.
Operacja Dragoon to część zarówno kampanii śródziemnomorskiej, jak i frontu zachodniego.
Bitwy morskie.
Aby opanować akwen Morza Śródziemnego alianci zwalczali głównie włoską flotę. Do najważniejszych bitew morskich i lotniczych należą:
Udział Polaków.
W działaniach na Morzu Śródziemnym aktywnie uczestniczyły jednostki Marynarki Wojennej i Polskiej Marynarki Handlowej. W eskorcie konwojów na Maltę brały udział niszczyciele: ORP Garland, ORP Piorun, ORP Ślązak i ORP Kujawiak (zatopiony 16 czerwca 1942). W operacji desantowej w Afryce Północnej niszczyciel ORP Błyskawica oraz transportowce: MS Batory, MS Sobieski, SS Kromań i SS Lewant. W operacji desantowej na Sycylii i pod Salerno niszczyciele: ORP Piorun, ORP Krakowiak i ORP Ślązak, oraz transportowce: MS Sobieski, MS Batory, SS Kościuszko, SS Tobruk, SS Lewant, SS Lublin, SS Lwów, SS Narwik i SS Puck. W desantach na Dodekanezie: niszczyciele ORP Kujawiak i ORP Ślązak. W operacji desantowej na południu Francji niszczyciel ORP Garland i transportowce: SS Sobieski, SS Batory i SS Tobruk. 18 września 1944 na północ od Krety niszczyciel ORP Garland zatopił U-407. 
W działaniach na Morzu Śródziemnym szczególnie wsławiły się okręty podwodne ORP Sokół i ORP Dzik, nazwane „strasznymi bliźniakami”. Załogi na okrętach wywieszały pirackie bandery „Jolly Roger” i na nich nanosiły zwycięstwa i trudne misje. ORP Sokół wyplątał się z przeciwpodwodnych sieci pod Navarino (obecnie Pylos) bez zniszczenia okrętu. W jednym z patroli mimo utraty peryskopu i celownika torpedowego, kontynuował patrol atakując przeciwnika. W czasie ataku na Malcie i obrzuceniu Sokoła włoskimi bombami dowódca i kilku ochotników pracując w maskach w wypełnionym chlorem okręcie, zdołali wyprowadzić jednostkę w bezpieczne miejsce. W czasie kolejnej akcji holowany Sokół wplątał się w sieci zagrodowe, urwał się z holu i wpadł na skały. Ostatecznie niesprawny okręt zdołał przejść do Gibraltaru (remont przechodził po tym w Anglii). Sokół i Dzik przeszły do legendy polskich walk na Morzu Śródziemnym. Nie obyło się bez strat. Na minach 15 czerwca 1942, opodal maltańskiej La Valetty, zatonął spiesząc z pomocą innemu niszczycielowi ORP Kujawiak. Większość załogi została uratowana, zginęło 13 marynarzy.
Działania marynarzy polskich w konwojach i bitwach morskich na Morzu Śródziemnym zostały upamiętnione na Grobie Nieznanego Żołnierza w Warszawie, napisem na jednej z tablic po 1990 roku - „MORZE Śródziemne 11 IV 1940 - 30 XII 1944”.

</doc>
<doc id="793496" url="https://pl.wikipedia.org/wiki?curid=793496" title="Hsing-I">
Hsing-I



</doc>
<doc id="793499" url="https://pl.wikipedia.org/wiki?curid=793499" title="Madrid Open">
Madrid Open

Madrid Open – doroczny turniej tenisowy rozgrywany na obiekcie Caja Mágica w Madrycie. Jest częścią cyklu ATP Tour o kategorii ATP Tour Masters 1000 w rozgrywkach męskich i turniejem z cyklu WTA Tour o kategorii WTA 1000 w zawodach damskich.
Turniej męski odbywa się w Madrycie od 2002 roku. Wcześniej zawody odbywały się w szwedzkim Sztokholmie (1990–1994), potem w niemieckim Essen (1995), a następnie przez kolejne lata w niemieckim Stuttgarcie. Od 2009 roku odbywa się także turniej kobiet. Do 2009 roku był to turniej halowy rozgrywany jesienią. Obecnie turniej odbywa się na wiosnę, zazwyczaj na przełomie kwietnia i maja, na nawierzchni ceglanej.
W 2012 roku turniej rozgrywany był na niebieskiej mączce. Eksperci oceniali ją jako bardziej śliską od zwykłego kortu ziemnego. Po turnieju federacja ATP postanowiła zakazać gry na niebieskiej mączce ze względu na niezadowolenie ze strony graczy.

</doc>
<doc id="793501" url="https://pl.wikipedia.org/wiki?curid=793501" title="Andrei Chesnokov">
Andrei Chesnokov



</doc>
<doc id="793503" url="https://pl.wikipedia.org/wiki?curid=793503" title="Tomas Verner">
Tomas Verner



</doc>
<doc id="793504" url="https://pl.wikipedia.org/wiki?curid=793504" title="Łazy (Klepaczka)">
Łazy (Klepaczka)

Łazy – część wsi Klepaczka w Polsce położona w województwie śląskim, w powiecie częstochowskim, w gminie Starcza.
Historia.
W latach 1975–1998 miejscowość położona była w województwie częstochowskim.

</doc>
<doc id="793508" url="https://pl.wikipedia.org/wiki?curid=793508" title="Gedeonici">
Gedeonici



</doc>
<doc id="793509" url="https://pl.wikipedia.org/wiki?curid=793509" title="Pagór mrozowy">
Pagór mrozowy

Pagór mrozowy – forma utworzona wskutek zróżnicowanej działalności mrozu. Pagóry mrozowe to jedne ze struktur peryglacjalnych. Należą do nich Torfowisko aapa, palsa oraz pingo.

</doc>
<doc id="793510" url="https://pl.wikipedia.org/wiki?curid=793510" title="Wyż Azorski">
Wyż Azorski

Wyż Azorski – centrum wysokiego ciśnienia w obszarach subtropikalnego północnego Atlantyku w pobliżu Wysp Azorskich.
Wyż Azorski wpływa na indeks oscylacji północnoatlantyckiej (różnica ciśnień między Niżem Islandzkim a Wyżem Azorskim) i wpływa na klimat w północnej Afryce i Europie. W lecie obszar maksymalnego ciśnienia (ok. 1024 hPa) przesuwa się w stronę Hiszpanii i wpływa na pogodę we Francji i południowo-wschodniej Anglii. W latach, w których Wyż Azorski jest dobrze rozwinięty, wpływa on także na pogodę we wschodnich Stanach Zjednoczonych. Wyż Azorski nazywany jest Wyżem Bermudzkim, kiedy jego centrum jest przesunięte na zachód. W zimie przemieszcza się na południe od Azorów, a maksimum ciśnienia jest bardziej zmienne niż w lecie. 
Tak zwane fale wschodnie, tworzące się u wybrzeża zachodniej Afryki, często wpływają na południowe obszary Wyżu Azorskiego.

</doc>
<doc id="793512" url="https://pl.wikipedia.org/wiki?curid=793512" title="Działania powietrznodesantowe">
Działania powietrznodesantowe

Działania powietrznodesantowe – rodzaj działań bojowych charakteryzujący się dużą dynamiką, elastycznością i precyzją działania. Działania powietrznodesantowe obejmują desantowanie oraz przemieszczanie zgrupowań lądowych drogą powietrzną. 
Powodzenie tego typu działań zależy od zachowania ścisłej tajemnicy i osiągnięcia zaskoczenia przeciwnika. Mogą one być prowadzone niezależnie lub wspólnie z wojskami działającymi na lądzie. Koniecznym warunkiem do prowadzenia działań powietrznodesantowych jest posiadanie przewagi w powietrzu.
Charakterystyka działań.
Czynnikiem szczególnej wagi, mającym bezpośredni wpływ na tego rodzaju działania jest rozpoznanie ugrupowania bojowego przeciwnika, jego zdolności bojowej i zamiarów w strefie zrzutu lub w strefie lądowania oraz w bezpośredniej bliskości obszaru (rejonu).
Wojska powietrznodesantowe.
Realizujące działania powietrznodesantowe wojska powietrznodesantowe to specyficznie zorganizowane, wyposażone i szkolone oddziały i pododdziały wchodzące na pole walki metodą zrzutu dla opanowania obiektów lub do prowadzenia innych działań. Umożliwiają dowódcy dużą elastyczność działań i pomagają mu pogłębić ich obszar. Zagrożenie ich użyciem zmusza przeciwnika do wydzielenia sił w celu przeciwstawienia się temu działaniu.
Wojska powietrznodesantowe mogą być użyte do:

</doc>
<doc id="793517" url="https://pl.wikipedia.org/wiki?curid=793517" title="Kevin van der Perren">
Kevin van der Perren

Kevin van der Perren (ur. 6 sierpnia 1982 w Ninove) – belgijski łyżwiarz figurowy, wielokrotny mistrz kraju, medalista mistrzostw Europy.
Największym osiągnięciem Van Der Perrena był brązowy medal mistrzostw Europy w 2007 w Warszawie. Rezultat ten powtórzył dwa lata później, na mistrzostwach Europy w Helsinkach. Na igrzyskach olimpijskich Belg zajął 12. miejsce w 2002, 9. miejsce w 2006 i 17. miejsce w 2010. Najwyższe, szóste miejsce na mistrzostwach świata zajął w 2008; w 2005 i w 2010 był ósmy.
Jest mężem brytyjskiej łyżwiarki Jenny McCorkell.

</doc>
<doc id="793518" url="https://pl.wikipedia.org/wiki?curid=793518" title="Kevin Van Der Perren">
Kevin Van Der Perren



</doc>
<doc id="793520" url="https://pl.wikipedia.org/wiki?curid=793520" title="Wyż Bermudzki">
Wyż Bermudzki

Wyż Bermudzki - centrum wysokiego ciśnienia w obszarach podzwrotnikowych zachodniego Północnego Atlantyku w pobliżu Bermudów.

</doc>
<doc id="793521" url="https://pl.wikipedia.org/wiki?curid=793521" title="Sieć torfowa">
Sieć torfowa

Sieć torfowa – sieć gęsto ukierunkowanych garbów zbudowanych z torfu i obniżeń między nimi. 
Garby, przeważnie asymetryczne, mają do 2 metrów wysokości, kilkadziesiąt metrów długości, a ich stoki do 2° nachylenia. O pochodzeniu mrozowym świadczą soczewy lodu, znajdowane w obrębie garbów torfowych. Ich pochodzenie nie zostało wyjaśnione.

</doc>
<doc id="793524" url="https://pl.wikipedia.org/wiki?curid=793524" title="Wyż Południowoatlantycki">
Wyż Południowoatlantycki

Wyż Południowoatlantycki - centrum wysokiego cieśnienia w obszarach Południowego Atlantyku. Nosi też nazwę Wyż Świętej Heleny od nazwy wyspy na Południowym Atlantyku.

</doc>
<doc id="793531" url="https://pl.wikipedia.org/wiki?curid=793531" title="Kościół Świętego Mikołaja w Pradze (Malá Strana)">
Kościół Świętego Mikołaja w Pradze (Malá Strana)

Kościół Świętego Mikołaja (, pot. "chrám svatého Mikuláše") – zabytkowy kościół w Pradze w dzielnicy Malá Strana, na Rynku Małostrańskim.
Pierwotny kościół św. Mikołaja powstał w tym miejscu jeszcze w XIII w. – był to wówczas kościół farny lokowanego tu miasta Malá Strana (wówczas noszącego nazwę Nowe Miasto), został poświęcony w 1283. Pod koniec XVI w. zaczęli starać się o jego przejęcie jezuici - starania te zostały uwieńczone sukcesem w 1625. Zakonnicy wykupili sąsiednie domy, budując na ich miejscu kompleks klasztorny.
Stary gotycki kościół istniał jeszcze do 1737, podczas gdy obok pod kierownictwem m.in. Giovanniego Orsiego i Francesco Lurago, ale przede wszystkim architektów z rodu Dientzenhoferów stawiano nową świątynię barokową. Powstał potężny jednonawowy kościół, z bocznymi kaplicami, zwieńczony widoczną z dala potężną kopułą (o średnicy 17 m). Ostatecznie prace zakończył Anselmo Lurago dopiero w 1755, wtedy też świątynia uzyskała swój wystrój wewnętrzny z imponującymi freskami - w nawie głównej przedstawiającym życie i cuda patrona, a we wnętrzu kopuły - św. Trójcę. Z 1746 pochodzą organy, a dzięki swej akustyce kościół dziś jest częstym miejscem koncertów (tradycja ta sięga XVIII w., wówczas grał tu np. Wolfgang Amadeus Mozart).
W 1773 zakon jezuitów został skasowany, a do kościoła św. Mikołaja na powrót przeniesiono siedzibę parafii małostrańskiej.
Galeria obrazów.
&lt;br&gt;

</doc>
<doc id="793534" url="https://pl.wikipedia.org/wiki?curid=793534" title="GP2X">
GP2X

GP2X – przenośna konsola gier wideo siódmej generacji na licencji wolnego oprogramowania, stworzona przez południowokoreańskie przedsiębiorstwo GamePark Holdings i wydana w 2005 roku. GP2X działa przy pomocy systemu operacyjnego Linux. Konsola zarówno obsługuje gry komputerowe, jak i umożliwia odtwarzanie filmów, przeglądanie zdjęć i słuchanie muzyki MP3.
GP2X jest głównie używana do emulowania takich konsoli jak Neo Geo, Mega Drive, Master System, Game Gear, Amstrad CPC, Commodore 64, Nintendo Entertainment System, PC-Engine/TurboGrafx-16, MAME. GP2X zdobyła skromną popularność; w ciągu roku od publikacji sprzedano 30 tysięcy egzemplarzy.
Ukazały się łącznie dwa modele konsoli: F100 w kolorze czarnym i F200 w kolorze białym. Zmiany w modelu F200 w stosunku do poprzednika to zastąpienie dżojstika przez 8-kierunkowy D-pad oraz wprowadzenie ekranu dotykowego.
Specyfikacja.
GP2X ma następujące dane techniczne:

</doc>
<doc id="793539" url="https://pl.wikipedia.org/wiki?curid=793539" title="Xingyiquan">
Xingyiquan

Xingyiquan („Boks umysłu”, "Pięść formy i intencji" lub „ Boks silnej woli”) - jeden z trzech najbardziej znanych stylów wewnętrznych kung fu. 
Trening zaczyna się od ćwiczenia prostych pięciu form będących sednem stylu. Formy symbolizują odpowiednio: metal, wodę, drzewo, ogień i ziemię. Następnie ćwiczy się pięć połączonych form i 12 form zwierzęcych. Uważa się, że prawidłowe wykonywanie form działa zdrowotnie na pięć podstawowych organów: płuca, nerki, wątrobę, serce i żołądek. Legendarnym twórcą stylu jest żyjący w XII w chiński generał Yue Fei. Pierwszym odnotowanym mistrzem Xingyiquan był Ji Longfeng w XVII wieku, który miał dwóch wybitnych uczniów :
Cao Jiwu (twórca szkoły z Shanxi) oraz Ma Xueli (twórca szkoły z Henan).
Obie szkoły wydały wielu wybitnych i słynnych mistrzów. Szkoła z Shanxi kładła nacisk na wszystkie 12 form zwierząt, natomiast szkoła z Henan koncentrowała się na dwóch ostatnich: orła i niedźwiedzia. Wielu z mistrzów Xingyiquan pracowało jako eskorta karawan kupieckich w Henan i Shanxi potwierdzając wartości tego stylu w starciach z bandytami napadającymi na konwoje.
Znanym mistrzem ze szkoły Shanxi był Li Nengran, który otworzył szkołę w Hebei. Uczniem Li Nengrana był mistrz Guo Yunshen, który stoczył nierozstrzygnięty pojedynek z mistrzem Dong Haichuan ze stylu Baguazhang. Jego uczniowie podzielili styl na trzy gałęzie:
Uważa się, że metodę Xingyi w obronie można porównać do stalowej kuli, Bagua (Baguazhang) do kuli z drucianej siatki, a Taijiquan do kuli gumowej. Wobec ataku frontalnego schodzi się z linii ciosu pod kątem 45 stopni aby wytrącić przeciwnika z równowagi. Jest to inne podejście niż ciągłe napieranie i cofanie jak w Taiji, lub schodzenie w bok i zachodzenie z tyłu jak w Bagua. O ile w Taiji należy być jak "giętki bambus wyginany przez wiatr", w Bagua "siła 1 kg, która ustawiona prostopadle odchyla siłę jednej tony", to w Xingyi należy być jak "kamień, który odpowiednio ustawiony na drodze może wywrócić wóz". W praktyce w Xingyi więcej jest ruchów po linii prostej i przykłada się wagę do bezpośredniego uderzenia pięścią.

</doc>
<doc id="793541" url="https://pl.wikipedia.org/wiki?curid=793541" title="Skała ilasta">
Skała ilasta

Skała ilasta - skała osadowa zawierająca ponad 50% frakcji pelitowej o ziarnach poniżej 0,01 mm, pochodzenia sedymetacyjnego lub wietrzeniowego, złożona głównie z glinokrzemianów stanowiących produkt wietrzenia chemicznego skał magmowych. Skała zbudowana głównie z illitu, kaolinitu, montmorillonitu lub innych minerałów ilastych, występować mogą również drobne ziarna kwarcu, łyszczyków, węglanów, związków żelaza.

</doc>
<doc id="793544" url="https://pl.wikipedia.org/wiki?curid=793544" title="XIV Korpus SS">
XIV Korpus SS

XIV Korpus SS ("XIV. SS-Armeekorps") — jeden z niemieckich korpusów SS z czasów II wojny światowej. Utworzony w listopadzie 1944 w Nadrenii, na początku stycznia 1945 brał udział w operacji Nordwind. Operował na terenie Francji i zachodnich Niemiec, jednak już w styczniu 1945 roku został przemieniony w X Korpus SS. Był podporządkowany 19 Armii.
Dowódcy:
Skład:

</doc>
<doc id="793546" url="https://pl.wikipedia.org/wiki?curid=793546" title="Stara Wieś (powiat białobrzeski)">
Stara Wieś (powiat białobrzeski)

Stara Wieś dawniej też Starawieś – wieś w Polsce położona w województwie mazowieckim, w powiecie białobrzeskim, w gminie Stromiec.
To w niej spędził dzieciństwo, a później odwiedzał często płk. Ryszard Kukliński. Jako kawaler był częstym gościem u swojej cioci i wujka, którzy tu mieszkali.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="793552" url="https://pl.wikipedia.org/wiki?curid=793552" title="Jan Křtitel Vaňhal">
Jan Křtitel Vaňhal

Jan Křtitel Vaňhal (niem. Johann Baptist Vanhal, niekiedy spotykana jest także pisownia Wanhal lub Wanhall; ur. 12 maja 1739 w Nechanicach, zm. 20 sierpnia 1813 w Wiedniu) – czeski kompozytor, uczeń Karla Dittersa von Dittersdorfa.
Był typowym przedstawicielem klasycyzmu w muzyce, stworzył co najmniej 76 symfonii, spośród których najlepsze (m.in. "g2" i "d1" z katalogu Bryana) nie ustępują najwybitniejszym symfoniom Haydna i mogły mieć wpływ na twórczość Mozarta. Oprócz symfonii, w dorobku kompozytora znalazło się 100 kwartetów i 95 utworów sakralnych. Za życia cieszył się sławą pierwszego muzyka żyjącego wyłącznie z komponowania, a jego utwory wykonywane były nawet w Ameryce.
W XX wieku jego twórczość popadła w zapomnienie, lecz od momentu opublikowania przez Paula Bryana katalogu dzieł Vaňhala (1981) jest częściej wykonywana i nagrywana.

</doc>
<doc id="793554" url="https://pl.wikipedia.org/wiki?curid=793554" title="Johann Baptist Vanhal">
Johann Baptist Vanhal



</doc>
<doc id="793555" url="https://pl.wikipedia.org/wiki?curid=793555" title="Tytus Flawiusz Sabinus">
Tytus Flawiusz Sabinus



</doc>
<doc id="793556" url="https://pl.wikipedia.org/wiki?curid=793556" title="Kyffhäuserdenkmal">
Kyffhäuserdenkmal

Kyffhäuserdenkmal (pol. „Pomnik Kyffhäuser”), zwany także Barbarossadenkmal (pol. „Pomnik Barbarossy”) – monumentalny pomnik znajdujący się w górach Kyffhäuser w Turyngii, w Niemczech.
Historia.
Kyffhäuserdenkmal powstał w latach 1890-1896 według projektu architekta Bruno Schmitza na ruinach Zamku Kyffhausen. Przedstawia cesarza Wilhelma I Hohenzollerna, siedzącego na koniu oraz cesarza Fryderyka I Barbarossę, siedzącego na tronie.
Pomnik wzniesiono na szczycie wzgórza w pobliżu miejscowości Sondershausen i otoczono obszernym półkolistym tarasem. Pod względem rozmiarów jest trzecim, po pomniku Bitwy Narodów pod Lipskiem i pomniku cesarza Wilhelma I przy Porta Westfalica, pomnikiem Niemiec. Miał symbolizować Cesarstwo Niemieckie jako kontynuację średniowiecznego Świętego Cesarstwa Rzymskiego.
Pomnik liczy 81 metrów wysokości. Postać budzącego się Fryderyka I Barbarossy o wysokości 6,5 m wykuta jest z bloków piaskowca. Powyżej znajduje się wykonany z miedzi pomnik konny cesarza Wilhelma I o wysokości 11 m. Wieża widokowa pomnika o wysokości 57 m zwieńczona jest kopułą z koroną cesarską. W przyległym budynku mieści się muzeum zamkowe.
W dniu 6 maja 1939 poniżej pomnika odsłonięto wykutą z bawarskiego porfiru figurę marszałka polnego Paula von Hindenburga. W 1945 obalono ją i zakopano na miejscu. Dopiero w 2004 rzeźbę częściowo odkopano, ale brak jest decyzji o dalszych jej losach.

</doc>
<doc id="793559" url="https://pl.wikipedia.org/wiki?curid=793559" title="Joseph Li Hongguang">
Joseph Li Hongguang

Joseph Li Hongguang (chiń. 李宏光, pinyin "Lǐ Hóngguāng"; ur. 15 lipca 1926 w Qiangcheng, zm. 13 grudnia 2006 w Xinjiang), chiński duchowny katolicki, prefekt Xinjiang (Jiangzhou).
Naukę w niższym seminarium duchownym rozpoczął w 1940, studiował w Pekinie, święcenia kapłańskie przyjął 21 marca 1953. W okresie rewolucji kulturalnej poddawany represjom, 15 lat spędził w więzieniu. Po uwolnieniu kontynuował pracę duszpasterską, był również nauczycielem języka angielskiego w seminarium pedagogicznym. W ramach zapewnienia wiernym środków utrzymania założył cegielnię. Przez wiele lat był proboszczem w wiosce Poli, gdzie znajduje się sanktuarium maryjne.
W 1994 został wikariuszem generalnym Xinjiang (Jiangzhou) w prowincji Shanxi, w 1996 koadiutorem tamtejszego prefekta apostolskiego Agostino Zheng Shouduo, który 14 maja 1996 udzielił mu sakry biskupiej. Po śmierci biskupa Zheng Shouduo 16 lipca 2006 został nowym prefektem apostolskim, zmarł jednak już pół roku później. Jako zwierzchnik diecezji był uznawany zarówno przez Stolicę Apostolską, jak i władze państwowe.

</doc>
<doc id="793560" url="https://pl.wikipedia.org/wiki?curid=793560" title="Francis Berkeley">
Francis Berkeley

Francis Henry FitzHardinge Berkeley (ur. 7 grudnia 1794, zm. 10 marca 1870) – brytyjski arystokrata i polityk, syn Fredericka Berkeleya, 5. hrabiego Berkeley i Mary Cole, córki Williama Cole’a. Został ochrzczony 18 marca 1795 r. Jego rodzice wzięli ślub w 1785 r., ale został on prawnie uznany i musieli oni powtórzyć ceremonię w 1796 r. Dzieci urodzone przed tą datą (w tym i Francis) zostały uznane za dzieci nieślubne.
Wcześnie zainteresował się boksem i przez wiele lat był powszechnie uznawany za najlepszego boksera-amatora w Wielkiej Brytanii. W 1811 r. wstąpił do milicji Południowego Gloucester, gdzie służył już jego starszy brat, William. W 1814 r. Francis rozpoczął naukę w Christ Church na Uniwersytecie w Oksfordzie, ale rychło opuścił uczelnię, nie uzyskując żadnego tytułu naukowego. Berkeley udał się następnie w kilkuletnią podróż po Europie.
W sierpniu 1837 r. podążył w ślady kilku swoich braci i wystartował w wyborach do Izby Gmin jako reprezentant okręgu Bristol. Wybory te wygrał, uzyskując 2 miejsce w okręgu (3212 głosów). Od tamtej pory startował w kolejnych wyborach w okręgu, zawsze wygrywając ze sporą przewagą. Swoją pierwszą mowę na forum Izby wygłosił 21 czerwca 1842 r., popierając wniosek deputowanego Warda. Berkeley nie był elokwentnym mówcą, ale jego przemówienia były bardzo żywiołowe i cechowały się humorem. W Izbie Gmin opowiadał się za wprowadzeniem głosowania tajnego i gorąco popierał zmierzające ku temu inicjatywy.
Swój pierwszy wniosek na ten temat zgłosił 8 sierpnia 1848 r., ale nie zyskał on przychylnego odzewu ani w Izbie, ani w społeczeństwie. Niezrażony Berkeley zgłaszał swój wniosek w kolejnych sesjach. Dopiero w 1869 r. w okręgu Manchester wprowadzono testowe tajne głosowanie. Test wypadł pozytywnie i w Parlamencie rozpoczęły się prace nad ustawą. W ich trakcie Berkeley zmarł 10 marca 1870 r. Nigdy się nie ożenił i nie pozostawił potomstwa. Przez 33 lata nieprzerwanie zasiadał w Izbie Gmin reprezentując ten sam okręg wyborczy.
Prace nad ustawą trwały nadal. Kilka dni po śmierci Berkeleya deputowany Leatham zgłosił projekt ustawy Ballot Bill. Za poparciem wniosku przemawiał premier Gladstone. 9 lutego 1871 r. królowa Wiktoria zarekomendowała projekt ustawy w swoim przemówieniu otwierającym sesję Parlamentu. Ostatecznie Ballot Act został uchwalony 13 lipca 1872 r.

</doc>
<doc id="793569" url="https://pl.wikipedia.org/wiki?curid=793569" title="XIII Korpus SS">
XIII Korpus SS

XIII Korpus SS ("XIII. SS-Armeekorps") – jeden z niemieckich korpusów Waffen-SS. Utworzony w sierpniu 1944 roku we Wrocławiu z resztek XXXV Korpusu Armijnego. Podporządkowany 1 Armii ze składu Grupy Armii G. We wrześniu 1944 toczył walki z 3 Armią Amerykańską, w grudniu tego roku tworzył linię obrony w rejonie miasta Metz. W styczniu 1945 roku brał udział w operacji Nordwind, po czym wycofał się do Bawarii, gdzie w maju 1945 roku skapitulował.
Dowódcy:
Skład:

</doc>
<doc id="793570" url="https://pl.wikipedia.org/wiki?curid=793570" title="Borek (Mariampol)">
Borek (Mariampol)

Borek – przysiółek wsi Mariampol w Polsce położony w województwie świętokrzyskim, w powiecie buskim, w gminie Stopnica
Jest częścią składową sołectwa Mariampol. Leży nieopodal lasu od którego nosi nazwę.
Wieś w powiecie wiślickim w województwie sandomierskim w XVI wieku była własnością kasztelana zawichojskiego Mikołaja Ligęzy. W latach 1975–1998 miejscowość administracyjnie należała do województwa kieleckiego.

</doc>
<doc id="793573" url="https://pl.wikipedia.org/wiki?curid=793573" title="Droga wojewódzka nr 503">
Droga wojewódzka nr 503

Droga wojewódzka nr 503 (DW503) – droga wojewódzka w woj. warmińsko-mazurskim o długości 36 km łącząca Elbląg z Pogrodziem. Droga przebiega przez 2 powiaty: miasto Elbląg i elbląski (gmina Elbląg, gmina Tolkmicko).
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19
Do 13 marca 2021 r..
Wcześniej droga wojewódzka nr 503 była objęta ograniczeniami dopuszczalnego nacisku pojedynczej osi:

</doc>
<doc id="793576" url="https://pl.wikipedia.org/wiki?curid=793576" title="Zębolita olbrzymia">
Zębolita olbrzymia

Zębolita olbrzymia, pancernik olbrzymi ("Priodontes maximus") – gatunek ssaka z podrodziny bolit (Tolypeutinae) w obrębie rodziny Chlamyphoridae. 
Zasięg występowania.
Zębolita olbrzymia występuje w północnej i środkowej Ameryce Południowej na wschód od Andów, w Kolumbii, Wenezueli, Gujanie, Brazylii, Ekwadorze, Peru, Boliwii, Paragwaju i północnej Argentynie. Żyje w pobliżu wody. Gatunek rzadki.
Taksonomia.
Gatunek po raz pierwszy naukowo opisał w 1792 roku brytyjski przyrodnik Robert Kerr nadając mu nazwę "Dasypus maximus". Jako miejsce typowe odłowu holotypu Kerr wskazał „Cayenne”, w Gujanie Francuskiej. Jedyny przedstawiciel rodzaju zębolita ("Priodontes") który opisał w 1825 roku francuski zoolog i paleontolog Frédéric Cuvier.
Autorzy "Illustrated Checklist of the Mammals of the World" uznają "P. maximus" za gatunek monotypowy.
Morfologia.
Zębolita olbrzymia to największy przedstawiciel swojej rodziny. Długość ciała (bez ogona) 750–1000 mm, długość ogona 400–500 mm, długość ucha 58–60 mm, długość tylnej stopy 180–197 mm; masa ciała 20–60 kg (w niewoli do 80 kg). Zauważalny dymorfizm płciowy, samice są mniejsze i lżejsze od samców.
Oczy: Są stosunkowo małe, ponieważ pancernik olbrzymi wychodzi w nocy i polega głównie na znakomitym węchu.
Skóra (Pancerz): Płytki kostne, pokryte na wierzchu warstwą rogową, ułożone są w kilka ruchomych pasów i okrywają całe ciało wraz z głową. Pancerz na grzbiecie składa się z 11-13 szeregów płytek, zaś odcinek szyjny 3 bądź 4 rzędów. Brzegi pancerza białawe.
Kończyny przednie: Każda z kończyn ma 5 palców. Trzeci palec przednich kończyn posiada dorastający do 30 cm sierpowaty pazur. Zwierzę wykorzystuje go do obrony, kopania nor oraz do rozgrzebywania kopców termitów i mrówek.
Ogon: Jest potężny i opancerzony, zaatakowanemu zwierzęciu służy do obrony. Mierzy około 50 cm.
Tryb życia.
Zębolitę olbrzymią cechuje specjalizacja pokarmowa. Główny składnik diety stanowią termity i mrówki. Reguluje, więc wielkość ich populacji. Niekiedy żywi się drobnymi kręgowcami, padliną, a także pokarmem roślinnym. Samotnik. Łączy się w pary jedynie w okresie godowym. Samica ma 1-2 młode w miocie. Zębolita olbrzymia prowadzi nocny tryb życia. Za dnia przebywa w podziemnej norze. Podczas poszukiwania pokarmu preferuje tereny otwarte. Ryjąc w ziemi, ułatwia jej napowietrzanie.
Znaczenie gospodarcze.
Zębolita olbrzymia kontroluje liczebność mrówek, żerujących na użytkach zielonych. Czasem kopiąc w poszukiwaniu zdobyczy, niszczy plony. W niektórych regionach świata jest uśmiercany dla mięsa.
Ochrona.
Zębolita olbrzymia jest chroniona prawem międzynarodowym na mocy Konwencji Waszyngtońskiej. W Czerwonej Księdze Gatunków Zagrożonych zakwalifikowana przez IUCN w 2006 jako gatunek narażony na wyginięcie (VU). Zagrożony wskutek intensywnego zabijania dla mięsa i pancerza oraz kurczenia się naturalnych siedlisk.

</doc>
<doc id="793577" url="https://pl.wikipedia.org/wiki?curid=793577" title="Priodontes maximus">
Priodontes maximus



</doc>
<doc id="793581" url="https://pl.wikipedia.org/wiki?curid=793581" title="EMT64">
EMT64



</doc>
<doc id="793582" url="https://pl.wikipedia.org/wiki?curid=793582" title="Cimon della Pala">
Cimon della Pala

Cimon della Pala lub Cimone – szczyt w Dolomitach, w Alpach Wschodnich. Leży w północnych Włoszech, w regionie Trydent-Górna Adyga. Jest często określany jako "Matterhorn Dolomitów". Można go zdobyć ze schronisk Rifugio Tommaso Pedrotti (2491 m) lub Bivacco Fiamme Gialle (3005 m).
Pierwszego wejścia dokonali E.R. Whitwell, S. Siorpaes i C. Lauener 3 czerwca 1870 r.

</doc>
<doc id="793587" url="https://pl.wikipedia.org/wiki?curid=793587" title="Suspensa">
Suspensa

Suspensa (zawieszenie) – kara kościelna w Kościele katolickim stosowana tylko wobec duchownych, polegająca na zakazie lub ograniczeniu suspendowanym kapłanom możliwości pełnienia przez nich czynności im przynależnych z racji stanu, funkcji (odprawiania mszy świętej, wykonywania jurysdykcji, nauczania, podejmowania aktów władzy, pobierania dochodów).
Może dotyczyć wszystkich lub tylko niektórych aktów władzy święceń, aktów władzy rządzenia bądź też wykonywania uprawnień lub zadań związanych z urzędem. Karę może nałożyć tylko przełożony, któremu podlega ukarany i wyłącznie w takim zakresie, w jakim mu podlega. Nie dotyczy prawa do mieszkania posiadanego z racji urzędu oraz prawa do zarządzania dobrami należącymi do pełnionego urzędu (jeśli kara wiąże mocą samego prawa).
O karze suspensy mówi kan. 1333 obowiązującego Kodeksu prawa kanonicznego.
Dawniej także oznaczało to zawieszenie mocy obowiązującej jakiegoś prawa lub rozporządzenia.

</doc>
<doc id="793590" url="https://pl.wikipedia.org/wiki?curid=793590" title="Międzyrzec Podl.">
Międzyrzec Podl.



</doc>
<doc id="793592" url="https://pl.wikipedia.org/wiki?curid=793592" title="Międzyrzecz Podl.">
Międzyrzecz Podl.



</doc>
<doc id="793597" url="https://pl.wikipedia.org/wiki?curid=793597" title="Düwag GT8S">
Düwag GT8S

Düwag GT8S/SU – typ tramwaju dwukierunkowego produkowanego w latach 1973–1975 przez niemiecką firmę Düsseldorfer Waggonfabrik dla przedsiębiorstwa komunikacyjnego w Düsseldorfie (Rheinbahn Düsseldorf). Jest to wersja tramwaju GT8. W Polsce używane są lub były w Krakowie i Poznaniu (Poznań wypożyczył wagony z Krakowa w związku z brakiem tramwajów dwukierunkowych).
Historia.
W związku z brakami taboru dwukierunkowego, przedsiębiorstwo komunikacyjne z Düsseldorfu zamówiło w latach 1973–1975 łącznie 65 sztuk wagonów typu GT8S i 4 GT8SU.
Wagony otrzymały numerację:
Początkowo wagony miały służyć wyłącznie do obsługi normalnych linii. Jednak wraz z rozwojem premetra w 1981 roku podjęto decyzję o przebudowie 40 wagonów typu GT8S na wagony GT8SU mogące korzystać z przystanków tramwajowych i Stadtbahnu. Przebudowano wagony o numerach "#3001 - #3064" które otrzymały nowy zakres numeracji "#3201 - #3236".
W związku z unowocześnianiem taboru i zakupem w 2006 roku 76 dwukierunkowych wagonów Siemens NF8U, firma ogłosiła chęć sprzedaży wszystkich wagonów typu GT8S. Zainteresowanie zakupem wykazało MPK SA w Krakowie i MPK Poznań, ostatecznie to pierwsze w 2009 roku podpisało umowę z Rheinbahn Düsseldorf o odkupieniu wycofywanych wagonów typu GT8S. 2 sierpnia 2009 roku, jeszcze przed rozpoczęciem dostawy wagonów do Krakowa, na linii 701 w wyniku zwarcia sieci trakcyjnej spłonął wagon "#3050". 26 sierpnia 2009 roku dostarczono do Krakowa pierwszy z 28 planowanych wagonów, o numerze "#3037". Po przystosowaniu do polskich przepisów kodeksu drogowego, przemalowaniu i montażu systemu informacji pasażerskiej, 28 listopada 2009 r. zadebiutował na linii numer 23. W 2012 roku wagon "#3060" został poddany modernizacji, podczas której wymieniono między innymi ściany czołowe wagonu.
Konstrukcja.
Duewag GT8S to dwukierunkowy, trójczłonowy wagon silnikowy, wyposażony w cztery podwójne drzwi po obu stronach pojazdu (brak drzwi z tyłu pojazdu dla każdej ze stron):
Tramwaj osadzony jest na 4 wózkach skrętnych, z których 2 są napędzane silnikami prądu stałego, a 2 są toczne. Wózki napędowe wyposażono w hamulec elektrodynamiczny sterowany poprzez solenoidy, hamulec elektromagnetyczny szynowy, tarczowy oraz piasecznice, wózki toczne wyposażone są tylko w hamulec elektromagnetyczny szynowy. Zdecydowano się na zamontowanie połówkowych odbieraków prądu typu BS 80/V (1Fb 80/X/E) firmy Stemmann. Rozruch tramwaju odbywa się za pomocą oporników umieszczonych na dachu pojazdu, wagon wyposażono w elektronikę "SIMATIC" Siemensa, która zapewnia optymalny rozruch i hamowanie poprzez zadajnik jazdy w postaci joysticka, zaprogramowany rozruch dzięki temu systemowi 1 m/s², awaryjne hamowanie 3 m/s². Osprzęt elektryczny zapewniły dwie firmy: Siemens i Kiepe.
Tramwaje wyposażono w klimatyzację wykorzystującą obieg powietrza zasysanego na dachu. Kompresor i skraplacz są umieszczone pod podłogą, parownik i wentylator na dachu. Latem powietrze chłodzone jest do około 4-5 °C (możliwe jest także zmniejszenie wilgotność powietrza wewnątrz wagonu), ogrzewanie jest sterowane termostatem który automatycznie rozłącza ogrzewanie po osiągnięciu odpowiedniej temperatury powietrza.
Pojazdy wyposażono w sprzęgi Scharfenberga umożliwiające ich automatyczne połączenie (po sprowadzeniu do Krakowa sprzęgi zostały zdemontowane).
GT8SU.
W 1975 roku zakupiono jedynie 4 tramwaje GT8SU "#3101 - #3104". W związku z budową Stadtbahnu (premetra) w Düsseldorfie, postanowiono jednak przebudować 36 wagonów GT8S tak, aby mogły one obsługiwać linie, na których występują perony o większych wysokościach. Chodziło tu szczególnie o linie obsługujące U-Bahn. W tym celu dokonano przeróbki polegającej na zamontowaniu specjalnych opadających progów. Dzięki nim nie ma problemów z wsiadaniem i wysiadaniem z peronów metra, ponieważ próg opada do określonego poziomu. Obecnie wagony te są wykorzystywane do obsługi linii U75. Mimo przeróbki, GT8SU mogą być wykorzystywane na normalnych liniach. W 4 z wagonach tego typu wyodrębniono w środkowym członie część jadalną ("Speisewagen"). Obecnie w Düsseldorfie pozostały 33 przebudowane wagony, kasacji uległy "#3211, #3231, #3232", a także zakupione fabrycznie GT8SU z 1975 roku "#3101 - #3104".
Kraków.
W związku z budową linii do Małego Płaszowa Kraków postanowił zakupić dwukierunkowe wagony. Wagony dostały krakowskie malowania na planach malowania z Düsseldorfu. Pierwszy tramwaj tego typu wyjechał na krakowskie ulice w listopadzie 2009 roku. Podczas budowy torowiska na osiedlu Ruczaj wagony te były wykorzystane jako dwukierunkowe, a obecnie wszędzie są wykorzystywane jako jednokierunkowe. W przyszłości wagony będą posiadały niskopodłogową wstawkę i przejdą zakres szeregu modernizacji. Do tego w nocy 21 kwietnia 2010 r. testowano w Krakowie składy 2x GT8S o długości 54 metrów jako alternatywa dla składów 3x 105Na na najbardziej obciążonych liniach, jak na przykład linia 4. Testy powtórzono w nocy 18 stycznia 2018r. z myślą o wykorzystaniu pojazdów podczas przebudowy trasy tramwajowej do Bronowic. W 2011 roku zdecydowano się zmienić numer wagonu "#3037" na brakujący "#3050" (należący do wagonu, który spłonął w Düsseldorfie na krótko przed rozpoczęciem dostawy), dzięki czemu uniknięto luki w numeracji.
Poznań.
W 2011 roku w związku z budową Tunelu tramwajowego na Franowo konieczne było uruchomienie dwóch linii wahadłowych 25 i 27 zapewniających komunikację mieszkańcom Rataj. W perspektywie było także dwukrotne uruchomienie wahadła na trasie PST. MPK Poznań posiadało jedynie 6 dwukierunkowych GT8ZR i 3 nie w pełni dwukierunkowe 105NaDK, w związku z tym konieczne stało się wypożyczenie takich wagonów z któregoś z polskich miast. Porozumiano się z MPK SA w Krakowie, które było w trakcie dostawy wagonów GT8S. Jako że wagony GT8S są konstrukcyjnie podobne do używanych w Poznaniu GT8, zdecydowano się na ich wypożyczenie. Dwa wagony "#3059" i "#3065" zostały dostarczone z Krakowa w czerwcu, a "#3045, #3046, #3048, #3052, #3053" i "#3055" prosto z Düsseldorfu na przełomie czerwca i lipca. Wagony "#3045, #3052, #3053, #3059" i "#3065" były w Poznaniu od czerwca do października 2011 r., a "#3046, #3048" i "#3055" od lipca 2011 do września 2012 roku. Po otwarciu trasy na Franowo wagony były wykorzystywane na liniach 11 i 18.

</doc>
<doc id="793600" url="https://pl.wikipedia.org/wiki?curid=793600" title="Duewag GT8S(U)">
Duewag GT8S(U)



</doc>
<doc id="793602" url="https://pl.wikipedia.org/wiki?curid=793602" title="Okręty podwodne projektu 671">
Okręty podwodne projektu 671

Okręty podwodne projektu 671 (w kodzie NATO: "Victor") – typ radzieckich dwukadłubowych myśliwskich okrętów podwodnych z napędem jądrowym drugiej generacji, powstały na przełomie lat 60. i 70. XX wieku, przeznaczony do zwalczania okrętów podwodnych przeciwnika (SSKN – "Hunter Killer Submarine, Nuclear"). Jednostki tego typu były efektem dążenia Związku Radzieckiego do zneutralizowania zagrożenia dla tego kraju ze strony amerykańskich strategicznych okrętów podwodnych systemu Polaris-Poseidon oraz zapewnienia ochrony myśliwskiej własnym strategicznym rakietowym okrętom podwodnym. Wprowadzenie do służby jednostek projektu "671" i ich wariantów, zdaniem wywiadu amerykańskiej marynarki, oznaczało odejście okrętów podwodnych radzieckiej marynarki wojennej od typowych ofensywnych zadań zwalczania żeglugi na otwartych wodach do zadań polegających na zwalczaniu amerykańskich okrętów rakietowych oraz lotniskowców.
Powstanie tych jednostek umożliwił rozwój technologiczny w zakresie konstrukcji kadłubów oraz napędów jądrowych, toteż ich architektura okrętowa oparta była na zmodyfikowanym kroplowym kadłubie typu "Albacore" z po raz pierwszy w ZSRR zastosowanym jednośrubowym układem napędowym. Taka struktura okrętu, wraz z zastosowanym układem energetycznym z dwoma reaktorami i turbiną parową mocy 31 000 KM, umożliwiała rozwinięcie prędkości do 33 węzłów w zanurzeniu. Zastosowanie po raz pierwszy w Związku Radzieckim stali o zwiększonej ciągliwości umożliwiło zwiększenie zanurzenia testowego do 400 metrów.
Jednostki projektu "671", będące bezpośrednimi następcami okrętów projektu "627A" (NATO: "November"), wyposażone zostały w sześć dziobowych wyrzutni torpedowych kalibru 533 mm, co wraz z 12 zapasowymi torpedami dawało możliwość przenoszenia 18 pocisków tego rodzaju.
U swego zarania projekt uważany był za udany, toteż do 1974 roku powstało 15 okrętów bazowego projektu 671 (oznaczenie kodowe: "Jorsz", ros. "Ëрш"), w stoczni Admiralicji w Leningradzie. Z uwagi na brak jawnego radzieckiego oznaczenia projektu, okręty projektu 671 powszechnie w literaturze i wśród specjalistów były znane pod kodową nazwą NATO: "Victor I". Wkrótce jednak projekt został zmodyfikowany celem wyciszenia okrętów, zwiększenia możliwości sonaru i wzmocnienia uzbrojenia. Dwie spośród sześciu wyrzutni torpedowych kalibru 533 zostały zamienione na wyrzutnie kalibru 650 mm, celem zastosowania torped 65-76, zaś liczba zapasowych torped została zwiększona do 18 sztuk. Tak zmodyfikowany projekt otrzymał oznaczenie 671RT (kod "Sjomga" ros. "Сёмга", NATO: "Victor II"). "Victor II" był pierwszym radzieckim okrętem podwodnym, w którym zastosowano wyciszanie maszynowni specjalną masą. Zbudowano 6 jednostek tego typu. Ostatnim wariantem był projekt "671RTM" (oznaczenie kodowe: "Szczuka", ros. "Щука", NATO: "Victor III"). Ostateczny wariant był cichszy, dodatkowo "Victor III" został wyposażony w wystrzeliwane z wyrzutni torpedowych przeciwokrętowe pociski manewrujące. Okręty projektu "671RTM" były pierwszymi radzieckimi jednostkami, które swoimi możliwościami bojowymi zbliżały się do współczesnych im odpowiedników amerykańskich. Wybudowano 27 jednostek tego projektu. Ogółem w stoczniach radzieckich zbudowano 48 okrętów wszystkich wersji projektu 671, które w większości zakończyły służbę do połowy lat 90. XX wieku, kilka z nich do dziś jednak wciąż pozostaje w rosyjskiej rezerwie 2 kategorii.
Okręty drugiej generacji.
Budowa jednostek projektów 627A (NATO: "November") SSN i 658 ("Hotel") SSBN została zakończona we wczesnych latach 60., do tego czasu jednak radzieckie stocznie zdołały przygotowywać się do produkcji drugiej generacji okrętów podwodnych napędzanych energia jądrową. Ta grupa okrętów obejmowała jednostki projektów: 671 ("Victor"), 670 ("Charlie") SSGN oraz 667A ("Yankee I") SSBN. Program rozwojów tych typów prawdopodobnie rozpoczął się już pod koniec lat 50. – zanim jeszcze zostały rozpoczęły służbę okręty pierwszej generacji. W 1958 roku Komitet Państwowy Budowy Okrętów zainicjował konkurs między trzema biurami konstrukcyjnymi – CKB-18/Rubin, SKB-112/Lazurit i SKB-143/Malachit – na projekty czterech okrętów drugiej generacji:
    Projekt 667: strategicznego okrętu rakietowego z napędem nuklearnym (SSBN);
    Projekt 669: dużego okrętu myśliwskiego z silnym uzbrojeniem torpedowym – następcy jednostek projektu 627A (SSN);
    Projekt 670: małego myśliwskiego okrętu okrętu podwodnego nadającego się do produkcji masowej z uzbrojeniem torpedowym (SSN);
    Projekt 671: nuklearnego okrętu ZOP z uzbrojeniem torpedowym i dużym sonarem.
Ostatni z nich miał mieć wyporność na powierzchni nie większą niż 2000 ton – umożliwiającą seryjną produkcję w stoczniach śródlądowych; wyposażony miał być w cztery wyrzutnie torpedowe, przenosić miał osiem torped, wymagania zakładały prędkość około 30 węzłów, zaś konstrukcyjna głębokość zanurzenia wynosić miała 300 metrów. Zgodnie z zachodnimi kryteriami wymagania te klasyfikowały go jako okręt "hunter killer" – SSKN.
Program tego okrętu był realizowany w 1958 roku przez biuro konstrukcyjne SKB-143 z Leningradu (późniejsze biuro Malachit), pod kierunkiem Leonida Smarkina. Rok później szefem programu wyznaczony został Georgij Czernyszew, Smarkin zaś został jego zastępcą. Program otrzymał numer projektu 671 oraz niejawną nazwę kodową "Jorsz" (ros. "Ёрш" – jazgarz). Okręty, które w nomenklaturze NATO uzyskały nazwę typu "Victor", od samego początku przeznaczone były do walki przeciwpodwodnej (ZOP) jako środek przeciwdziałania amerykańskim strategicznym okrętom podwodnym systemu Polaris. Odzwierciedlało to poglądy panujące w ówczesnej admiralicji radzieckiej. W 1961 roku sekretarz marynarki admirał Wasilij Płatonow napisał w ściśle tajnym wówczas dokumencie:
Takie podejście licowało jednak także ze zmianą, jaka dokonała się w tym czasie w rosyjskiej strategii morskiej: z przejściem z defensywnej filozofii floty przybrzeżnej do ofensywnego charakteru floty pełnomorskiej. Zadaniem nowych okrętów, obok obrony własnych wybrzeży przed atakiem rakietowym, miało być bowiem – jak pokazała wkrótce praktyka – także patrolowanie u wybrzeży amerykańskich oraz towarzyszenie własnym strategicznym okrętom rakietowym, w celu ochrony ich przed śledzeniem, a w wypadku wojny również zatapianiem przez okręty podwodne przeciwnika. Odzwierciedlało to poglądy ówczesnego najwyższego dowódcy radzieckiej floty, adm. Siergieja Gorszkowa, który wsparcie dla najważniejszych okrętów podwodnych uznawał za nieodzowny warunek powodzenia ich operacji. Między innymi klęskę niemieckich okrętów podwodnych podczas drugiej wojny światowej upatrywał (podobnie jak inni radzieccy dowódcy tego czasu) w braku wsparcia dla nich ze strony floty nawodnej i powietrznej. Obie te siły mogły bowiem zapewniać rekonesans dla niemieckiej floty podwodnej oraz angażować anglosaskie siły morskie, co ułatwiłoby prowadzenie działań niemieckim U-Bootom. Pozbawienie ich natomiast wsparcia, znacząco – według niego – zmniejszyło efektywność U-Bootwaffe w zwalczaniu alianckiej żeglugi na Atlantyku. Jeśli więc – jak pisał – dysponujące znaczną przewagą liczbową oraz technologiczną siły przeciwpodwodne aliantów nie były w stanie całkowicie wyeliminować działań ofensywnych niemieckich U-Bootów, jak wielką przewagą musiałyby one dysponować dzisiaj, aby przeciwstawić się działaniom okrętów jądrowych o nieporównywalnie większych możliwościach bojowych niż okręty tej klasy w czasach II wojny światowej?. W konsekwencji okręty typu "Victor" wraz z budowanymi w radzieckich stoczniach okrętami nawodnymi, które przenosiły śmigłowce, miały spełniać zadanie wsparcia radzieckich okrętów podwodnych – w misjach zarówno defensywnych, jak i ofensywnych, co odzwierciedlało nowa ofensywną strategię radzieckiej floty.
Wymagania taktyczno–techniczne na okręty proj. 671 zostały zatwierdzone 3 listopada 1959 roku, w marcu kolejnego roku powstał projekt wstępny, a w grudniu – techniczny. Ostateczna decyzja o budowie jednostek projektu "671" zapadła prawdopodobnie w latach 1962–1963, tuż po amerykańskiej decyzji o budowie na wielką skalę strategicznych okrętów systemu Polaris.
Budowa okrętów.
W miarę rozwoju programu stało się wkrótce jasne, że okręty tego typu zostaną jedynym budowanym w tym czasie typem jednostek myśliwskich; projekt ewoluował jednak z SSKN w kierunku bardziej uniwersalnego, wielozadaniowego charakteru. Wyporność szybko wzrosła do 3500 ton na powierzchni, co było krytyczną wartością dla możliwości budowy w stoczni leningradzkiej, a gotowe kadłuby okrętów musiały być w celu ostatecznego wyposażenia transportowane w dokach transportowych przez Kanał Białomorsko-Bałtycki do Siewierodwińska.
12 kwietnia 1963 roku położono stępkę pierwszego okrętu, którym był K-38. Zapoczątkował on budowę nuklearnych okrętów podwodnych w Stoczni Admiralicji w Leningradzie, która w 1959 roku wybudowała pierwszy na świecie nuklearny statek nawodny (lodołamacz „Lenin”). 28 lipca 1966 roku K-38 został zwodowany do rzeki Fontanka. W listopadzie tego roku zbyt duże ciśnienie w generatorze pary spowodowało awarię podczas testu nuklearnej siłowni okrętu. Po dokonaniu niezbędnych napraw w lipcu 1967 roku okręt umieszczono w doku transportowym i przetransportowano do Zakładu nr 402 w Siewierodwińsku, gdzie został ukończony i poddany testom na Morzu Białym, po czym wprowadzony do służby 5 listopada 1967 roku. Relatywnie konserwatywny projekt nowego typu okrętów zapewnił mu jednak sukces prowadzący do budowy do roku 1974 ogółem 15 jednostek projektu "671". Wykonawcą każdego z nich była Stocznia Admiralicji.
Następne jednostki były okrętami zmodyfikowanego typu "Victor II", któremu początkowo nadano w NATO oznaczenie "Uniform". Od 1972 do 1978 roku stocznie Admiralicji oraz Krasnoje Sormowo w Gorkim ukończyły ogółem siedem jednostek tego typu, po czym stocznia w Leningradzie rozpoczęła produkcję okrętów projektu "671RTM" – "Victor III" w nomenklaturze NATO. Do wczesnych lat 90. stocznia w Leningradzie oraz Komsomolsku nad Amurem zbudowały 25 okrętów tego typu, co daje łączną liczbę 48 zbudowanych jednostek projektu "671" i pochodnych. Stanowi to najdłuższą serię okrętów podwodnych z napędem jądrowym, jaka została wybudowana przez jakikolwiek kraj, z wyjątkiem amerykańskiej serii okrętów typu "Los Angeles".
Konstrukcja.
Kadłub.
"Victor" był zaawansowanym okrętem podwodnym ze zmodyfikowanym kroplowym kadłubem typu albacore oraz małym opływowym kioskiem. Według niektórych źródeł wyporność nawodna wynosiła 3650 ton, inne zaś podają 4300 ton, wyporność podwodna zaś odpowiednio 4830 i 5100 ton. Okręty tego typu były o 15 metrów krótsze od wcześniejszego typu "November", szersze jednak o 1 metr – licząc 93 metry długości oraz 10,6 metra szerokości, przy zanurzeniu 7,2 metra. Ich kadłuby znacząco jednak różniły się od współczesnych im amerykańskich odpowiedników – o ile projekt "671" zachował dwukadłubową konstrukcję, z zatwierdzeniem projektu okrętów typu "Skipjack" dowództwo amerykańskie podjęło decyzję o przejściu na układ jednokadłubowy. Radziecka decyzja o oparciu typu "Victor" o układ dwukadłubowy oznaczała, że dowództwo radzieckie skłonne było zaakceptować zwiększoną masę okrętów oraz wyższy poziom hałasu i potencjalne ograniczenie prędkości w zamian za szereg zalet. Według dokumentów radzieckich zachowano układ dwukadłubowy celem zwiększenia bezpieczeństwa okrętu w czasie pokoju oraz zwiększenia przeżywalności jednostki w wypadku ataku na okręt w trakcie wojny.
W przypadku jednostek projektu "671" po raz pierwszy w Związku Radzieckim do produkcji kadłubów sztywnych zastosowano stal o zwiększonej ciągliwości AK-29. Umożliwiło to zwiększenie zanurzenia testowego do 400 metrów, co stanowiło zwiększenie o 33% zanurzenia testowego w stosunku do okrętów I generacji.
Przy dwukadłubowej konfiguracji kadłub ciśnieniowy okrętów projektu "671" podzielony był na siedem przedziałów: torpedowy/sypialny/baterii, centrum dowodzenia, przedział reaktorów, przedział turbiny, wyposażenia pomocniczego, sypialny i generatorów diesla oraz przedział silników elektrycznych. Zbiorniki balastowe umieszczone były wzdłuż okrętu oraz na rufie i dziobie.
Układ napędowy.
W projekcie "671" po raz pierwszy na radzieckich bojowych okrętach podwodnych zastosowany został jednośrubowy układ napędowy z jednym wałem. Podyktowane to było chęcią obniżenia poziomu szumów, zmniejszenia wyporności i zwiększenia prędkości okrętu w porównaniu do układu dwuśrubowego. Wymagało to jednak osobistej zgody admirała Gorszkowa na propozycję głównego konstruktora i kierownictwa biura Malachit, przy poparciu udzielonym przez Państwowy Komitet Budowy Okrętów. Głównodowodzący floty zaznaczył jednak, że udziela takiej zgody w drodze wyjątku. Pojedyncza śruba o średnicy 4,5 metra została umieszczona za powierzchniami kontrolnymi sterów. W celu zapewnienia jednak okrętom możliwości powrotu do portu przy uszkodzeniu jedynego wału bądź pędnika głównego, a także dla celów manewrowych z małą prędkością, okręty otrzymały dodatkowe małe śruby podwójne w gondolach na rufowych powierzchniach sterowych. Układ napędowy z pojedynczą śrubą ulepszył charakterystykę napędową okrętu o około 30% (w porównaniu układem dwuśrubowym) i umożliwił umiejscowienie przekładni turbiny z dwoma niezależnymi turbogeneratorami w jednym przedziale wraz ze wszystkimi systemami pomocniczymi. Udało się dzięki temu zredukować względną długość okrętu, w konsekwencji zaś zmniejszyć wyporność i krzywą powierzchni zwilżonej kadłuba, co dodatkowo zwiększyło prędkość okrętu. Mimo że jednostki projektu "671" miały o 30% większą wyporność od okrętów projektu "627A", powierzchnie zwilżone kadłubów były praktycznie identyczne, co przy podobnej mocy siłowni, umożliwiało projektowi "671" rozwinięcie prędkości 33 węzłów, podczas gdy "627A" mógł płynąć z prędkością najwyżej 30 węzłów.
Większość okrętów jądrowych drugiej generacji dysponowała reaktorami wodno-ciśnieniowymi (PWR). Jednostki "Victor" zasilane były dwom reaktorami w konfiguracji podobnej do stosowanej wcześniej na jednostkach HEN. Same reaktory jednostek projektu "671" były zbliżone jednak do jednostek energetycznych okrętów rakietowych projektu "667A/Yankee I" oraz pojedynczego reaktora mniejszych okrętów projektu "670/Charlie". Para reaktorów WM-4P w połączeniu z jedną turbiną parową OK-350 zapewniała moc wyjściową na turbinie 31 000 KM. System energetyczny oparty o zasilanie energią elektryczną o napięciu 380 V i częstotliwości 50 Hz stanowił znaczne ulepszenie sieci elektrycznej tych okrętów.
Uzbrojenie.
Okręty typu "Victor I" wyposażone zostały w sześć dziobowych wyrzutni torpedowych kalibru 533 mm, z 18 przeciwokrętowymi i przeciwpodwodnymi torpedami. Wyrzutnie te oprócz torped mogły wystrzeliwać także rakietowe pociski ASW RPK-2 Wjuga (NATO: SS–N–15). Te podobne do amerykańskich pocisków SUBROC wystrzeliwane były ze standardowej wyrzutni torpedowej, po czym wynurzały się ponad powierzchnię wody, gdzie automatycznie odpalany był silnik rakietowy napędzający pocisk w kierunku celu. Po przeleceniu dystansu ok. 20 mil morskich (37 km), od pocisku separowała się wyposażona w ładunek nuklearny głowica bojowa, która opadała swobodnie do wody na spadochronie. Okręty mogły również stawiać miny z wyrzutni torpedowych. Na wczesnym etapie projektu rozważano umieszczenie wyrzutni torped na śródokręciu, pod kątem, jak na amerykańskich okrętach typu "Thresher", lecz rozwiązanie takie zostało odrzucone, gdyż ograniczało prędkość okrętu przy odpalaniu torped, a jednym z zasadniczych zadań okrętów miało być zwalczanie okrętów nawodnych. Wyrzutnie torped rozmieszczono wobec tego klasycznie w dziobie nad sonarem.
Załadunek torped odbywał się przez umieszczone na dziobie luki załadowcze, skąd były przemieszczane do przedziału torpedowego. Wewnątrz okrętu torpedy ładowane były do wyrzutni za pomocą automatycznego hydraulicznego systemu załadowczego. Pociski te mogły być wystrzeliwane przy zanurzeniu nie przekraczającym 250 metrów. Wyrzutnie umieszczone były w dwóch poziomych rzędach na dziobie jednostek, w konfiguracji z dwoma wyrzutniami powyżej czterech pozostałych. Taka aranżacja umożliwiała wystrzeliwanie torped przy wyższej prędkości niż w przypadku jednostek amerykańskich mających wyrzutnie umieszczone skośnie po bokach okrętu, ograniczała jednak ilość miejsca na dziobie okrętu, dostępnego dla układu sonarów dziobowych, hałas zaś przy strzale torpedowym mógł powodować zakłócenia pracy anteny sonaru. Anteny sonaru dziobowego Rubin MGK-300 (NATO: "Shark Teeth") zostały umieszczone poniżej drugiego rzędu wyrzutni, w dolnej części dziobu. Po 1976 roku większość jednostek podczas modernizacji wyposażano w sonar Rubikon MGK-503. Jednostki projektu "671" były pierwszymi radzieckimi okrętami myśliwskimi z napędem jądrowym wyposażonym w pasywny sonar niskich częstotliwości (LF), służący przeszukiwaniu na dalekich dystansach, a także sonar średnich częstotliwości (MF) dla kontroli ognia torpedowego.
Co najmniej trzy jednostki tego projektu – K-314, K-454 i K-469 – zostały zmodyfikowane w celu umożliwienia im przenoszenia kierowanych przewodowo torped TEST-68. Według natomiast źródeł rosyjskich, jednostki proj. 671 mogły typowo przenosić kierowane torpedy TEST-71.
Wyciszenie.
Przy konstrukcji jednostek tego typu duży nacisk położono na redukcję szumów generowanych przez okręt. W tym celu zastosowano automatycznie zamykające się przy zanurzaniu szpigaty na obu burtach okrętów. Drugi w kolejności okręt i następne jednostki otrzymały powłokę anechoiczną kadłuba zewnętrznego, rozpraszającą częściowo wiązkę akustyczną sonaru aktywnego przeciwnika z jednej strony, z drugiej zaś tłumiącą hałasy dobiegające z wnętrza okrętu, w tym przede wszystkim hałasy wywoływane przez maszynownię. Zmniejszeniu poziomu hałasów generowanych przez okręt, służyć miały także dodatkowe małe pędniki. Pędniki te redukowały niekorzystny przepływ wody wokół rufy okrętu, redukując w ten sposób szum przepływu i w konsekwencji podatność na detekcję akustyczną
Modyfikacje.
Victor II – projekt 671RT.
Po ukończeniu produkcji jednostek pierwszej serii, konstrukcja została powiększona w projekcie 671RT (NATO: "Victor II"). Projekt otrzymał nazwę kodową "Sjomga" (ros. "Сёмга" – łosoś szlachetny). Okręty tego typu zostały przedłużone o 9,3 metra, zaś średnica kadłuba sztywnego wzrosła o 0,5 metra. Jednostki tego projektu miały zwiększoną wyporność (4500/5900 ton), prawdopodobnie w celu zmieszczenia dwóch większych wyrzutni torpedowych kalibru 650 mm oraz zapasu środków bojowych. Większe rozmiary doprowadziły jednak do spadku prędkości maksymalnej do 30 węzłów. Według źródeł rosyjskich, rozwijały prędkość do 31,7 węzłów.
Większość przyrostu wymiarów okrętu spowodowana była rozrostem przedniej części jednostek, celem ulepszenia systemu uzbrojenia oraz systemu sonarowego, a także wyciszenia nowych okrętów. Dwie z sześciu wyrzutni torpedowych 533 mm zostały zastąpione wyrzutniami kalibru 650 mm. Umożliwiło to używanie torped 65-76. W rezultacie jednostki tego typu przenosiły łącznie 18 torped 533 mm i 6 torped kalibru 650 mm. Zamiast torped kalibru 533 mm okręty mogły przenosić rakietotorpedy RPK-2 Wjuga do zwalczania okrętów podwodnych na odległości od 10 do 42 km.
System sonarowy został ulepszony do wersji MGK-300T Rubin. Nowy był system informacji bojowej i kierowania walką Ładoga. Ważne ulepszenie nastąpiło w zakresie wyciszenia okrętu. Projekt "671RT" wprowadził do radzieckich okrętów podwodnych „tratwę” znacząco redukującą hałasy generowane przez maszynownię. W celu zmniejszenia pola akustycznego, przekładnia turbiny oraz turbogeneratory z ich mechanizmami zostały umieszczone na pojedynczej ramie wraz absorbującą wstrząsy podstawą. W rezultacie amerykańskie środowisko wywiadowcze oceniało poziom hałasu generowanego przez te jednostki za zbliżony do o 5 lat starszych amerykańskich jednostek typu "Sturgeon". W odróżnieniu od poprzedników, produkcję umieszczono w stoczni Krasnoje Sormowo w Gorkim, gdzie położono stępkę pod pierwszy okręt K-387 2 kwietnia 1971 roku, lecz z uwagi na niskie tempo, w 1974 roku rozpoczęto ich budowę także w Leningradzie, gdzie powstały trzy okręty. Wybudowano ogółem jedynie 7 jednostek tego typu, po czym ich produkcja została zakończona celem budowy jeszcze nowocześniejszych jednostek projektu "671RTM".
Victor III – projekt 671RTM/RTMK.
Równolegle z rozpoczętymi pracami nad okrętami podwodnymi nowej generacji (projektu 945 i 971), podjęto w latach 70. prace nad modernizacją "Victorów". Zmodernizowany projekt 671RTM otrzymał nazwę kodową "Szczuka" (ros. Щука – szczupak, w kodzie NATO: "Victor III"). Był on pierwszą radziecką próbą doścignięcia współczesnych im konstrukcji amerykańskich w zakresie zdolności bojowych. Otrzymał nowy system sonarowy Skat-KS, według informacji rosyjskich przewyższający trzykrotnie możliwości poprzedniego systemu i zbliżający się do zachodnch odpowiedników. Maksymalna odległość wykrywania celów wynosiła 230 km. Nowy był system informacji bojowej i kierowania walką Omnibus. Oprócz ulepszenia systemu napędowego, turbiny parowe i inne maszyny umieszczono na platformie izolującej je od kadłuba sztywnego, za pomocą specjalnych amortyzatorów absorbujących drgania i wstrząsy. Mimo że rozwiązanie tego rodzaju marynarka amerykańska zastosowała po raz pierwszy już na jednostkach typu "Thresher" w 1961 roku, wysocy przedstawiciele US Navy stwierdzili, że wprowadzony do służby w 1977 roku "Victor III" ma poziom wyciszenia zbliżony do okrętów typu "Sturgeon", który został wprowadzony do służby w roku 1967. Na okrętach tych wprowadzono działające w tandemie na jednej osi czteropłatowe śruby, zamiast pojedynczej śruby pięciopłatowej. Na uzbrojenie weszły między innymi torpedy superkawitacyjne Szkwał.
Wizualnie "Victor III" były zbliżone kształtem do wcześniejszych typów tego projektu, z wyjątkiem dużej gondoli umieszczonej na szczycie steru kierunku. Zachodnie źródła wywiadowcze wysuwały początkowo wiele teorii co do przeznaczenia tego urządzenia: mieszczenia holowanego kabla komunikacyjnego, pozoratora przeciwtorpedowego lub też napędu magnetohydrodynamicznego (MHD) bądź elektromagnetycznego (EMT). Wkrótce jednak okazało się, że gondola o wymiarach 7,8 na 2,2 metra mieści holowaną antenę sonaru pasywnego.
Stępkę pod budowę pierwszej jednostki K-524 położono w Leningradzie 7 czerwca 1976 roku, a weszła ona do służby 28 grudnia 1977 roku. Jednocześnie budowę ich rozpoczęto w zakładzie w Komsomolsku nad Amurem. W obu stoczniach powstało po 13 jednostek, z których ostatnią wodowano w 1991 roku i wprowadzono do służby w kolejnym roku. Ostatnie pięć tych okrętów zostało zbudowanych w Leningradzie według zmodyfikowanego projektu "671RTMK" (NATO: "Improved Victor III") – te jednostki jako pierwsze w marynarce radzieckiej otrzymały w pełni zintegrowany system kontroli ognia. Pierwsza z nich weszła do służby w 1987 roku.
Do końca lat 80. wiele jednostek projektu "671" zostało wyposażonych w nieakustyczne detektory śladu pozostawianego w wodzie przez okręty podwodne Koloss. Ostateczny wariant był cichszy, został wyposażony w dwie śruby działające w tandemie na tym samym wale napędowym. Okręty projektu 671RTMK przenosiły również bardziej zaawansowane uzbrojenie, w tym pociski manewrujące RPK-55 Granat (NATO: SS–N–21). Oznaczało to, że z biegiem lat projekt "671" ewoluował z oryginalnego SSKN w duży wielozadaniowy SSN
Służba operacyjna.
Pierwszoplanową rolą tych okrętów były działania przeciwpodwodne (ZOP/ASW). Według dyrektora amerykańskiego wywiadu morskiego najważniejszym zadaniem jednostek projektu "671" były operacje w zespole z radzieckimi strategicznymi okrętami rakietowymi przenoszącymi pociski SLBM. Ich celem w tych zespołach było zapewnienie, żeby okręty rakietowe nie były śledzone przez amerykańskie okręty podwodne. Wiele wspólnych rejsów okrętów strategicznych projektu "667A" w eskorcie jednostek projektu "671" ujawniło niedostatki hydroakustycznych systemów komunikacyjnych oraz niekompatybilność systemów komunikacji radiowej. Ponadto głośniejsze okręty projektu "671" ujawniały lokalizację płynących z nimi okrętów rakietowych. W konsekwencji praktyka bliskiej osłony okrętów strategicznych została zarzucona. W rzeczywistości wprowadzenie okrętów typu "Victor" jako najważniejszej konstrukcji radzieckich myśliwskich okrętów podwodnych z napędem jądrowym, oznaczało zmianę radzieckiej strategii ze zwalczania żeglugi na otwartych wodach oceanów na zwalczanie amerykańskich strategicznych okrętów rakietowych oraz lotniskowców. Najgłośniejszym incydentem związanym ze śledzeniem okrętów amerykańskich była kolizja 21 marca 1984 roku okrętu K-314 typu "Victor I" z lotniskowcem USS „Kitty Hawk” (CV-63) na Morzu Japońskim, zakończona uszkodzeniem obu jednostek.
W połowie lat 80. dyrektor amerykańskiego wywiadu morskiego zauważył, że jednostki "Victor III" często wyznaczane są do pełnienia zadań ASW w pobliżu amerykańskich brzegów. Znajduje to potwierdzenie w ujawnionych wydarzeniach. W listopadzie 1983 roku śledzący przy Wschodnim Wybrzeżu USA amerykańskie okręty B-324 zaplątał się w linę anteny sonaru holowanego przez fregatę USS „McCloy” (FF-1038) typu "Bronstein". "Victor" został następnie odholowany na Kubę w celu dokonania napraw oraz pozyskania fragmentu amerykańskiej anteny sonaru holowanego, co dla Sowietów było cenną zdobyczą wywiadowczą.
29 sierpnia 1991 roku okręty wersji projektu 671 zostały przeklasyfikowane z krążowniczych atomowych okrętów podwodnych (ros. "kriejsierskaja atomnaja podwodnaja łodka") na duże atomowe okręty podwodne (ros. "bolszaja atomnaja podwodnaja łodka") I rangi, co pociągnęło zmianę oznaczeń z litery K na B.
W 1993 roku w wewnętrznym czasopiśmie radzieckiej marynarki "Morskoj Sbornik" opublikowano rzadki raport z patrolu "Victora III". Publikacja omawiała problemy dwumiesięcznego patrolu:
Raport odnotował jednak również sukces:
Wszystkie jednostki projektu "671/Victor I" zostały wycofane ze służby od 1989 do 1996 roku. Jednostki projektu "671RT/Victor II" zostały wycofane w latach 1995–1996.
Podsumowanie.
Okręty typu "Victor" od początku projektowane były jako typowe okręty SSKN służące do zwalczania jednostek podwodnych przeciwnika. Dalszy ich rozwój ewoluował jednak w stronę bardziej uniwersalnych wielozadaniowych jednostek SSN, gdzie do ich zadań należało już nie tylko zwalczanie jednostek tej samej klasy, lecz także amerykańskich lotniskowców i innych okrętów nawodnych wchodzących w skład jego grupy uderzeniowej. Po bardzo głośnych jednostkach projektu "627A"/"November", okręty typu "Victor" stanowiły zwrot w projektowaniu jednostek tej klasy, radzieccy konstruktorzy starali się bowiem połączyć wysoką prędkość podwodną z maksymalnie możliwym wyciszeniem. Określając znaczenie konstrukcji "Victorów", dyrektor wywiadu marynarki amerykańskiej stwierdził:
Jednostki trzech wariantów projektu "671" były więc udanymi okrętami, i jako takie zainspirowały Związek Radziecki do rozwoju okrętów III generacji.

</doc>
<doc id="793613" url="https://pl.wikipedia.org/wiki?curid=793613" title="Anubias niski">
Anubias niski

Anubias niski ("Anubias barteri" var. "nana") – gatunek rośliny błotnej i wodnej z rodziny obrazkowatych. Występuje na terenach środkowo-tropikalnych Afryki (w Kamerunie). Jest najmniejszą rośliną z rodzaju "Anubias".
Zastosowanie.
Jest uprawiana w akwariach. Osiąga długość do 10 cm i lubi miejsca zacienione. Rośnie wolno. Jej sztywne liście chronią ją (jak u większości anubiasów) przed ślimakami i roślinożernymi rybami (np. złotymi rybkami). Rośnie na kamieniach lub korzeniach. Jest rośliną drogą, rzadko spotykaną w sklepach zoologicznych i bardzo cenioną w akwarystyce.

</doc>
<doc id="793617" url="https://pl.wikipedia.org/wiki?curid=793617" title="USS Reprisal (CV-35)">
USS Reprisal (CV-35)

USS "Reprisal" (CV-35) - lotniskowiec typu "Essex ", którego budowa nie została ukończona. Jego stępka została położona 1 lipca 1944 roku w New York Naval Shipyard w Nowym Jorku. 12 sierpnia 1945, kiedy budowa była ukończona w połowie, budowa została anulowana.
W 1946 roku kadłub został zwodowany, bez oficjalnej ceremonii, aby opróżnić pochylnię. Później był używany w Zatoce Chesapeake do różnych doświadczeń, zakończonych próbami z materiałami wybuchowymi. W styczniu 1949 kadłub odwiedziła inspekcja, aby sprawdzić możliwość ukończenia go. Ten plan jednak porzucono i "Reprisal" został sprzedany 2 kwietnia 1949 firmie Boston Metals Corporation z Baltimore z przeznaczeniem złomowania. W listopadzie 1949 roku został zezłomowany.
Fikcja.
Pomimo tego, że nigdy nie został ukończony, "Reprisal" wystąpił w serialu telewizyjnym JAG. Jego rolę grał jednak USS "Forrestal" (CV-59)

</doc>
<doc id="793625" url="https://pl.wikipedia.org/wiki?curid=793625" title="Pantera szara">
Pantera szara



</doc>
<doc id="793627" url="https://pl.wikipedia.org/wiki?curid=793627" title="Pojemność środowiska">
Pojemność środowiska

Pojemność środowiska – maksymalna liczebność lub zagęszczenie osobników danego gatunku, która może zajmować dane środowisko bez naruszania jego równowagi biocenotycznej. Jeśli liczebność populacji zbliża się do pojemności środowiska jej wzrost jest hamowany przez opór środowiska.
Czasem znaczenie ogranicza się do relacji człowieka ze środowiskiem. Mierzy się wtedy maksymalną ilość danego rodzaju zanieczyszczeń, jaką można wprowadzić do ekosystemu bez zachwiania jego równowagi biocenotycznej. Ilość ta zależy od zdolności do samooczyszczania.

</doc>
<doc id="793629" url="https://pl.wikipedia.org/wiki?curid=793629" title="Psie serce (serial telewizyjny)">
Psie serce (serial telewizyjny)

Psie serce – polski serial obyczajowy w formie antologii emitowany od 5 grudnia 2002 na antenie Polsatu. Został on nakręcony w dwóch seriach (seria I w 2002, seria II w 2003).
Piosenka tytułowa.
Wykonanie: Maria Pakulnis
Słowa: Tomasz Dembiński
Muzyka: Jerzy Kossacz
Fabuła.
Serial opowiada o życiu współczesnych ludzi. W każdym odcinku jest przedstawiony inny bohater. Świat jest widziany z perspektywy psa, który potrafi mówić. Jednak jego mowę mogą usłyszeć tylko telewidzowie. Serial pokazuje jak mocno oddziałuje na życie człowieka pies. Owo zwierzę jest świadkiem smutków i radości bohaterów, a także jest ich doradcą w sprawach życia i postępowania.
Obsada.
Początkowo - w pierwszym sezonie serialu - w każdym odcinku w główną postać wcielała się Maria Pakulnis, jednak podczas emisji drugiego sezonu można było ją zobaczyć zaledwie w paru odcinkach.

</doc>
<doc id="793630" url="https://pl.wikipedia.org/wiki?curid=793630" title="Józef Damse">
Józef Damse

Józef Damse (ur. 26 stycznia 1789 w Sokołowie k. Stryja, zm. 15 grudnia 1852 w Rudnie k. Warszawy) – polski kompozytor, dyrygent, śpiewak i aktor, wolnomularz.
Życiorys.
Studiował w Konserwatorium w Warszawie. Przed rokiem 1809 był aktorem w Wilnie, a w latach 1809–1812 kapelmistrzem 14 Pułku Kirasjerów Księstwa Warszawskiego. Od 1813 roku działał jako aktor komediowy i śpiewak w Kaliszu i Płocku, następnie w Teatrze Narodowym w Warszawie. Od 1820 r. współpracował z Karolem Kurpińskim. Balet "Wesele w Ojcowie", który wspólnie opracowali, był wystawiany w Warszawie (ponad 400 razy), ponadto w Petersburgu, Moskwie i Kijowie oraz wielu miastach polskich. Damse wystawiał także inne utwory sceniczne i występował w nich, czasem z córką, Teresą. W roku 1846 przeszedł na emeryturę.

</doc>
<doc id="793633" url="https://pl.wikipedia.org/wiki?curid=793633" title="Model ekonomiczny">
Model ekonomiczny

Model ekonomiczny – model dający uproszczony obraz rzeczywistości ekonomicznej (gospodarczej).
Opis.
Model ekonomiczny stosuje się, aby uzyskać uproszczony obraz rzeczywistości. Próba przedstawienia całej rzeczywistości gospodarczej jest bezcelowa i z góry skazana na niepowodzenie ze względu na nieskończoną ilość szczegółów.
Założenia upraszczające modelu ekonomicznego mogą dotyczyć każdej kwestii:
Model ekonomiczny może mieć różne formy. Można go przedstawić za pomocą słów, wykresów czy układów równań matematycznych.
Przykładem najprostszego ekonomicznego modelu matematycznego może być model popytu na dobro – popyt na dobro formula_1 zależy tylko od ceny formula_2 tego dobra. Wówczas zależność tę zapiszemy w postaci równania: formula_3 formula_4 które odczytujemy następująco "popyt jest funkcją ceny".

</doc>
<doc id="793634" url="https://pl.wikipedia.org/wiki?curid=793634" title="Buffalo Bills">
Buffalo Bills

Buffalo Bills – zawodowy zespół futbolu amerykańskiego z siedzibą w zespole miejskim Buffalo, w stanie Nowy Jork, rozgrywający swoje mecze w Orchard Park. Drużyna jest członkiem Dywizji Wschodniej konferencji AFC ligi NFL. Nazwa drużyny pochodzi od legendarnego myśliwego i showmana Buffalo Billa.
Historia.
Bills w roku 1960 jako drużyna założycielska przystąpili do ligi AFL. W roku 1970, w ramach połączenia lig, zespół stał się członkiem NFL.
W latach 1964-1965 zespół dwa razy z rzędu zdobywał mistrzostwo AFL, ale od połączenia lig nie zdobył już ligowego tytułu mistrzowskiego. Bills są także jedyną drużyną, która zdobyła 4 tytuły mistrzowskie konferencji AFC rok po roku. Nigdy jednak nie wygrała żadnego Super Bowl.
W okresie letnim zespół trenuje na terenie Saint John Fisher College w Pittsford, w stanie Nowy Jork.
Bills są obecnie jedynym zespołem grającym mecze "domowe" w stanie Nowy Jork. Zarówno New York Jets jak i New York Giants prowadzą rozgrywki nie-wyjazdowe w East Rutherford, w stanie New Jersey.

</doc>
<doc id="793637" url="https://pl.wikipedia.org/wiki?curid=793637" title="Uniklubi">
Uniklubi

Uniklubi – fiński zespół rockowy powstały w 1999 roku. Grupa początkowo nazywała się Pincenez i grała – w języku angielskim – covery piosenek swoich ulubionych zespołów. Po jakimś czasie zespół zaczął tworzyć własne piosenki w ojczystym języku – po fińsku.

</doc>
<doc id="793638" url="https://pl.wikipedia.org/wiki?curid=793638" title="Cape Leeuwin">
Cape Leeuwin

Cape Leeuwin – przylądek, będący najbardziej na południowy zachód wysuniętą częścią kontynentu australijskiego.
Na samym końcu przylądka, na wąskim granitowym półwyspie wystającym z oceanu, została zbudowana pod koniec XIX wieku latarnia Cape Leeuwin. 
Historia.
Niektóre ze źródeł podają, ze nazwę półwyspowi nadali w marcu 1622 holenderscy marynarze, którzy nazwali go "Landt van de Leeuwin", co oznacza krainę lwicy. Przylądek Leeuwin został zaznaczony na holenderskiej mapie sporządzonej przez Hessela Gerritsza w 1627 roku z informacją, że został odkryty w 1622 roku. Inne źródła podają, że nazwa pochodzi od statku Leeuwin, który dotarł do Batawii w 1622 roku. Gdy 6 grudnia 1801 roku Matthew Flinders na "HMS Investigator", rozpoczął z tego miejsca swoją podróż wokół Australii, nadał południowo-zachodniemu wierzchołkowi kontynentu nazwę Cape Leeuwin. Przylądek jest ważnym punktem orientacyjnym, ale ma złą sławę. Zanim otwarto tu w 1896 roku latarnię u wybrzeży rozbiły się 22 statki.
Przylądek Leeuwin wyznacza granicę między Oceanem Indyjskim i Oceanem Południowym. W okresie od maja do września można stąd obserwować wieloryby.

</doc>
<doc id="793639" url="https://pl.wikipedia.org/wiki?curid=793639" title="New York Jets">
New York Jets

New York Jets - zawodowy zespół futbolu amerykańskiego z siedzibą w East Rutherford w stanie New Jersey (metropolii Nowego Jorku). Drużyna jest obecnie członkiem Dywizji Wschodniej konferencji AFC ligi NFL. Jets rozgrywają swoje mecze w East Rutherford, w stanie New Jersey, na stadionie Giants Stadium, nazwanym za inną nowojorską drużyną grającą na tym obiekcie - New York Giants. W oficjalnej nomenklaturze NFL, stadion, gdy rozgrywa tam mecze drużyna Jets, nazywany jest "The Meadowlands" ("Łąki"), w nawiązaniu do barw zespołu.
Siedziba władz klubu oraz miejsce treningów mieszczą się w Hofstra University w Hempstead, na Long Island, w stanie Nowy Jork.
Drużyna powstała w roku 1960 jako New York Titans i dołączyła do ligi AFL. W roku 1963 zmieniła nazwę na obecną. W roku 1970, w ramach połączenia lig, zespół stał się członkiem NFL.
Jets stali się pierwszą drużyną AFL, która pokonała klub NFL, przed połączeniem lig - zwyciężając Baltimore Colts podczas Super Bowl III.

</doc>
<doc id="793640" url="https://pl.wikipedia.org/wiki?curid=793640" title="Squalus acanthias">
Squalus acanthias



</doc>
<doc id="793646" url="https://pl.wikipedia.org/wiki?curid=793646" title="Skały alitowe">
Skały alitowe

Skały alitowe, ality – skały zbudowane głównie z tlenków i wodorotlenków glinu. Powstały w wyniku daleko posuniętego chemicznego wietrzenia glinokrzemianów w warunkach klimatu tropikalnego lub subtropikalnego. Charakteryzują się prawie całkowitym brakiem krzemionki.
Do skał alitowych należą:

</doc>
<doc id="793650" url="https://pl.wikipedia.org/wiki?curid=793650" title="Huta Franciszka">
Huta Franciszka

Huta Franciszka (pierwotnie Fabryka Porcelany Czuday w Bykowinie S.A., od 1932 roku Bykowina Fabryka Porcelany Sp. z o.o., od 1933 roku Polska Fabryka Porcelany Spółka z o.o. Huta Franciszka Górny Śląsk, w czasie II wojny światowej: "Porzellanfabrik Franzhütte GmbH", "Porzellanfabrik Franzhütte Richard Czuday KG", od 1952 roku Bogucice Zakłady Porcelany, Zakład nr 2 – Bykowina) – fabryka porcelany w Bykowinie (obecnie dzielnica Rudy Śląskiej), która działała w latach 1929–1930 oraz 1932–1988.
Historia.
Pierwszy zakład otwarty przez Ryszarda i Józefa Czudayów nosił nazwę Elektro-Porcelana-Czudaywerke, powstał w Roździeniu w 1920 roku i produkował głównie ceramikę techniczną. W 1923 roku spółka Giesche wykupiła większość udziałów firmy (zob. Porcelana Śląska). Fabryka Porcelany Czuday w Bykowinie S.A. została założona przez Ryszarda Czudaya w 1929 roku i znajdowała się w Bykowinie na terenie wówczas opuszczonej od 25 lat huty cynku Franz. Z końcem 1930 roku została zamknięta, lecz wznowiła działalność w 1932 roku jako Bykowina Fabryka Porcelany Sp. z o.o. W początku 1933 roku, po przejęciu majątku spółki przez komunalną Kasę Oszczędności Powiatu Katowickiego, powołana została nowa firma pod nazwą Polska Fabryka Porcelany Spółka z o.o. Huta Franciszka Górny Śląsk, która produkowała porcelanę stołową i dekoracyjną.
We wrześniu 1939 fabryka została przejęta przez Urząd Powierniczy Wschód i działała pod nazwą "Porzellanfabrik Franzhütte GmbH", jednak zarządcą pozostał Ryszard Czuday, który w 1944 roku wykupił swoje niegdysiejsze przedsiębiorstwo, funkcjonowało ono od tego czasu pod nazwą Porzellanfabrik Franzhütte Richard Czuday KG. W 1945 lub 1946 roku zakład został upaństwowiony i od 1950 roku podporządkowany fabryce w Bogucicach, działał jako Bogucice Zakłady Porcelany, Zakład nr 2 – Bykowina. Fabryka została zamknięta w 1988 roku, a zabudowania wyburzono.
W Bykowinie stosowano różne warianty znaków, najbardziej znany jest napis „Huta/Fran/ciszka”, który podczas wojny przybrał niemiecką formę „Franz/hütte”.

</doc>
<doc id="793651" url="https://pl.wikipedia.org/wiki?curid=793651" title="Głębokie (miasto)">
Głębokie (miasto)

Głębokie (, "Hłybokaje"; , "Głubokoje") – miasto na Białorusi, w obwodzie witebskim, siedziba rejonu głębockiego, 80 km na południowy zachód od Połocka.
Miasto położone jest na drodze Połock – Wilno i na linii kolejowej Królewszczyzna – Woropajewo. Liczy 18 921 mieszkańców (2016). W jego granicach leżą dwa jeziora: Kahalne i Wielkie.
Historia.
Wielkie Księstwo Litewskie.
Pierwsze wzmianki w źródłach historycznych na temat Głębokiego pochodzą z 1414 r. i tę datę uznaje się za czas założenia miejscowości. W 1514 r. Głębokie pojawia się w Metryce Wielkiego Księstwa Litewskiego jako dwór i centrum majątku Zenowiczów.
Część północna należała do Korsaków, południowa do Zenowiczów. Naturalną granicę osady wyznaczała rzeczka Bereźwica (Brzozówka), stanowiąca także granicę województwa połockiego, do którego należało Głębokie. Dobra Zenowiczów leżały na obszarze przygranicznym, stanowiąc ważny przyczółek w walce o Inflanty. Zostały spustoszone przez wojska moskiewskie w 1562 r., gdy Iwan Groźny zaatakował Litwę.
W okresie Rzeczypospolitej Obojga Narodów przez Głębokie przechodził ważny szlak handlowy Wilno – Połock. Walory strategiczne i ekonomiczne miasteczka sprawiły, że w 1563 r. zajął je Iwan Groźny, który wypędził dotychczasowych właścicieli i wpisał je do tzw. "Piescowoj Knigi", czyli rejestru dóbr podległych bezpośrednio carowi. Władca Moskwy zaproponował nawet królowi Zygmuntowi Augustowi zmianę granic, które miałyby przebiec wzdłuż Bereźwicy, Dzisny i Dźwiny.
Miasto zostało odbite przez Stefana Batorego, co usankcjonował w 1582 r. rozejm w Jamie Zapolskim. Głębokie powróciło do swych właścicieli. Część południowa należała wówczas do kasztelana smoleńskiego Jerzego Mikołajewicza Zenowicza, który pod wpływem Mikołaja Czarnego Radziwiłła przeszedł na kalwinizm. Jego syn, wojewoda brzeski Krzysztof Zenowicz ufundował w Głębokiem zbór, który podobnie jak dwór, nie przetrwał do naszych czasów. Później Zenowiczowie powrócili do katolicyzmu. Pod koniec XVI w. następny właściciel Głębokiego Mikołaj Bogusław Zenowicz wystawił kościół katolicki pod wezwaniem św. Michała, który został doszczętnie zniszczony w czasie najazdu moskiewskiego w 1654 roku. Po śmierci Mikołaja w 1621 r. dobra głębockie otrzymała jego córka Anna Zofia, która poślubiła kasztelana wileńskiego Albrychta Władysława Radziwiłła. Po śmierci Anny i jej męża południowa część Głębokiego znalazła się w rękach Radziwiłłów.
Północna część Głębokiego pod koniec XVI w. należała do Eliasza Korsaka, a następnie do Józefa Korsaka, który jako starosta mścisławski w 1628 r. ufundował kościół katolicki (późniejszy parafialny). W 1639 r. Józef Korsak został wojewodą mścisławskim; z tej okazji ufundował drugi kościół wraz z klasztorem karmelitów bosych. Po jego śmierci w 1643 r. karmelici stali się właścicielami północnej części dóbr głębockich.
W 1654 r. Głębokie najechały wojska moskiewskie. 2 sierpnia tego roku miasteczko zdobyły wojska Wasyla Szeremietiewa, zamek został spalony, a dowodzący obroną Piotr Biegański dostał się do niewoli. Głębokie zostało zamienione na fortecę. W rękach Moskwy pozostawało aż do 6 listopada 1661 r., gdy wojska Stefana Czarnieckiego rozbiły pod pobliskimi Kuszlikami wojska Chowańskiego, odrzucając go aż pod Połock. Jeszcze w XIX w. w całej okolicy znajdowano „kościotrupy i halabardy”. Ucierpiała wówczas zabudowa; w części karmelitów spalił się kościół parafialny, w części Radziwiłłów – kościół św. Michała. Po bitwie dla ochrony pogranicza litewsko-moskiewskiego rozlokowano tu chorągiew węgierską. W 1667 r. mieszczanie głęboccy napadli na rozkwaterowane wojska. Prawdopodobnie to karmelici podżegli tłum, a przyczyną była uciążliwość węgierskiej „ochrony”. Sprawę rozwiązał rozejm z Moskwą, zawarty w Andruszowie w 1667 roku.
Podczas Wielkiej Wojny Północnej, w 1700 r. spaliła się część radziwiłłowska miasta, a 500 mieszczan utraciło domostwa. Poprawa sytuacji nastąpiła z początkiem XVIII wieku. Miasto znów stało się ważnym ośrodkiem handlowym, rozwijanym tym razem przez napływową ludność żydowską. Zmieniły się kierunki handlu – miejsce Wilna i Połocka zajął Królewiec. Rozwijały się karczmy. Pod koniec XVIII w. w Głębokiem mieszkało 3 tys. osób, a w samej części radziwiłłowskiej – 785 Żydów. Nastąpił też renesans edukacji. W 1775 r. dyrektorem szkoły parafialnej został Józef Augustynowicz, który wprowadził reformy Komisji Edukacji Narodowej.
Miasto magnackie położone było w końcu XVIII wieku w powiecie oszmiańskim województwa wileńskiego.
Zabór rosyjski.
W wyniku II rozbioru Polski w 1793 r. Głębokie znalazło się w zaborze rosyjskim. W czasie insurekcji kościuszkowskiej w 1794 r., w miasteczku wybuchły zamieszki, zdławione przez Rosjan. W 1812 r. przeszła tędy Wielka Armia, idąca na Moskwę. Od 18 lipca, przez kilka dni w klasztorze karmelitańskim mieszkał Napoleon Bonaparte ze swoim sztabem.
Ostatnim właścicielem części południowej z dynastii Radziwiłłów był książę Dominik Radziwiłł, ordynat nieświeski. Po jego śmierci u boku Napoleona pod Hanau w 1813 r. dobra radziwiłłowskie powinny przejść w ręce córki Stefanii, jednak władze rosyjskie przekazały je pruskiej linii rodu. Doszło do procesu, ostatecznie korzystnego dla Stefanii Radziwiłłówny. Po jej śmierci dobra stały się własnością Wittgensteinów.
W 1881 r. nadal widoczna była „dwoistość” Głębokiego. Pisano, że „składa się jakby z dwóch nierównej wielkości miasteczek, przedzielonych rzeczką, wpadającą do jeziora”. Posiadało wówczas stację pocztową na trakcie Wilejka – Dzisna, jednostkę policji, zarząd gminy włościańskiej, szkółkę wiejską, młyny, browary, gorzelnię. Poza kościołem św. Trójcy były tu dwie cerkwie prawosławne (murowana parafialna i drewniana filialna) oraz „kilka” żydowskich domów modlitwy. Na początku XX w. petersburski słownik Brokhausa i Efrona precyzował liczbę tych domów modlitwy na 6; oprócz nich istniała też synagoga.
Na początku XX w. miasteczko miało nadal charakter przede wszystkim rzemieślniczo-handlowy. Liczyło około 7 tys. mieszkańców, z czego 2/3 stanowili Żydzi. W 1906 r. powstało Towarzystwo Dobroczynności, które otoczyło opieką dom starców oraz starało się reaktywować szkolnictwo. W czasie I wojny światowej zorganizowało kursy dla nauczycieli ludowych, mających uczyć po polsku w okolicznych szkołach początkowych. Do 1918 r. udało się uruchomić 18 takich placówek. W okresie 1915–1918 Głębokie znajdowało się w obszarze przyfrontowym. W 1916 r. Niemcy wybudowali kolejkę wąskotorową do stacji Królewszczyzna. W 1917 roku w wyniku zniszczeń wojennych w mieście przetrwało jedynie 111 domów. W lutym 1918 roku Głębokie zajęły wojska Cesarstwa Niemieckiego.
II Rzeczpospolita.
25 marca 1918 roku Głębokie ogłoszono częścią Białoruskiej Republiki Ludowej. W grudniu 1918 roku miasto zostało zajęte przez bolszewików, a 1 stycznia 1919 roku na mocy uchwały I Zjazdu Komunistycznej Partii Białorusi weszło w skład Białoruskiej SRR. 21 sierpnia 1919 roku Głębokie zostało zajęte przez front Litewsko-Białoruski Wojska Polskiego. Na podstawie rozporządzenia Komisarza Generalnego Ziem Wschodnich z 24 października władze powiatu dziśnieńskiego przeniesiono tymczasowo z Dzisny do Głębokiego.
Między 4 a 13 czerwca 1920 r. oddziały dowodzonej przez gen. Kazimierza Sosnkowskiego Armii Rezerwowej zadały ciężkie straty prawemu skrzydłu sowieckiej XV armii, odrzucając je za rzekę Autę. 5 lipca 1920 w pobliżu miasta miała miejsce kolejna bitwa, w której po obu stronach poległo 1,5 tys. żołnierzy. W wyniku ofensywy Tuchaczewskiego miasto przeszło w ręce bolszewików. W październiku 1920 Polacy ostatecznie odzyskali miejscowość. W 1921 r. traktat ryski oficjalnie potwierdził przynależność Głębokiego do II Rzeczypospolitej. Miejscowość otrzymała status miasta i stała się centrum administracyjnym powiatu dziśnieńskiego oraz siedzibą gminy Głębokie, od 19 lutego 1921 w składzie województwa nowogródzkiego, następnie od 13 kwietnia 1922 Ziemi Wileńskiej i wreszcie od 20 stycznia 1926 – województwa wileńskiego. 10 listopada 1933 w granice miasta włączono kolonię Gliniszcza i majątek Głębokie.
Według Powszechnego Spisu Ludności z 1921 roku zamieszkiwało tu 4 514 osób, 709 było wyznania rzymskokatolickiego, 894 prawosławnego, 3 ewangelickiego, 13 staroobrzędowego, 2 844 mojżeszowego, 51 mahometańskiego. Jednocześnie 2 220 mieszkańców zadeklarowało polską przynależność narodową, 819 białoruską, 1 418 żydowską, 33 tatarską, 21 rosyjską, 1 litewską, 1 estońską i 1 ukraińską. Było tu 661 budynków mieszkalnych. W 1921, Głębokie zamieszkiwało 2844 Żydów, co stanowiło 63% jego mieszkańców. W 1931 w 1 081 domach zamieszkiwało 7 361 osób.
Tuż przed wybuchem II wojny światowej Głębokie liczyło 9,7 tys. mieszkańców, działał zakład cukierniczy, garbarnia, młyn, administracja powiatu, poczta, gimnazjum polskie, prywatne sklepy i składy towarów. W każdy czwartek odbywał się targ, a także czterokrotnie w ciągu roku – kiermasze. W Berezweczu k. Głębokiego stacjonował pułk KOP i placówka wywiadowcza KOP nr 3.
17 września 1939 w wyniku agresji ZSRR na Polskę miasteczko zostało zajęte przez Armię Czerwoną.
II wojna światowa.
Wkrótce po wkroczeniu wojsk sowieckich, 2 listopada 1939, Głębokie zostało włączone w skład Białoruskiej SRR. 4 grudnia 1939 miejscowość znalazła się na obszarze nowo utworzonego obwodu wilejskiego. 15 stycznia 1940 roku została centrum administracyjnym rejonu głębockiego.
W czasie ewakuacji więźniów z Berezwecza do Witebska, w czerwcu 1941 NKWD zamordowało od kilkuset do kilku tysięcy więźniów. Większość więźniów (najwięcej Polaków) zamordowano w Mikołajewie nad Dźwiną koło Ułły. Dwaj oficerowie odpowiedzialni za egzekucję 714 więźniów zostali skazani na śmierć we wrześniu 1941, a trzy osoby na 10 lat obozu.
2 lipca 1941 r. miasto zostało zajęte przez Niemców, którzy ulokowali tutaj stolicę dystryktu Komisariatu Rzeszy Wschód. Z tego powodu w miasteczku rozlokował się garnizon, były też magazyny wojskowe. Pomimo dużych trudności w funkcjonowaniu struktur państwa podziemnego, na terenie miasteczka działali członkowie organizacji sabotażowo-dywersyjnej „Wachlarz”.
We wrześniu 1941 Niemcy utworzyli getto. Podczas jego likwidowania w lipcu 1943 roku wybuchło w getcie antyhitlerowskie powstanie zbrojne. Żydzi głęboccy zostali wymordowani przez Niemców w pobliskim Berezweczu.
3 lipca 1944 r. do miasta wkroczyła Armia Czerwona.
Obecnie.
Na miejscowym cmentarzu katolickim zachowały się groby rodziców Tadeusza Dołęgi-Mostowicza, ojca Stefana i matki Stanisławy z Potopowiczów. W 1998 roku na tylnej ścianie budynku, w pobliżu którego znajdował się dom Mostowiczów, wmurowano dwujęzyczną tablicę upamiętniającą pisarza.
W 2008 r. na domu przy ul. Gorkiego umieszczono tablicę upamiętniającą urodzonego w Głębokiem Klaudiusza Duż-Duszewskiego.
W lipcu 2009 roku na terenie prawosławnego soboru Narodzenia Najświętszej Bogurodzicy w trakcie prac porządkowych wierni znaleźli szczątki Polaków. Przeprowadzono postępowanie sprawdzające, a kości zostały zasypane, oficjalnie z powodu odoru. Według Prokuratora Rejonowego w Głębokiem szczątki pochodzą z okresu okupacji niemieckiej. Historycy uważają, że prawdopodobnie pochowano tu ofiary NKWD z lat 1940–1941. Wskazują na to m.in. znalezione łuski z rewolweru Nagant, będącego na wyposażeniu sowieckich organów bezpieczeństwa.
W okresie sowieckim na dawnym Placu Kościuszki wybudowano budynek Rejonowego Komitetu Wykonawczego, a na dawnym placu 3 Maja (ob. placu 17 września) wzniesiono pomnik Włodzimierza Lenina. 2 września 2012 roku podczas obchodów święta piśmiennictwa i druku, na placu 17 września odsłonięto 8 pomników upamiętniających znanych ludzi pochodzących z tych stron. Są wśród nich Józef Korsak, Wacław Łastowski, Ignacy Bujnicki, Józef Drozdowicz, Eliezer ben Jehuda, Aleś Dubrowicz, Paweł Suchoj i Piotr Kozłow. Pomniki sfinansowało ministerstwo kultury Białorusi. W 2014 roku na tym placu odsłonięto pomnik Jezusa i Samarytanki. W dniach 4–5 lipca 2014 roku obchodzono 600-lecie istnienia miasta. Na placu 17 września odsłonięto popiersie Jerzego Sobolewskiego, białoruskiego profesora, założyciela białoruskiej szkoły geotechniki. Na uroczystości zostali zaproszeni potomkowie rodu Korsaków.
Konstruktora lotniczego Pawła Suchoja upamiętniają w mieście dwa samoloty: myśliwiec SU-17M znajdujący się przy skrzyżowaniu dróg R3 i R45 oraz bombowiec Su-24 znajdujący się nad jeziorem Kahalnym, na wzgórzu Kapitanicha, przy Szkole Średniej nr 1 im. Pawła Suchoja. W szkole tej mieści się muzeum patrona.
W parku zwycięstwa znajduje się pomnik radzieckich żołnierzy poległych podczas II wojny światowej oraz pomnik 5 mieszkańców poległych podczas radzieckiej interwencji w Afganistanie. Z okazji 100-lecia Sił Zbrojnych Białorusi w parku umieszczono sprzęt wojskowy, m.in. samolot myśliwski Su-27P, bojowy wóz piechoty BMP-1P, bojowy wóz piechoty BMD-1, transporter opancerzony BTR-60 i czołg T-72. Ponadto w parku znajdują się popiersia poetów: Puszkina, Jesienina, Kołasa i Bogdanowicza. Umieszczono tam również popiersie Bolesława Łapyra, agronoma powiatu dziśnieńskiego w latach 30. XX w., naczelnika powiatu głębockiego w okresie okupacji niemieckiej.
Herb i flaga.
Herb i flaga Głębokiego zostały ustanowione 20 stycznia 2006 ukazem prezydenta Białorusi nr 36.
Religia.
Cerkiew prawosławna.
W mieście działa parafia pw. Narodzenia Najświętszej Bogurodzicy, należąca do dekanatu głębockiego eparchii połockiej i głębockiej Egzarchatu Białoruskiego Patriarchatu Moskiewskiego. Jest największą pod względem liczby wiernych parafią w eparchii. Świątynią parafialną jest sobór konkatedralny pw. Narodzenia Najświętszej Bogurodzicy.
W dzielnicy Berezwecz znajduje się żeński monaster św. Michała Archanioła.
Kościół rzymskokatolicki.
Parafia.
W 1628 roku powstała rzymskokatolicka parafia w Głębokiem. Pierwszy drewniany kościół ufundował Józef Korsak. Parafia liczy około 6000 wiernych.
Kościół protestancki.
Świątynię parafii protestanckiej wzniesiono w latach 90. XX w.

</doc>
<doc id="793655" url="https://pl.wikipedia.org/wiki?curid=793655" title="Jezioro Domaniowskie">
Jezioro Domaniowskie

Zalew Domaniowski – sztuczny zbiornik wodny zlokalizowany w dolinie Radomki w województwie mazowieckim, w powiecie przysuskim, na terenie gminy Wieniawa. Powstał w latach 1996-2000 w wyniku spiętrzenia wody zaporą betonowo-ziemną zbudowaną w miejscu przewężenia doliny na 64 kilometrze biegu rzeki (km 64+800) w rejonie Wólki Domaniowskiej i Brudnowa (lewy) oraz Głogowa i Kalenia (prawy brzeg). W rejonie tym rzeka przyjmuje swoje główne dopływy i równocześnie wkracza w swym biegu w pradolinę Stadiału Radomki. Powierzchnia zlewni w tym przekroju wynosi ok. 350 km².
Dane zbiornika.
Przy maksymalnym poziomie spiętrzenia 160,00 m n.p.m. zbiornik mieści 11,5 mln m³ wody zgromadzonych na powierzchni 7,5 km². Długość zalewu wynosi 5 km, szerokość od 0,5 km w rejonie zapory do 2,5 km w jego części środkowej, a średnia głębokość – 2,5 m. Pojemność użyteczna zbiornika równa jest 6,2 mln m³.
Rola zbiornika.
Wybudowany zbiornik odgrywa znaczącą rolę w gospodarce regionu. Do jego funkcji należą: zasilanie wodą w okresach suszy, wykorzystanie spiętrzenia dla celów energetycznych, prowadzenie zorganizowanej gospodarki rybackiej, rozwój turystyki i rekreacji.
Zbiornik stał się miejscem bytowania wielu gatunków ptaków, w tym wodno-błotnych, do tej pory mających swe ostoje na stawach rybnych rozrzuconych wzdłuż Radomki i jej dopływów.
Zagospodarowanie turystyczne.
Na brzegach zbiornika urządzane jest kąpielisko letnie jako miejsce wypoczynku. Zalew nie ma charakteru rekreacyjnego (brak infrastruktury), tylko retencyjny. Przez pierwszych kilka lat dojazd umożliwiała publiczna komunikacja autobusowa (MPK Radom, linia C, po 2004 r. jako linia komercyjna, tylko w weekendy w okresie wakacji). Obecnie dojazd zapewnia prywatna linia O.
Akwen otacza 19 szlaków rowerowych długości 220 km prowadzących przez gminy należące do Lokalnej Grupy Działania „Razem dla Radomki”: Jedlińsk, Zakrzew, Wolanów, Wieniawa, Przysucha i Przytyk. Osią sieci jest trasa Jedlińsk – Przytyk – Domaniów – Przysucha, do której dochodzą boczne szlaki.

</doc>
<doc id="793659" url="https://pl.wikipedia.org/wiki?curid=793659" title="Łukasz Mostowiak">
Łukasz Mostowiak



</doc>
<doc id="793660" url="https://pl.wikipedia.org/wiki?curid=793660" title="Kalwaria Krzeszowska">
Kalwaria Krzeszowska

Kalwaria Krzeszowska − założenie kalwaryjne składające się z 16 kaplic z 32 stacjami w Krzeszowie. Cała droga krzyżowa ma ponad 5 km długości. Rozpoczyna się i kończy w zespole klasztornym. W odróżnieniu od innych kalwarii stacje drogi krzyżowej rozproszone są nie na wzgórzu lecz na płaskim terenie pośród pól i lasów. Budowę kalwarii rozpoczęto za opata cystersów krzeszowskich Bernarda Rosy w latach 1672−1678. Pierwotnie drewniane kaplice w latach 1703−1721 zastąpiono murowanymi (za opata Dominika Geyera).
W Sudetach tylko Kalwaria Wambierzycka jest większa.

</doc>
<doc id="793662" url="https://pl.wikipedia.org/wiki?curid=793662" title="Stare Prusy">
Stare Prusy



</doc>
<doc id="793665" url="https://pl.wikipedia.org/wiki?curid=793665" title="Hamada Jambay">
Hamada Jambay

Hamada Jambay (ur. 25 kwietnia 1975 w Iconi na Komorach) piłkarz francuski pochodzenia malgaskiego grający na pozycji środkowego obrońcy.
Kariera klubowa.
Jambay urodził się na Komorach. Jeszcze jako nastolatek wyemigrował do Francji i zamieszkał w Marsylii. Tam trafił do szkółki piłkarskiej Olympique Marsylia i w tym też klubie 21 maja 1994 zadebiutował w Ligue 1 zwycięskim 3:2 wyjazdowym meczem z RC Lens. Był to jego jedyny mecz w tamtym sezonie, a Olympique za korupcję zostało zdegradowane do drugiej ligi. Na drugim froncie Jambay stał się podstawowym zawodnikiem klubu i w sezonie 1994/1995 zajął z OM pierwsze miejsce w lidze (Marsylia karnie nie weszła do Ligue 1). W sezonie 1995/1996 rozegrał w barwach Olympique 31 meczów i swoją dobrą postawą w obronie walnie przyczynił się do awansu po 2 latach karencji do Ligue 1. W sezonie 1996/1997 strzelił 3 gole w lidze, a z klubem z Marsylii zajął 11. miejsce w lidze. Rok później awansował z Marsylią do Pucharu UEFA, gdyż jego klub zakończył rozgrywki na 4. pozycji. W sezonie 1998/1999 stracił miejsce w składzie, a na środku obrony OM grali tak znani piłkarze jak Laurent Blanc, Cyril Domoraud czy Patrick Blondeau, w związku z czym Hamada zagrał tylko w 3 ligowych meczach.
Latem 1999 Jambay zmienił klub i przeniósł się do Toulouse FC. W drugiej lidze francuskiej zagrał w 28 meczach i przyczynił się do awansu do drużyny o klasę wyżej. W Ligue 1 w barwach Toulouse dobrze spisywał się tylko przez rundę jesienną, a na wiosnę odniósł kontuzję i łącznie przez cały sezon tylko 15 razy pojawił się na boisku. Z klubem z Tuluzy zajął 16. miejsce, co równało się z degradacją do Ligue 2.
W 2001 roku Jambay nadal leczył kontuzję i rozwiązał jednocześnie swój kontrakt z Toulouse. Do futbolu wrócił dopiero latem 2002 zostając zawodnikiem CS Sedan. W Sedan wywalczył miejsce w podstawowej jedenastce i zagrał w 24 ligowych meczach, jednak klub ten zajmując przedostatnie miejsce spadł do drugiej ligi. W sezonie 2003/2004 z Sedanem zajął 5. miejsce, a w 2004/2005 6. miejsce. W sezonie 2005/2006 rozegrał 31 meczów i wywalczył z klubem awans do Ligue, jednak po sezonie dość niespodziewanie zakończył piłkarską karierę w wieku 31 lat.
Kariera reprezentacyjna.
W 2002 roku Jambay zadebiutował w reprezentacji swoich przodków, czyli reprezentacji Madagaskaru. W barwach Madagaskaru brał między innymi udział w kwalifikacjach do Mistrzostw Świata w Niemczech.

</doc>
<doc id="793667" url="https://pl.wikipedia.org/wiki?curid=793667" title="Kara kościelna">
Kara kościelna

Kara kościelna (kara kanoniczna) – sankcja wymierzana za popełniony czyn, będący przestępstwem na podstawie wewnętrznego prawa Kościoła.
Kary w Kościele katolickim.
Podstawę do ich wymierzania stanowi Kodeks prawa kanonicznego w księdze VI "Sankcje w Kościele" (kan. 1311 - 1399).
Wyróżnia się kary:

</doc>
<doc id="793668" url="https://pl.wikipedia.org/wiki?curid=793668" title="Czuchów (Zabłocie)">
Czuchów (Zabłocie)

Czuchów – część wsi Zabłocie w Polsce, położona w województwie śląskim, w powiecie cieszyńskim, w gminie Strumień. Mieścił się tu przystanek kolejowy.
W latach 1975–1998 Czuchów położony był w województwie bielskim.

</doc>
<doc id="793681" url="https://pl.wikipedia.org/wiki?curid=793681" title="Międzyrzecka Muza">
Międzyrzecka Muza

Międzyrzecka Muza – nagroda ustanowiona przez Radę Miasta Międzyrzec Podlaski za wybitne osiągnięcia dla twórców i działaczy kultury reprezentujących instytucje, organizacje i stowarzyszenia działające na terenie miasta Międzyrzec Podlaski.

</doc>
<doc id="793684" url="https://pl.wikipedia.org/wiki?curid=793684" title="Karta cyrkulacyjna">
Karta cyrkulacyjna

Karta cyrkulacyjna (niem. "Verkehrskarte") - dokument wydawany w okresie międzywojennym, na terenie poplebiscytowym, na Górnym Śląsku, po obu stronach granicy, na zasadzie wzajemności, umożliwiający swobodne przekraczanie granicy mieszkańcom tych terenów.

</doc>
<doc id="793687" url="https://pl.wikipedia.org/wiki?curid=793687" title="Franciszek Postawka">
Franciszek Postawka

Franciszek Antoni Postawka (ur. 21 stycznia 1922 w Odonowie, zm. 28 grudnia 1985) – polski kierowca i pilot rajdowy, rajdowy mistrz Polski.
Życiorys.
Franciszek Postawka urodził się 21 stycznia 1922 roku w Odonowie (obecnie powiat Kazimierza Wielka), jako najmłodsze, piąte dziecko Bronisława Postawki von Löwenstern, właściciela majątku Odonów i cegielni „Lew”, prezesa Związku Ziemian powiatu pińczowskiego oraz Janiny Kuester, córki dyrektora cukrowni „Łubna” w Kazimierzy Wielkiej (własność Leona Łubieńskiego).
W latach 1929–1931 uczęszczał razem z siostrą Marią do szkoły podstawowej w Dworku Cisowym, szkole założonej i prowadzonej przez harcmistrzynię Olgę z Drahonowskich Małkowską. Do gimnazjum początkowo uczęszczał w zakładzie Ojców Pijarów w Krakowie, a następnie w Busku. Przez krótki czas chodził też do znanego gimnazjum w Rydzynie. W 1938 roku ukończył szkołę szybowcową. Wybuch wojny w roku 1939 przerwał mu naukę, maturę zdał już jako ekstern po wojnie.
Należący do pokolenia Kolumbów w czasie okupacji mieszkał w rodzinnym dworze Odonowie na Kielecczyźnie, gdzie przebywały też rodziny wysiedlone – m.in. z poznańskiego Bronisławowie Świderscy (ziemianie), rodzina Stasiaków (matka z 3 dzieci, ojciec ich został rozstrzelany przez Niemców w Poznaniu), rodzina Tondosów. Postawka, pod pseudonimem "Ster" był podporucznikiem Armii Krajowej z przydziałem do Łączności 106 Dywizji Piechoty AK, pod dowództwem kapitana ps. "Zawierucha". Brał udział w walkach o Skalbmierz przed niemiecko-ukraińską kompanią karną w 1944 roku. Janina Postawka wraz z dziećmi Franciszkiem i Zofią wzywani byli do Miechowa i zmuszani pod groźbą zesłania do Auschwitz do podpisania niemieckiej volkslisty. Wszyscy troje odmówili i skończyło się na pogróżkach niemieckich. Jego najstarszy brat Stanisław Postawka został zamordowany przez Niemców w 1941 roku w szpitalu w Gostyninie, drugi brat, Leon, zamordowany przez Rosjan w Katyniu.
W roku 1947 ożenił się z Jadwigą Marią Koperską, córką znanego krakowskiego aptekarza Józefa Koperskiego i rok później urodził mu się syn Marek Leon. Po zagrabieniu majątku przez władze komunistyczne zamieszkał w Krakowie, gdzie zarabiał najpierw jako kierowca autobusów MPK, później jako taksówkarz, a następnie zawiązał spółkę z Sobiesławem Zasadą. Za tzw. „przestępstwa gospodarcze” został zabrany z ulicy i osadzony w więzieniu Montelupich w Krakowie. W tym czasie opuściła go żona. Na skutek starań siostry Zofii, bez oskarżenia i rozprawy, został po 9 miesiącach zwolniony z więzienia i przeniósł się do Warszawy.
Równocześnie, od razu po wojnie, wraz z podjęciem działalności zawodowej, związał się ze sportem samochodowym. W 1946 roku startował we wrocławskim Rajdzie Pokoju, później w rajdzie Ziem Odzyskanych, remontując i montując z ocalałych części pojazdy wyczynowe. Od początku uzyskiwał czołowe lokaty, a mierzył się z mistrzami tej klasy co Witold Rychter czy Jan Ripper. Ze sportem samochodowym związany był przez całe życie: najpierw jako kierowca – w latach 50. i 60. kilkakrotnie był Rajdowym Samochodowym Mistrzem Polski, później jako pilot (m.in. Sobiesława Zasady, którego był pierwszym nauczycielem i zachęcił go do uprawiania tego sportu). Jako kierowca fabryczny FSO startował w rajdzie Monte Carlo, następnie był też kierowcą fabrycznym Volvo. Franciszek Postawka brał również udział w udanym biciu rekordu w jeździe długodystansowej na „Polskim Fiacie”, służył także serwisem i radą Sobiesławowi Zasadzie podczas jego startów w eliminacjach do Rajdowych Samochodowych Mistrzostw Europy. Uczestniczył w rajdach "Żubrów", niemal „etatowo” je wygrywając.
W roku 1964 ożenił się po raz drugi – z Alicją Krzywicką, córką Ryszarda Jamontt-Krzywickiego, adiutanta dowódców AK w czasie wojny. Wspólnie z żoną przeprowadzili się pod Warszawę do Konstancina, gdzie prowadzili warsztat rzemieślniczy, a później otworzyli zakład sitodruku.
W czasie stanu wojennego wykorzystując możliwości sitodruku drukowali wiele wydawnictw II obiegu, m.in. wspólnie z Jackiem Fedorowiczem pierwsi wydali komiks "Solidarność – 500 dni".
Franciszek Postawka posiadał dużą wiedzę techniczną, która służyła mu w pracy zawodowej, a także w sporcie samochodowym. Pasjonował się fotografią, ale był przede wszystkim wszechstronnie utalentowanym sportowcem: uprawiał jazdę na nartach śniegowych i wodnych, sport motorowodny, miał stopień sternika jachtowego, był miłośnikiem lotnictwa – latał na szybowcach, a tuż przed śmiercią skarżył się na brak czasu, który nie pozwalał mu na budowę wymarzonej lotni. Podczas wizyty Jana Pawła II w Polsce w roku 1983 chcąc być blisko tego wydarzenia zaangażował się jako kurier-motocyklista przewożąc do Warszawy kasety dla potrzeb telewizji amerykańskiej.
Zmarł nagle 28 grudnia 1985 roku na zawał serca.

</doc>
<doc id="793688" url="https://pl.wikipedia.org/wiki?curid=793688" title="Jewhen Hrebinka">
Jewhen Hrebinka

Jewhen Pawłowycz Hrebinka, ukr. Євген Павлович Гребінка; Jewgienij Pawłowicz Grebionka, Евгений Павлович Гребёнка (ur. 2 lutego 1812 w chutorze na Połtawszczyźnie, zm. 15 grudnia 1848 w Petersburgu) – ukraiński poeta, bajkopisarz, beletrysta, wydawca i społecznik. Tworzył w języku ukraińskim i rosyjskim.
Autor jednego z najbardziej znanych romansów rosyjskich "„Oczy czarne”" (ros. „Чёрные очи”), napisanego w roku 1843.
Urodził się w rodzinie rotmistrza sztabowego. Podstawową edukację zdobył w domu. W latach 1825–1831 uczył się w niżeńskim gimnazjum nauk wyższych, tam też napisał swoje pierwsze wiersze. Od 1829 r. pracował nad przekładem na ukraiński poematu "Połtawa" Puszkina. W 1831 r. po raz pierwszy w „Ukraińskim Almanachu” opublikowano jego wiersz – "Rogdajew pir" ("Рогдaeв пир"). We wrześniu tego roku został wcielony do VIII Małoruskiego Pułku rezerwowego, którego zadaniem było tłumienie polskiego powstania listopadowego. Jednak nim wysłano oddział na ziemie polskie, powstanie upadło.
W 1834 r. po opuszczeniu armii Hrebinka wyjechał do Sankt Petersburga, a wiosną tego roku opublikowano zbiór jego bajek "Małorossijskije prikazki" ("Малороссийские приказки"). W czerwcu 1835 r. Iwan Soszenko poznał Hrebinkę z Tarasem Szewczenką, któremu 5 lat później Hrebinka pomógł wydać drukiem zbiór wierszy "Kobziarz" ("Кобзар"). W 1837 r. Hrebinka otrzymał posadę nauczyciela języka rosyjskiego w pułku dworskim. Zaangażował się również w ideę wydania ukraińskich wierszy drukiem jako dodatku do czasopisma „Otieczestwiennyje Zapiski” („Отечественные Записки”). Otrzymawszy od redakcji odmowę, zebrane utwory opublikował w 1841 r. w zbiorze "Łastiwka" ("Ластiвка"). Ta sama gazeta zaproponowała mu jeszcze w tym samym roku publikację jego powieści "Zapiski studienta" ("Записки студента"), a periodyk „Utrienniej zarie” („Утреннeй заре”) wydrukował kolejną powieść – "Kulik" ("Кулик"). Następne powieści "Sienia" ("Сеня"), "Czajkowskij" ("Чайковский") i "Doktor" ("Доктор") ukazywały się w l. 1842, 1843 i 1844.
Krótko po wydaniu tej ostatniej Hrebinka po powrocie z podróży na Ukrainę ożenił się z Marią Rostenberg. Słynął ze swojej działalności społecznej – w 1847 roku we wsi Rudce na rodzimej Połtawszczyźnie ufundował parafialną szkołę dla wiejskich dzieci. Przed śmiercią opublikował jeszcze szkic "Pietierburgskaja storona" ("Петергбурская сторона", 1845) i powieści: "Zaborow" ("Заборов", 1847) oraz "Prikluczenija siniej assignacii" ("Приключения синей ассигнации", 1847). Dziełem jego życia były jednak zbiory pisanych prozą utworów, które zaczął publikować w 1846 r. i do końca 1848 r. wydał 8 tomów. Po śmierci Hrebinki jego ciało przewieziono i pochowano w chutorze, z którego pochodził.
Ulubionym gatunkiem Hrebinki była bajka, która na Naddnieprzu od wieków miała bogatą tradycję, a nawrót jej popularności przypadł na XVIII w. Dzięki twórczości Skoworody i Kryłowa, Hrebinka inspirował się zdobyczami poprzedników, nadał swoim bajkom jednak szerszy kontekst, zawierając w nich realia i mentalność prostych ludzi. Dzięki temu bajki Hrebinki można traktować jako źródło wiedzy o ówczesnych realiach, np. traktowaniu przez władze carskie ludności ukraińskiej. Głównym bohaterem jest na ogół prosty wieśniak, zmuszony przeciwstawić się bogatemu i chciwemu panu. Większość bajek Hrebinki odwołuje się do tradycji i ludowości, do motywów narodowych. Dzięki temu obrazy w nich zawarte były zrozumiałe nawet dla słabo wykształconych odbiorców.

</doc>
<doc id="793691" url="https://pl.wikipedia.org/wiki?curid=793691" title="Bitwa pod Iławą Pruską">
Bitwa pod Iławą Pruską



</doc>
<doc id="793692" url="https://pl.wikipedia.org/wiki?curid=793692" title="Nowy Świat (Bąków)">
Nowy Świat (Bąków)

Nowy Świat – część wsi Bąków w Polsce, położona w województwie śląskim, w powiecie cieszyńskim, w gminie Strumień, 
W latach 1975–1998 Nowy Świat położony był w województwie bielskim.

</doc>
<doc id="793694" url="https://pl.wikipedia.org/wiki?curid=793694" title="Stary Mietel">
Stary Mietel



</doc>
<doc id="793699" url="https://pl.wikipedia.org/wiki?curid=793699" title="Marija Matios">
Marija Matios

Marija Wasyliwna Matios, (ur. 19 grudnia 1959 w Roztokach, w obwodzie czerniowieckim) – ukraińska pisarka i poetka, posłanka do Rady Najwyższej. Nazywana „wielką damą ukraińskiej literatury”.
Życiorys.
Marija Matios jest rdzenną Hucułką z Bukowiny, co wpłynęło na jej twórczość, w której wykorzystuje również unikalne doświadczenia własnej rodziny. Pierwsze wiersze opublikowała w wieku 15 lat. Ukończyła filologię na Czerniowieckim Uniwersytecie Państwowym. Była przewodniczącą Związku Pisarzy Obwodu Czerniowieckiego, a także współzałożycielką naukowo-literackiego „Bukowińskiego Żurnalu”. W 1992 debiutowała w czasopiśmie „Kyjiw” opowiadaniem "Juriana i Dołhopoł".
W 2012 została umieszczona na drugim miejscu listy wyborczej partii UDAR, którą założył Witalij Kłyczko. Uzyskała wówczas mandat posłanki VII kadencji. W 2014 z powodzeniem ubiegała się o reelekcję z ramienia współtworzonego przez UDAR Bloku Petra Poroszenki.

</doc>
<doc id="793700" url="https://pl.wikipedia.org/wiki?curid=793700" title="Nowe Kąty">
Nowe Kąty



</doc>
<doc id="793703" url="https://pl.wikipedia.org/wiki?curid=793703" title="Anubias Bartera niski">
Anubias Bartera niski



</doc>
<doc id="793704" url="https://pl.wikipedia.org/wiki?curid=793704" title="Sabine Hack">
Sabine Hack

Sabine Hack (ur. 12 lipca 1969 w Ulm) – niemiecka tenisistka, zwyciężczyni turniejów zawodowych w grze pojedynczej i podwójnej, zdobywczyni Pucharu Federacji.
Życiorys.
Niemiecka zawodniczka figurowała nieprzerwanie w czołowej pięćdziesiątce rankingu światowego w grze pojedynczej w latach 1990–1996. Pozostawała w cieniu bardziej znanych rodaczek Steffi Graf i Anke Huber, ale sama wygrała również cztery zawodowe turnieje w singlu oraz jeden w deblu. Była ponadto w czterech finałach turniejowych w singlu i jednym w deblu. Sezon 1994 zakończyła jako 19. rakieta świata, by w styczniu 1995 awansować na najwyższą pozycję rankingową w karierze - nr 13. Jako deblistka najwyżej została sklasyfikowana we wrześniu 1994, na 94. miejscu.
Najlepszy start w imprezie wielkoszlemowej zaliczyła w 1994 na French Open. Rozstawiona z numerem 16 (wówczas najniższym), dotarła do ćwierćfinału, gdzie uległa Hiszpance Conchicie Martínez w trzech setach. Również w 1994 była w IV rundzie (1/8 finału) Australian Open, gdzie wyeliminowała rozstawioną Zinę Garrison oraz powracającą do tenisa po kilkuletniej przerwie Tracy Austin, a przegrała ze Szwajcarką Manuelą Malejewą-Fragniere, która tym turniejem kończyła zawodniczą karierę. Była ponadto w IV rundzie French Open 1992, pokonała wówczas m.in. Mary Joe Fernández i uległa Natalli Zwierawej.
Miała na koncie zwycięstwa nad Conchitą Martínez, Arantxą Sánchez Vicario, Anke Huber i innymi czołowymi zawodniczkami. Trzykrotnie pokonała także czołową polską tenisistkę Katarzynę Nowak; najbardziej wyrównany pojedynek Nowak i Hack stoczyły w I rundzie Australian Open 1993, Niemka wygrała 6:4, 2:6, 7:5, ale w innym spotkaniu zdarzyło się także zwycięstwo Hack 6:0, 6:0. W efektowny sposób Sabine Hack sięgnęła po swoje ostatnie turniejowe zwycięstwo, w Dżakarcie w 1995. Jej finałowa rywalka Irina Spîrlea prowadziła już 6:2, 5:1, Niemka jednak odwróciła losy spotkania i triumfowała 2:6, 7:6, 6:4. Karierę zawodową, w trakcie której zarobiła na kortach niespełna milion dolarów, zakończyła po turnieju Australian Open 1997.
W latach 1992–1996 Hack występowała w reprezentacji Niemiec w Pucharze Federacji. Miała udział w końcowym zwycięstwie Niemek w 1992, chociaż w meczu finałowym z Hiszpankami nie grała. Jej łączny bilans w reprezentacji wyniósł 8 wygranych i 4 porażki, z czego 7 wygranych (przy 1 porażce) w grze pojedynczej.

</doc>
<doc id="793705" url="https://pl.wikipedia.org/wiki?curid=793705" title="Nowy Falęcin">
Nowy Falęcin



</doc>
<doc id="793712" url="https://pl.wikipedia.org/wiki?curid=793712" title="Stare Folwarki">
Stare Folwarki



</doc>
<doc id="793713" url="https://pl.wikipedia.org/wiki?curid=793713" title="Folwarki">
Folwarki



</doc>
<doc id="793716" url="https://pl.wikipedia.org/wiki?curid=793716" title="Marcin Styczeń">
Marcin Styczeń

Marcin Styczeń (ur. 22 października 1978 w Olkuszu) – polski wokalista, gitarzysta, kompozytor, autor tekstów, dziennikarz i lektor.
Początki.
W rodzinnym mieście ukończył szkołę podstawową oraz II LO im. Ziemi Olkuskiej. Tam też założył swój pierwszy zespół „Forte”, z którym zdobył wiele nagród na festiwalach piosenki studenckiej, poetyckiej oraz turystycznej. Debiutował w 1994 roku w plebiscycie młodych talentów Polskiego Radia Katowice „Chcę być gwiazdą”.
Kariera muzyczna.
W 1997 roku przeniósł się do Warszawy i rozpoczął studia dziennikarskie na Uniwersytecie Warszawskim. Jednocześnie zaczął występować pod swoim nazwiskiem i nawiązał współpracę z wieloma stołecznymi muzykami. W 2002 roku nakładem Polskiego Radia ukazał się singiel „Kobieta w stylu retro”, w którym gościnnie na gitarze zagrał Marek Napiórkowski. W 2005 roku założył własną Agencję Artystyczną SM-ART. Jej nakładem rok później ukazała się debiutancka płyta „Pieśń o Bogu ukrytym” do wierszy Karola Wojtyły, promowana na koncertach w kraju i za granicą. W 2008 roku ukazała się autorska płyta „21 gramów”. W 2009 roku Marcin Styczeń nawiązał współpracę z poetą Ernestem Bryllem, której owocem jest pięć różnych płyt: „Bryllowanie” (2009), „Bryllowanie Live” (2011) – zapis koncertu Marcina Stycznia i Ernesta Brylla z "Teatru Polonia”, "Zejdźmy się jak na wilię” (2012), "Golgota Jasnogórska” (2013) – nagrana z udziałem poety oraz Joanny Lewandowskiej (nagroda "Feniks 2014" w kategorii – muzyka chrześcijańska), „Duchy Poetów” (2013) – książka z płytą o dziewięciu poetach, których Ernest Bryll znał, a którzy przyśnili mu się po śmierci, i o których napisał wiersz (nominowana do nagrody "Srebrny Kałamarz 2013").
W 2016 roku ukazała się autorska płyta „Zbieg”. Wydanie tego albumu wsparła zbiórka środków finansowych w serwisie crowdfundingowym polakpotrafi.pl.
7 listopada 2017, w pierwszą rocznicę śmierci Leonarda Cohena ukazała się płyta "Lubię gadać z Leonardem", zawierająca 11. piosenek kanadyjskiego barda z jego trzech ostatnich płyt, w autorskich tłumaczeniach Marcina Stycznia.
Dziennikarz.
Ukończył dziennikarstwo na Uniwersytecie Warszawskim. Karierę dziennikarską rozpoczynał jako prezenter w Radiu Plus Praga w 1999 roku. Następnie pracował w Radiu 94 (2002-2003) i Radiu Dla Ciebie (2004-2006).
W latach 2008-2009 w Telewizji Puls wspólnie z Moniką Białek był gospodarzem Magazynu (Pro)rodzinnego „Niedzielnik". W latach 2009-2011 pracował w TVP1 w programie "Między ziemią a niebem”. W latach 2011-2012 był szefem muzycznym Radia Warszawa. Do 2016 roku prowadził w tej rozgłośni audycję poświęconą piosence poetyckiej – "Muzyka z duszą”. W latach 2016-2017 w radiowej Jedynce wspólnie z Ernestem Bryllem prowadził audycję „Oj, gębo moja”.
Lektor.
Od 2002 roku pracuje jako lektor. Jego głos można usłyszeć w reklamach radiowych i telewizyjnych, prezentacjach multimedialnych i audiobookach. Przez kilka lat był głosem LOTTO, a także telewizji TVN WARSZAWA, TVN CNBC, BBC KNOWLEDGE, FOX LIFE, AXN BLACK. Od 2017 roku jest głosem telewizji HGTV (Home and Garden).

</doc>
<doc id="793718" url="https://pl.wikipedia.org/wiki?curid=793718" title="Luborocza">
Luborocza



</doc>
<doc id="793720" url="https://pl.wikipedia.org/wiki?curid=793720" title="Kazimierz Kubiszyn">
Kazimierz Kubiszyn

Kazimierz Kubiszyn (ur. 23 września 1933 w Jarczowie) – lekarz, społecznik, malarz i poeta związany z Międzyrzecem Podlaskim.
Studiował na Wydziale Lekarskim Akademii Medycznej w Lublinie; dyplom lekarza otrzymał w roku 1959. Specjalizuje się w medycynie ogólnej, radiologii, medycynie społecznej i organizacja ochrony zdrowia.
W latach 1959-67 pracował w Tomaszowie Lubelskim i GOZ w Krynicach, gdzie doprowadził do budowy nowoczesnego ośrodka zdrowia. Od roku 1967 jest związany z Międzyrzecem Podlaskim, gdzie pracował do roku 1999 jako lekarz. Przez 13 lat był dyrektorem ZOZ; przez 4 kadencje radnym MRN; przez 17 lat był prezesem Zarządu Miejskiego PCK i organizował Kluby Honorowych Krwiodawców. Jest majorem rezerwy WP.
Za swoją pracę zawodową, artystyczną i społeczną otrzymał szereg nagród, wyróżnień i odznaczeń w tym m.in.:

</doc>
<doc id="793721" url="https://pl.wikipedia.org/wiki?curid=793721" title="Casus mixtus">
Casus mixtus

Casus mixtus (łac. „przypadek mieszany”) – szczególna, surowa postać odpowiedzialności dłużnika za niewykonanie zobowiązania lub wyrządzenie szkody z przyczyn przez niego niezawinionych (przypadek). Zaostrzone zasady odpowiedzialności pojawiają się, gdy dłużnik w sposób zawiniony postępuje wbrew treści zobowiązania, ale jeszcze nie w takim stopniu, który pozwalałby na uznanie, że zobowiązanie w ogóle nie zostało wykonane, natomiast sama szkoda bezpośrednio wynika z innych przyczyn, niezwiązanych z zachowaniem dłużnika.
Dłużnik może uwolnić się od odpowiedzialności za przypadek jeżeli wykaże, że wierzyciel poniósłby szkodę także w razie należytego wykonania zobowiązania (np.: nie wyremontowałem ci samochodu na czas, był więc u mnie dlatego dłużej w garażu; garaż i samochód w pożarze spłonęły; gdybym wykonał zobowiązanie w terminie to i tak samochód byś stracił bo ty trzymałbyś go w swoim garażu, a twój garaż zniszczyło tornado). Nie zwalnia go z obowiązku naprawienia szkody brak związku przyczynowego pomiędzy jego zachowaniem a uszczerbkiem doznanym przez wierzyciela.
Kodeks cywilny obciąża odpowiedzialnością za przypadek dłużnika, który pozostaje w zwłoce ze świadczeniem rzeczy oznaczonej co do tożsamości (art. 478 kc) oraz przechowawcę, który bez zgody składającego i bez koniecznej potrzeby, używa rzeczy albo zmienia miejsce lub sposób jej przechowywania albo jeżeli oddaje rzecz na przechowanie innej osobie (art. 841 kc), a także zleceniobiorcy, który powierzył wykonanie zlecenia innej osobie nie będąc do tego uprawniony (art. 739 kc) oraz biorącego rzecz do używania (w umowie użyczenia), który niewłaściwie używa rzeczy lub bez upoważnienia powierza rzecz inne osobie (art. 714 kc)

</doc>
<doc id="793725" url="https://pl.wikipedia.org/wiki?curid=793725" title="Stary Falęcin">
Stary Falęcin



</doc>
<doc id="793728" url="https://pl.wikipedia.org/wiki?curid=793728" title="Abigail Breslin">
Abigail Breslin

Abigail Kathleen Breslin (ur. 14 kwietnia 1996 w Nowym Jorku) – amerykańska aktorka. Nominowana w 2007 do Oscara (najlepsza aktorka drugoplanowa) za rolę w filmie "Mała miss".
Życiorys.
Zadebiutowała w filmie "Znaki" Shyamalana, u boku m.in. Mela Gibsona i Joaquina Phoenixa. W kolejnych filmach partnerowała takim aktorom jak Joan Cusack, Anne Hathaway czy John Rhys-Davies.
Mimo porażki (Oscara otrzymała Jennifer Hudson) przeszła do historii jako jedna z najmłodszych aktorek nominowanych do Oscara; w chwili ogłoszenia nominacji miała 10 lat i 9 miesięcy. Młodsze od niej były tylko: Quvenzhané Wallis, Tatum O'Neal (10 lat i 3 miesiące), Mary Badham (10 lat i 4 miesiące) oraz Quinn Cummings (10 lat i 6 miesięcy).

</doc>
<doc id="793732" url="https://pl.wikipedia.org/wiki?curid=793732" title="A New World Record">
A New World Record

A New World Record – szósty album zespołu Electric Light Orchestra, wydany w październiku 1976 i jednocześnie drugi album nagrany w Monachium.
W przeciwieństwie do poprzednich trzech albumów, sprzedał się znakomicie w Wielkiej Brytanii. Odniósł także światowy sukces. Płyta składa się z krótkich, popowych utworów. Trend ten utrzymał się na przyszłych albumach zespołu.
Spis utworów.
Autorem wszystkich piosenek jest Jeff Lynne.

</doc>
<doc id="793738" url="https://pl.wikipedia.org/wiki?curid=793738" title="Kąty Stare">
Kąty Stare

Kąty Stare – wieś w Polsce, położona w województwie świętokrzyskim, w powiecie buskim, w gminie Stopnica. Tworzy sołectwo wraz z miejscowością Folwarki.
W latach 1975–1998 miejscowość administracyjnie należała do województwa kieleckiego.

</doc>
<doc id="793739" url="https://pl.wikipedia.org/wiki?curid=793739" title="Małgorzata Pieczyńska">
Małgorzata Pieczyńska

Małgorzata Agnieszka Pieczyńska z domu Maciejewska (ur. 4 maja 1960 w Warszawie) – polska aktorka teatralna, filmowa i telewizyjna.
Życiorys.
Dorastała w Warszawie. W pierwszej klasie szkoły podstawowej założyła teatr klasowy, pisała scenariusze, obsadzała siebie w rolach głównych i reżyserowała spektakle. Pragnienie zostania aktorką zaszczepiła w niej wizyta u przyjaciółki i jej matki, aktorki Danuty Nagórnej. Po raz pierwszy stanęła przed kamerą w roli Cyganki w dramacie Wiesława Saniewskiego "Nadzór" (1983) u boku Ewy Błaszczyk i Gabrieli Kownackiej. W ekranizacji powieści Stefana Żeromskiego "Wierna rzeka" (1983) w reżyserii Tadeusza Chmielewskiego wystąpiła jako szlachcianka Salomea Brynicka. W 1983 zadebiutowała jako Julietta w sztuce Klausa Manna "Mefisto" na scenie Teatru Powszechnego w Warszawie. W 1984 ukończyła warszawską Państwową Wyższą Szkołę Teatralną.
Bliższą uwagę zwróciła na siebie kreacją Sophie, niewiernej żony śpiewaka Antonia Taviatiniego (Zbigniew Zapasiewicz) w dramacie sensacyjnym Janusza Zaorskiego "Baryton" (1984). Następnie zagrała kochankę syna profesora, uwikłaną w rodzinne nieporozumienia, intrygi i porachunki w telefilmie Jacka Bromskiego "Ceremonia pogrzebowa" (1984) oraz Suzanne w dramacie Janusza Zaorskiego "Jezioro Bodeńskie" (1985). Zagrała także w amerykańskim filmie wojennym "Wojna i miłość" (1985) i dramacie Krzysztofa Kieślowskiego "Krótki film o zabijaniu" (1987). W latach 1985–1987 grała w Teatrze Powszechnym w Warszawie. W 1986 otrzymała Nagrodę im. Zbyszka Cybulskiego. W dwóch wersjach adaptacji powieści Władysława Reymonta – filmie i serialu Jerzego Sztwiertni "Komediantka" (1987) – zagrała rolę kostiumową przybyłej z prowincji do Warszawy adeptki sztuki teatralnej. Następnie pojawiła się w roli wyrachowanej żony sędziego piłkarskiego (Janusz Gajos) w filmie sportowym Janusza Zaorskiego "Piłkarski poker" (1988). W 1994 występowała w Teatrze Ateneum w Warszawie.
W 1996 otrzymała „Różę”, nagrodę poznańskiego "Radia Merkury". Powróciła na mały ekran rolą Sabiny Borkowskiej, siostry Halskiego (Marek Kondrat) w serialu Wojciecha Wójcika "Ekstradycja" (1996–1998). Następnie zagrała w serialach: "13 posterunek" (1998), "Quo vadis" (2002), "Psie serce" (2004), "Pensjonat pod Różą" (2004), "Na dobre i na złe" (2005, 2006) "Kopciuszek" (2006–2007), "Kryminalni" (2007) i "Na Wspólnej" (2007–2008). W 2005 występowała w Teatrze Syrena w Warszawie. W 2008 brała udział w drugiej edycji programu "Gwiazdy tańczą na lodzie", a także udzieliła wywiadu, który ukazał się w książce Marzanny Graff pt. "Siła codzienności". Od 2013 gra w serialu TVP2 "M jak miłość".
Życie prywatne.
Jej pierwszym mężem był aktor Andrzej Pieczyński. Po rozwodzie wyszła za Gabriela Wróblewskiego, z którym ma syna Wiktora. Pod koniec lat 80. zamieszkała z mężem w Sztokholmie.

</doc>
<doc id="793740" url="https://pl.wikipedia.org/wiki?curid=793740" title="George Pravda">
George Pravda

George Pravda (ur. 1918 w Pradze, zm. 30 kwietnia 1985) – czechosłowacki aktor. Zagrał w niemal stu filmach, niekiedy (zwłaszcza na początku kariery) jako Jiří Pravda. Najsłynniejszą jego rolą była postać polskiego naukowca Władysława Kutza w filmie z serii James Bond "Operacja Piorun" (ang. "Thunderball", 1965).

</doc>
<doc id="793743" url="https://pl.wikipedia.org/wiki?curid=793743" title="Mike Richter">
Mike Richter

Michael "Mike" Richter (ur. 22 września 1966 w Abington w stanie Pensylwania w USA) – amerykański zawodowy hokeista na lodzie.
Kariera zawodnicza.
W latach 1988-2003 występował w lidze NHL na pozycji bramkarza. Wybrany z numerem (28) w drugiej rundzie draftu NHL w 1985 roku przez New York Rangers, w której to drużynie grał przez cały okres pobytu w NHL. W 1994 roku zdobył z Rangersami Puchar Stanleya. W sezonach zasadniczych NHL rozegrał łącznie 666 spotkań. Przeciętnie wpuszczał 2,9 bramki na mecz.
W 2002 roku na Igrzyskach Olimpijskich w Salt Lake City, wraz z drużyną narodową USA, zdobył srebrny medal.

</doc>
<doc id="793747" url="https://pl.wikipedia.org/wiki?curid=793747" title="Doradca ubezpieczeniowy">
Doradca ubezpieczeniowy

Doradca ubezpieczeniowy – termin o różnych znaczeniach.
W ujęciu wąskim (sensu stricto), doradca ubezpieczeniowy to osoba, która za wynagrodzeniem prowadzi działalność gospodarczą polegającą na występowaniu w imieniu lub na rzecz osoby poszukującej pomocy w zakresie analizy praw i obowiązków wynikających z umowy ubezpieczenia. Definicja tego zawodu nie występuje (brak terminu prawnego). Zakres działalności doradcy ubezpieczeniowego obejmuje także pomoc lub reprezentowanie uprawnionego (pełnomocnik) w dochodzeniu odszkodowania z umowy ubezpieczenia lub pomoc przed roszczeniem zakładu ubezpieczeń (regres ubezpieczeniowy). Działalność doradcy ubezpieczeniowego prowadzona jest na podstawie Prawa przedsiębiorców. Doradca ubezpieczeniowy wykonujący czynności na podstawie stałego stosunku zlecenia może na zasadzie art. 86 KPC w zw. z art. 87 § 1 KPC reprezentować mocodawcę także przed sądem cywilnym, jeżeli przedmiot sprawy wchodzi w zakres tego zlecenia. Doradca ubezpieczeniowy nie mógł bez zezwolenia prowadzić działalności polegającej na świadczeniu pomocy doradczej lub faktycznej nakierowanej na poszukiwanie lub zawieranie umowy w celu uzyskania ochrony ubezpieczeniowej (art. 6 ust. 2 uchylonej ustawy z 22 maja 2003 r. o pośrednictwie ubezpieczeniowym ()). Jeśli w ramach doradztwa ubezpieczeniowego doradca nie zawierał lub nie pośredniczył w zawieraniu umów ubezpieczenia, a także gdy nie łączył go żaden stosunek umowny z zakładem ubezpieczeń oraz jeżeli nie prowadził działalności brokera ubezpieczeniowego, jego działalność nie wymagała zgody Komisji Nadzoru Finansowego (art. 2 ust. 1 w zw. z art. 4 cytowanej ustawy). Początki wykonywania tego zawodu sięgają 1983 roku, gdy w Warszawie rozpoczęło działalność "Biuro Porad Ubezpieczeniowych" (aktualnie "Biuro Porad Ubezpieczeniowych 1983 r. dochodzenie odszkodowań"). Ocenia się, że w roku 2006 działalność taką prowadziło w Polsce około 250 doradców ubezpieczeniowych. W 2007 roku powstała inicjatywa stworzenia stowarzyszenia doradców ubezpieczeniowych.
W szerokim ujęciu (sensu largo) doradca ubezpieczeniowy to każda osoba prowadząca działalność w zakresie ubezpieczeń gospodarczych z wyjątkiem zakładów ubezpieczeń. Jeśli doradca ubezpieczeniowy wykonuje także czynności pośrednika ubezpieczeniowego - agenta ubezpieczeniowego albo brokera ubezpieczeniowego, jego działalność regulowana jest ustawą o pośrednictwie ubezpieczeniowym. Od doradcy ubezpieczeniowego w sensie stricto wyróżnia go prowadzenie działalności w zakresie pośrednictwa ubezpieczeniowego.

</doc>
<doc id="793748" url="https://pl.wikipedia.org/wiki?curid=793748" title="Jan Daniel Janocki">
Jan Daniel Janocki

Jan Daniel Andrzej Józef Janocki, inne formy nazwiska: "Jaenisch, Janozki, Jönisch" (ur. koniec grudnia 1720 w Międzychodzie, zm. 29 października 1786 w Warszawie) – polski bibliograf, bibliotekarz, prefekt Biblioteki Załuskich.
Życiorys.
Urodził się w Międzychodzie (Wielkopolska), prawdopodobnie w zniemczonej rodzinie serbołużyckiej, jako syn krawca i handlarza drewnem. Jego językiem domowym był niemiecki, uważał jednak Polskę za swoją ojczyznę. Kształcił się w szkole Św. Krzyża w Dreźnie, pracując jednocześnie jako chórzysta w kapeli elektorskiej. Następnie, otrzymawszy stypendium, kontynuował naukę w instytucie pedagogicznym w Pforcie nad Salą, leżącym nieopodal Naumburga (21 lipca 1738 – 16 lipca 1744). Jego szkolnymi kolegami byli wówczas m.in.: Friedrich Gottlieb Klopstock i Johann Elias Schlegel. W okresie studiów w Pforcie rozwijał swe bibliofilskie zainteresowania. Wykorzystywał wyjazdy do stron rodzinnych dla poznawania bibliotek wielkopolskich oraz nawiązał kontakty z uczonymi i bibliofilami w Dreźnie, m.in. z B. H. Jonischem. Tenże Jonisch, w marcu roku 1745, przedstawił go A. S. Załuskiemu, a kilka tygodni później (21 kwietnia) polecił na stanowisko bibliotekarza i sekretarza Józefa Andrzeja Załuskiego. W połowie czerwca roku 1745 przyjechał do Warszawy i przez niemal 5 lat (do roku 1750) piastował oficjalnie tylko funkcję sekretarza Załuskiego. Po przejściu na katolicyzm i przyjęciu niższych święceń kapłańskich (30 listopada 1750, przybierając imiona: Andrzej Józef) został mianowany w lipcu roku 1751 prefektem otwartej w 1747 Biblioteki Załuskich. Korespondent lipskich "Neue Zeitungen von Gelehrten Sachen". Kanonik kolegiaty skalbmierskiej (grudzień 1750) i kanonik katedralny kijowski (marzec 1760). Wobec osobistego kierowania Biblioteką przez J. A. Załuskiego pełnił funkcje pomocnicze, czuwał nad robotami budowlanymi, zajmował się porządkowaniem księgozbioru, sporządzał katalogi biblioteczne i aukcyjne, pracował (wraz z J. A. Załuskim) nad słownikiem bio-bibliograficznym "Bibliotheca Polona Magna Universalis". Chorowity, utracił wzrok w roku 1775.
Twórczość.
Pozostałe utwory.
Fragmenty wielu prac Janockiego przedrukował i omówił W. Mitzler de Kolof w: "Acta Litteraria" (1755-1756) i "Warschauer Bibliothek" (1753-1755).
Mylnie przypisywano autorstwu Janockiego życiorys J. A. Załuskiego w dziele: "Ch. G. Friese: De episcopatu Kioviensi", Warszawa 1763. Sam Janocki przeprowadził tylko korektę wspomnianego życiorysu i opracował stosowne przypisy.

</doc>
<doc id="793761" url="https://pl.wikipedia.org/wiki?curid=793761" title="Bieluń">
Bieluń

Bieluń ("Datura" L.) – rodzaj z rodziny psiankowatych. Obejmuje około 10–13 gatunków. Rośliny te pochodzą z Ameryki Południowej i południowej części Ameryki Północnej, przy czym "Datura ferox" prawdopodobnie jest rodzima dla obszaru Chin. Nazwa "datura" pochodzi z języka hindi – "dhatūrā" (‘bieluń dziędzierzawa’). W naturze rosną na ogół w miejscach suchych i skalistych, na półpustyniach, ale szeroko rozprzestrzenione na świecie zasiedlają różne siedliska, w tym towarzyszące osiedlom ludzkim siedliska ruderalne i ogrody, w których rosną jako chwasty. W wielu miejscach są gatunkami inwazyjnymi (np. na wyspach Galapagos i w Afryce Południowej). W Polsce zadomowionym antropofitem jest bieluń dziędzierzawa ("D. stramonium").
Rośliny z tego rodzaju są silnie trujące. Używane były przez Indian do wywoływania halucynacji. Współcześnie stosowane są w terapii astmy i choroby Parkinsona.
Popularnie nazywane daturami popularne rośliny ozdobne o zwisających kwiatach klasyfikowane są do rodzaju "Brugmansja".
Systematyka.
"Apemon" Raf., "Ceratocaulos" Rchb., "Stramonium" Mill.
Rodzaj z plemienia "Datureae" z podrodziny "Solanoideae" z rodziny psiankowatych "Solanaceae".
Zastosowanie.
Rośliny z rodzaju "Datura" oraz blisko z nimi spokrewnione z rodzaju "Brugmansia" (które w Polsce określane są również nazwą bieluń) zawierają duże ilości alkaloidów tropanowych, takich jak atropina, skopolamina, hioscyjamina. Związki te są antagonistami receptorów muskarynowych, przez co mają działanie antycholinergiczne. Te właściwości mają zastosowanie między innymi w medycynie, stąd wzięło się wiele leków, które jako substancję czynną zawierają atropinę lub pochodne naturalnych alkaloidów tropanowych.
Związki czynne bielunia mają znane od czasów prehistorycznych właściwości psychoaktywne – zaliczane są do deliriantów. Są nieprzyjemne w działaniu, wywołują halucynacje.
Przedawkowanie jest śmiertelnie niebezpieczne, zwykle wymaga hospitalizacji.
Znaczenie kulturowe.
Hinduizm.
W Indiach i Nepalu bieluń (zwłaszcza "Datura metel" var. "alba" i "Datura suaveolens") uważane są za rośliny święte, poświęcone bogu Śiwie. Współcześnie asceci śiwaiccy niektórych tradycji rytualnie palą nasiona datury zmieszane z konopiami indyjskimi.
Buddyzm.
Palenie nasion datury zostało również przyswojone przez niektóre nurty buddyzmu tantrycznego.
Indianie.
Inne gatunki cieszą się podobnym kultem w niektórych kulturach Indian Ameryki Łacińskiej.

</doc>
<doc id="793772" url="https://pl.wikipedia.org/wiki?curid=793772" title="Eddie Rabbitt">
Eddie Rabbitt

Eddie Rabbitt (ur. 27 listopada 1941, zm. 7 maja 1998) – amerykański piosenkarz country.
Znany jest (szczególnie w USA) z takich tytułów:

</doc>
<doc id="793773" url="https://pl.wikipedia.org/wiki?curid=793773" title="Michał Jurecki">
Michał Jurecki

Michał Jurecki (ur. 27 października 1984 w Kościanie) – polski piłkarz ręczny, lewy rozgrywający, od 2020 zawodnik Azoty-Puławy.
Wielokrotny reprezentant Polski, srebrny medalista mistrzostw świata w Niemczech (2007), brązowy medalista mistrzostw świata w Chorwacji (2009) i Katarze (2015), uczestnik igrzysk olimpijskich w Pekinie (2008) i Rio de Janeiro (2016), najlepszy lewy rozgrywający mistrzostw Europy w Polsce (2016).
Wielokrotny mistrz Polski i zdobywca Pucharu Polski, zwycięzca Ligi Mistrzów i najlepszy strzelec (93 gole) Vive Kielce w tych rozgrywkach w sezonie 2015/2016.
Kariera klubowa.
Wychowanek Tęczy Kościan. W latach 2003–2006 był zawodnikiem grającego w Ekstraklasie Chrobrego Głogów. W sezonie 2005/2006, w którym zdobył ze swoją drużyną wicemistrzostwo Polski, rozegrał 31 meczów i rzucił 145 bramek. W sezonie 2006/2007 występował w Vive Kielce – w lidze rozegrał 29 spotkań, w których zdobył 139 goli, a ponadto wystąpił w dwóch meczach Pucharu Zdobywców Pucharów z ukraińskim ZTR-em Zaporoże (rzucił w nich siedem bramek).
W 2007 przeszedł do HSV Hamburg. W zespole tym nie wywalczył jednak miejsca w składzie – w ciągu pół roku rozegrał 19 spotkań i zdobył 14 goli – dlatego też z końcem stycznia 2008, na własną prośbę, jego kontrakt został rozwiązany, a on odszedł do TuS N-Lübbecke. W drużynie tej występował przez następne dwa i pół roku – w drugiej części sezonu 2007/2008 i sezonie 2009/2010 w Bundeslidze, a w sezonie 2008/2009 w 2. Bundeslidze. Rozegrał w tym czasie 72 mecze, w których rzucił 390 bramek (średnia: 5,4 gola na mecz).
W kwietniu 2010 podpisał kontrakt z Vive Kielce, który miał początkowo obowiązywać od lipca 2011. Ostatecznie Jurecki został zawodnikiem kieleckiego klubu już w sierpniu 2010. Z Vive wywalczył siedem mistrzostw Polski i dziewięć Pucharów Polski. Oprócz występów w rozgrywkach krajowych odnosił również sukcesy w Lidze Mistrzów. W sezonie 2012/2013, w którym zdobył 77 bramek, zajął z kieleckim klubem 3. miejsce w LM. Również w sezonie 2014/2015, w którym rzucił 47 bramek, zajął w tych rozgrywkach 3. pozycję. W sezonie 2015/2016, w którym zdobył 93 gole (najlepszy wynik w drużynie i szósty wśród wszystkich zawodników), wygrał z Vive Ligę Mistrzów – w rozegranym 29 maja 2016 meczu finałowym z węgierskim Veszprém (39:38) rzucił trzy bramki.
W lipcu 2019 zostanie zawodnikiem niemieckiego SG Flensburg-Handewitt, z którym podpisał dwuletni kontrakt.
Kariera reprezentacyjna.
W reprezentacji Polski zadebiutował 20 grudnia 2005 w wygranym meczu towarzyskim ze Słowacją (30:25). Po raz ostatni wystąpił w narodowych barwach 7 maja 2017 w zremisowanym spotkaniu eliminacyjnym do mistrzostw Europy w Chorwacji z Białorusią (27:27), w którym zdobył pięć goli. O zakończeniu występów w kadrze poinformował pod koniec maja 2017 w wywiadzie telewizyjnym. Jego ewentualny powrót do reprezentacji był w następnych miesiącach przedmiotem licznych debat wśród dziennikarzy i kibiców.
Dwukrotnie uczestniczył w igrzyskach olimpijskich. W Pekinie (2008) rozegrał osiem meczów i zdobył 12 bramek, w tym cztery w wygranym spotkaniu o 5. miejsce z Rosją (29:28). Podczas igrzysk w Rio de Janeiro (2016) ośmiokrotnie znalazł się w protokole meczowym i rzucił 12 goli. Na parkiecie pojawił się jednak tylko w czterech spotkaniach fazy grupowej, bowiem pod koniec pierwszej połowy wygranego meczu z Egiptem (33:25) doznał urazu stawu skokowego. Z powodu tej kontuzji na początku września 2016 przeszedł operację więzadeł w stawie skokowym.
Pięciokrotnie wystąpił w mistrzostwach świata (2007, 2009, 2011, 2013, 2015), zdobywając trzy medale (srebrny i dwa brązowe). Podczas mistrzostw świata w Niemczech (2007; 2. miejsce) rozegrał dziesięć meczów i rzucił 19 bramek. Podczas turnieju w Chorwacji (2009; 3. miejsce) wystąpił w 10 spotkaniach, w których zdobył 25 goli. Na mistrzostwach świata w Katarze (2015; 3. miejsce) rozegrał dziewięć meczów, w których rzucił 36 bramek (najwięcej w reprezentacji Polski). Kontuzja ręki (złamanie kości śródręcza) wykluczyła go z udziału w mistrzostwach świata we Francji (2017).
Pięciokrotnie uczestniczył w mistrzostwach Europy (2008, 2010, 2012, 2014, 2016). Został wybrany najlepszym lewym rozgrywającym mistrzostw Europy w Polsce (2016), w których rzucił 34 bramki i miał 27 asyst.
Życie prywatne.
Pochodzi z Kościana w Wielkopolsce. Ma dwóch braci: Marcina – reprezentanta Polski w koszykówce na wózkach, i Bartosza – również piłkarza ręcznego. Od 2007 żonaty z Joanną, mają dwie córki: Oliwię i Julię. Mieszka w podkieleckim Radlinie. Wraz z Mateuszem Jachlewskim zajął się organizacją obozu sportowego dla dzieci i młodzieży w Górach Świętokrzyskich.

</doc>
<doc id="793775" url="https://pl.wikipedia.org/wiki?curid=793775" title="Agent ubezpieczeniowy">
Agent ubezpieczeniowy

Agent ubezpieczeniowy – przedsiębiorca prowadzący działalność agencyjną na podstawie umowy agencyjnej, zawartej z zakładem ubezpieczeń i wpisany do rejestru agentów ubezpieczeniowych. Działalność agencyjna wiąże się z dystrybucją ubezpieczeń (art. 4 ust. 3 ustawy o dystrybucji ubezpieczeń). Czynności agenta ubezpieczeniowego polegają m.in. na pozyskiwaniu klientów, zawieraniu w imieniu i na rzecz ubezpieczyciela umów ubezpieczeń gospodarczych, uczestniczeniu w administrowaniu i wykonywaniu umów ubezpieczenia. Wszelkie czynności wykonuje w imieniu i na rzecz zakładu ubezpieczeń. W Polsce ponad 30 tys. ludzi prowadzi działalność agenta ubezpieczeniowego. Ponadto niemal 250 tys. ludzi pośredniczy w sprzedaży ubezpieczeń, jako OFWCA, czyli Osoba Fizyczna Wykonująca Czynności Agencyjne.
Za szkodę wyrządzoną przez agenta ubezpieczeniowego w związku z wykonywaniem czynności agencyjnych odpowiada zakład ubezpieczeń, na rzecz którego agent ubezpieczeniowy prowadzi działalność pośrednictwa ubezpieczeniowego (art. 20 ust. 1 cyt. ustawy).
Agent, który wykonuje czynności agencyjne na rzecz więcej niż jednego zakładu ubezpieczeń (multiagent) w zakresie tego samego działu ubezpieczeń i który, w związku z taką działalnością agencyjną ponosi odpowiedzialność za szkody powstałe z tytułu wykonywania czynności agencyjnych, obowiązany jest zawrzeć umowę ubezpieczenia w zakresie ubezpieczenia odpowiedzialności cywilnej (art. 20 ust. 3 cyt. ustawy).

</doc>
<doc id="793783" url="https://pl.wikipedia.org/wiki?curid=793783" title="Bitwa nad rzeką Basią">
Bitwa nad rzeką Basią



</doc>
<doc id="793788" url="https://pl.wikipedia.org/wiki?curid=793788" title="Bachczyseraj">
Bachczyseraj



</doc>
<doc id="793790" url="https://pl.wikipedia.org/wiki?curid=793790" title="Pilcomayo">
Pilcomayo

Pilcomayo – rzeka wychodząca ze źródła w środkowych Andach, przepływająca przez Boliwię, Paragwaj i Argentynę.
Mierzy 2500 km długości, a uchodzi w Paragwaju. W dolnym biegu stanowi granicę między Paragwajem a Argentyną. Znajduje się tu argentyński Park Narodowy Río Pilcomayo.
Rzeka Pilcomayo jest wykorzystywana w celach energetycznych i do nawadniania pól uprawnych.

</doc>
<doc id="793793" url="https://pl.wikipedia.org/wiki?curid=793793" title="Mateusz Jachlewski">
Mateusz Jachlewski

Mateusz Roman Jachlewski (ur. 27 grudnia 1984 w Gdyni) – polski piłkarz ręczny, lewoskrzydłowy, od czerwca 2020 zawodnik Wybrzeża Gdańsk.
Reprezentant Polski, srebrny medalista mistrzostw świata w Niemczech (2007), uczestnik igrzysk olimpijskich w Pekinie (2008) i Rio de Janeiro (2016).
Wielokrotny mistrz Polski i zdobywca Pucharu Polski z Vive Kielce, zwycięzca Ligi Mistrzów w sezonie 2015/2016 z kieleckim klubem. Król strzelców Ekstraklasy w sezonie 2005/2006 w barwach AZS-AWFiS Gdańsk (198 bramek).
Kariera sportowa.
W latach 1999–2003 uczył się i występował w SMS-ie Gdańsk. W sezonie 2002/2003, w którym rozegrał 25 meczów i zdobył 127 goli, był jego najskuteczniejszym strzelcem w I lidze. W latach 2003–2006 był zawodnikiem AZS-AWFiS Gdańsk, w którego barwach zadebiutował we wrześniu 2003 w Ekstraklasie. W sezonie 2005/2006, w którym rozegrał 28 spotkań i rzucił 198 bramek, został królem strzelców najwyższej polskiej klasy rozgrywkowej.
W 2006 przeszedł do Vive Kielce. Z kieleckim klubem zdobył dziewięć mistrzostw Polski i 11 Pucharów Polski. W sezonach 2006/2007 (161 goli w 30 meczach) i 2007/2008 (160 goli w 31 meczach) był najlepszym strzelcem Vive w Ekstraklasie. W kolejnych latach rzucał w rozgrywkach ligowych mniej bramek, angażując się w grę defensywną. W sezonie 2016/2017, w którym rozegrał 28 meczów i zdobył 34 gole, otrzymał nominację do tytułu najlepszego obrońcy Superligi. W sezonie 2017/2018, w którym wystąpił w 33 spotkaniach i rzucił 108 bramek, został wybrany najlepszym obrońcą ligi.
Oprócz występów i sukcesów w rozgrywkach krajowych, w barwach kieleckiego klubu grał także w europejskich pucharach. W sezonie 2012/2013, w którym rzucił 34 bramki, zajął z Vive 3. miejsce w Lidze Mistrzów. W sezonie 2014/2015, w którym zdobył 16 goli, ponownie zajął z kielecką drużyną 3. miejsce w tych rozgrywkach. W sezonie 2015/2016, w którym rzucił 24 bramki, wygrał z Vive Ligę Mistrzów – w rozegranym 29 maja 2016 meczu finałowym z węgierskim Veszprém (39:38) zdobył dwa gole. Łącznie w latach 2009–2018 rozegrał w LM 145 spotkań i rzucił 212 bramek.
W reprezentacji Polski zadebiutował 27 grudnia 2004 w Zlinie, w przegranym meczu towarzyskim z Czechami (29:33). Po raz ostatni zagrał w narodowych barwach 7 maja 2017 w zremisowanym spotkaniu eliminacyjnym do mistrzostw Europy w Chorwacji z Białorusią (27:27), w którym zdobył jednego gola.
Uczestniczył w igrzyskach olimpijskich w Pekinie (2008) i Rio de Janeiro (2016). W 2007 podczas mistrzostw świata w Niemczech, w których rozegrał 10 meczów i rzucił 22 bramki, zdobył srebrny medal. Brał również udział w mistrzostwach świata we Francji (2017), podczas których pełnił funkcję kapitana reprezentacji Polski (w zastępstwie kontuzjowanych Michała Jureckiego i Mariusza Jurkiewicza). Wystąpił też w mistrzostwach Europy w Norwegii (2008; 7. miejsce) i mistrzostwach Europy w Austrii (2010; 4. miejsce).

</doc>
<doc id="793794" url="https://pl.wikipedia.org/wiki?curid=793794" title="Szczepanik">
Szczepanik

Szczepanik (forma żeńska: Szczepanikowa, Szczepanikówna; liczba mnoga: Szczepanikowie) – polskie nazwisko. Na początku lat 90. XX wieku w Polsce nosiło je 10 257 osób.

</doc>
<doc id="793799" url="https://pl.wikipedia.org/wiki?curid=793799" title="Polski Holocaust">
Polski Holocaust



</doc>
<doc id="793800" url="https://pl.wikipedia.org/wiki?curid=793800" title="Złe wychowanie">
Złe wychowanie

Złe wychowanie (tytuł oryg. "La mala educación") – film w reżyserii Pedro Almodóvara z 2004 roku. Obraz porusza bardzo kontrowersyjną tematykę molestowania seksualnego dzieci przez katolickich księży. Jest to jeden z najmroczniejszych projektów Almodóvara, o którym twórca mówił, że stanowi rozprawienie się z jego przeszłością.
W maju 2004 r. "Złe wychowanie" doświadczyło honoru bycia filmem otwierającym 57. Międzynarodowy Festiwal Filmowy w Cannes. Był to pierwszy w historii prestiżowej gali przypadek prezentacji hiszpańskiego obrazu jako inauguracyjnego.
Opis fabuły.
Bohaterami "Złego wychowania" są, mężczyźni których kiedyś łączyła wielka namiętność. Ignacio i Enrique poznali się jako dzieci, kiedy obaj uczęszczali do katolickiej szkoły. Ich przyjaźń szybko przerodziła się fascynację erotyczną. Po latach Ignacio – teraz początkujący aktor o pseudonimie Ángel – wiedząc, że jego znajomy z dawnych lat jest uznanym reżyserem, postanawia złożyć mu wizytę. "Wizyta" to także tytuł noweli, którą przynosi ze sobą, traktującej o wydarzeniach z ich szkolnej przeszłości. Jednym z jej bohaterów jest ksiądz Manolo, który molestował seksualnie małego Ignacio. Zainspirowany pomysłem Enrique postanawia nakręcić film na podstawie opowiadania, przekonując się jednocześnie, że Ignacio-Ángel nie zawaha się przed niczym, żeby zagrać w nim główną rolę.
Początkowym narratorem filmu jest Enrique, lecz w miarę rozwoju wydarzeń do głosu dochodzą inne postacie. Na fabułę projektu składają się zaskakujące zwroty akcji i zabawa różnymi sytuacjami ukazywanymi w niekonwencjonalny sposób. Historia opowiedziana zostaje z trzech różnych punktów widzenia, na trzech płaszczyznach czasowych.
Produkcja.
Nad scenariuszem filmu "Złe wychowanie" Pedro Almodóvar pracował blisko dziesięć lat.
Budżet projektu wyniósł osiem milionów pięćset tysięcy euro. Zdjęcia realizowano od 16 czerwca do 22 września 2003 roku na terenie Hiszpanii. Za lokacje atelierowe twórcom posłużyły następujące plenery: Madryt, Galicja, Walencja oraz Barcelona.
Nagrody i wyróżnienia.
Zobacz pełny wykaz nagród i nominacji przyznanych filmowi w bazie Internet Movie Database (IMDb). 

</doc>
<doc id="793801" url="https://pl.wikipedia.org/wiki?curid=793801" title="Klęk">
Klęk

Klęk – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793807" url="https://pl.wikipedia.org/wiki?curid=793807" title="Zagłoba (województwo łódzkie)">
Zagłoba (województwo łódzkie)

Zagłoba – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793809" url="https://pl.wikipedia.org/wiki?curid=793809" title="Kurt Binder">
Kurt Binder

Kurt Binder (ur. 10 lutego 1944 w Korneuburgu, zm. 27 września 2022) – fizyk austriacki, profesor w Uniwersytecie Johannesa Gutenberga w Moguncji. W 1993 roku otrzymał Medal Maxa Plancka. Specjalizuje się w chemii fizycznej zjawisk powierzchniowych, teorii przemian fazowych, teorii stanu szklistego i właściwościach ciał amorficznych. Jest autorem ponad 700 prac naukowych.

</doc>
<doc id="793810" url="https://pl.wikipedia.org/wiki?curid=793810" title="Bartolin">
Bartolin

Bartolin – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793813" url="https://pl.wikipedia.org/wiki?curid=793813" title="Lipa (województwo łódzkie)">
Lipa (województwo łódzkie)

Lipa – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793816" url="https://pl.wikipedia.org/wiki?curid=793816" title="Maurycy Polaski">
Maurycy Polaski

Maurycy Polaski, ps. "Moryś" (ur. 1963) – aktor, muzyk, artysta kabaretowy.
Życiorys.
W roku 1987 ukończył studia na wydziale aktorskim PWST w Krakowie. Współzałożyciel Kabaretu Pod Wyrwigroszem i zespołu rockowego Kurtyna Siemiradzkiego. Ma córkę Olgę.

</doc>
<doc id="793817" url="https://pl.wikipedia.org/wiki?curid=793817" title="9K37 Buk">
9K37 Buk

9K37 Buk (w kodzie NATO SA-11 Gadfly) – system kierowanych rakiet ziemia–powietrze, opracowanych w ZSRR w 1979. Następca systemu 2K12 Kub (w kodzie NATO "SA-6 Gainful").
9K37 został zaprojektowany w celu zwalczania trudnych do przechwycenia celów, jak manewrujące samoloty, śmigłowce czy pociski typu "Cruise". Przy projektowaniu systemu zwrócono także uwagę na odporność na zakłócenia.
Pocisk rakietowy.
Pocisk do systemu przeciwlotniczego 9K37 ma 5,5 metra długości, masę całkowitą 690 kg, masę głowicy bojowej 70 kg. Pocisk wyposażony jest w radarowy zapalnik zbliżeniowy i wybucha gdy znajdzie się w pobliżu celu. Zwiększa to prawdopodobieństwo trafienia przy prędkości zbliżenia się do celu dochodzącej nawet do 3000 km/h. Pocisk napędzany jest przez silnik rakietowy na stały materiał pędny.
Prawdopodobieństwo zniszczenia celu wynosi:
Użytkownicy.
Aktualni użytkownicy
Byli użytkownicy
Przed 1990 rokiem kompleks 9K37M1E „Gang” miał wejść na uzbrojenie państw Układu Warszawskiego, jednak dostaw nie zrealizowano, ponieważ Układ Warszawski przestał istnieć.
Zastosowanie.
System był używany w wojnie w Osetii Południowej w 2008 r.
Według dochodzenia prowadzonego przez holenderski urząd do spraw bezpieczeństwa (OVV), samolot Malaysia Airlines: „został zestrzelony przez wyprodukowany w ZSRR pocisk Buk”.

</doc>
<doc id="793819" url="https://pl.wikipedia.org/wiki?curid=793819" title="Patryk Kuchczyński">
Patryk Kuchczyński

Patryk Sławomir Kuchczyński (ur. 17 marca 1983 w Gdyni) – polski piłkarz ręczny, prawoskrzydłowy, od 2018 zawodnik Orląt Zwoleń.
Reprezentant Polski, srebrny medalista mistrzostw świata w Niemczech (2007), brązowy medalista mistrzostw świata w Chorwacji (2009).
Kariera sportowa.
Wychowanek MKS-u Brodnica. W latach 2000–2003 występował w Wybrzeżu Gdańsk. W sezonie 2000/2001, w którym zadebiutował w najwyższej polskiej klasie rozgrywkowej, zdobył z gdańskim klubem mistrzostwo Polski. W sezonie 2002/2003 rozegrał w Ekstraklasie 31 meczów i rzucił 129 bramek.
W latach 2003–2012 był zawodnikiem Vive Kielce, z którym trzykrotnie zdobył mistrzostwo Polski i sześć razy Puchar Polski. W sezonie 2005/2006, w którym rzucił 157 bramek w 30 meczach, zajął 4. miejsce w klasyfikacji najlepszych strzelców Ekstraklasy. W sezonie 2008/2009 został wybrany najlepszym prawoskrzydłowym polskiej ligi. W 2011 w wygranym spotkaniu z Nielbą Wągrowiec (37:20) zdobył swoją tysięczną bramkę w najwyższej klasie rozgrywkowej. W barwach kieleckiego klubu występował również w Lidze Mistrzów, w której zdobył 58 bramek (2003/2004 i 2009–2012).
W latach 2012–2015 grał w Górniku Zabrze. W sezonie 2012/2013, w którym rozegrał w Superlidze 28 meczów i rzucił 132 bramki, był najlepszym strzelcem Górnika w Superlidze. W barwach zabrzańskiej drużyny występował również w europejskich pucharach: Challenge Cup (16 goli w czterech meczach w sezonie 2013/2014) i Pucharze EHF (13 bramek w czterech spotkaniach w sezonie 2014/2015). W 2015 przeszedł do Azotów-Puławy, w których grał przez następne trzy lata. W 2018 został zawodnikiem drugoligowych Orląt Zwoleń. W 2022 wrócił do Azotów-Puławy jako drugi trener drużyny.
W 2002 zdobył młodzieżowe mistrzostwo Europy – w turnieju, który odbył się w Polsce, rozegrał pięć meczów i rzucił 20 bramek.
W latach 2002–2014 rozegrał w reprezentacji Polski 201 meczów, w których rzucił 435 bramek. Uczestniczył w trzech turniejach mistrzostw świata (2007, 2009, 2011) i pięciu mistrzostw Europy (2006, 2008, 2010, 2012, 2014). Po raz ostatni w kadrze narodowej wystąpił 29 grudnia 2014 w towarzyskim spotkaniu z Czechami (29:22), w którym rzucił sześć goli.
Podczas mistrzostw świata w Niemczech (2007), w których rozegrał siedem meczów i rzucił 14 bramek, zdobył z reprezentacją srebrny medal. W mistrzostwach świata w Chorwacji (2009), w których wywalczył z kadrą brązowy medal, wystąpił w 10 spotkaniach i zdobył 24 gole.

</doc>
<doc id="793820" url="https://pl.wikipedia.org/wiki?curid=793820" title="Marian Bujak">
Marian Bujak

Marian Bujak (ur. 1920 w Koryciskach, zm. 2005) - muzykant, skrzypek ludowy.
Pochodził z Korycisk z rodziny rolników Wawrzyńca i Katarzyny z domu Piasta.
Uczył się u swojego dziadka Karola Piasty (ur. 1865). Grał od 10 roku życia na zabawach i weselach w okolicach Szydłowca, Wieniawy, Przysuchy, Chlewisk. Był wirtuozem skrzypiec, ale grywał też na basetli i harmonii trzyrzędowej. W repertuarze miał ponad 200 utworów, głównie oberków, mazurków i polek. Od lat 70. uczestnik wielu przeglądów i festiwali muzyki ludowej. Wielokrotny laureat, w tym zdobywca Złotej Baszty, Festiwalu Kapel i Śpiewaków Ludowych w Kazimierzu Dolnym. Laureat Nagrody im. Oskara Kolberga. 
Filmografia.
"Stara muzyka", film dok. w reż. Dariusza Gajewskiego (prod. Angel House dla TVP 1999)
Dyskografia.
"Marian Bujak - portret muzykanta" (edycja limitowana, wyd. In Crudo CD04, 2002)
"Marian Bujak - portret skrzypka" (In Crudo CD16 2014) wydanie 2 zmienione - płyta z książką (PL + ENG)

</doc>
<doc id="793821" url="https://pl.wikipedia.org/wiki?curid=793821" title="Wrzask">
Wrzask

Wrzask – wieś w Polsce, położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.
Przed 2023 r. miejscowość była częścią wieś w Gozdów.

</doc>
<doc id="793822" url="https://pl.wikipedia.org/wiki?curid=793822" title="Kościół Wniebowzięcia Najświętszej Marii Panny w Biłgoraju">
Kościół Wniebowzięcia Najświętszej Marii Panny w Biłgoraju

Kościół pw. Trójcy Przenajświętszej i Wniebowzięcia Najświętszej Marii Panny – świątynia rzymskokatolicka w Biłgoraju.
Obiekt ten jest kościołem dekanalnym dla dekanatu Biłgoraj – Północ w diecezji zamojsko-lubaczowskiej. Ponadto jest kościołem parafialnym dla parafii pw. Trójcy Przenajświętszej i Wniebowzięcia NMP.
Kościół ten stanowi zabytek architektury późnobarokowej, wpisany do państwowej (nr A/172 z 7.05.1957 i z 3.01.1967) oraz miejskiej ewidencji zabytków.
Usytuowanie kościoła.
Kościół znajduje się w centralnej części Biłgoraja, w granicach administracyjnych osiedla Śródmieście. Jest zlokalizowany na placu, do którego przylegają ulice Zamojska i 3 Maja. W pobliżu świątyni znajdują się m.in. skwer oraz tereny o charakterze mieszkalno-usługowym. Bezpośrednie sąsiedztwo dla kościoła stanowi Plac Wolności z ratuszem miejskim.
Działka wokół kościoła jest otoczona murem i stanowi obszar dawnego cmentarza. Teren ten jest niewielkim wzniesieniem zagospodarowanym jako park z drzewami – pomnikami przyrody. Od strony południowej działka sąsiaduje z zabudowaniami przykościelnymi, wśród których znajdują się m.in. plebania, sale katechetyczne, kancelaria parafialna i dom zakonny sióstr serafitek.
W murze otaczającym park przykościelny umieszczone są dwie zabytkowe figury: 
Opis świątyni.
Architektura.
Obiekt został wybudowany w stylu późniejszego baroku. Materiałem budowlanym jest cegła pokryta tynkiem. Kościół zaprojektowano na planie krzyża łacińskiego, którego dłuższe ramię leży na linii wschód-zachód. Fasada budynku wraz z głównym wejściem jest skierowana na zachód, w stronę ulicy 3 Maja. Naprzeciwko wejścia do kościoła znajduje się węższe od nawy prezbiterium. W krótszym ramieniu krzyża znajdują się stara zakrystia (po stronie północnej) i kaplica św. Mikołaja (po stronie południowej) z wejściem do nowej zakrystii.
Wewnątrz kościół ma układ halowy, jednonawowy. Naprzeciwko prezbiterium, nad głównym wejściem do świątyni, znajduje się empora z szesnastogłosowymi organami, a pod nią kruchta. Kościół ma też drugą kruchtę, przylegającą do nawy po stronie południowej. Sklepienie nawy kościoła jest wykonane w typie kolebkowym. 
Pod świątynią znajdują się krypty grobowe, zamknięte i niedostępne dla zwiedzających. Pochowani są w nich m.in. ks. Jan Kanty Mroczkowski, proboszcz w latach 1717-1764, oraz Stanisław Kostka Nowakowski, szambelan króla Stanisława II Augusta i właściciel miasta w latach 1806-1841.
Świątynia ma dwie jednakowe wieże, umiejscowione na ścianie fasadowej, pełniące rolę dzwonnicy i przykryte metalowymi hełmami. W fasadzie znajdują się wnęki z XIX-wiecznymi rzeźbami, przedstawiającymi św. Piotra i św. Pawła, a także tablice z wyrytymi danymi fundacyjnymi.
W kruchcie umieszczona jest tablica z epitafium pochowanego w kościele Stanisława Kostki Nowakowskiego. W nawie kościoła znajdują się tablice ku czci ks. Józefa Chmielewskiego oraz ks. Czesława Koziołkiewicza, a także tablica upamiętniająca żołnierzy Armii Krajowej ziemi biłgorajskiej. Na zewnątrz, we frontowej ścianie świątyni, wmurowana jest też tablica ku pamięci ofiar zbrodni na Rapach.
Wyposażenie.
Wyposażenie wnętrza kościoła utrzymane jest w stylu późnobarokowym. Jednakże większość elementów (m.in. ławki, konfesjonały) pochodzi z okresu po II wojnie światowej. Dotyczy to m.in. wielkiego ołtarza, który jest wierną rekonstrukcją poprzedniego, zniszczonego podczas pożaru w 1939.
W nawie świątyni znajdują się trzy drewniane, złocone ołtarze:
W kaplicy bocznej znajduje się też drewniany ołtarz św. Mikołaja. Wśród elementów wyposażenia znajdują się m.in. metalowy krucyfiks z XIX w. i kamienna chrzcielnica z 1828.
W głównym ołtarzu umieszczone są relikwie św. Antonina, św. Mariana, św. Mansweta i św. Klemensa.
Historia.
Okres protestancki (do 1700).
Miejsce, w którym obecnie znajduje się kościół, pełni funkcje religijne od momentu powstania Biłgoraja, czyli już od drugiej połowy XVI wieku. Pierwotnie zbudowano tutaj zbór kalwiński. Do jego wzniesienia doszło z inspiracji rodu Gorajskich herbu Korczak. Przedstawiciele tej rodziny byli założycielami i właścicielami miasta do drugiej połowy XVII wieku. Jednocześnie byli oni aktywnymi działaczami protestanckimi. Wybierając miejsce na zbór kierowano się zapewne tym, że stanowiło ono szczyt niewielkiego wzniesienia, a zarazem znajdowało się blisko narożnika rynku miejskiego.
W 1604 w Biłgoraju zbudowana została kaplica katolicka, jednak nie ma ścisłych danych o jej umiejscowieniu. W pierwszych latach XVII wieku powstała też pierwsza w mieście katolicka parafia. W 1692 wyodrębniono z niej obecną parafię pw. Trójcy Świętej i Wniebowzięcia NMP. Do tego czasu zanikły też wpływy dominującego początkowo w mieście protestantyzmu.
Pierwszy kościół drewniany (ok. 1700-1732).
Około 1700 w miejscu dotychczasowego zboru protestanckiego wybudowano drewniany kościół katolicki, któremu nadano tytuł Wniebowzięcia Najświętszej Maryi Panny. Do 1717 kościołem oraz parafią opiekowali się zakonnicy franciszkańscy z klasztoru w Puszczy Solskiej. Według opisu z 1728 świątynia była w całości drewniana i pokryta gontem, a wewnątrz znajdowały się trzy ołtarze.
Obecny kościół murowany (lata 1732-1939).
W 1732 staraniem ówczesnego proboszcza, ks. Jana Kantego Mroczkowskiego, rozpoczęto budowę obecnie istniejącego kościoła murowanego. Świątynię wzniesiono jako obiekt w stylu barokowym i zastąpiła ona dotychczasowy kościół drewniany. Inwestycja została zakończona w 1755.
W 1762 wykonano dla kościoła dwunastogłosowe organy. W 1789 wzniesiono murowaną dzwonnicę, która odtąd stanowiła bramę wejściową do świątyni. 6 czerwca 1778 dokonano konsekracji świątyni. Ówczesne opisy, pochodzące z 1773 i 1786, mówią, że wewnątrz kościoła znajdowało się sześć ołtarzy, a wokół znajdował się cmentarz. Z zakrystii można było wejść do skarbca i na ambonę. W głównym ołtarzu znajdował się obraz Matki Bożej Wniebowziętej, a na bokach ołtarza znajdowały się relikwiarze. W nawie kościoła ustawione były dwa rzędy ławek.
Na przełomie XVIII i XIX w. przestano korzystać z cmentarza znajdującego się wokół kościoła. Jego rolę przejął cmentarz przy ul. Lubelskiej (tzw. "lapidarium"). W latach 1827-1842 została przeprowadzona renowacja świątyni, w trakcie której m.in. wymieniono podłogę i dach. W 1869 wnętrze kościoła zostało odmalowane, a ponadto wybudowano wtedy nową ambonę i zakupiono chrzcielnicę.
W latach 80. XIX w. wybudowano dwie istniejące do dzisiaj wieże, a także przebudowano frontową ścianę kościoła. W 1904 umieszczono w niej figury św. Piotra i Pawła. W efekcie tych inwestycji fasada budynku przyjęła obecnie istniejącą formę.
W 1911 w kościele ułożono posadzkę, w 1912 zamówiono nowe organy, a w 1913 wybudowano dwa nowe ołtarze. W 1912 z nieznanych przyczyn w świątyni wybuchł pożar. W 1926 została rozebrana XVIII-wieczna dzwonnica, a w 1927 wybudowano obecnie istniejącą plebanię.
Kościół poniósł bardzo ciężkie straty podczas II wojny światowej. Działania z 1939 doprowadziły do zrujnowania świątyni. 11 września 1939 podczas największego pożaru miasta obiekt został zupełnie spalony. Ogień strawił wyposażenie wnętrza łącznie z ołtarzami; runął dach, stopiły się dzwony i hełmy na wieżach. Udało się natomiast uratować naczynia liturgiczne oraz księgi metrykalne.
Obecny kościół murowany (okres po 1939).
W czasie okupacji niemieckiej (1939-1944) dzięki staraniom proboszcza, ks. Czesława Koziołkiewicza, dokonano prowizorycznych napraw, które skutecznie zabezpieczyły świątynię przed dalszą dewastacją. Jednakże gruntowna odbudowa kościoła ze zniszczeń miała miejsce dopiero po 1944. Wtedy przeprowadzono kompletny remont, m.in. naprawiono wieże, w 1945 zakupiono żyrandole, a w 1950 poświęcono i zamontowano trzy dzwony. W latach 1950–1955 zamówiono, skonstruowano i zamontowano wielki ołtarz, wzorowany na poprzednim (dzięki przedwojennym fotografiom i rysunkom udało się go niemal idealnie odtworzyć). W 1960 ołtarz ten został konsekrowany. Również w 1960 zostały kupione nowe, szesnastogłosowe organy, a w 1962 umieszczono w kościele obraz Matki Bożej Częstochowskiej, ofiarowany parafii przez ks. kardynała Stefana Wyszyńskiego.
W późniejszych latach w obiekcie prowadzono głównie prace konserwacyjne. Świątynię remontowano m.in. w latach 1963–1964 (tynkowanie), 1976 (remont dachu), 1989–1991 (złocenie wyposażenia) i 2002 (malowanie wewnątrz i na zewnątrz). W 2018 wykonano kompleksową renowację elewacji budynku.

</doc>
<doc id="793823" url="https://pl.wikipedia.org/wiki?curid=793823" title="Stefano Elia Marchetti">
Stefano Elia Marchetti

Stefano Elia Marchetti (ur. 31 grudnia 1839 w Bergamo, zm. 7 maja 1863 w Chrzanowie) – adiutant włoskiego generała Francesco Nullo, garibaldczyk, uczestnik powstania styczniowego 1863.
Uczestnik wyprawy tysiąca. W czasie powstania styczniowego, ciężko ranny w pierś w bitwie pod Krzykawką koło Olkusza 5 maja 1863, zmarł po dwóch dniach w mieszkaniu chrzanowskiego notariusza Apolinarego Horwatha. Pochowany uroczyście 11 maja 1863 na cmentarzu w Chrzanowie.
Patron jednej z ulic w Chrzanowie.

</doc>
<doc id="793824" url="https://pl.wikipedia.org/wiki?curid=793824" title="Bronin">
Bronin

Bronin – wieś w Polsce położona w województwie łódzkim, w powiecie zgierskim, w gminie Stryków. Wraz z wsią Wrzask tworzy sołectwo Wrzask-Bronin.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793827" url="https://pl.wikipedia.org/wiki?curid=793827" title="Cesarka">
Cesarka

Cesarka – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793829" url="https://pl.wikipedia.org/wiki?curid=793829" title="Orzechówek">
Orzechówek



</doc>
<doc id="793832" url="https://pl.wikipedia.org/wiki?curid=793832" title="Fantazy">
Fantazy

Fantazy – dramat wierszem (często zaliczany do tragikomedii) składający się z pięciu aktów, napisany przez Juliusza Słowackiego w Paryżu, prawdopodobnie na przełomie lat 1844/1845. Nieukończony przez poetę i niewydany za jego życia. Pierwodruk dzieła ukazał się w trzecim tomie "Pism pośmiertnych" wydanych we Lwowie w roku 1866. Opublikowany także pod tytułem "Nowa Dejanira" w roku 1898. Dramat wystawiony 5 maja 1867 w Stanisławowie pod tytułem "Niepoprawni" nadanym przez Antoniego Małeckiego.
Słowacki w utworze polemizuje z przedmiotowym, zmaterializowanym traktowaniem miłości i związków międzyludzkich, prawdą a fałszem, autokreacją romantyczną a prawdziwym uczuciem, pozorem a szczerością. Podejmuje problem tragizmu w rozumieniu Schillera, rozważa problem poświęcenia i ofiary w imię czegoś. Wprowadza elementy filozofii genezyjskiej; symbolika niewinnej ofiary w imię tworzenia nowego ładu, tryumfu ducha nad materią. 
Akcja dramatu rozgrywa się na Podolu około 1840 roku. Głównym tematem jest przyszłe przygotowywane małżeństwo córki hrabiego Respekta – Diany, z Fantazym Dafnickim. W podjęciu tej decyzji Fantazy nie kieruje się miłością wobec Diany; uczucia córki przeciwnej temu małżeństwu są również nieistotne dla jej ojca – hrabiego Respekta. Sytuację utrudnia pojawienie się Idalii, byłej kochanki Fantazego, i Jana, powstańca listopadowego, zesłańca syberyjskiego, który zaręczył się z Dianą po 1831 roku. Idalia usiłuje odzyskać Fantazego, który rozpoczyna z Majorem (starającym się uratować związek Jana i Diany) pojedynek o Dianę. O jego wyniku decyduje gra w karty, którą Dafnicki przegrywa. Fantazy wraz z Idalią, postanawiają popełnić samobójstwo. Jednak Major, przejmując na siebie odpowiedzialność za te wydarzenia, jako pierwszy odbiera sobie życie, wymagając na Fantazym obietnicę zerwania narzeczeństwa z Dianą. W scenie śmierci uczestnika powstania dekabrystów (będącej najistotniejszą pod względem wymowy sensu utworu), Słowacki przeciwstawia sobie pozytywne i negatywne pojęcia prezentowane przez bohaterów: egoizm a poświęcenie, fałsz (wyrafinowanie) a szczerość, materializm a człowieczeństwo, czyste uczucie a romantyczne pozerstwo. 
Utwór, początkowo rozwijający się w konwencji komedii obyczajowej, stopniowo przeradza się w dramat. Prosta i szczera miłość Jana i Diany ukazana jest w opozycji do łapczywego uniesienia Fantazego i Idalii. Jednak ofiarna śmierć Majora okazuje się mieć oczyszczający wpływ na tę parę.

</doc>
<doc id="793833" url="https://pl.wikipedia.org/wiki?curid=793833" title="Myszkowo (województwo pomorskie)">
Myszkowo (województwo pomorskie)

Myszkowo – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Wielkich Żuław Malborskich. Wieś wchodzi w skład sołectwa Myszewko.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Myszkowo: Myszkowo

</doc>
<doc id="793834" url="https://pl.wikipedia.org/wiki?curid=793834" title="Orzechówek (powiat zgierski)">
Orzechówek (powiat zgierski)

Orzechówek – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="793836" url="https://pl.wikipedia.org/wiki?curid=793836" title="Mariusz Jurasik">
Mariusz Jurasik

Mariusz Jurasik (ur. 4 maja 1976 w Żaganiu) – polski piłkarz ręczny, grający na pozycji prawoskrzydłowego lub rozgrywającego, trener.
W latach 1997–2012 reprezentant Polski (207 oficjalnych spotkań międzypaństwowych i 704 gole), uczestnik igrzysk olimpijskich (Pekin 2008), wicemistrz świata z 2007 (wybrany do „siódemki” turnieju i uznany najlepszym prawoskrzydłowym), brązowy medalista mistrzostw świata 2009.
Kariera.
Klubowa.
Mimo że na świat przyszedł w Żaganiu to swą przygodę z piłką ręczną rozpoczął w czasach szkolnych w Zrywie Zielona Góra. Następnie powrócił do swego rodzinnego miasta i rozpoczął grę w tamtejszym Sobieskim. W 1996 został zawodnikiem Iskry Kielce. Z zespołem tym dwukrotnie zdobywał mistrzostwo kraju (1998, 1999), raz Puchar Polski (2000), a w rozgrywkach 2000/2001 został królem strzelców ekstraklasy. Po sezonie odszedł do Wisły Płock (MP 2002), a w 2003 został graczem SG Kronau/Östringen. 6 stycznia 2009 podpisał trzyletni kontrakt z Vive Kielce. Oficjalnie zawodnikiem kieleckiego klubu stał się 1 lipca. W grudniu został wybrany do najlepszej siódemki świata w 2009 roku według magazynu „L'Équipe”. Przed sezonem 2012/2013, w związku z umożliwieniem jednoczesnej gry wszystkich obcokrajowców w kieleckim zespole, klub Vive Targi Kielce postanowił zakończyć współpracę z Mariuszem Jurasikiem w charakterze zawodnika. Po rozmowach z władzami klubu zdecydował się na rozpoczęcie pracy szkoleniowej z młodzieżowcami kieleckiej drużyny, jednak na początku października podpisał roczny kontrakt z katarską drużyną El Jaish. Problemy natury organizacyjno-finansowej tego klubu (spowodowane niezadowalającymi właściciela wynikami), doprowadziły do zerwania kontraktu przez Jurasika, który powrócił do Polski i 1 grudnia 2012 został graczem Powenu Zabrze (obecnie Górnika Zabrze). Jednocześnie od stycznia 2013 objął funkcję asystenta trenera w klubie.
Reprezentacyjna.
W seniorskiej kadrze narodowej zadebiutował mając 21 lat i 6 miesięcy – 25 października 1997 w wygranym 33:25 towarzyskim meczu przeciwko Litwie w Gdańsku. W 2002 wziął udział w swej pierwszej wielkiej imprezie międzynarodowej - Mistrzostwach Europy w Szwecji (był to zarazem premierowy występ Polski w turnieju finałowym ME), biało-czerwoni zajęli tam jednak dopiero 15 miejsce. Rok później wystąpił w swych pierwszych finałach mistrzostw świata (10 miejsce MŚ w Portugalii). W 2007 wywalczył srebrny medal Mistrzostw Świata w Niemczech, za co 5 lutego 2007 został odznaczony przez Prezydenta RP Lecha Kaczyńskiego Złotym Krzyżem Zasługi oraz Superpuchar. W lutym 2008 zajął 7 miejsce Mistrzostw Europy w Norwegii, a w maju – podczas wrocławskiego turnieju kwalifikacyjnego – wywalczył przepustkę do Igrzysk Olimpijskich w Pekinie (przegrana w ćwierćfinale z Islandią i ostatecznie 5 miejsce). W lutym 2009 zdobył brązowy medal Mistrzostw Świata w Chorwacji. Po zakończeniu tego turnieju oficjalnie ogłosił decyzję o rezygnacji z gry w barwach narodowych, choć - jak przyznał - podjął ją już we wrześniu 2008, tuż po powrocie z pekińskich Igrzysk. Mimo wszystko, w grudniu 2009 został przez Bogdana Wentę powołany w roli rezerwowego do szerokiej kadry na Mistrzostwa Europy 2010 w Austrii. Następnie, w wyniku kontuzji barku Pawła Piwki oraz problemów zdrowotnych Marcina Lijewskiego Jurasik znalazł się w ogłoszonej przez selekcjonera ścisłej kadrze na ten turniej, na którym Polacy zajęli 4 miejsce. Ogółem wystąpił w 27 meczach turniejów finałowych Mistrzostwa Świata (2003, 2007, 2009, 2011), co czyni go współrekordzistą z Marcinem Lijewskim), strzelając w nich łącznie 107 bramek (rekord kadry). W sumie w seniorskiej reprezentacji rozegrał 207 spotkań (9 miejsce w tabeli wszech czasów), zdobywając 704 bramki (8 miejsce w tabeli wszech czasów).

</doc>
<doc id="793837" url="https://pl.wikipedia.org/wiki?curid=793837" title="Kabaret Ciach">
Kabaret Ciach

Kabaret Ciach – kabaret założony zimą 1994 roku przez Tomasza Kowalskiego, Zbigniewa Gawrońskiego, Mariusza Matysika, Adama Magiera, Małgorzatę Czyżycką i Janusza Rewersa – wówczas studentów ówczesnej Wyższej Szkoły Pedagogicznej w Zielonej Górze (dziś Uniwersytet Zielonogórski).
Obecnie grupa występuje w składzie: Małgorzata Czyżycka, Tomasz Kowalski, Leszek Jenek (od 2005 r.) oraz Mateusz Czechowski (od 2015 r.) -ex kabaret Hlynur. W przeszłości w kabarecie Ciach występowali również Janusz Rewers (do 2014 r.), Jarosław Marek Sobański (obecnie kabaret Słuchajcie) i Przemysław Żejmo (obecnie kabaret Jurki).
Kabaret Ciach związany jest z Zielonogórskim Zagłębiem Kabaretowym.

</doc>
<doc id="793839" url="https://pl.wikipedia.org/wiki?curid=793839" title="Myszkowo">
Myszkowo

2 miejscowości w Polsce:

</doc>
<doc id="793841" url="https://pl.wikipedia.org/wiki?curid=793841" title="Zbiór (matematyka)">
Zbiór (matematyka)



</doc>
<doc id="793845" url="https://pl.wikipedia.org/wiki?curid=793845" title="Antoni Bradé">
Antoni Bradé

Antoni Bradé (ur. w 1887 w Warszawie, zm. w 1973 w Świdnicy) – malarz, pejzażysta, marynista.
W latach 1910-1913 studiował w warszawskiej Szkole Sztuk Pięknych pod kierunkiem prof. Miłosza Kotarbińskiego i Piusa Welońskiego. Po II wojnie światowej zamieszkał najpierw w Jaworze, gdzie zorganizował prywatną szkołę malarską, którą w 1951 r. przeniósł do Świdnicy.

</doc>
<doc id="793846" url="https://pl.wikipedia.org/wiki?curid=793846" title="Just My Luck">
Just My Luck

Just My Luck – album nagrany przez brytyjską grupę pop-rockową McFly. Płyta ujrzała światło dzienne 12 maja 2006. Została nagrana specjalnie na potrzeby filmu "Całe szczęście". Składa się ona głównie z piosenek, które zostały zamieszczone przez zespół na ich dwóch poprzednich albumach. Były to Room on the 3rd Floor oraz Wonderland.

</doc>
<doc id="793847" url="https://pl.wikipedia.org/wiki?curid=793847" title="Janusz Rewers">
Janusz Rewers

Janusz „Jasiu” Rewers (ur. 22 listopada 1969 w Słupcy) – polski artysta kabaretowy.
Życiorys.
Pochodzi z wielkopolskiej Słupcy. Inicjator wielu wydarzeń kabaretowych i artystycznych, m.in. Kabaretobranie w Zielonej Górze z Polsatem na żywo w latach 2009-2017. Założyciel, manager, autor wielu tekstów kabaretu Ciach do roku 2014. Od 2015 występuje w Kabarecie Rewers. W latach 2005-2010 prezes Stowarzyszenia ZZK. Dyrektor generalny Festiwalu Kabaretu w Zielonej Górze w latach 2005-2009. Do 2006 roku właściciel kultowego klubu studenckiego „Karton” w Zielonej Górze.
Wcielał się w postać Franka Dealeya w improwizowanym serialu kabaretowym "Spadkobiercy". Grał tę postać także w odcinkach prezentowanych na przeglądach kabaretowych, które nie są nagrywane dla telewizji.

</doc>
<doc id="793849" url="https://pl.wikipedia.org/wiki?curid=793849" title="Piecewo (Orłowo)">
Piecewo (Orłowo)

Piecewo – nieoficjalna nazwa przysiółka wsi Orłowo w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych.
W latach 1975–1998 miejscowość administracyjnie należała do województwa elbląskiego.
Zobacz też.
Piecewo

</doc>
<doc id="793856" url="https://pl.wikipedia.org/wiki?curid=793856" title="Kongres Władz Lokalnych i Regionalnych Europy">
Kongres Władz Lokalnych i Regionalnych Europy

Kongres Władz Lokalnych i Regionalnych to organ doradczy, reprezentujący władze lokalne i regionalne członków Rady Europy. Składa się z Izby Władz Lokalnych i Izby Regionów. Od 1994 r. jest organem stałym zbierającym się raz do roku w Strasburgu. Poprzednikiem Kongresu, była istniejąca od 1987 roku Stała Konferencja Władz Lokalnych i Regionalnych.
Głównymi zadaniami Kongresu Władz Lokalnych i Regionalnych jest promowanie rozwoju demokracji na szczeblu lokalnym i umacnianie kontaktów regionów z zagranicą.
W maju 2005 r. Kongres podjął współpracę z działającym w Unii Europejskiej i mającym zbieżne cele Komitetem Regionów.
Skład.
Każde państwo członkowskie Rady Europy posiada w Kongresie tylu delegatów oraz ich zastępców, ile ma ono w Zgromadzeniu Parlamentarnym. Zgodnie z tym obecnie Kongres liczy 648 członków - 324 przedstawicieli i 324 zastępców. Przedstawiciele danego państwa muszą posiadać mandat pochodzący z wyborów regionalnych lub lokalnych.
Struktura.
Kongresowi przewodzi wybierany co dwa lata przewodniczący. Przewodniczącego wybierają na przemian Izba Władz Lokalny i Izba Regionów. 
Obie Izby wybiera co 2 lata swoich przewodniczących i 7-osobowe prezydium. Połączone prezydia tworzą Prezydium Kongresu Władz Lokalnych i Regionalnych. Prezydium Kongresu przygotowuje sesje plenarne Kongresu, koordynuje pracę Izb i komitetów oraz ustala budżet.
Kongres posiada też Komitet Stały, który reprezentuje Kongres w okresach pomiędzy sesjami. Poza tym możliwe jest tworzenie komitetów statutowych i grup ad hoc. Komitety stałe to:
Cele i zadania.
Kongres ma za zadanie zagwarantować rzeczywisty udział władz lokalnych i regionalnych w procesie jednoczenia Europy i pracach Rady Europy. Kongres prowadzi działania zmierzające do upowszechnienia demokracji lokalnej i regionalnej oraz wzmocnienia współpracy granicznej i międzyregionalnej.

</doc>
<doc id="793859" url="https://pl.wikipedia.org/wiki?curid=793859" title="Dalki (Gniezno)">
Dalki (Gniezno)

Dalki – osiedle w południowo-zachodniej części Gniezna (przed II wojną światową wieś), liczące około 2500 mieszkańców. 
Zabudowa i położenie.
Zabudowa głównie jednorodzinna, szeregowa i wielorodzinna (z okresu PRL) oraz jednorodzinna (nowa) w zachodniej części. W XIX w. we wsi Dalki istniał cmentarz ewangelicki. Na osiedlu istnieje wpisany do rejestru zabytków neorenesansowy budynek dawnego Uniwersytetu Ludowego z 1919-1920 (uczył się w nim m.in. Stanisław Mikołajczyk), założonego przez księdza Antoniego Ludwiczaka mieszczący kaplicę parafii Matki Zbawiciela. 
W czasie okupacji park Uniwersytetu był miejscem egzekucji hitlerowskich. W listopadzie 1939 r. naziści zamordowali tam 24 osoby. 
Od zachodu osiedle graniczy ze wsią Dalki, od północy z dzielnicą Dziekanka, od południa z dzielnicami Kokoszki i Pustachowa, od wschodu z dzielnicami Stare Miasto i Osiedle Grunwaldzkie.
Ulice.
Agrestowa, Akacjowa, Brzoskwiniowa, Brzozowa, Bukowa, Czereśniowa, Gajowa, Gronowa, Jabłoniowa, Jagodowa, Jaśminowa, Jaworowa, Jeżynowa, Kasztanowa, Lipowa, ks. Antoniego Ludwiczaka, Morelowa, Orzechowa, Porzeczkowa, Prosta, Skrajna, Śliwowa, Wiśniowa.

</doc>
<doc id="793863" url="https://pl.wikipedia.org/wiki?curid=793863" title="Leon Koczy">
Leon Koczy

Leon Bogusław Koczy ps. "Sławomir Zawada" (ur. 25 marca 1900 w Strumieniu, zm. 1 września 1981 w Glasgow) – polski historyk, mediewista, archiwista, nauczyciel akademicki, działacz polonijny i publicysta, kapitan Wojska Polskiego, uczeń prof. Kazimierza Tymienieckiego.
Członek założyciel Polskiego Towarzystwa Naukowego na Obczyźnie. Współzałożyciel Instytutu Historycznego im. gen. Sikorskiego w Londynie i kierownik jego oddziału w Glasgow. Jeden z głównych autorów "Tek Historycznych" (obok gen. Mariana Kukiela).
Zajmował się stosunkami polsko-skandynawskimi za pierwszych Piastów oraz historią wypraw krzyżowych. Przygotował obszerny program dla badań Pomorza. Gromadził akta polskich formacji wojskowych na Zachodzie. Opublikował liczne rozprawy poświęcone dziejom kultury. Wydał tom źródeł z archiwów duńskich, z lat 1526-1572, dotyczących Polski.
Życiorys.
Urodził się 25 marca 1900 w Strumieniu w chłopskiej rodzinie Franciszka i Zuzanny z Kojzarów. W latach 1915-1920 uczył się w seminarium nauczycielskim w Bobrku koło Cieszyna.
Pracował jako nauczyciel w Zabłociu (1920-1923). Studiował historię na Uniwersytecie Poznańskim (1923-1928). Mieszkał przy ul. Wały Wazów 23 w Poznaniu. Podjął pracę w swojej Alma Mater, najpierw jako młodszy, potem jako starszy asystent przy seminarium historii średniowiecznej. W 1929 zdobył stopień naukowy doktora nauk humanistycznych (promotor: prof. Kazimierz Tymieniecki). W latach 1929-1931 studiował w Kopenhadze, Berlinie i Paryżu. Następnie uzyskał habilitację i docenturę (1934).
Mianowany podporucznikiem ze starszeństwem z 1 marca 1923 w korpusie oficerów piechoty. W 1934 pozostawał w ewidencji Powiatowej Komendy Uzupełnień Poznań Miasto. Posiadał przydział do 55 Poznańskiego Pułku Piechoty w Lesznie.
Walczył w kampanii wrześniowej. Został żołnierzem Armii Polskiej na Wschodzie i w stopniu kapitana przebył Bliski Wschód, Palestynę i Egipt. W latach 1942-1945 był redaktorem „Biblioteki Naukowej” i współredaktorem dwóch zeszytów „Kwartalnika Historycznego na Wschodzie”. Pod pseudonimem "Sławomir Zawada" publikował artykuły i książki (m.in. "Wybuch wojny w świetle dokumentów dyplomatycznych", 1942).
Po wojnie przybył ze swym macierzystym oddziałem do Szkocji, gdzie został zdemobilizowany. Został kierownikiem Biblioteki Instytutu Historycznego im. gen. Sikorskiego w Glasgow i zaangażował się w życie tamtejszej społeczności polskiej jako animator życia kulturalnego. Od 1951 był nauczycielem akademickim w Polskim Uniwersytecie Na Obczyźnie w Londynie.
Jeden z głównych (obok prezesa, prof. Bronisława Śliżyńskiego) popularyzatorów nauki i kultury w Kole Przyrodników im. Mikołaja Kopernika w Edynburgu oraz (jako przyjaciel ks. prałata Wincentego Nagi-Drobiny) wielokrotny mistrz ceremonii w realizowaniu doniosłych uroczystości religĳnych i świeckich polskiej diaspory.
Zmarł 1 września 1981 w wieku 81 lat w Glasgow i został tam pochowany.
Wybrane publikacje.
W dorobku publikacyjnym L. Koczego znajdują się m.in.:
Życie prywatne.
W 1958 ożenił się z Marią Kolabińską.

</doc>
<doc id="793864" url="https://pl.wikipedia.org/wiki?curid=793864" title="Powstanie kwietniowe">
Powstanie kwietniowe

Powstanie kwietniowe (bułg. "Априлско въстание") – największe powstanie narodowe Bułgarów przeciwko rządom Imperium Osmańskiego. Za moment rozpoczęcia powstania przyjmuje się , gdy wybuchły walki w Kopriwszticy (zapis datowania w starym stylu odnosi się do kalendarza juliańskiego obowiązującego w Bułgarii do 1916 roku).
Powstanie na ziemiach macedońskich w maju 1876, zdaniem autorów bułgarskich stanowiące część powstania kwietniowego, nosi nazwę powstania razłowieckiego.
Geneza.
Od 1396 roku Bułgaria była częścią państwa osmańskiego. Stosowanie uciążliwych represji Turków wobec ludności bułgarskiej, polegających m.in. na przymusowym nawracaniu z prawosławia na islam oraz wcielaniu młodzieży męskiej do oddziałów janczarskich itp., podtrzymywało silną niechęć do władzy sułtańskiej. Od roku 1828 Turcja przeżywała zewnętrzny i wewnętrzny kryzys, nasilający się w połowie lat 70. XIX wieku. Z uwagi na wizję bankructwa państwa, w 1875 r. zwiększono podatki od ludności niemuzułmańskiej, co było jedną z przyczyn powstań na obszarze Hercegowiny oraz w Starej Zagorze. Trudności Turków ze stłumieniem pierwszego utwierdziły Bułgarów w przekonaniu o możliwości zbrojnego wywalczenia przez nich niepodległości. Szczególną rolę w rozbudzeniu ich aspiracji niepodległościowych odegrał Wasyl Lewski.
Przygotowania.
W listopadzie 1875 roku doszło do zebrania aktywistów Bułgarskiego Centralnego Komitetu Powstańczego w Giurgiu. Podczas spotkania zdecydowano o utworzeniu na terenie Bułgarii pięciu okręgów (komitetów) powstańczych:
W toku przygotowań do powstania zaniechano rozwijania komitetu w Sofii z powodu bardzo trudnej sytuacji jego członków, a także przeniesiono IV okręg z Płowdiwu do Panagjuriszte.
Wybuch.
Przygotowania do buntu nie uszły uwadze lokalnych władz osmańskich oraz popierającej je ludności muzułmańskiej. Dodatkowo jeden z uczestników walnego zebrania członków IV komitetu (14 kwietnia 1876 w Oboriszte), na którym ustalono wiele szczegółów dotyczących planowanego powstania, przekazał zdobyte informacje Turkom. 19 kwietnia władze osmańskie wysłały z Pazardżiku i Płowdiwu do Kopriwszticy i Panagjuriszte oddziały żandarmerii dla zaaresztowania agitatorów powstania. Następnego dnia, podczas próby uwięzienia Todora Kableszkowa, w Kopriwszticy wywiązała się walka między żandarmami i bułgarskimi spiskowcami. W rezultacie Turcy zostali wyparci z miasta, a ich lokalny zarządca zamordowany. Kableszkow opisał przebieg wydarzeń w tzw. Krwawym Liście, wysłanym do przedstawicieli IV komitetu w Panagjuriszte. Tegoż, odpowiednio do ustaleń podjętych w Oboriszte, Georgi Benkowski ogłosił wybuch powstania (na zebraniu w Giurgiu rozpoczęcie insurekcji wyznaczono na dzień 1 maja 1876, lecz dopuszczano wcześniejszą datę wobec zaistnienia groźby rozbicia spisku). Powstanie wybuchło zatem przedwcześnie, co zaskoczyło niektóre lokalne komitety i niekorzystnie wpłynęło na organizację walki.
Przebieg.
Po ogłoszeniu powstania, w Panagjuriszte (IV okręg powstańczy) sformowano Radę Wojskową (nazywaną także Rządem Tymczasowym), na czele której stanął Paweł Bobekow. Okręg podzielono na dwa rejony: wschodni (obejmujący Kopriwszticę, Klisurę oraz Karłowo), do którego skierowali się powstańcy (zgrupowani w tzw. czetę) pod przywództwem Panajota Wołowa i Georgiego Ikonomowa oraz zachodni (wsie Oboriszte, Poibrene, Bania i inne), w którym walczył Georgi Benkowski dowodzący oddziałem konnym. Inna czeta, pod przywództwem Orczy Wojwody, działała w okolicach Strełczy. 22 kwietnia w Panagjuriszte ogłoszono niepodległość i uroczyście poświęcono sztandar uszyty przez Rajnę Kniaginię.
W odpowiedzi na powstanie Turcy skierowali do walki regularną armię liczącą około 10 tysięcy żołnierzy i wyposażoną w artylerię oraz nieregularne wojska w postaci tzw. baszybuzuków, w sile 80 tysięcy. Siły powstańców, w większości słabo uzbrojonych, liczyły zaledwie 8–10 tysięcy. Już 26 kwietnia padła Klisura, zaatakowana przez dwutysięczną armię Tosun beja. Obóz powstańczy na wzgórzu Eledżik, zaatakowany przez wojska Hasana Paszy, bronił się zaciekle do 1 maja; po jego zdobyciu Turcy zamordowali zgromadzonych w nim Bułgarów, włącznie z kobietami i dziećmi. 30 kwietnia Hafiz pasza zajął Panagjuriszte, które następnie podpalono. Kopriwsztica uniknęła tego losu dzięki wpłaceniu ogromnego okupu. 2 maja wojska Reszida paszy zajęły Peruszticę, 4 maja Ahmed Barutanlijata dowodzący dziesięciotysięczną armią, zdobył Batak, po czym wymordował jego mieszkańców, chroniących się w cerkwi. Bracigowo padło 7 maja, gdy dotarła tam regularna armia Hasana Paszy.
W pozostałych okręgach powstanie wybuchło w znacznie mniejszej skali i było prowadzone przez oddzielne, zwykle kilkudziesięcioosobowe czety. Wybuch powstania w I okręgu znacznie utrudniły masowe aresztowania członków komitetu powstańczego (26 kwietnia do aresztu trafili Georgi Izmirliew i Iwan Panow, później straceni przez powieszenie). W tej sytuacji Stefan Stambołow zdecydował o rozpoczęciu powstania, lecz nie stanął na jego czele. Brak jednolitego dowództwa sprawił, że walki podejmowane w okręgu miały charakter lokalny. 29 kwietnia we wsi Musina pop Chariton z pomocą Baczy Kiry i Christo Karamnikowa sformował czetę liczącą ponad 200 osób, z którą dotarł do klasztoru Drianowskiego. Monaster został wkrótce okrążony przez dziesięciotysięczną armię turecką pod przywództwem Fazli paszy. Po dziewięciu dniach, nocą 7 maja, powstańcy podjęli próbę przebicia się, ale większość z nich zginęła. Podobny los spotkał i inne oddziały powstańców, wśród nich także czetę Christo Botewa, jednego z najsłynniejszych bułgarskich poetów, który zginął w Starej Płaninie.
Niedobitki powstańców w większości schroniły się w masywie Starej Płaniny. Kobiety, dzieci i starcy chronili się w okolicznych lasach. W krytycznych dniach powstania walkę i ucieczkę utrudniał nieoczekiwany w tej porze roku deszcz ze śniegiem.
Skutki.
Powstanie zostało brutalnie spacyfikowane przez wojska osmańskie. Choć dokładna liczba zabitych (zarówno uczestników walk jak i cywilnych ofiar represji) nie jest znana, powszechnie przypuszcza się, że przekracza ona 12 tys., jakkolwiek niektórzy badacze uważają, że było ich około 3 tys.. Około 80 wsi i miast zostało spalonych, zaś 200 splądrowanych. Największe prześladowania dotknęły obszar północnych Rodopów. Kilka tysięcy mieszkańców Bataka zostało zabitych przez nieregularnych żołnierzy osmańskich, w większości wywodzących się z Pomaków. Okrucieństwa dokonane przez Turków zostały opisane przez zagranicznych dziennikarzy, którzy przybyli na tereny Bułgarii po powstaniu. Ich relacje odbiły się szerokim echem w Europie. Wielu polityków (np. William Ewart Gladstone), uczonych (np. Karol Darwin), pisarzy (np. Oscar Wilde i Wiktor Hugo) i rewolucjonistów (np. Giuseppe Garibaldi) publicznie wyraziło swoje oburzenie z powodu brutalnych represji tureckich względem ludności bułgarskiej.
Choć powstanie zakończyło się klęską Bułgarów, zwróciło uwagę mocarstw europejskich na położenie okupowanych przez Turcję narodów bałkańskich. W 1877 w Konstantynopolu odbyła się konferencja z udziałem Turcji, Wielkiej Brytanii, Prus, Austro-Węgier, Francji, Włoch i Rosji, podczas której usiłowano m.in. uzgodnić przyznanie Bułgarii autonomii. Sprzeciw Turcji doprowadził do wybuchu wojny rosyjsko-tureckiej w 1877 roku, w wyniku której Bułgaria ostatecznie odzyskała niepodległość.

</doc>
<doc id="793866" url="https://pl.wikipedia.org/wiki?curid=793866" title="Piotrowo (powiat nowodworski)">
Piotrowo (powiat nowodworski)

Piotrowo – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych. Wieś wchodzi w skład sołectwa Starocin.
W latach 1975–1998 miejscowość administracyjnie należała do województwa elbląskiego.
W 1840 we wsi powstała pierwsza parowa przepompownia wód na Żuławach
Przypisy.
Inne miejscowości o nazwie Piotrowo: Piotrowo

</doc>
<doc id="793867" url="https://pl.wikipedia.org/wiki?curid=793867" title="Skiereszewo (Gniezno)">
Skiereszewo (Gniezno)

Skiereszewo – osiedle w zachodniej części Gniezna, ok. 1.500 mieszkańców. Zabudowa głównie jednorodzinna z okresu PRL w północnej części oraz wielorodzinna i jednorodzinna w południowej części. Od zachodu graniczy ze wsią Skiereszewo, od północy ze wsią Piekary, od wschodu z dzielnicami Dziekanka i Piekary, a od południa ze wsią Dalki.
Ulice.
Na terenie Skiereszewa znajdują się ośrodki handlu (głównie samochodowego), szkoła podstawowa oraz zespół szkół rolniczych.

</doc>
<doc id="793868" url="https://pl.wikipedia.org/wiki?curid=793868" title="Kobylańscy herbu Grzymała">
Kobylańscy herbu Grzymała

Kobylańscy – możnowładczy ród herbu Grzymała, wywodzący się z Kobylan w Małopolsce.

</doc>
<doc id="793869" url="https://pl.wikipedia.org/wiki?curid=793869" title="Piekary (Gniezno)">
Piekary (Gniezno)

Piekary – osiedle w północno-zachodniej części Gniezna, liczące ok. 3500 mieszkańców. Cechuje się zabudową głównie jednorodzinną z lat 60. i 80. XX w. oraz kilkoma zabudowaniami wielorodzinnymi. Większa część osiedla (przy ul. Poznańskiej) jest w zabudowie szeregowej. Na osiedlu istnieją niewielkie zakłady produkcyjne branży spożywczej i odzieżowej (sklepy, pizzeria), Przedszkole nr 9, Szkoła Podstawowa nr 3 oraz salon samochodowy. Od zachodu graniczy z dzielnicą Skiereszewo i wsią Piekary, od południa z dzielnicą Dziekanka, od wschodu z dzielnicą Stare Miasto, a od północy z dzielnicą Kustodia. Osiedle należy do dwóch parafii: ulice między ul. Poznańską, St. Czarnieckiego, a Piekary do Parafii bł. Michała Kozala w Gnieźnie, a pozostałe ulice do parafii Archikatedralnej. Rejon środkowo-zachodni, przygraniczne tereny dzielnicy położony jest w zasięgu źródeł rzeki Wrześnicy.

</doc>
<doc id="793872" url="https://pl.wikipedia.org/wiki?curid=793872" title="Sopot (miasto w Bułgarii)">
Sopot (miasto w Bułgarii)

Sopot (bułg. Сопот) – miasto w środkowej Bułgarii, w obwodzie płowdiwskim, centrum administracyjne gminy Sopot.
Położenie.
Sopot znajduje się 136 km na wschód od stolicy Bułgarii, Sofii, 63 km na północ od Płowdiwu, 61 km na południe od Trojanu i 5 km na zachód od Karłowa. Miasto leży u podnóża Bałkańskiego Trojanu (środkowa Stara Płanina), w żyznej Kotlinie Karłowskiej stanowiącej zachodnią część słynnej Doliny Różanej. W pobliżu Sopotu znajduje się początkowa stacja najdłuższego na Bałkanach wyciągu krzesełkowego.
Historia.
Pierwsza wzmianka o Sopocie pochodzi z okresu państwa osmańskiego. Podczas Bułgarskiego Odrodzenia Narodowego (XVIII–XIX wiek) miasto nazywało się Altyn Sopot (Złoty Sopot) z uwagi na szybki rozwój rzemiosła i handlu. W tym okresie Sopot słynął z produkcji abaji, wysokiej jakości skór, futer i plecionek, które sprzedawano w obrębie imperium. W roku 1877, w czasie wojny rosyjsko-tureckiej, Sopot został spalony, a mieszkańcy zabici lub wygnani. W latach 1950–1965 miasto nosiło nazwę Wazowgrad na cześć pisarza Iwana Wazowa.
Znakomitości.
W Sopocie urodzili się:
Gospodarka.
Najważniejsze zakłady przemysłowe w Sopocie:
W okolicach Sopotu uprawia się tzw. kazanłyską różę ("R. damascena" var. "trigintipetala") oraz miętę, z których produkuje się olejki eteryczne.
Kultura.
W 1992 roku Sopocie powstała pierwsza w Bułgarii prywatna telewizja („TBC”), która emituje wiadomości, muzykę, a także wyprodukowane przez siebie filmy, które zdobywały nagrody na krajowych i międzynarodowych festiwalach filmowych.
Turystyka.
Zabytki Sopotu:
Dwa pierwsze zabytki zostały wpisane na listę 100 najważniejszych obiektów turystycznych Bułgarii.
Sport.
Od lat 80. XX wieku Sopot rozwija się jako centrum lotniarstwa, a od początku XXI wieku także jako centrum paralotniarstwa w Bułgarii.

</doc>
<doc id="793873" url="https://pl.wikipedia.org/wiki?curid=793873" title="Historia kolei w Holandii">
Historia kolei w Holandii

Pierwsze linie kolejowe w Holandii powstały z pewnym opóźnieniem w stosunku do innych państw zachodnioeuropejskich (Wielka Brytania – 1803, Francja – 1827, Belgia – 1835). Opóźnienie to spowodowane było istnieniem wydajnego systemu kanałów i żeglownych rzek, czyniących alternatywne rodzaje transportu mało ekonomicznymi. Do dzisiaj żegluga śródlądowa w Holandii przewozi kilkadziesiąt procent towarów, a kolej ma charakter przewoźnika pasażerskiego.
Zachowany do dzisiaj zabytkowy tabor kolejowy i inne eksponaty dokumentujące przeszłość kolei znajdują się w wielu muzeach, m.in. w Nederlands Spoorwegmuseum w Utrechcie i muzeum kolei wąskotorowych Nationaal Smalspoormuseum.

</doc>
<doc id="793877" url="https://pl.wikipedia.org/wiki?curid=793877" title="James Bradley">
James Bradley

James Bradley (ur. w marcu 1693 w Sherborne, niedaleko Cheltenham, zm. 13 lipca 1762 w Chalford) – angielski astronom, wieloletni Astronom Królewski (1742–1762). Laureat Medalu Copleya (1748).
Młodość.
Tytuły licencjata i magistra uzyskał w latach 1714 i 1717. Pierwsze obserwacje prowadził pod kierunkiem wuja, wielebnego Jamesa Pounda. 6 listopada 1718 został członkiem Royal Society po rekomendacji Edmonda Halleya. W tym samym roku przyjął święcenia i został duchownym. W 1719 został wikarym w Bridstow, posługiwał również w małej parafii w Walii. Kiedy w roku 1721 został mianowany profesorem w katedrze astronomii na Uniwersytecie Oksfordzkim, zrezygnował z funkcji kościelnych.
Działalność astronomiczna.
Największym odkryciem Bradleya stało się zaobserwowanie aberracji światła, czyli pozornego ruchu gwiazd na niebie wynikającego z ruchu orbitalnego Ziemi. Potwierdzenie istnienia aberracji umacniało kopernikański model Układu Słonecznego z gwiazdą w centrum i krążącą wokół niej Ziemią. Pomiary aberracji pozwoliły astronomom na określenie odległości do najbliższych gwiazd. Odkrycie Bradleya bardzo przyczyniło się do zwiększenia wiedzy naukowej dotyczącej Wszechświata. Odkrycie aberracji światła ogłosił w Royal Society w styczniu 1729. Obserwacje, na których oparł publikacje, przeprowadził w Kew, w rezydencji swojego przyjaciela, Samuela Molyneux, członka parlamentu i astronoma amatora. Równocześnie Bradley zaobserwował nutację, czyli zaburzenia osi obrotu Ziemi wywołane oddziaływaniem grawitacyjnym Księżyca. Pracę na ten temat opublikował 14 lutego 1748, kiedy potwierdził swoje wyliczenia po przeszło 18 latach obserwacji pełnego cyklu tych zmian.
Wcześniej, bo jeszcze w 1742 został Astronomem Królewskim, zastępując na tej funkcji Edmonda Halleya. Dzięki powszechnemu poważaniu udało mu się zdobyć fundusze na budowę precyzyjnych przyrządów astronomicznych. Jego główne obserwatorium mieściło się w Greenwich. Dokładne obserwacje Bradleya posłużyły potem Friedrichowi Wilhelmowi Besselowi, który korzystając z opracowanych przez siebie metod obliczeń, wyznaczył dokładne pozycje 3222 gwiazd. Większość wyników obserwacji astronoma opublikowano po jego śmierci (1798–1805) w atmosferze skandalu i oskarżeń wysuwanych przez spadkobierców wobec Admiralicji roszczącej sobie prawo do jego spuścizny.
Upamiętnienie.
Jego imieniem nazwano planetoidę (2634) James Bradley oraz masyw górski Mons Bradley na Księżycu.

</doc>
<doc id="793878" url="https://pl.wikipedia.org/wiki?curid=793878" title="Magdalena Miecznicka">
Magdalena Miecznicka

Magdalena Miecznicka (ur. 1977) – polska pisarka, dziennikarka i publicystka, krytyk literacki.
Życiorys.
Córka Barbary Miecznickiej (tłumaczki literatury pięknej z języka rosyjskiego, redaktorki książek, sekretarza Polskiego PEN Clubu).
W 2001 ukończyła Międzywydziałowe Indywidualne Studia Humanistyczne na Uniwersytecie Warszawskim. Jest absolwentką Wydziału Literatury Ogólnej i Porównawczej Uniwersytetu Paris III – Sorbonne Nouvelle (Nowa Sorbona) (stypendystka rządu francuskiego 2002). W latach 1998–1999 była stypendystką Fundacji Batorego (studia w Kalamazoo College, Michigan, Stany Zjednoczone). Od 2004 do 2007 pracowała w Instytucie Badań Literackich PAN jako asystent w Pracowni Poetyki Historycznej. W swojej pracy naukowej zajmowała się głównie twórczością Witolda Gombrowicza.
Jako krytyk literacki publikowała w „Tekstach Drugich”, „Twórczości”, „Teatrze”, „Nowych Książkach”, „Przekroju”, „Newsweeku” i „Gazecie Wyborczej”. Współpracowała z Polskim Radiem i TVP. Od 2006 do 2009 roku publikowała w „Dzienniku”.
Jest autorką dramatu "Spalenie Joanny" opowiadającego o losach Jolanty Brzeskiej, który został sfilmowany dla Teatroteki, w reżyserii Agaty Baumgart, w 2017 i zrealizowany jako słuchowisko w Polskim Radiu w 2019.

</doc>
<doc id="793880" url="https://pl.wikipedia.org/wiki?curid=793880" title="Historia kolei w Austro-Węgrzech">
Historia kolei w Austro-Węgrzech

Sieć kolejowa Monarchii Naddunajskiej była jedną z największych i najgęstszych w Europie, choć technicznie ustępowała niektórym krajom. System kolejowy zaczął się rozwijać, podobnie jak na całym kontynencie, w latach 20. XIX wieku. Początkowo były to koleje konne, następnie parowe, a na przełomie XIX i XX wieku weszły do użycia maszyny napędzane elektrycznie.
Kolej w centralnie rządzonej Austrii, a potem w Austro-Węgrzech, była jednym z czynników jednoczących kraj. Sprawność, punktualność, rzetelność przewozu świadczyć miały o sile monarchii Habsburgów i jej rozwoju techniczno-gospodarczym. Infrastruktura kolejowa, istniejąca nawet w najbardziej odległych prowincjach imperium, niosła ze sobą postęp, powiew nowoczesności i nowe możliwości. Niejednokrotnie używano jej także w celach wojskowych, zarówno w XIX wieku, jak i podczas I wojny światowej.
Sieć, zwłaszcza na Węgrzech, była w większości jednotorowa, nawet w przypadku linii głównych. Było to po części podyktowane górzystym ukształtowaniem, a po części gospodarczym zapóźnieniem wielu krajów koronnych. W 1914 czas przejazdu pociągu pośpiesznego dawną linią "Nordbahn" między Wiedniem i Krakowem (413 km) wynosił 11 h 10 min (średnia prędkość: 37,0 km/h). Dystans Kraków – Lwów pokonywano najszybciej w 5½ h (342 km, średnia prędkość 62,2 km/h).
Dziedzicem austro-węgierskich kolei były państwa sukcesyjne monarchii Habsburgów – do dnia dzisiejszego korzystają z torowisk oraz dworców, które przetrwały wszystkie katastrofy, które nawiedziły w XX wieku Europę Środkową. Bezpośrednią kontynuacją cesarsko-królewskiej marki są koleje Republiki Austrii, o których także jest mowa w końcowej części artykułu. Uwzględniono również kraje włoskie, nie wchodzące bezpośrednio w skład Cesarstwa Austriackiego i Austro-Węgier, ale rządzone przez lokalne dynastie Habsburgów do momentu jednoczenia się Włoch.
Początki.
Początki kolejnictwa przypadają w Austrii na pierwsze dziesięciolecia XIX wieku. Pierwotnie wagonami ciągniętymi przez konie transportowano towary i materiały budowlane – w 1810 powstała kolej konna w Styrii, w pobliżu góry Erzberg, przeznaczona do przewozu kamienia. Liczyła 22 km. Pierwsza kolej żelazna publicznego użytku na kontynencie europejskim, także konna, powstała w 1827. Był to odcinek kolei konnej o szerokości toru 1106 mm i długości 54 km z Czeskich Budziejowic ("Budweis") do Trojan ("Trojern"). Następnie przedłużono ją do Linzu (1828) oraz do Gmunden (po 1834) (Czechy – Górna Austria); funkcjonowała jako Pferdeeisenbahn Budweis – Linz – Gmunden ("Koněspřežná dráha České Budějovice – Linec – Gmunden"). W 1830 otwarto kolej konną z Pragi ("Prag") do Lán.
Na pierwszą kolej parową trzeba było poczekać do 6 stycznia 1838 – ukończono wówczas odcinek "k.k. priv. Kaiser Ferdinands-Nordbahn (KFNB / Severní dráha císaře Ferdinanda / c.k. uprzyw. Kolei Północnej Cesarza Ferdynanda)" z Floridsdorf pod Wiedniem do Deutsch Wagram. W stosunku do przodującej w rozwoju kolejnictwa Wielkiej Brytanii było to opóźnienie wynoszące 8 lat, jednak Austria nie pozostawała w tyle za innymi państwami kontynentu. Kolej Północna dotarła później do Brna ("Brünn") (1839), do Przerowa ("Prerau") i Ołomuńca ("Olmütz") w 1841, do Bogumina ("Oderberg") w 1847 (granica pruska), do Trzebini w 1855 (Dolna Austria – Morawy – Śląsk – Galicja). Powstały także jej odnogi Ostrawa – Opawa oraz Dziedzice – Bielsko, które ukończono w 1855 r.
W 1840 r. otwarto połączenie z Bratysławy (po węgiersku Pozsony, po niemiecku Pressburg, stara polska nazwa "Pożoń") do Trnavy ("Nagyszombát"). Była to pierwsza kolej żelazna użytku publicznego na terenie obecnej Słowacji, a także ówczesnych Węgier – środkiem napędowym były jednak nie parowozy, lecz konie. W tym samym roku rozpoczęła działalność kolej parowa Mediolan – Monza – druga na ziemiach włoskich. Wymienione wyżej koleje znajdowały się w rękach prywatnych.
Epoka dominacji państwa.
Budową kolei żelaznych szybko zainteresował się rząd. Do 1848 r. powstała sieć państwowych kolei wychodzących z Wiednia oraz z Budy i Pesztu (sieć węgierska według koncepcji Istvána Széchenyiego). Dalsza rozbudowa sieci państwowej okazała się jednak niemożliwa ze względu na trudności finansowe spowodowane m.in. rewolucją Wiosny Ludów (1848–1849).
W latach 1842–1846 powstała kolej "Wien-Raaber Bahn" do Bruck an der Leitha (granica węgierska), następnie poprowadzona w 1856 przez Győr ("Raab") do Ujszőny (późn. "Komárom"). Linia została dociągnięta przez Tatabánya do Budapesztu dopiero w 1884 (kolej "MÁV") stając się jedną z najważniejszych magistral na Węgrzech.
W 1842 r. wybudowano linię Wiedeń – Gloggnitz ("Wien-Raaber Bahn"), pierwszy odcinek późniejszej głównej linii kolej "k.k. Südliche Staatsbahn". W 1854 r. ukończono "Semmeringbahn", pierwszą normalnotorową kolei górską w Europie (proj. Carl Ritter von Ghega); w 1857 połączenie do Triestu przez Lublanę ("Erzherzog Johann-Bahn" – była to pierwsza kolej w dzisiejszej Słowenii). Po ukończeniu linię sprywatyzowano.
W latach 1842–1846 powstały pierwsze odcinki kolei Mediolan – Wenecja, z mostem przez Lagunę Wenecką; kolej "Imperial-Regia Privilegiata Strada Ferrata Ferdinandea Lombardo-Veneta / k.k. priv. Lombardisch-Venetianische Ferdinandsbahn".
Dopiero w 1845 r. zaczęła funkcjonować pierwsza kolej parowa w Czechach: linia Ołomuniec – Praga pod nazwą "k.k. Nördliche Staatsbahn / severní Státní dráha", dociągnięta do Deczyna ("Tetschen") przy granicy saksońskiej w 1851; po 1854 r. linia w składzie "k.k. priv. österreichische Staatseisenbahn (Rakouská Statní dráha)". Pierwsza kolej parowa na Węgrzech ruszyła rok później z Pesztu do Vác ("Magyar Középponti Vasút"); był to pierwszy odcinek linii Peszt – Bratysława – Marchegg – Wiedeń, ukończonej ostatecznie w latach 1850–1851 jako "k.k. Südostlische Staatsbahn / Délkeleti Államvasút"; po 1854 r. linia w składzie "k.k. priv. österreichische Staatseisenbahn / cs. kir. szab. Osztrák Államvasút (OÁVT)". Z kolei w 1847 r. poprowadzono kolej w kierunku południowym – z Pesztu do Szolnoku ("Magyar Középponti Vasút", po 1854 linia w składzie "OÁVT").
Pierwszą koleją w Małopolsce była Kolej Krakowsko-Górnośląska ("Krakau-Oberschlesische Eisenbahn") – w 1847 r. oddano odcinek Mysłowice – Szczakowa – Kraków (w Mysłowicach łączyła się z pruską Koleją Górnośląską, a w Maczkach – z budowaną właśnie Koleją Warszawsko-Wiedeńską).
Tuż przed wybuchem Wiosny Ludów zdążono jeszcze zainaugurować kolejne połączenie we Włoszech – w 1848 r. kolej parowa "Ferrovia Leopolda" połączyła Florencję z Livorno (W. Ks. Toskanii).
Epoka kolei prywatnych.
Po Wiośnie Ludów rząd austriacki postanowił rozbudować sieć kolejową i przystosować ją do celów wojskowych oraz gospodarczych (połączenie z kolejami górnośląskimi). W 1851 r. wydano zbiór przepisów normalizujących ruch na kolei, tzw. "Eisenbahnbetriebsordnung" (EBO).
Po wojnie krymskiej Wiedniowi szczególnie zależało na rozwoju tego środka transportu w Galicji, w kierunku granicy rosyjskiej oraz w rejonach przygranicznych z Włochami, z uwagi na ciągłe niepokoje w tej części państwa. Szybko jednak zorientowano się, że monarchii Habsburgów na to nie stać – konieczna okazała się prywatyzacja poszczególnych linii. W połowie lat 50. koleje państwowe austriackie i węgierskie zostały sprywatyzowane (przejął je głównie kapitał francuski Rotschilda), ale ich nazwy zawierające człon "Staatsbahn" ("Staatseisenbahn") pozostały niezmienione. W 1854 r. 68% linii (924 km z 1355 km) znajdowało się jeszcze w rękach państwa, natomiast w 1866 r. pozostało w nich jedynie 18 km.
Pierwszą ważniejszą inwestycją po Wiośnie Ludów było otwarcie linii Cegléd – Segedyn (Węgry) i jej przedłużenie do Timiszoary ("Temesvár") w 1857, a rok później do stacji Jaszenova ("Alsójeszenő") (połączenie z koleją Oravica – Báziás), kolej "OÁVT". W 1878 przedłużono odcinek z Timiszoary do miasta Orszowa ("Orşova"). W Banacie w 1856 otwarto linię Oravica ("Oravicabányá") – Bela Crkva ("Fehértemplom") – Báziás (port nad Dunajem) i była to wówczas pierwsza kolej na obecnych terenach Rumunii i Serbii. W 1863 odnotowano powstanie pierwszej kolei górskiej na terenie dzisiejszej Rumunii (krótki odcinek Oravica – Anina).
W 1857 r. pociągi ruszyły na linię Szolnok – Debreczyn ("Debrecen") prywatnej kolei "Tiszavidéki Vasút (TVV) / Theißbahn", która zbudowała dużą sieć we wschodnich Węgrzech. W następnym roku powstało odgałęzienie Püspökladány – Oradea ("Nagyvárad") i linia Szolnok – Arad. W 1860 "TVV" ukończyła linię Debreczyn – Nyíregyháza – Miszkolc – Koszyce ("Kassa").
W austriackiej części państwa w 1858 r. poprowadzono kolej ze stolicy do Linzu ("k.k. priv. Kaiserin-Elisabeth-Bahn"), a dwa lata później dotarła ona do Salzburga (granica bawarska).
W latach 1858–1861 sieć kolejowa dotarła do Galicji Wschodniej – wybudowano linię Bochnia – Lwów towarzystwa "k.k. priv. galizische Carl-Ludwig-Bahn" / Kolej Karola Ludwika i była to pierwsza kolej na terenie obecnej Ukrainy.
W latach 60. królewska sieć kolejowa znalazła się w granicach Chorwacji – w 1861 r. ukończono linię Buda – Székesfehérvár – Nagykanizsa – Čakovec ("Csáktornya") – Pragersko ("Pragerhof") do połączenia z linią Wiedeń – Triest ("k.k. priv. Südbahn / cs.kir. Déli Vasút"). Natomiast w 1862 r. otwarto trasę Zidani Most ("Steinbrück") – Zagrzeb – Sisak ("Sziszek", "k.k. Südbahn").
Po klęsce w wojnie z Prusami, kiedy to wróg zniszczył most w pobliżu Bogumina i odciął Galicję od reszty kraju, rząd austriacki po raz kolejny zdał sobie sprawę, jak ważna jest kolej dla obronności państwa. Od tego momentu, nie rezygnując z udziału kapitału prywatnego, różnymi przywilejami oraz ulgami zachęcał inwestorów, aby budowali nowe odcinki w miejscach wskazanych przez wojsko.
Jako pierwszą, w tym okresie, otwarto w 1867 r. linię "Brennerbahn": Innsbruck – Franzensfeste – Bolzano – Werona (między Bolzano i Weroną działała "Südtiroler Bahn"); "k.k. priv. Südbahn". Prowadziła ona w kierunku nowej, bliższej granicy z Włochami. Przez teren Górnych Węgier, czyli dzisiejszą Słowację, przeprowadzono "k.k.priv. Kaschau-Oderberger Eisenbahn (KOE) / cs. és kir.szab. Kassa-Oderbergi Vasút / Košicko-bohumínska železnica" / Kolej Koszycko-Bogumińska. Rozpoczynała ona swój bieg jeszcze na Śląsku (w 1869 otwarcie odcinka Bogumin – Cieszyn), a w 1870 otwarto odcinek Koszyce – Preszów. Ukończono ją w 1876 r. W tym czasie otwarto też kolej transkarpacką do Leluchowa i Tarnowa.
W Siedmiogrodzie pierwsza kolej była linią prywatną zbudowaną w dolinie rzeki Maruszy między Aradem a Tövis / Teiuş, przedłużoną w 1870 r. do Petroşani ("Petrozsény").
Przełom lat 60. i 70. XIX wieku to dalszy intensywny rozwój kolei prywatnych. Między 1868 a 1873 r. wybudowano główną część "k.k. priv. Kronprinz Rudolf-Bahn" na trasie Gaisbach-Wartberg – St. Valentin – Steyr – Salzthal – St. Michael – Unzmarkt – Villach – Tarvis – Lublana; było to najkrótsze połączenie między Czechami i Triestem. Jednocześnie państwo zbudowało połączenie z Włochami: Tarvis – Pontebba (granica). Kolej upaństwowiono w 1885. Nieco krócej (1866–1868) trwały prace nad przedłużeniem dotychczasowej sieci do Lwowa na jedną z najbardziej zapomnianych prowincji koronnych – Bukowinę. Linia Lwów – Czerniowce ("Czernowitz") została następnie rozbudowana w 1869 do Suczawy i granicy rumuńskiej – do Jass i Botoşani ("Botoschan"). W 1886 powstało połączenie ze Lwowa do Bełżca. Kolej funkcjonowała pod nazwą "Lemberg-Czernowitz-Jassy-Eisenbahn" (LCJE), upaństwowiono ją w 1889 r.
W 1871 ukończono linię Maribor ("Marburg") – Klagenfurt – Villach – Lienz – Franzensfeste na "Brennerbahn" ("k.k. priv. Südbahn"). Kolej ta biegła na dużych wysokościach alpejskich.
W 1877 r. otwarto "Herpelje-Bahn", drugie podejścia do portu w Trieście: linia Herpelje – Triest St. Andrä (kolej "ÖStB"); maksymalne nachylenie wynosiło 3,3%; kolej straciła znaczenie po budowie "Karstbahn" (p. niżej), zamknięta została w 1960 r.
W 1872 doszło do częściowej konsolidacji węzła praskiego dzięki budowie linii łączącej Dworzec Smichov ("Česká západní dráha" i "Buštěhradská železnice") z Dworcem Franciszka Józefa ("Dráha cís. Františka Josefa"). Kolei nadano nazwę "Pražská spojovací dráha". W 1874 r. otwarto budowaną 6 lat "Kaiser Franz Joseph-Bahn / Dráha cís. Františka Josefa" na trasie Wiedeń – Tulln – Gmünd – Wesele nad Lużnicą (niem. "Wessely"); – Praga z odgałęzieniem Gmünd – Budziejowice – Pilzno – Cheb ("Eger"); było to najkrótsze połączenie Wiednia z Pragą, ale nie najszybsze ze względu na „oszczędnościowe”, pełne łuków trasowanie linii.
Rozwój prywatnego kolejnictwa widoczny był też na ziemiach węgierskich. W 1873 r. "Magyar Keleti Vasút" otwiera połączenie Oradea ("Nagyvárad") – Kluż-Napoka ("Kolozsvár") – Teiuş ("Tövis") – Braszów ("Brassó"), przedłużone w 1879 r. do granicy rumuńskiej (połączenie z Bukaresztem), a "Magyar Északkeleti Vaspálya Társaság" buduje sieć od Nyíregyháza do Użhorodu, Mukaczewa i Sighetu Marmaţiei ("Máramarossziget"). W północnej części państwa powstaje linia Bratysława – Trenczyn ("Waagtalbahn"), przedłużona później do Żyliny (Zsolna) w 1883 (już jako "kkStB"). W zachodnich regionach w 1876 r. ruszyły lokomotywy na trasie Győr – Sopron – Ebenfurth ("Raab-Ödenburg-Ebenfurter Eisenbahn / Győr-Sopron-Ebenfurti Vasút (GySEV)") – zarząd istnieje do dzisiaj.
Koleje lokalne.
Do końca lat 70. powstał system głównych linii pokrywających obszar całego kraju. Drugim etap przyniósł zagęszczenie sieci – w 1880 r. w krajach austriackich przyjęto ustawę o kolejach lokalnych, ustalającą ich specyficzne normatywy: maksymalna prędkość 25 km/h, mniejsza szerokość pasa linii niż kolei pierwszorzędnej, lżejsze szyny, ciaśniejsze łuki, nachylenia do 3,5% (wyjątkowo 5%).
Standardy te mogły być później korygowane prawem poszczególnych krajów koronnych (np. w Czechach ustawa z 1892 r. ograniczyła nachylenia do 2,5%). Na mocy takich przepisów powstała do wybuchu I wojny gęsta sieć połączeń lokalnych; najbardziej w Czechach, gdzie łączna długość linii powstałych w l. 1893–06 przekroczyła połowę długości linii powstałych wcześniej. W Galicji i na Śląsku Cieszyńskim kolejami lokalnymi były m.in. linie Kraków – Kocmyrzów, Lwów – Janów (obecnie "Ivano-Frankovo") oraz "Kolej Miast Śląskich i Galicyjskich": Kalwaria – Bielsko – Cieszyn – Frydek. Większość tych linii była lub stała się częścią sieci krajowej.
Powtórna dominacja państwa.
Względy militarne, a na Węgrzech również polityczne, sprawiły, że w latach 70. państwo zaczęło stopniowo przejmować z powrotem sieć kolejową we własny zarząd. Na Węgrzech proces też rozpoczął się po utworzeniu monarchii dualistycznej – w 1868 r. nastąpił początek (re)nacjonalizacji kolei na Węgrzech: utworzono węgierską kolej państwową "Magyar Államvasutak (MÁV)", która, poza budową nowych linii, stopniowo przejmowała prywatne koleje na terytorium Węgier. Jako pierwszą przejęła otwartą w 1867 r., ale znajdującą się w trudnościach finansowych, linię Peszt – Salgótarján.
W austriackiej części państwa kolej państwową utworzono dopiero w 1884 r. Powstały wówczas "kaiserlich-königliche Staatsbahnen (kkStB)", które do wybuchu I wojny światowej przejęły większość przedsiębiorstw sieci krajowej.
Do końca istnienia monarchii poza systemem państwowym pozostawało kilka ważnych kolei, w tym "Südbahn" (na terenie Węgier, od 1918 r. do upaństwowienia w 1931 r., kolej ta używała nazwy "Donau-Save-Adria-Bahn"). Nie sprywatyzowano również "Kaschau-Oderberger Eisenbahn".
Uniezależnienie się Węgier od polityki kolejowej prowadzonej z Wiednia pozwoliło na przeprowadzenie kilku ważnych inwestycji, które miały na celu przede wszystkim zorientowanie sieci kolei na Budapeszt, a nie jak to było dotąd, na Wiedeń. Ważniejsze inwestycje "MÁV" to otwarcie bezpośredniej linii Hatvan – Miszkolc i Nagykanizsa – Zagrzeb (1870), przedłużenie linii z Salgótarján przez Bańską Bystrzycę do Vrútky (Ruttka, w 1872), doprowadzenie kolei z Zagrzebia do Rijeki ("Fiume", w 1873), otwarcie linii Budapeszt – Pecz (1882), otwarcie linii do Belgradu z mostem pod Nowym Sadem (Ujvidék, w 1883) oraz otwarcie pierwszego mostu kolejowego w Budapeszcie (południowy, w 1884).
Z punktu widzenia strategicznego istotne okazało się wybudowanie drugiej linii równoleżnikowej w Galicji oraz zwiększenie ilości połączeń południkowych z Węgrami – w ten sposób powstała Galicyjska Kolej Transwersalna ("Galizische Transversalbahn"). Pierwsze odcinki wybudowane jeszcze w latach 70. połączono w latach 80. z nowymi i w rezultacie powstała linia biegnąca z Czadcy na Górnych Węgrzech przez Zwardoń, Nowy Sącz, Sanok, Zagórz do Husiatyna w Galicji Wschodniej. Łącznikami z Węgrami były połączenia transkarpackie, z których pierwsze otwarto w 1874 r. – "Pierwsza Kolej Węgiersko-Galicyjska Első / Magyar-Gácsországi Vasút": była to dwutorowa linia Sátoraljaújhely – Homonna – Zagórz – Przemyśl. W 1876 rozpoczęto kursy na trasie Preszów – Nowy Sącz – Tarnów (Kolej Preszowsko-Tarnowska / "Eperjes-Tarnowi Vasút", kontrolowana przez "KOE"). W 1885 otwarto połączenie Mukaczewo – Ławoczne – Stryj, a 10 lat później linię Sighetu Marmaţiei ("Máramarossziget") – Worochta – Stanisławów. Most nad Prutem koło Jaremcza o rekordowej rozpiętości ceglanego łuku 65 m i wysokości 28 m był przez pewien czas największym mostem łukowym na świecie. Został zburzony w 1917, następnie odbudowany, ale w innej formie – jako most belkowy; obecnie nie istnieje. Ostatnimi inwestycjami transkarpackimi były kolej lokalna Kraľovany – Sucha Góra – Nowy Targ (1899–1904) oraz kolej Użhorod – Sianki – Sambor (1905).
W Bośni, zajętej przez Austro-Węgry w 1878 r., nie było sieci kolejowej. Od 1872 r. istniała tylko linia Banja Luka – Dobrljin (tor 760 mm), zniszczona w momencie wkroczenia wojsk okupacyjnych. Budowie sieci normalnotorowej niechętni byli Węgrzy, którzy nie chcieli tworzyć konkurencyjnych portów dla Rijeki ("Fiume"). Budowano więc sieć na „torze bośniackim” (760 mm) – w 1882 otwarto linię Bosanski Brod – Sarajewo, w 1891 przedłużono ją do Mostaru, a w 1901 do Zelenicy i Dubrownika.
Sieć bośniacką przebudowano na normalnotorową w drugiej połowie XX wieku.
Koleje górskie.
Nowe koleje alpejskie, w przeciwieństwie do kolei pierwszej generacji, obejmowały budowę długich tuneli. W Austrii drugą epokę kolei państwowych zapoczątkowała budowa "Arlbergbahn" między Bludencją i Innsbruckiem, z „Arlberg-Tunnel” dług. 10,25 km. Kolej stworzyła ważne połączenie Adriatyku z regionem Jeziora Bodeńskiego, umożliwiła też włączenie kolei Vorarlbergu do sieci monarchii. Linię otwarto w 1884 r., a już rok później ułożono drugi tor. W 1906 zakończono budowę "Karawankenbahn": Villach / Klagenfurt – Rosenbach – Jesenice ("Aßling") z „Karawankentunnel” (dług. 7976 m). Otwarto też "Wocheiner Bahn" i "Karst-Bahn / Kraska Proga" linii "Transalpina" (dawnej "Rudolf-Bahn") na trasie Aßling – Gorycja – St. Daniel – Trieste Campo Marzio ("Triest St. Andrä"). Linia obfitowała w strome nachylenia sięgające 2,5%. Znaczenie trasy spadło po 1918, kiedy przecięła ją granica – została częściowo zamknięta po 1945 r. Kolej należała do "kkStB".
Przed I wojną światową zdołano jeszcze ukończyć dwie ważne linie – "Pyhrnbahn" (1906) przez "Bosruck-Tunnel" (dług. 4760 m; tunel, mimo umiarkowanej długości, okazał się bardzo drogim w budowie) jako dodatkowe połączenie północ-południe; linia Salzthal – Linz ("kkStB") oraz "Tauernbahn" (1909): (Salzburg –) Schwarzach-St.Veit – Spittal-Millstättersee (– Villach) z „Tauern-Tunnel” dług. 8½ km.
Kraje habsburskie mają też istotny wkład w rozwój kolei zębatych: w 1874 otwarcie "Budapesti Fogaskerekű Vasút" (kursuje do dziś na Wzgórze Széchenyi-hegy) i "Kahlenbergbahn" pod Wiedniem (na wzgórze Kahlenberg, zlikwidowana w 1922 r.). W 1898 r. uruchomiono "Pöstlingbergbahn" pod Linzem, uznawaną za najbardziej stromą kolej adhezyjną na świecie – maksymalne nachylenie: 10,5%. W 1902 r. ruszyła Kolej Izerska ("Tannwalder Zahnradbahn"), łącząca Austrię i Prusy, po stronie austriackiej na odcinku Grünthal/Polaun (dziś stacja Kořenov)–Tanvald kolej zębata z maksymalnym nachyleniem do 5,8%.
Koleje miejskie.
Pierwszy tramwaj konny pojawił się w 1865 r. w Wiedniu, a rok później w stolicy części węgierskiej – Peszcie. Brno czekało na swój do 1869 r., Praga do 1875 r., Lwów do 1880 r., natomiast na ulice Krakowa po raz pierwszy wyjechał w 1882 r. W 1870 r. w Budzie otwarto funikular z napędem parowym ("Sikló").
Dużym wydarzeniem było uruchomienie w 1883 r. elektrycznego tramwaju podmiejskiego – "Lokalbahn Mödling-Hinterbrühl" (okolice Wiednia) – jednego pierwszych w Europie; zasilanie górne z rur metalowych. W następnym roku w Wiedniu pojawiły się tramwaje parowe (Gürtel, potem linie wylotowe), natomiast kolejne lata to już okres dominacji i rozwoju tramwajów elektrycznych.
W 1889 pierwsze tramwaje elektryczne wyjechały na ulice Budapesztu (zasilanie dolne z kanału pod jedną z szyn jezdnych), w 1891 r. na ulice Pragi (tramwaj elektryczny proj. F. Křižíka – odbieraki rolkowe), a w 1894 – Lwowa (tramwaj elektryczny "Siemens &amp; Halske" – odbieraki „lirowe”, pierwsza kolej elektryczna w polskiej przestrzeni kulturowej). W tym samym roku tramwaj elektryczny pojawił się w Gmunden i w Baden pod Wiedniem, a w 1895 – pierwsza linia tramwaju elektrycznego powstała w Bielsku (dł. 4,7 km, wąskotorowa, sprzed dworca kolejowego do Cygańskiego Lasu). Stosunkowo późno tramwaje elektryczne zaczęły jeździć w Wiedniu – dopiero w 1897 (obecna linia 5).
W 1896 z okazji uroczystości 1000-lecia państwa węgierskiego w Budapeszcie uruchomiono elektryczną szybką kolej miejską (uznawaną za pierwsze metro na kontynencie europejskim, choć był to raczej rodzaj podziemnego tramwaju): kolej "Ferencz József Földalatti Villamos Vasút" biegła między centrum Pesztu a terenem Wystawy Millenijnej.
W latach 1898–1901 otwierano w Wiedniu kolejne odcinki "Stadtbahn", powiązanej z siecią krajową – była to ostatnia parowa szybka kolej miejska w Europie („praprzodek” obecnego metra, należała do kolei "kkStB"); zamknięto ją po I wojnie światowej z powodu braku węgla, ale po kilku latach ponownie otwarto jako elektryczną.
Pionierskie elektryfikacje poza miastami.
W przeciwieństwie do kolei miejskich w elektryfikacji sieci pozamiejskiej prym wiodły Czechy oraz kraje austriackie. W 1903 zbudowano kolej lokalną Tábor-Bechyně (Czechy), F. Křižík – napięcie =1400 V.
W 1904 otwarto "Stubaitalbahn" (okolice Innsbrucku, Tyrol), Josef Riehl – jedną z pierwszych na świecie kolei zasilanej prądem przemiennym jednofazowym (~2500 V 42 Hz, potem ~3000 V 50 Hz). W 1911 r. powstała linia wąskotorowa St. Pölten – Mariazell (Dolna Austria) (prąd przem. jednofazowy ~6500 V 25 Hz), natomiast w 1912 – linia "Karwendelbahn", inaczej "Mittenwaldbahn", między Innsbruckiem i Garmisch (Tyrol – Bawaria), kolej "kkStB" wspólnie z koleją bawarską ("K.Bay.Sts.B."; J. Riehl; prąd przem. jednofazowy).
Ostatnim istotnym przedsięwzięciem przed wybuchem I wojny światowej było w 1914 r. otwarcie "Pressburger Bahn", kolei dojazdowej Wiedeń – Bratysława ("Pozsony", niem. "Pressburg"), zelektryfikowanej na odcinku pozamiejskim prądem jednofazowym 16,5 kV 162/3 Hz (pociągi dwusystemowe korzystały w miastach z sieci zasilanej tak jak tramwajowa); obecnie na odcinku Wiedeń – Wolfsthal linia "S7" wiedeńskiej "S-Bahn".
Dworce kolejowe.
Oprócz połączeń kolejowych najbardziej widoczną pozostałością po habsburskich kolejach są dworce kolejowe rozsiane po wszystkich dawnych krajach koronnych. Największe dworce w największych miejscowościach budowane były według indywidualnych projektów. Początkowe budowle w stylu klasycystycznym były na początku XX wieku przebudowane w stylu secesji. Niektóre przetrwały do naszych czasów jak secesyjny Dworzec Główny w Pradze, neorenesansowy (z elementami barokowymi) Dworzec Główny w Brnie (uchodzący za najstarszy na terenie Czech), neorenesansowy dworzec w Krakowie, neorenesansowy Dworzec Główny w Bielsku-Białej czy secesyjny Dworzec Główny w Tarnowie.
Wiele cesarsko-królewskich dworców uległo zniszczeniu wskutek działań wojennych podczas II wojny światowej (głównie w Austrii) – jak np. Wien Südbahnhof i ich współczesne konstrukcje są zupełnie inne. W Czechosłowacji sporo dworców zostało zniszczonych w wyniku decyzji władz komunistycznych – nowa rzeczywistość po 1945 r. wymagała nowych obiektów, bardziej przystających do ówczesnych czasów, niż pełne przepychu, „burżuazyjne” dworce starej monarchii. W ich miejsce powstały budynki bez wyrazu, klockowate i szare. Niektóre dworce miały więcej szczęścia – do starej części dobudowano nową, zachowując przynajmniej część dawnej architektury (Dworzec Główny w Bratysławie).
Dworce w średnich miejscowościach były skromniejsze, natomiast te najmniejsze często budowano według stałych, określonych wzorców. Najczęściej były to budynki piętrowe, często symetryczne z dwu- lub trzyosiowymi ryzalitami, przykryte dwuspadowym dachem. Boczne ściany poddasza obite były drewnem, czasem zdobionym we wzory podobne do tyrolskich. Na małych dworcach nie stosowano wymyślnych zdobień – praktycznie jedynymi były obramowania drzwi oraz okien, a także gzyms oddzielający parter od piętra i piętro od poddasza. Czasem zdarzały się dworce ze ścianami boniowanymi. Budynki malowano najczęściej na żółty kolor (barwy państwowe cesarskiej Austrii); na wielu, nawet małych dworcach, funkcjonowały poczekalnie (z reguły osobno dla każdej z trzech klas) oraz restauracje.
Wiele z mniejszych obiektów dworcowych istnieje do dnia dzisiejszego, także na ziemiach polskich (Galicja i Śląsk Cieszyński) – większość jest w dobrym stanie technicznym, ale sporo niszczeje po zamknięciu połączeń kolejowych lub likwidacji stacji jako miejsca obsługi podróżnych.
Republika Austrii.
Po rozpadzie monarchii Habsburgów dawna cesarsko-królewska sieć został podzielona pomiędzy państwa sukcesyjne a bezpośrednim kontynuatorem zostały koleje młodej republiki. Rozwój został naturalnie ograniczony niewielkimi rozmiarami oraz ciężką sytuacją gospodarczą nowego państwa. Mimo trudności nastąpiło kilka ważnych wydarzeń w dziedzinie kolejnictwa.
W 1923 utworzono nowe koleje państwowe "Bundesbahn Österreich" (BBÖ); w 1947 zmieniono nazwę na "Österreichische Bundesbahnen" (ÖBB).
W 1924 w Wiedniu ponownie otwarto większość sieci "Stadtbahn" po przejęciu przez miasto i elektryfikacji (technologia tramwajowa), jednocześnie sieć została odcięta od kolei państwowej. W 1935 ukończono I etapu elektryfikacji sieci "BBÖ" (napięcie ~15 kV 16 2/3 Hz) na liniach:
Innsbruck – Feldkirch – Buchs ("Arlbergbahn", z odgałęzieniem Feldkirch – Bregencja), Salzburg – Bischofshofen – Innsbruck (z odgałęzieniami Worgl – Kufstein i Innsbruck – Brenner = "Brennerbahn"), Stainach-Irdning – Attnang-Puchheim ("Salzkammergutbahn") oraz Schwarzach-St. Veit – Spittal – Millstättersee ("Tauernbahn").
W 1938 r. koleje austriackie włączono w skład niemieckiej "Reichsbahn".
Po II wojnie światowej najbardziej istotne stało się odbudowanie sieci kolejowej mocno zniszczonej w wyniku działań wojennych oraz bombardowań alianckich. Zniszczeniu uległo 2705 km linii i 381 mostów.
W 1962 w Wiedniu otwarto kolej aglomeracyjną "S-Bahn" (skrót od "Schnellbahn"), ze skorygowanym przebiegiem linii średnicowej (dawnej "Verbindungsbahn" z 1861 r., łączącej dworce Wien Nord i Wien Meidling).
Dopiero w 1976 stolica doczekała się pierwszego odcinka nowoczesnego metra – "U-Bahn" na sieci dawnej "Stadtbahn"; w 1978 otworzono pierwszy odcinek nowej linii metra głębokiego.
W 2004 w Linzu otwarto węzeł integracyjny na Hauptbahnhof, obejmujący tunel tramwajowy (program budowy "Nahverkehrsdrehscheibe Linz").
Na 2013 przewidziano ukończenie konsolidacji węzła wiedeńskiego (otwarcie dworca głównego) oraz doprowadzenie linii dużych prędkości od St. Pölten (europejska oś kolejowa Paryż – Budapeszt).

</doc>
<doc id="793895" url="https://pl.wikipedia.org/wiki?curid=793895" title="Lista najwyższych budynków w Moskwie">
Lista najwyższych budynków w Moskwie

Moskwa jest największym miastem Rosji, a także miejscem, w którym znajdują się najwyższe wieżowce w Europie, w tym najwyższe kolejno Basznia Fiedieracyja, Oko, oraz Mercury City Tower. Spośród kilkunastu obecnie stojących wieżowców, wszystkie poza gmachem Gazpromu zostały wybudowane w dwóch charakterystycznych okresach.
Pierwszym są lata 50. w których powstało tzw. Siedem Sióstr. Jest to siedem budynków wybudowanych w stylu socrealistycznym, które miały pokazywać potęgę ZSRR. Najwyższa z sióstr była w latach 1953-2005 najwyższym budynkiem w mieście i kraju oraz najwyższym budynkiem użyteczności edukacyjnej na świecie. Spośród tych siedmiu sióstr – do których obecnie zalicza się jako ósmą Triumph Palace – sześć ma ponad 150 metrów wysokości.
Drugi okres trwa od początku dwudziestego pierwszego wieku do chwili obecnej.
Ogólnie w całym mieście 25 budynków ma ponad 150 metrów wysokości, około 70 budowli – ponad 100 metrów. W trakcie budowy jest około 10 kolejnych przekraczających 150 metrów oraz 36 ponad 100-metrowych.

</doc>
<doc id="793898" url="https://pl.wikipedia.org/wiki?curid=793898" title="Karoline Herfurth">
Karoline Herfurth

Karoline Herfurth (ur. 22 maja 1984 w Berlinie wschodnim) – niemiecka aktorka i reżyserka.
Życiorys.
Karoline Herfurth urodziła się w Berlinie w dzielnicy Pankow. Była drugim dzieckiem jej rodziców, którzy rozwiedli się, gdy Karoline miała dwa lata. Tak dorastała w przybranej rodzinie w dwóch domach, w Berlinie-Mitte i Berlinie-Hohenschönhausen. Ma siedmioro rodzeństwa.
Od 1990 do 1999 chodziła do Wolnej Szkoły Waldorfskiej – Mitte, w 1999 przeniosła się do szkoły im. Rudolfa Steinera w Berlinie, w której w 2003 zdała maturę. Przez siedem lat była uczennicą szkoły muzycznej w Berlin-Hohenschönhausen. Tańczyła w grupie dziecięcej FEZ Wulheide i była przez parę lat członkinią cyrku dziecięcego "Cabuwazi"
W 2008 roku Karoline ukończyła szkołę filmową im. Ernsta Buscha i następnie też studia z dziedziny socjologii i politologii na uniwersytecie Humboldtów

</doc>
<doc id="793901" url="https://pl.wikipedia.org/wiki?curid=793901" title="Nagroda im. Marka Cara">
Nagroda im. Marka Cara

Nagroda im. Marka Cara – wręczana jest co roku w trakcie Forum Teleinformatyki. Nagrodzie patronuje tragicznie zmarły w 1997 roku, jeden z pomysłodawców i przewodniczący Rady Programowej Forum Teleinformatyki Marek Car. Celem nagrody jest wyróżnienie dokonań w zakresie wdrażania nowych technologii, ze szczególnym uwzględnieniem społecznych efektów działalności nagrodzonej osoby. Nagrodę tę przyznaje corocznie specjalnie powołana Kapituła Nagrody im. Marka Cara zgodnie z założeniami Regulaminu. Postać Marka Cara jest ściśle związana z najszerzej rozumianą popularyzacją wykorzystania informatyki w codziennym życiu, zarówno przedsiębiorstw i instytucji, jak i każdego człowieka.
Laureaci.
Lista laureatów nagrody:

</doc>
<doc id="793902" url="https://pl.wikipedia.org/wiki?curid=793902" title="Lista najwyższych budynków w Tajpej">
Lista najwyższych budynków w Tajpej

Tajpej jest stolicą i największym miastem Tajwanu. Od 2004 do stycznia 2010 roku było też miastem posiadającym najwyższy wieżowiec na świecie, którym był ponad 500-metrowy Taipei 101. Powyżej 150 metrów wznosi się tu jedynie 17 budynków. Cztery budynki mają ponad 200 metrów wysokości. 
Najwyższe budynki.
Poniższa lista przedstawia najwyższe budynki w Tajpej według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan w roku 2020)

</doc>
<doc id="793906" url="https://pl.wikipedia.org/wiki?curid=793906" title="Miami Dolphins">
Miami Dolphins

Miami Dolphins – zawodowy zespół futbolu amerykańskiego z siedzibą w Miami, w stanie Floryda, rozgrywający swoje mecze na stadionie Hard Rock Stadium, w Miami Gardens. Drużyna jest członkiem Dywizji Wschodniej konferencji AFC ligi NFL.
Historia.
Dolphins zadebiutowali w AFL jako drużyna rozszerzająca ligę w roku 1966 i są obecnie najstarszą franczyzą dużej ligi zawodowej w stanie Floryda. W roku 1970, w ramach połączenia lig, zespół stał się członkiem NFL.
Drużyna zadebiutowała w swoim pierwszym finale ligi, Super Bowl VI, w roku 1971, ale przegrała z zespołem Dallas Cowboys. Za to już w roku 1972, Dolphins, jako jedyna do dziś drużyna w historii NFL, mieli idealny sezon ("perfect season"): wygrali wszystkie 14 meczów fazy ligowej, 3 gry play-off oraz finał - Super Bowl VII. Dzięki wygraniu Super Bowl VIII, zespół został pierwszą drużyną grającą w trzech kolejnych finałach ligi oraz drugą (zaś z drużyn AFL/AFC - pierwszą), która wygrała Super Bowl rok po roku. Zespołowi udało się jeszcze zagrać w Super Bowl XVII i Super Bowl XIX, przegrywając oba.
Przez większość sezonów Dolphins prowadzeni byli przez Dona Shulę, najbardziej zwycięskiego szkoleniowca w historii zawodowego futbolu. Trenowany przez niego zespół z Miami zanotował tylko 2 nieudane (więcej przegranych od wygranych spotkań) sezony spośród 26 z nim spędzonych. Po "idealnym sezonie" roku 1972 sześciu zawodników drużyny Shuli, w tym biegacz Larry Csonka i rozgrywający Bob Griese, weszło do Galerii Sław NFL. W latach 80. i 90. Dan Marino został najbardziej wartościowym rozgrywającym w historii ligi, bijąc wiele rekordów podań oraz doprowadzając drużynę do wielu meczów play-off i Super Bowl XIX.
Zawodnicy polskiego pochodzenia w Dolphins: Bob Brudzinski (1981-1989), Dan Marino (1983–1999), Ron Jaworski (1987-1988).

</doc>
<doc id="793908" url="https://pl.wikipedia.org/wiki?curid=793908" title="Suchowo (województwo pomorskie)">
Suchowo (województwo pomorskie)



</doc>
<doc id="793911" url="https://pl.wikipedia.org/wiki?curid=793911" title="Tadeusz Luty">
Tadeusz Luty

Tadeusz Michał Luty (ur. 16 września 1942 w Hucie Krzeszowskiej) – polski chemik i nauczyciel akademicki, profesor nauk chemicznych, rektor Politechniki Wrocławskiej (2002–2008).
Życiorys.
W 1965 ukończył studia chemiczne na Politechnice Wrocławskiej. Na tej samej uczelni w 1968 uzyskał stopień doktora nauk chemicznych. Habilitował się w 1972 na Wydziale Chemicznym PWr na podstawie rozprawy zatytułowanej "Dynamika sieci kryształów molekularnych". W 1980 otrzymał tytuł profesorski w zakresie nauk chemicznych. Specjalizuje się w zakresie fizykochemii ciała stałego.
Zawodowo związany z Politechniką Wrocławską (1965–1969 i od 1972). Od 2002 przez dwie kadencje (do 2008) pełnił funkcję rektora tej uczelni. Pracuje w Instytucie Chemii Fizycznej i Teoretycznej na Wydziale Chemicznym. Gościnnie wykładał na licznych uczelniach zagranicznych w USA, Francji i Japonii. Został członkiem rad naukowych Instytutu Fizyki Molekularnej PAN oraz Instytutu Niskich Temperatur i Badań Strukturalnych im. Włodzimierza Trzebiatowskiego PAN, wchodził w skład organów doradczych przy ministrze nauki i szkolnictwa wyższego. Był przewodniczącym Konferencji Rektorów Akademickich Szkół Polskich, następnie powołany na honorowego przewodniczącego KRASP.
W 2008 współtworzył stowarzyszenie Dolny Śląsk XXI, w którym zasiadł w radzie programowej. W 2009 został doradcą prezydenta Wrocławia ds. współpracy z uczelniami wyższymi. W 2011 z ramienia komitetu wyborczego wyborców sygnowanego nazwiskiem Rafała Dutkiewicza bez powodzenia ubiegał się o mandat senatora.
Odznaczenia i wyróżnienia.
W 2012 prezydent Bronisław Komorowski odznaczył go Krzyżem Oficerskim Orderu Odrodzenia Polski. W 2008 został wyróżniony Srebrnym Medalem „Zasłużony Kulturze Gloria Artis”.
W 2007 otrzymał doktorat honoris causa Akademii Wychowania Fizycznego we Wrocławiu, a w 2008 Order Świętego Sylwestra.

</doc>
<doc id="793912" url="https://pl.wikipedia.org/wiki?curid=793912" title="Krzywe Koło (osada)">
Krzywe Koło (osada)

Krzywe Koło – osada w Polsce położona w województwie pomorskim, w powiecie gdańskim, w gminie Suchy Dąb na obszarze Żuław Gdańskich. 
Osada wchodzi w skład sołectwa Krzywe Koło.
W latach 1975–1998 miejscowość administracyjnie należała do województwa gdańskiego.
Wskazówka - występuje również wariant nazewniczy Czerwony Dwór

</doc>
<doc id="793915" url="https://pl.wikipedia.org/wiki?curid=793915" title="Borowo (Krynica Morska)">
Borowo (Krynica Morska)

Borowo – leśniczówka w granicach Krynicy Morskiej, w powiecie nowodworskim, w województwie pomorskim na Mierzei Wiślanej i nad Zalewem Wiślanym. Leży na zachód od Przebrna.

</doc>
<doc id="793919" url="https://pl.wikipedia.org/wiki?curid=793919" title="Synagoga w Sierpcu">
Synagoga w Sierpcu

Synagoga w Sierpcu – główna synagoga sierpeckiej, ortodoksyjnej gminy żydowskiej, znajdująca się dawniej u wylotu dzisiejszej ulicy Żwirki i Wigury, przy zakręcie ulicy 11 Listopada do skrzyżowania ulic Reymonta, Kilińskiego i Górnej.
Synagoga została zbudowana przed rokiem 1858. Podczas II wojny światowej, miasto zostało zajęte przez Niemców 8 września 1939 roku. W nocy z 28 na 29 września 1939 roku (drugiego dnia święta Sukkot), hitlerowcy podpalili synagogę, która doszczętnie spłonęła. 
Drewniany budynek synagogi wzniesiono na planie prostokąta, w charakterystycznej dla drewnianych synagog architekturze. Synagoga miała dwie kopuły oraz okna z barwnymi witrażami. Obecnie po synagodze nic się nie zachowało, nawet fundamenty.
W książce "80629 a Mengele Experiment" autorstwa Gene'a Church'a przytoczone jest świadectwo byłego mieszkańca Sierpca, Jakowa Skurnika. Opisuje on, jak Niemcy kazali wszystkim Żydom zebrać się wokół płonącej synagogi i ustawić się w linii. Ku swej rozrywce polecili Żydom „odegrać” scenę gaszenia pożaru przy pomocy jednego wiaderka podawanego z rąk do rąk. Gdy zebrani mężczyźni byli już zmęczeni, kazali im tańczyć wokół płomieni. Następnie musieli się rozebrać od pasa w dół i chodzić na czworaka. Najstarszym obcięto brody.
Kolejny opis podaje Elie Wiesel w artykule "Praising His Name in the Fire" (New York Times, 17 stycznia 1988). Opisuje on historię młodego chłopca, Moszego, który wbiegł do płonącej synagogi, by wynieść z niej Torę. Przyciskając rodały do piersi, wybiegł wprost na wycelowane w niego karabiny hitlerowców. Upadł, nie upuściwszy świętych zwojów, po czym wrócił do synagogi, by spłonąć razem z nią i Torą. Wiesel podaje ten opis jako przykład "Kidusz Haszem", czyli uświęcenia Imienia Pańskiego, które potocznie stało się także synonimem męczeństwa za wiarę.

</doc>
<doc id="793920" url="https://pl.wikipedia.org/wiki?curid=793920" title="Rogów (województwo zachodniopomorskie)">
Rogów (województwo zachodniopomorskie)

Rogów (niem. "Rehbock") – osada leśna położona w województwie zachodniopomorskim, w powiecie goleniowskim, w gminie Stepnica na obszarze Puszczy Goleniowskiej.
W latach 1975–1998 miejscowość położona była w województwie szczecińskim.

</doc>
<doc id="793921" url="https://pl.wikipedia.org/wiki?curid=793921" title="Machowica">
Machowica

Machowica – (niem. "Elis") mała osada śródleśna w Polsce położona w województwie zachodniopomorskim, w powiecie goleniowskim, w gminie Przybiernów na obszarze Puszczy Goleniowskiej. 
W latach 1975–1998 miejscowość administracyjnie należała do województwa szczecińskiego.

</doc>
<doc id="793923" url="https://pl.wikipedia.org/wiki?curid=793923" title="Odchylenie prawicowo-nacjonalistyczne">
Odchylenie prawicowo-nacjonalistyczne

Odchylenie prawicowo-nacjonalistyczne – termin propagandy PRL, użyty po raz pierwszy na plenum sierpniowo-wrześniowym PPR (31 sierpnia – 3 września 1948), w trakcie którego z inicjatywy Jakuba Bermana i Bolesława Bieruta podjęto uchwałę "O odchyleniu prawicowym i nacjonalistycznym w kierownictwie partii", wymierzoną przede wszystkim przeciw ówczesnemu I sekretarzowi PPR Władysławowi Gomułce.
Termin ten miał określać i piętnować brak zaangażowania w budowę komunizmu w Polsce, „reakcjonizm” i „zdradę idei klasy robotniczej” oraz sprzeciw wobec idei internacjonalizmu (przede wszystkim działalności Kominformu). Terminu "odchylenie prawicowo-nacjonalistyczne" używano powszechnie podczas czystek partyjnych, zapoczątkowanych zjednoczeniem PPR z PPS i powstaniem PZPR, których kumulacją było uwięzienie Władysława Gomułki w 1951 r. Uchwała "O odchyleniu prawicowym i nacjonalistycznym w kierownictwie partii" została zniesiona przez VII Plenum KC PZPR w lipcu 1956, w trakcie którego zrehabilitowano Władysława Gomułkę i Mariana Spychalskiego.
Według historyka Andrzeja Paczkowskiego sformułowanie takich zarzutów było inspirowane przez ZSRR; Józef Stalin stracił zaufanie do Gomułki po wyrażeniu przez niego sprzeciwu wobec powołania Kominformu i połączenia PPR z PPS.

</doc>
<doc id="793924" url="https://pl.wikipedia.org/wiki?curid=793924" title="Myspace.com">
Myspace.com



</doc>
<doc id="793927" url="https://pl.wikipedia.org/wiki?curid=793927" title="Łęczówka">
Łęczówka

Łęczówka – kolonia w Polsce położona w województwie zachodniopomorskim, w powiecie stargardzkim, w gminie Stara Dąbrowa, położona 5 km na północny na zachód od Starej Dąbrowy (siedziby gminy) i 13 km na północny wschód od Stargardu (siedziby powiatu).
W latach 1975–1998 miejscowość położona była w województwie szczecińskim.

</doc>
<doc id="793929" url="https://pl.wikipedia.org/wiki?curid=793929" title="Modrzewko">
Modrzewko

Modrzewko – osada w Polsce położona w województwie zachodniopomorskim, w powiecie gryfińskim, w gminie Stare Czarnowo.
W latach 1975–1998 miejscowość administracyjnie należała do województwa szczecińskiego.

</doc>
<doc id="793931" url="https://pl.wikipedia.org/wiki?curid=793931" title="Binówko">
Binówko

Binówko – zniesiona nazwa kolonii wsi Binowo w Polsce, położona w województwie zachodniopomorskim, w powiecie gryfińskim, w gminie Stare Czarnowo, na obszarze Puszczy Bukowej.
W latach 1975–1998 kolonia administracyjnie należała do województwa szczecińskiego.
Nazwa miejscowości została zniesiona z 2022 r.

</doc>
<doc id="793932" url="https://pl.wikipedia.org/wiki?curid=793932" title="Węglino">
Węglino

Węglino () – mała osada w Polsce położona w województwie zachodniopomorskim, w powiecie gryfińskim, w gminie Stare Czarnowo, na południowym skraju Puszczy Bukowej.
W latach 1975–1998 miejscowość administracyjnie należała do województwa szczecińskiego.

</doc>
<doc id="793933" url="https://pl.wikipedia.org/wiki?curid=793933" title="Gliniec (województwo zachodniopomorskie)">
Gliniec (województwo zachodniopomorskie)

Gliniec (niem. "Neu Glien, Försterei Pflanzgarten") – mała osada w Polsce położona w województwie zachodniopomorskim, w powiecie gryfińskim, w gminie Stare Czarnowo na obszarze Puszczy Bukowej. Sąsiaduje od północy z sołecką wsią Glinna. Jest to dawna gajówka oraz osiedle pracowników leśnych, założona około 1878-1879. W pobliżu znajduje się Arboretum w Glinnej.
W latach 1975–1998 miejscowość administracyjnie należała do województwa szczecińskiego.

</doc>
<doc id="793934" url="https://pl.wikipedia.org/wiki?curid=793934" title="Podlesie (Sowno)">
Podlesie (Sowno)

Podlesie – nieoficjalna nazwa części wsi Sowno w Polsce położona w województwie zachodniopomorskim, w powiecie stargardzkim, w gminie Stargard.
W latach 1975–1998 miejscowość administracyjnie należała do województwa szczecińskiego.

</doc>
<doc id="793935" url="https://pl.wikipedia.org/wiki?curid=793935" title="Tłustosz pospolity">
Tłustosz pospolity

Tłustosz pospolity ("Pinguicula vulgaris" L.) – gatunek rośliny wieloletniej należący do rodziny pływaczowatych. Status gatunku we florze Polski: gatunek rodzimy. Występuje w Azji, Europie i Ameryce Północnej. W Polsce występuje w górach i na całym niżu z wyjątkiem północno-wschodniej części kraju. Roślina dość rzadka. Jest przedstawicielem nielicznych na obszarze Polski roślin owadożernych.
Zagrożenia i ochrona.
Roślina objęta w Polsce ścisłą ochroną. Zmniejsza się liczba stanowisk, na których występuje. Kategorie zagrożenia:

</doc>
<doc id="793936" url="https://pl.wikipedia.org/wiki?curid=793936" title="Pinguicula vulgaris">
Pinguicula vulgaris



</doc>
<doc id="793937" url="https://pl.wikipedia.org/wiki?curid=793937" title="Kępinka (województwo zachodniopomorskie)">
Kępinka (województwo zachodniopomorskie)

Kępinka – kolonia śródleśna w Polsce położona w województwie zachodniopomorskim, w powiecie stargardzkim, w gminie Stargard.
Miejscowość leży na obszarze Puszczy Goleniowskiej.
W latach 1975–1998 miejscowość administracyjnie należała do województwa szczecińskiego.

</doc>
<doc id="793938" url="https://pl.wikipedia.org/wiki?curid=793938" title="Piaśnik (Grabowo)">
Piaśnik (Grabowo)

Piaśnik ("Kolonia Górna", "Kolonia Górna-Grabowo") – kolonia wsi Grabowo w Polsce, położona w województwie zachodniopomorskim, w powiecie stargardzkim, w gminie Stargard. Wchodzi w skład sołectwa Grabowo.
W latach 1975–1998 kolonia administracyjnie należała do województwa szczecińskiego.

</doc>
<doc id="793939" url="https://pl.wikipedia.org/wiki?curid=793939" title="Moskorze">
Moskorze

Moskorze, dawne nazwy Lenz, Ilsenhof (do 1945) – mała kolonia w Polsce położona w województwie zachodniopomorskim, w powiecie stargardzkim, w środkowo-zachodniej części gminy Stara Dąbrowa, 3 km na zachód od Starej Dąbrowy (siedziby gminy) i 10,5 km na północny wschód od Stargardu (siedziby powiatu), przy lokalnej drodze z Łęczycy do Kicka.
Pierwsza wzmianka o miejscowości pochodzi z końca XIX w.; pierwotnie była własnością chłopską. W latach 1975–1998 miejscowość położona była w województwie szczecińskim. Leży na obszarze bezleśnym, wykorzystywanym rolniczo, lekko pofałdowanym (wys. ca 51-57 m n.p.m.).

</doc>
<doc id="793941" url="https://pl.wikipedia.org/wiki?curid=793941" title="Wiry (województwo zachodniopomorskie)">
Wiry (województwo zachodniopomorskie)

Wiry – mała kolonia w Polsce położona w województwie zachodniopomorskim, w powiecie stargardzkim, w gminie Stara Dąbrowa, 8 km na północny wschód od Starej Dąbrowy (siedziby gminy) i 20 km na północny wschód od Stargardu (siedziby powiatu).
W latach 1975–1998 miejscowość położona była w województwie szczecińskim.

</doc>
<doc id="793943" url="https://pl.wikipedia.org/wiki?curid=793943" title="Piaszcze">
Piaszcze

Piaszcze – przysiółek wsi Grabowo w Polsce, położony w województwie zachodniopomorskim, w powiecie stargardzkim, w gminie Stargard, przy drodze wojewódzkiej nr . Wchodzi w skład sołectwa Grabowo.
W latach 1975–1998 przysiółek administracyjnie należał do województwa szczecińskiego.
Jest to dawny folwark z XIX wieku. Obecnie składa się na niego jedno gospodarstwo.

</doc>
<doc id="793944" url="https://pl.wikipedia.org/wiki?curid=793944" title="Domanowo (województwo zachodniopomorskie)">
Domanowo (województwo zachodniopomorskie)

Domanowo – osada w Polsce położona w województwie zachodniopomorskim, w powiecie stargardzkim, w gminie Stargard.
W latach 1975–1998 miejscowość administracyjnie należała do województwa szczecińskiego.

</doc>
<doc id="793948" url="https://pl.wikipedia.org/wiki?curid=793948" title="Owczarnia (powiat olsztyński)">
Owczarnia (powiat olsztyński)

Owczarnia (niem. Neu Bertung"") – osada w Polsce położona w województwie warmińsko-mazurskim, w powiecie olsztyńskim, w gminie Stawiguda nad jeziorem Bartąg. Osada graniczy bezpośrednio z Olsztynem.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Osada stanowiła niegdyś folwark należący do majątku dworskiego w Bartążku"".

</doc>
<doc id="793949" url="https://pl.wikipedia.org/wiki?curid=793949" title="Halowe Mistrzostwa Europy w Lekkoatletyce 1988">
Halowe Mistrzostwa Europy w Lekkoatletyce 1988

XIX Halowe Mistrzostwa Europy odbyły się 5–6 marca 1988 w Budapeszcie w hali Sport Csárnok.

</doc>
<doc id="793950" url="https://pl.wikipedia.org/wiki?curid=793950" title="Grada">
Grada

Grada – osada leśna w Polsce położona w województwie warmińsko-mazurskim, w powiecie olsztyńskim, w gminie Stawiguda w sąsiedztwie Gągławek.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="793951" url="https://pl.wikipedia.org/wiki?curid=793951" title="Stary Dwór (Tomaszkowo)">
Stary Dwór (Tomaszkowo)

Stary Dwór (niem. "Althof") – zniesiona osada leśna wsi Tomaszkowo w Polsce położona w województwie warmińsko-mazurskim, w powiecie olsztyńskim, w gminie Stawiguda.
Osada znajduje się w kierunku południowym od Olsztyna.
W latach 1975–1998 miejscowość administracyjnie należała do województwa olsztyńskiego.
Nazwa.
9 grudnia 1947 r. ustalono urzędową polską nazwę miejscowości – Stary Dwór, określając drugi przypadek jako Starego Dworu, a przymiotnik – starodworski.

</doc>
<doc id="793952" url="https://pl.wikipedia.org/wiki?curid=793952" title="Towarzystwo satelitów łącznościowych">
Towarzystwo satelitów łącznościowych

Towarzystwo satelitów łącznościowych COMSAT – ang. "Communications Satellite Corporation" – przedsiębiorstwo telekomunikacyjne i operator satelitarny o zasięgu ogólnoświatowym, założona w USA w lutym 1963. Pierwsze przedsiębiorstwo satelitów telekomunikacyjnych oparte na zasadach komercjalnych. W 1964 brało udział w założeniu organizacji Intelsat. Obecnie ma oddziały w Brazylii, Argentynie, Kolumbii, Meksyku, Peru, Wenezueli, oraz innych krajach obu Ameryk. Obecne jest także w Turcji.

</doc>
<doc id="793953" url="https://pl.wikipedia.org/wiki?curid=793953" title="Rybaki (powiat olsztyński)">
Rybaki (powiat olsztyński)

Rybaki – wieś w Polsce położona w województwie warmińsko-mazurskim, w powiecie olsztyńskim, w gminie Stawiguda nad zachodnim brzegiem jeziora Łańskiego.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
W Rybakach znajduje się ośrodek formacyjno-wypoczynkowy Caritas Archidiecezji Warmińskiej. W 2019 odbył się tam Jubileuszowy Zlot Trzydziestolecia Związku Harcerstwa Rzeczypospolitej.

</doc>
<doc id="793954" url="https://pl.wikipedia.org/wiki?curid=793954" title="COMSAT">
COMSAT



</doc>
<doc id="793955" url="https://pl.wikipedia.org/wiki?curid=793955" title="Communications Satellite Corporation">
Communications Satellite Corporation



</doc>
<doc id="793956" url="https://pl.wikipedia.org/wiki?curid=793956" title="COSPAR">
COSPAR



</doc>
<doc id="793957" url="https://pl.wikipedia.org/wiki?curid=793957" title="Zofijówka (Tomaszkowo)">
Zofijówka (Tomaszkowo)

Zofijówka – część wsi Tomaszkowo w Polsce, położona w województwie warmińsko-mazurskim, w powiecie olsztyńskim, w gminie Stawiguda.
W latach 1975–1998 Zofijówka administracyjnie należała do województwa olsztyńskiego.
Obecnie w miejscowości nie ma zabudowy.

</doc>
<doc id="793958" url="https://pl.wikipedia.org/wiki?curid=793958" title="Suchowo">
Suchowo

2 miejscowości w Polsce:

</doc>
<doc id="793960" url="https://pl.wikipedia.org/wiki?curid=793960" title="Gliniec">
Gliniec



</doc>
<doc id="793971" url="https://pl.wikipedia.org/wiki?curid=793971" title="Veronica persica">
Veronica persica



</doc>
<doc id="793984" url="https://pl.wikipedia.org/wiki?curid=793984" title="Halowe Mistrzostwa Europy w Lekkoatletyce 1989">
Halowe Mistrzostwa Europy w Lekkoatletyce 1989

XX Halowe Mistrzostwa Europy odbyły się 18–19 lutego 1989 w Hadze w hali Houtrust.

</doc>
<doc id="793985" url="https://pl.wikipedia.org/wiki?curid=793985" title="Agmatyna">
Agmatyna

Agmatyna – organiczny związek chemiczny, należy do grupy amin biogennych. Powstaje w organizmie w wyniku dekarboksylacji argininy. Pełni funkcję neurotransmitera. Łatwo ulega tautomerii aminowo-iminowej.
W organizmie występuje w reakcjach:

</doc>
<doc id="793988" url="https://pl.wikipedia.org/wiki?curid=793988" title="Lista nazwanych planetoid z grupy Amora">
Lista nazwanych planetoid z grupy Amora

Lista nazwanych planetoid z grupy Amora:

</doc>
<doc id="793990" url="https://pl.wikipedia.org/wiki?curid=793990" title="New Year’s Day (singel U2)">
New Year’s Day (singel U2)

New Year’s Day – trzecia piosenka na płycie oraz główny singel promujący album zespołu U2 z 1983 – "War". Był pierwszym singlem w historii zespołu, który pojawił się w pierwszej dziesiątce na listach przebojów w Wielkiej Brytanii oraz dostał się do pierwszej setki "Billboardu". W 2004 magazyn "Rolling Stone" umieścił utwór na 427. miejscu listy 500 najważniejszych piosenek wszech czasów.
Słowa utworu mają swój początek w miłosnej piosence Bono do swojej żony, ale zostały zmienione przez Bono po jego inspiracji ruchem „Solidarności” i po wprowadzeniu stanu wojennego w Polsce.

</doc>
<doc id="793991" url="https://pl.wikipedia.org/wiki?curid=793991" title="20460 Robwhitely">
20460 Robwhitely



</doc>
<doc id="793994" url="https://pl.wikipedia.org/wiki?curid=793994" title="Bagna Izbickie">
Bagna Izbickie

Rezerwat przyrody Bagna Izbickie – torfowiskowy rezerwat przyrody położony na południe od jeziora Łebsko, w gminie Główczyce w województwie pomorskim.
Został utworzony w roku 1982 i początkowo zajmował powierzchnię 281,18 ha. W 2008 roku został powiększony do 847,51 ha. Wokół rezerwatu została wyznaczona otulina o powierzchni 1968,18 ha.
Rezerwat graniczy ze Słowińskim Parkiem Narodowym i leży w jego otulinie. Jednocześnie znaczna część rezerwatu leży w obrębie obszaru mającego znaczenie dla Wspólnoty (projektowanego specjalnego obszaru ochrony siedlisk) „Bagna Izbickie” (kod obszaru PLH220001), utworzonego w 2008 roku w ramach sieci Natura 2000 i zajmującego powierzchnię 786,35 ha.
Celem ochrony przyrody w rezerwacie jest zachowanie rozległego torfowiska wysokiego typu bałtyckiego z występującymi na nim ekosystemami wrzosowiskowymi, mszarnymi, bagiennymi i leśnymi. Znajdują się tu stanowiska licznych gatunków roślin podlegających ochronie (m.in. wrzosiec bagienny, woskownica europejska, rosiczka okrągłolistna, przygiełka biała, turzyca bagienna, modrzewnica, bażyna czarna i bagno zwyczajne). Płaty wrzosowisk atlantyckich z wrzoścem bagiennym należą do największych i najpiękniejszych w Polsce.
Rezerwat posiada plan ochrony zatwierdzony w 2007 roku. Według tego planu cały obszar rezerwatu podlega ochronie czynnej.
Na terenie rezerwatu zbudowano dla celów edukacyjno-turystycznych platformę widokową.
Najbliższe miejscowości to Izbica i Ciemino.

</doc>
<doc id="793996" url="https://pl.wikipedia.org/wiki?curid=793996" title="Maska (ujednoznacznienie)">
Maska (ujednoznacznienie)



</doc>
<doc id="793998" url="https://pl.wikipedia.org/wiki?curid=793998" title="Józef Morozewicz">
Józef Morozewicz

Józef Marian Morozewicz (ur. 27 marca 1865 w Rzędzianach, zm. 12 czerwca 1941 w Warszawie) – polski uczony, mineralog i petrograf. Organizator i 1919–1937 pierwszy dyrektor Państwowego Instytutu Geologicznego w Warszawie; od 1902 czł. AU; jeden z pierwszych na świecie prowadził prace eksperymentalne nad syntezą minerałów i skał; stwierdził, że kolejność wydzielania się minerałów ze stopów zależy od wzajemnych stosunków ilościowych składników stopu; otrzymał sztuczny bazalt i skały z nim spokrewnione.
Życiorys.
Syn Augustyna i Weroniki z Puchalskich. Ukończył w 1884 gimnazjum klasyczne w Łomży, a następnie w 1889 Wydział Matematyczno-Przyrodniczy Uniwersytetu Warszawskiego. Po uzyskaniu stopnia kandydata nauk (czyli doktoratu) prowadził badania nad tworzeniem się minerałów w sztucznych warunkach. W 1895 wziął udział w wyprawie naukowej na Nową Ziemię. W latach 1895–1904 pracował w Komitecie Geologicznym w Petersburgu. Uczestniczył w wielu wyprawach badawczych na Ural, Stepy Nogajskie i Wyspy Komandorskie.
Kustosz Gabinetu Mineralogicznego UW. Wykładowca Uniwersytetu Latającego w Warszawie. Od 1904 był kierownikiem Zakładu Mineralogicznego Uniwersytetu Jagiellońskiego, a od 1905 profesorem zwyczajnym tej uczelni. Zasłużył się przy rozbudowie "Collegium Maius". Był także jednym z założycieli AZS Kraków. W 1913 został powołany przez austriackie Ministerstwo Robót Publicznych na przewodniczącego Komitetu Organizacyjnego Akademii Górniczej w Krakowie.
Organizował Państwowy Instytut Geologiczny w Warszawie, którego dyrektorem był od 1 czerwca 1921 do 1 stycznia 1937. Należał też do założycieli Ligi Ochrony Przyrody. Był pierwszym prezesem jej zarządu (w latach 1928–1929).
Otrzymał doktoraty "honoris causa" Uniwersytetu Jagiellońskiego (w 1910) i Politechniki Warszawskiej (w 1931). Był honorowym członkiem Rumuńskiej Akademii Naukowej.
Ogłosił ok. 150 prac naukowych i popularnonaukowych w języku polskim, rosyjskim, niemieckim i francuskim. Poza pracami naukowymi opublikował w 1938 autobiografię "Życie Polaka w zaborach i odzyskanej ojczyźnie (1865–1937)".
Na cześć Józefa Morozewicza w 1975 Czesław Harańczyk nazwał nowo odkryty przez siebie minerał morozewiczytem.
Zmarł w Warszawie. Pochowany na cmentarzu Powązkowskim (kwatera 225-2-10).
Był mężem Walentyny Kruszewskiej (ur. 1870), z którą miał córkę Zofię po mężu Różycką (1898–1963).
Upamiętnienie.
8 kwietnia 2019 w budynku głównym AGH w Krakowie odsłonięto tablicę pamiątkową poświęconą prof. Józefowi Morozewiczowi.

</doc>
<doc id="793999" url="https://pl.wikipedia.org/wiki?curid=793999" title="Charles Austin">
Charles Austin

Charles Allen Austin (ur. 19 grudnia 1967 w Bay City) – amerykański lekkoatleta, skoczek wzwyż. 
Jego pierwszym sukcesem było zdobycie akademickiego mistrzostwa Stanów Zjednoczonych (NCAA) w 1990. W 1991 zwyciężył w mistrzostwach świata w Tokio. W tym samym roku był szósty na halowych mistrzostwach świata w Sewilli. Wystartował na igrzyskach olimpijskich w 1992 w Barcelonie, gdzie zajął w finale 8. miejsce. Na halowych mistrzostwach świata w 1993 w Toronto zajął 9. miejsce. Nie zakwalifikował się do finału na mistrzostwach świata w 1995 w Göteborgu.
W 1996 zdobył złoty medal igrzysk olimpijskich w Atlancie wygrywając po dramatycznym pojedynku z Arturem Partyką. Zwyciężył w halowych mistrzostwach świata w 1997 w Paryżu, a podczas mistrzostw świata w tym roku w Atenach nie wszedł do finału. W 1998 wygrał Puchar Świata w lekkoatletyce rozegrany w Johannesburgu. Zdobył brązowy medal na halowych mistrzostwach świata w 1999 w Maebashi, a na mistrzostwach świata w tym roku w Sewilli zajął 8. miejsce. Na swych trzecich igrzyskach olimpijskich w 2000 w Sydney nie wszedł do finału.
Był mistrzem USA w latach 1995-2000.
Rekordy życiowe.
Na igrzyskach olimpijskich w 1996 ustanowił aktualny do dziś rekord olimpijski (2,39 m).

</doc>
<doc id="794000" url="https://pl.wikipedia.org/wiki?curid=794000" title="Xing Yi">
Xing Yi



</doc>
<doc id="794001" url="https://pl.wikipedia.org/wiki?curid=794001" title="Marpingen">
Marpingen

Marpingen – gmina w zachodnich Niemczech, w kraju związkowym Saara, w powiecie St. Wendel.
Geografia.
Gmina leży w dolinie Alsbachtal, na przedgórzu Hunsrück.
Gmina ma powierzchnię 39,68 km², zamieszkuje ją 10 770 osób (2010).
Marpingen położone jest ok. 25 km na północ od Saarbrücken, ok. 45 km na południowy wschód od Trewiru, ok. 50 km na zachód od Kaiserslautern i ok. 70 km na północny wschód od Luksemburga.
Dzielnice.
W skład gminy wchodzą cztery dzielnice: Marpingen, Urexweiler, Alsweiler i Berschweiler.
Marpingen.
Dzielnica zajmuje 12,56 km² i zamieszkuje ją około 5 200 osób, jest to główna miejscowość gminy. Przed reformą administracyjną w 1974 Marpingen było największą gminą w powiecie.
Marpingen stało się znane dzięki działającym sekcjom sportowym (piłka ręczne, piłkarzyki, biegi i szybownictwo) oraz przez objawienia maryjne. Choć nie zostały zaaprobowane przez Kościół katolicki, przyciągnęły w latach 90. XIX wieku wielu wiernych z całej Europy.
W miejscowości znajduje się szkoła podstawowa oraz szkoła "Gesamtschule". W miejscowości znajdują się następujące obiekty kulturowe i sportowe: aula, dwie hale sportowe, plac ze sztuczną trawą, hala jeździecka, lądowisko szybowcowe oraz szlaki turystyczne i trasy nordic walking.
Urexweiler.
Jest to spokojna dzielnica z około 3 200 mieszkańcami. Wyróżnia się przez liczne związki np. DC-Bock 1976, związek sportowy, związek ogrodniczy, związek mandoliny, związek muzyczny, koło śpiewu Concordia 1878 e. V., związek hodowców drobiu i zajęcy, klub tenisowy, klub tenisa stołowego oraz wiele innych. W pierwszy weekend września organizowane jest święto wsi.
Alsweiler.
W Alsweiler mieszka około 2 300 osób, znajduje się tutaj "Hiwwelhaus", najstarsze gospodarstwo rolne Saary. Zostało ono wybudowane w 1712 i dziś użytkowane jest jako centrum kultury zarządzane przez związek "Hiwwelhaus e.V.". Organizuje się tam wystawy fotografii i sztuki, koncerty fortepianowe oraz wykłady naukowe.
Berschweiler.
Berschweiler leży najbardziej na południe wśród miejscowości leżących w dolinie Alsbachtal, do których zalicza się również Alsweiler i Marpingen. Z około 1 200 mieszkańcami i 6,84 km² powierzchni jest najmniejszą dzielnicą gminy. Powstanie miejscowości musiało nastąpić długo przed pierwszą autentyczną wzmianką z 1281, ponieważ w 1949 podczas wykopalisk odnaleziono części siekiery pochodzącej z neolitu. Z czasów rzymskich pochodzi wiele odkryć m.in. ruiny willi. Istnieją przypuszczenia, że w bezpośrednim otoczeniu Berschweiler zakopano wagon wypełniony kosztownościami.
Od wprowadzenia w 1575 reformacji większość osób na tych terenach jest ewangelikami. Po II wojnie światowej chciano w miejscowości wybudować świątynię. 19 kwietnia 1953 został poświęcony dom gminy ewangelickiej z pomieszczeniami kościelnymi. Kościół katolicki został poświęcony 14 czerwca 1953.
W 1933 "Naturschutzbund" (pol. "Związek Ochrony Przyrody") zajął się osiedlaniem bobra w Saarze. Możliwość wystąpiła na rzeczce Ill stwierdzono tam, że biotop idealnie pasuje do osiedlenie bobrów. Po osiedleniu bobrów dalsze siedem pochodzących z Saksonii-Anhalt zostało osiedlone w grudniu 1994, październiku 1995 i wiosną 1996. Piątka z tego zamieszkała w Berschweiler i wydała na świat młode.
Berschweiler jest dzielnicą pagórkowatą o dużej lesistości. Rozwinięte jest rolnictwo, znaleźć tu można stare gospodarstwa rolne.
Osiedla.
Habenichts.
Osiedle ta należy do dzielnicy Urexweiler i położone jest ok. 2 km na północny wschód od tej miejscowości.
Rheinstraße.
W epoce rzymskich kolonizacji w okolicznych lasach krzyżowały się dwa z czterech najważniejszych traktów tych czasów. Były to drogi łączące Metz z Moguncją i Trewir ze Strasburgiem. Przypuszcza się, że nie połączyli tych dróg Rzymianie lecz Celtowie. Teren ten nazywany był również "Häusje", nazwał go tak jeden z członków rodziny Recktenwald, który wybudował tu pierwszy dom. Coraz więcej spokrewnionych ze sobą rodzin zaczęło się tu osiedlać. Wieś ta znana jest z okolicznych szlaków turystycznych jak i punktu widokowego.
W 1995 w ramach podziękowania za 50 lat pokoju w Niemczech mieszkańcy wsi wznieśli pomnik. Znajduje się tu również kaplica pw. św. Jana "(Johannis-Kapelle)". 1 maja corocznie organizowane jest Święto Jeździectwa "(Reiterfest)" gdzie zbierają się ludzie z całego regionu.
Obecnie osiedle należy do dzielnicy Marpingen, żyje tu około 140 osób w 44 domach.
Historia.
Pierwsze wzmianki o Marpingen pochodzą z 1084. W łacińskim dokumencie cesarz Henryk III potwierdza, że rycerz Emich przekazuje lenno "castellum marpedinum" biskupowi Verdun. W 1984 zostały przeprowadzone uroczystości z okazji 900-lecia wsi. Wykopaliska potwierdzają jednak, że obszary te były zamieszkane już wcześniej, znaleziono przedmioty z neolitu, tumulus z epoki brązu oraz groby wojenne z czasów celtyckich.
Polityka.
Rada gminy.
Rada gminy składa się z 33 członków:
Współpraca.
Mettlach posiada dwie miejscowości partnerskie:
Zabytki i atrakcje.
Alsweiler
Berschweiler
Marpingen
Urexweiler
Kamienie graniczne - wzdłuż granicy gminy Marpingen z Winterbach, Oberlinxweiler i Remmesweiler przebiegała wcześniej granica między księstwem Nassau-Saarbrücken a księstwem Pfalz-Zweibrücken. Dotychczas zachowało się kilka dużych kamieni, które zostały ustawione w XVIII w. i później częściowo odrestaurowane. Na kamieniach widnieją godła poszczególnych księstw.
Kaplica maryjna - została wzniesiona w roku 1932 jako miejsce modlitwy i kultu Marii, Matki Jezusa z Nazaretu. W miejscu tym w 1876 doszło do objawienia. Między majem a październikiem 1999 Maria "objawiała się" trzem kobietom aż 13 razy i przekazywała im "wiadomości". 8 sierpnia 1999 ponad 20 tysięcy osób przybyło do tego miejsca by uczestniczyć w zdarzeniu.
Kościół katolicki nie uznaje tych objawień, w 2005 Komisja Kościelna stwierdziła poważne wątpliwości co do nadnaturalności tych wydarzeń.
Imprezy coroczne
Sport.
Lądowisko szybowcowe- działające w Marpingen Krajowe Centrum Szybownictwa "(Landesleistungszentrum Segelflug)" należy do czterech tego typu placówek w kraju. Corocznie odbywają się tutaj zawody o znaczeniu ponadregionalnym. W 1995 w Marpingen odbyły się 9. mistrzostwa Europy kobiet w szybownictwie, gdzie duży sukces osiągnęły Polki.
FC Hellas - klub piłkarski w sezonie 2005/2006 był mistrzem Landesligi Nord-Ost w Saarze i w sezonie 2006/2007 występował w Verbandslidze.
DJK St. Michael Marpingen - klub piłki ręcznej, pierwsza drużyna kobiet w sezonie 2007/2008 występuje w 2. Bundeslidze, w grupie południe.
Mężczyźni tworzą drużyny DJK Oberthal, DJK Namborn i HSG DJK Nordsaar. Po roku gry w Oberlidze Nadrenia-Palatynat/Saara zespoły spadły do Saarlandligi.
Komunikacja.
Przez teren gminy przebiega droga krajowa B269, w pobliżu administracyjnych granic leży autostrada A1 (zjazdy "140 Tholey" i "141 Eppelborn"). Najbliższe stacje kolejowe znajdują się w Eppelborn (Primstalbahn) i w St. Wendel (Nahetalbahn).

</doc>
<doc id="794008" url="https://pl.wikipedia.org/wiki?curid=794008" title="Obszar ochrony ścisłej Gackie Lęgi">
Obszar ochrony ścisłej Gackie Lęgi

Gackie Lęgi – obszar ochrony ścisłej w obrębie Słowińskiego Parku Narodowego nad południowym brzegiem jeziora Łebsko. Zajmuje powierzchnię 125,60 ha. Rezerwat obejmuje miejsca lęgowe i żerowania różnych gatunków ptaków (m.in. kaczek, mew i ptaków drapieżnych) znajdujące się na nadbrzeżnych wilgotnych łąkach. Najbliższe miejscowości to Gać i Żarnowska.

</doc>
<doc id="794011" url="https://pl.wikipedia.org/wiki?curid=794011" title="Rudy (województwo wielkopolskie)">
Rudy (województwo wielkopolskie)

Rudy – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.

</doc>
<doc id="794012" url="https://pl.wikipedia.org/wiki?curid=794012" title="Słomczyce">
Słomczyce

Słomczyce – wieś w Polsce położona w województwie wielkopolskim, w powiecie słupeckim, w gminie Strzałkowo.
Historia.
Dawniej wieś nosiła nazwę Słonczyce, Słonczicze oraz Słumcicze. Już w 1397 r. miejscowość należała do rodziny Słoneckich herbu Korab. W latach 1532-1568 graniczyła z nieistniejącymi dziś Brzyszczewicami. W 1578 r. Słomczyce były podzielone między Marcina Słoneckiego i Wojciecha Słoneckiego. W 1618 r. wieś znajdowała się w posiadaniu Jana Słoneckiego i Marcina Rudnickiego. W 1795 r. Słomczyce zmieniły swojego właściciela i należały do rodziny Łukomskich z Paruszewa, a później do Bieńkowskich.
W połowie XIX w. z inicjatywy właścicieli dóbr, rodziny Skałkowskich, został założony na terenie Słomczyc zespół dworsko-parkowy.
Pod koniec XIX w. wieś liczyła 19 mieszkańców (13 osób wyznania katolickiego oraz 6 osób wyznania protestanckiego). W tym czasie właścicielem Słomczyc był Dominik Koraszewski. Na terenie Słomczyc znajdowały się trzy domy, a cały obszar wsi zajmował 60 ha (55 ha upraw rolnych i 3 ha łąk).
Część dworską zamieszkiwało 105 mieszkańców wyznania katolickiego. Na jej terenie liczącym 295 ha (277 ha upraw rolnych i 6 ha łąk) znajdowało się pięć domów.
Miejscowość graniczyła wówczas z Piotrowicami, Babinem, Sierakowem, Łężcem i Holendrami Słupeckimi.
W latach 1975–1998 miejscowość należała administracyjnie do województwa konińskiego.
Zabytki.
We wsi znajduje się zespół dworski z 2. połowy XIX w., wpisany do krajowego rejestru zabytków pod nr rej. 422/164 z 4.09.1989 r. Składa się on z dworu i parku. Na przełomie XIX i XX w. dwór został przebudowany oraz rozbudowany z inicjatywy ówczesnego właściciela Jana Plewkiewicza, który stał się posiadaczem majątku w 1897 r..
Dwór jest budynkiem podpiwniczonym, jednokondygnacyjnym pokrytym płaskim dachem z fasadą poprzedzoną filarowym portykiem z tarasem. Obecnie obiekt jest częściowo zamieszkały. Założenia parkowe są w bardzo złym stanie. Zatarciu uległy dawne alejki, roślinność zdziczała. Część drzew obumarła. Staw jest zanieczyszczony oraz zarośnięty.
Obecnym właścicielem majątku jest Gmina Strzałkowo.

</doc>
<doc id="794016" url="https://pl.wikipedia.org/wiki?curid=794016" title="Fundacja Fedory">
Fundacja Fedory



</doc>
<doc id="794019" url="https://pl.wikipedia.org/wiki?curid=794019" title="Limnephilus elegans">
Limnephilus elegans

Limnephilus elegans – gatunek owada z rzędu chruścików i rodziny bagiennikowatych (Limnephilidae). 
Gatunek eurosyberyjski, borealno-górski, larwy spotykane w jeziorach i torfowiskach. W Polsce rzadki, limnefil, tyrfofilny lub tyrfobiontyczny.
Materiał obejmuje jedynie jedną larwę (oznaczenie niepewne), znalezioną w torfiance Bagien Biebrzańskich.
W Europie Północnej występuje w stawach i zbiornikach okresowych, jeziorach i ciekach. W Irlandii spotykany w stawach i bagnach. W Holandii imagines złowione w litoralu zanikającym nad zbiorowiskami osoki. Uważany za gatunek tyrfofilny wód stojących.

</doc>
<doc id="794021" url="https://pl.wikipedia.org/wiki?curid=794021" title="Selenter See">
Selenter See

Selenter See – jezioro w Niemczech, w kraju związkowym Szlezwik-Holsztyn. Powierzchnia tego jeziora wynosi 22,4 km².

</doc>
<doc id="794024" url="https://pl.wikipedia.org/wiki?curid=794024" title="Grzegorz Kaliciak (piłkarz)">
Grzegorz Kaliciak (piłkarz)

Grzegorz Paweł Kaliciak (ur. 10 marca 1975 w Kędzierzynie-Koźlu) – polski piłkarz, reprezentant Polski.
Kariera klubowa.
Grzegorz Kaliciak przeważnie grał na pozycji lewego obrońcy. Jest jednym z piłkarzy, który został przesunięty przez trenera Franciszka Smudę z ataku do formacji defensywnych. Miało to miejsce za czasów gry w Wiśle Kraków. Grając w barwach Wisły zdobył mistrzostwo Polski w 1999 i w 2003 oraz Puchar Polski w 2002 i 2003.
Z „Białą Gwiazdą” rozstał się w atmosferze skandalu. W kwietniu 2003 roku został zatrzymany przez policję, gdy o 5 rano wymachiwał pistoletem gazowym (na który nie miał pozwolenia) przy ul. Floriańskiej w Krakowie. We krwi miał alkohol. Wisła natychmiast dyscyplinarnie rozwiązała z nim kontrakt. Będąc wolnym zawodnikiem związał się ze Świtem Nowy Dwór Mazowiecki, w którym rozegrał 14 meczów w pierwszej lidze, strzelając jedną bramkę. Następnie spędził sezon 2004/2005 w drugoligowej Szczakowiance, aby później związać się z Garbarnią Kraków. Występował tam jednak tylko jedną rundę, po której podpisał kontrakt z III-ligowym jeszcze Kmitą Zabierzów, z którą awansował na zaplecze ekstraklasy. Od 29 czerwca do 31 grudnia 2007 był zawodnikiem beniaminka ekstraklasy, Zagłębia Sosnowiec.
Od wiosny 2008 do jesieni 2009 był piłkarzem V-ligowego klubu Orzeł Balin. Od roku 2010 do 2012 grał w III–ligowym zespole Startu Bogdanowice. Następnie zaliczył epizod w grającym w klasie okręgowej zespole LZS Walce, w którym zakończył swoją przygodę z piłką.
Prywatnie Grzegorz Kaliciak jest ojcem dwójki dzieci. Po rozwodzie.
Reprezentacja Polski.
W reprezentacji narodowej debiutował 19 lutego 1996 w przegranym meczu z reprezentacją Japonii rozegranym w Hongkongu (0:5). W sumie w kadrze rozegrał 3 spotkania.

</doc>
<doc id="794027" url="https://pl.wikipedia.org/wiki?curid=794027" title="Kölpinsee (Pojezierze Meklemburskie)">
Kölpinsee (Pojezierze Meklemburskie)

Kölpinsee – niemieckie jezioro położone w kraju związkowym Meklemburgia-Pomorze Przednie, w powiecie Mecklenburgische Seenplatte. Jest jednym z trzech niemieckich jezior o tej nazwie.
Jest czwartym co do wielkości jeziorem Pojezierza Meklemburskiego (po Müritz, Schweriner See i Plauer See). Leży na szlaku wodnym rzeki Elde ("Müritz - Elde - Wasserstraße") i połączone jest żeglownymi kanałami z sąsiednimi jeziorami. Leży na głównym szlaku Wielkich Jezior Meklemburskich, ale ukształtowanie terenu (szerokie płycizny przy brzegach, kamieniste dno i podmokłe brzegi) nie sprzyjało osadniictwu. Nad brzegami Kölpinsee nie ma ani jednej miejscowości, całe jezioro otoczone jest lasami (stanowiącymi zazwyczaj rezerwaty), Dlatego nie ma też nad jeziorem portów, choć jest na nim spory ruch jachtów i statków pasażerskich.
Na północnej części jeziora leży półwysep Damerower Werder, stanowiący duży rezerwat żubrów. 
Hydronimia.
Nazwa jeziora ma pochodzenie słowiańskie, od połabskiego "*kolp" „łabędź”, polska nazwa to jezioro Kiełpin.

</doc>
<doc id="794028" url="https://pl.wikipedia.org/wiki?curid=794028" title="Limnephilus extricatus">
Limnephilus extricatus

Limnephilus extricatus – gatunek owada z rzędu chruścików (Trichoptera), z rodziny bagiennikowatych (Limnephilidae). Przenośne domki larw zbudowane są z przędzy jedwabnej oraz piasku.
Gatunek północnopalearktyczny, występuje w Skandynawii i na równinach środkowoeuropejskich, larwy spotykane w jeziorach, torfowiskach i ciekach. Limnefil, tyrfofil, liczniej i częściej spotykany w małych strumieniach i rzeczkach nizinnych.
Jakubisiakowa (1933) wykazała obecność tego gatunku w Jeziorze Kierskim (Wielkopolska). Imagines złowiono nad Jeziorem Mikołajskim, Oświn oraz w dolinie Narwi. W Tatrach stwierdzono obecność w jednym jeziorze w paśmie lasu.
W Finlandii gatunek pospolity, występujący w jeziorach, stawach i zbiornikach okresowych. W Estonii i na Łotwie imagines spotykane nad jeziorami, najczęściej nad słaboeutroficznymi oraz ciekami. W Niemczech występuje w rzekach i wodach torfowiskowych. Imagines spotykane także nad górskimi jeziorami w Jugosławii.

</doc>
<doc id="794030" url="https://pl.wikipedia.org/wiki?curid=794030" title="Góry (powiat słupecki)">
Góry (powiat słupecki)

Góry – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.
Zobacz też: Góry

</doc>
<doc id="794032" url="https://pl.wikipedia.org/wiki?curid=794032" title="Tollensesee">
Tollensesee

Tollensesee (pol. hist. "Dołęże") – jezioro w Niemczech. Powierzchnia tego jeziora wynosi 17,9 km². Znajduje się w landzie Meklemburgia-Pomorze Przednie.
Na północnym brzegu leży miasto Neubrandenburg.
Na zachodnim brzegu jeziora znajduje się wieś Alt Rehse – dawna osada słowiańska, której posiadanie przypisuje się księciu pomorskiemu Bogusławowi I z dynastii Gryfitów. Teren tej jest obszarem intensywnych poszukiwań archeologicznych. W roku 1942 roku robotnicy przymusowi zbudowali na tym jeziorze sztuczną wyspę, zaprojektowaną na potrzeby badań broni torpedowej - w tym "torped nadwodnych" – protoplastów współczesnych SLBM.

</doc>
<doc id="794033" url="https://pl.wikipedia.org/wiki?curid=794033" title="Schwielochsee">
Schwielochsee

Schwielochsee (dolnołuż. "Gójacki jazor") – jezioro w Niemczech na rzece Sprewie. 
Powierzchnia akwenu wynosi według różnych źródeł od 11,5 do 13,3 km². Łączy się on z kanałem Odra-Sprewa i (pośrednio) z jeziorami wokół Berlina. Brzegi w większości są porośnięte przez lasy.
Na jeziorze operował w latach 80. XX wieku polski Jacht Klub "Łużyce", który zrzeszał pracowników budujących pobliską elektrownię Jänschwalde.

</doc>
<doc id="794034" url="https://pl.wikipedia.org/wiki?curid=794034" title="Limnephilus fuscicornis">
Limnephilus fuscicornis

Limnephilus fuscicornis – gatunek owada z rzędu chruścików i rodziny bagiennikowatych (Limnephilidae). Rurkowate domki larwalne zbudowane są z małych fragmentów detrytusu. Podobne domki budują larwy: "Limnephilus griseus", "Limnephilus coenosus", "Limnephilus sparsus".
Gatunek eurosyberyjski, nie występuje w południowej Europie i Islandii. Larwy spotykane w jeziorach i zarośniętych odcinkach rzek. Podawany z całej Polski z wyjątkiem gór (Tomaszewski 1965). Limnebiont, preferuje płytki litoral zadrzewionych brzegów, larwy występują od jesieni do wiosny.
Larwy złowione w dwóch jeziorach lobeliowych Pojezierza Pomorskiego na dnie piaszczystym oraz w napływkach. Na Pojezierzu Mazurskim imagines łowiono nad jez. Śniardwy i Mikołajskim oraz nad jez. Narckim. Larwy łowione były w wielu jeziorach, czasami nawet licznie, spotykane w rdestnicach, na dnie piaszczystym, napływkach, trzcinach, na brzegu zadrzewionym.
W Finlandii pospolity w dużych i małych rzeczkach, czasami także w zatokach morskich i jeziorach. Imagines łowione nad jeziorami Łotwy, larwy w jeziorach Niemiec, także w zastoiskach rzek i wodach stojących.

</doc>
<doc id="794036" url="https://pl.wikipedia.org/wiki?curid=794036" title="Ciosna (województwo wielkopolskie)">
Ciosna (województwo wielkopolskie)

Ciosna – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.

</doc>
<doc id="794037" url="https://pl.wikipedia.org/wiki?curid=794037" title="Krakower See">
Krakower See

Krakower See (pol. "Jezioro Krakowskie") – jezioro w Niemczech, w kraju związkowym Meklemburgia-Pomorze Przednie, w powiecie Rostock. Wyraźnie zaznaczone przewężenie dzieli jezioro na część górną (Obersee) i dolną (Untersee). Krajobraz wokół silnie rozczłonkowanego Untersee jest płaski. Część ta znajduje się w obszarze chronionym Krakower Seenlandschaft. Nad jej zachodnim brzegiem leży miasto Krakow am See, od którego całe jezioro bierze swoją nazwę. Usiana wyspami (z których największa to Großwerder) część górna jeziora otoczona jest wzgórzami i stanowi część parku przyrody Nossentiner/Schwinzer Heide. Od 31 lipca 1978 870–hektarowy obszar parku jest obszarem chronionym na mocy konwencji ramsarskiej. Jest to siedlisko największej w północno–wschodnich Niemczech kolonii lęgowej rybitwy rzecznej (ok. 200 par lęgowych). Jest to również obszar specjalnej ochrony ptaków systemu Natura 2000.

</doc>
<doc id="794039" url="https://pl.wikipedia.org/wiki?curid=794039" title="Ratzeburger See">
Ratzeburger See

Ratzeburger See (pol. hist. "Racibór") – jezioro w Niemczech, w południowo-wschodniej części kraju związkowego Szlezwik-Holsztyn.

</doc>
<doc id="794040" url="https://pl.wikipedia.org/wiki?curid=794040" title="Limnephilus fuscinervis">
Limnephilus fuscinervis

Limnephilus fuscinervis – owad z rzędu chruścików ("Insecta: Trichoptera"), z rodziny "Limnephilidae".
Gatunek euroazjatycki, występuje w Fennoskandii, na Wyspach Brytyjskich oraz nizinach środkowoeuropejskich. W Polsce stosunkowo rzadki. Limneksen, drobnozbiornikowy, preferuje strefę szuwarową.
W Polsce złowiono kilka larw wśród szuwarów turzycowych jeziora Głęboczko (Pojezierze Pomorskie) oraz w zanikającym zbiorniku koło Pasymia (Pojezierze Mazurskie). W Europie Północnej występuje w jeziorach i stawach.

</doc>
<doc id="794041" url="https://pl.wikipedia.org/wiki?curid=794041" title="Andrea Garghella">
Andrea Garghella

Andrea Garghella (ur. 20 września 1982 w Padwie) włoski siatkarz występujący obecnie w Serie A, w drużynie Sempre Volley Padwa. Gra na pozycji libero. Mierzy 192 cm.

</doc>
<doc id="794042" url="https://pl.wikipedia.org/wiki?curid=794042" title="Malchiner See">
Malchiner See

Malchiner See (pol. hist. "Jezioro Małkińskie") – jezioro w Niemczech, w kraju związkowym Meklemburgia-Pomorze Przednie, w powiatach Mecklenburgische Seenplatte i Rostock.

</doc>
<doc id="794043" url="https://pl.wikipedia.org/wiki?curid=794043" title="Kokczyn Pierwszy">
Kokczyn Pierwszy

Kokczyn Pierwszy – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.

</doc>
<doc id="794044" url="https://pl.wikipedia.org/wiki?curid=794044" title="Dümmersee">
Dümmersee

Dümmersee – jezioro znajdujące się na terenie Niemiec. Jego powierzchnia wynosi 1,59 km², ma długość 3,6 km i ok. 600 m szerokości.
Jego maksymalna głębokość wynosi 21,3 m, a lustro wody jest na poziomie 45,5 m. Położone jest na terenie landu Meklemburgia-Pomorze Przednie, 25 km od granicy z landem Szlezwik-Holsztyn i ok. 18 km od miejscowości Schwerin.

</doc>
<doc id="794045" url="https://pl.wikipedia.org/wiki?curid=794045" title="Edersee">
Edersee

Edersee, Ederstausee – jezioro zaporowe na rzece Eder w powiecie Waldeck-Frankenberg w Niemczech. Powierzchnia tego jeziora wynosi 11,8 km², długość 27 km. W okolicy znajduje się Park Narodowy Kellerwald-Edersee.
Zbiornik gromadzi ok. 200 mln m³ wody, co daje mu trzecią pozycję w Niemczech. Maksymalny bezpieczny poziom lustra wody został wyznaczony na 244,97 m n.p.m. Różnica wysokości na zaporze wynosi 48 m. Okazjonalnie konieczny jest awaryjny spust wody – ostatnio (2021) zdarzyło się to w 2007 i kwietniu 2021.

</doc>
<doc id="794046" url="https://pl.wikipedia.org/wiki?curid=794046" title="Fleesensee">
Fleesensee

Jezioro Fleesen – jezioro w Niemczech, położone jest w kraju związkowym Meklemburgia-Pomorze Przednie, na Pojezierzu Meklemburskim.
Ma długość 4,9 km oraz powierzchnię 10,7 km². Leży pomiędzy jeziorami: Kölpinsee (na wschód) oraz Malchower See (na zachód) na drodze wodnej "Müritz – Elde Wasserstraße".

</doc>
<doc id="794047" url="https://pl.wikipedia.org/wiki?curid=794047" title="Limnephilus germanus">
Limnephilus germanus

Limnephilus germanus – gatunek owada z rzędu chruścików, z rodziny bagiennikowateych (Limnephilidae).
Gatunek borealno-górski, larwy spotykane w strumieniach, rzekach i jeziorach. Limneksen, prawdopodobnie tyrfofilny lub preferujący zbiorniki dystroficzne. Ze względu na brak dobrych cech diagnostycznych larwy nie są oznaczane zazwyczaj do gatunku.
Imagines złowiono nad śródleśnym jeziorkiem koło Pasymia oraz nad jeziorem Kośno. W Europie Północnej zasiedla cieki, źródliska torfowiskowe, imagines czasami poławiane nad jeziorami. 

</doc>
<doc id="794048" url="https://pl.wikipedia.org/wiki?curid=794048" title="Kokczyn Drugi">
Kokczyn Drugi

Kokczyn Drugi – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.

</doc>
<doc id="794049" url="https://pl.wikipedia.org/wiki?curid=794049" title="Jezioro Bleilochtalsperre">
Jezioro Bleilochtalsperre

Jezioro Bleilochtalsperre – zbiornik retencyjny w Niemczech. Powierzchnia tego jeziora wynosi 9,2 km².
Okres budowy: 1926-1932.

</doc>
<doc id="794051" url="https://pl.wikipedia.org/wiki?curid=794051" title="Waginger See">
Waginger See

Waginger See – jezioro oraz obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Obszar jest niezamieszkany. Powierzchnia jeziora wynosi 9 km².

</doc>
<doc id="794052" url="https://pl.wikipedia.org/wiki?curid=794052" title="Goldberger See">
Goldberger See

Goldberger See – jezioro w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim. Leży na obszarze parku przyrody Nossentiner/Schwinzer Heide.

</doc>
<doc id="794053" url="https://pl.wikipedia.org/wiki?curid=794053" title="Staffelsee">
Staffelsee

Jezioro Staffel (niem. "Staffelsee") – jezioro torfowe położone w Górnej Bawarii, w Niemczech. Powierzchnia tego jeziora wynosi 7,6 km². Na jeziorze Staffel znajduje się siedem wysp.

</doc>
<doc id="794054" url="https://pl.wikipedia.org/wiki?curid=794054" title="Giorgio De Togni">
Giorgio De Togni

Giorgio De Togni (ur. 7 lipca 1985 w Ferrara) – włoski siatkarz, grający na pozycji środkowego. 
Sukcesy klubowe.
Superpuchar Włoch:
Puchar Włoch:
Mistrzostwo Włoch:
Puchar CEV:
Sukcesy reprezentacyjne.
Igrzyska Śródziemnomorskie:

</doc>
<doc id="794056" url="https://pl.wikipedia.org/wiki?curid=794056" title="Kochelsee">
Kochelsee

Kochelsee – jezioro w Niemczech. Powierzchnia tego jeziora wynosi 6 km².

</doc>
<doc id="794057" url="https://pl.wikipedia.org/wiki?curid=794057" title="Limnephilus hirsutus">
Limnephilus hirsutus

Limnephilus hirsutus – gatunek owada z rzędu chruścików, z rodziny bagiennikowatych (Limnephilidae).
Występuje w prawie całej Europie, bez Skandynawii, larwy łowione w jeziorach, rzekach i strumieniach. Limneksen, w Polsce bardzo rzadki.
Jedną samicę złowiono nad jez. Mikołajskim. W Północnej Westfalii występuje w wodach torfowiskowych, czasem w strumieniach. Imagines spotykane nad stawami i ciekami Łotwy, bardzo rzadko nad Balatonem, jeziorami górskimi Czarnogóry; larwy złowione na Krymie w limnokrenie.

</doc>
<doc id="794059" url="https://pl.wikipedia.org/wiki?curid=794059" title="Pospólno">
Pospólno

Pospólno – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.

</doc>
<doc id="794060" url="https://pl.wikipedia.org/wiki?curid=794060" title="Zwischenahner Meer">
Zwischenahner Meer

Zwischenahner Meer – jezioro w Niemczech, w kraju związkowym Dolna Saksonia. Powierzchnia tego jeziora wynosi około 5,5 km².

</doc>
<doc id="794061" url="https://pl.wikipedia.org/wiki?curid=794061" title="Templiner See">
Templiner See

Templiner See – jezioro w Niemczech, w Brandenburgii. U jego wybrzeży leży Poczdam i Caputh. Powierzchnia tego jeziora wynosi 5,1 km² a maksymalna głębokość około 6 m. Przez jezioro przepływa Hawela.
W centralnej części i w miejscu styku z jeziorem Schwielowsee znajdują się mosty kolejowe.

</doc>
<doc id="794062" url="https://pl.wikipedia.org/wiki?curid=794062" title="Arendsee (jezioro)">
Arendsee (jezioro)

Arendsee – jezioro w Niemczech, na północy Saksonii-Anhaltu, o powierzchni 5,1 km².

</doc>
<doc id="794063" url="https://pl.wikipedia.org/wiki?curid=794063" title="Podkornaty">
Podkornaty

Podkornaty – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.

</doc>
<doc id="794064" url="https://pl.wikipedia.org/wiki?curid=794064" title="Altmühlsee">
Altmühlsee

Altmühl (niem. "Altmühlsee") – jezioro w Niemczech o powierzchni 4,5 km². Teren jeziora w 40% jest rezerwatem przyrody.

</doc>
<doc id="794065" url="https://pl.wikipedia.org/wiki?curid=794065" title="Hemmelsdorfer See">
Hemmelsdorfer See

Hemmelsdorfer See – jezioro w Niemczech, w kraju związkowym Szlezwik-Holsztyn. Powierzchnia tego jeziora wynosi około 4,5 km².

</doc>
<doc id="794066" url="https://pl.wikipedia.org/wiki?curid=794066" title="Sorpesee">
Sorpesee

Sorpesee – jezioro w Niemczech. Powierzchnia tego jeziora wynosi 3,3 km². Jezioro położone jest w kraju związkowym Nadrenia Północna-Westfalia w powiecie Hochsauerland.

</doc>
<doc id="794067" url="https://pl.wikipedia.org/wiki?curid=794067" title="Großer Wannsee">
Großer Wannsee

Großer Wannsee (pl. "jezioro Więzno") – jezioro, stanowiące zatokę rozlewiska Haweli w dzielnicy Berlina Wannsee. Jego powierzchnia wynosi 2,7 km² a maksymalna głębokość 9 metrów.

</doc>
<doc id="794068" url="https://pl.wikipedia.org/wiki?curid=794068" title="Dom modlitwy Kahalna w Lublinie">
Dom modlitwy Kahalna w Lublinie

Synagoga Kahalna w Lublinie – nieistniejąca synagoga znajdująca się w Lublinie przy ulicy Jatecznej 6.
Synagoga została zbudowana w 1622 roku. W jednej z sal synagogi początkowo znajdowała się najstarsza lubelska jesziwa, która funkcjonowała do około 1650 roku. Część cennych ksiąg z niej pochodzących przechowywano jeszcze w bibliotece synagogalnej w okresie międzywojennym.
Podczas II wojny światowej, podczas likwidacji getta lubelskiego w 1942 roku, budynek synagogi został wyburzony. 

</doc>
<doc id="794069" url="https://pl.wikipedia.org/wiki?curid=794069" title="Klony Wielkiej Armii Republiki">
Klony Wielkiej Armii Republiki



</doc>
<doc id="794070" url="https://pl.wikipedia.org/wiki?curid=794070" title="Passader See">
Passader See

Passader See – jezioro w Niemczech, w kraju związkowym Szlezwik-Holsztyn. Powierzchnia tego jeziora wynosi 2,7 km².

</doc>
<doc id="794071" url="https://pl.wikipedia.org/wiki?curid=794071" title="Baldeneysee">
Baldeneysee

Baldeneysee – jezioro w Niemczech. Powierzchnia tego jeziora wynosi 2,6 km². Jezioro znajduje się w kraju związkowym Nadrenia Północna-Westfalia.

</doc>
<doc id="794072" url="https://pl.wikipedia.org/wiki?curid=794072" title="Alfsee">
Alfsee

Alfsee – jezioro w Niemczech. Powierzchnia tego jeziora wynosi 2,2 km². Jezioro znajduje się w kraju związkowym Dolna Saksonia, w powiecie Osnabrück.

</doc>
<doc id="794073" url="https://pl.wikipedia.org/wiki?curid=794073" title="Michele Baggio">
Michele Baggio

Michele Baggio (ur. 19 maja 1976) – włoski siatkarz występujący obecnie w Serie A, w drużynie Sempre Volley Padwa. Gra na pozycji rozgrywającego. Mierzy 194 cm.

</doc>
<doc id="794074" url="https://pl.wikipedia.org/wiki?curid=794074" title="Jungfernsee">
Jungfernsee

Jungfernsee – jezioro w Niemczech, w kraju związkowym Brandenburgia, w Poczdamie (z niewielką częścią z Berlinie). Powierzchnia jeziora wynosi 2,2 km².
W nocy z 26 na 27 kwietnia 1945 ciężkie walki nad jeziorem stoczyły 5 i 8 Pułk Moździerzy z 1. Samodzielnej Brygady Moździerzy Ludowego Wojska Polskiego dowodzonej przez pułkownika Wasyla Jurina. Polscy moździerzyści przeprawili się przez jezioro przy pomocy sowieckich jednostek inżynieryjno-saperskich i objęli przyczółki na jego południowym brzegu. Otworzyło to drogę dla natarcia na Poczdam.

</doc>
<doc id="794076" url="https://pl.wikipedia.org/wiki?curid=794076" title="IO 1972">
IO 1972



</doc>
<doc id="794077" url="https://pl.wikipedia.org/wiki?curid=794077" title="Eerik Jago">
Eerik Jago

Eerik Jago (ur. 29 grudnia 1980) – estoński siatkarz występujący obecnie we włoskiej Serie A, w drużynie Sempre Volley Padwa. Gra na pozycji przyjmującego. Mierzy 196 cm. Wielokrotny reprezentant Estonii.

</doc>
<doc id="794079" url="https://pl.wikipedia.org/wiki?curid=794079" title="GRAB 4B">
GRAB 4B



</doc>
<doc id="794081" url="https://pl.wikipedia.org/wiki?curid=794081" title="Zbydniów (stacja kolejowa)">
Zbydniów (stacja kolejowa)

Zbydniów - stacja kolejowa w Zbydniowie, w województwie podkarpackim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="794083" url="https://pl.wikipedia.org/wiki?curid=794083" title="Giovanni Quarti">
Giovanni Quarti

Giovanni Quarti (ur. 11 sierpnia 1984 w Wenecji) – włoski siatkarz występujący obecnie w Serie A, w drużynie Sisleya Treviso. Gra na pozycji przyjmującego. Mierzy 191 cm.

</doc>
<doc id="794088" url="https://pl.wikipedia.org/wiki?curid=794088" title="Joop van Oosterom">
Joop van Oosterom

Joop van Oosterom (ur. 12 grudnia 1937 w Hilversum, zm. 22 października 2016 w Monako) – holenderski szachista, arcymistrz szachów korespondencyjnych, dwukrotny mistrz świata w tej odmianie szachów (2005 i 2007). Przez wiele lat sponsorował w Monako turniej "Melody Amber" z udziałem najsilniejszych szachistów świata.
Na liście rankingowej ICCF w dniu 1 lipca 2007 r. zajmował 1. miejsce na świecie, z wynikiem 2771 punktów.

</doc>
<doc id="794089" url="https://pl.wikipedia.org/wiki?curid=794089" title="Mikko Esko">
Mikko Esko

Mikko Esko (ur. 3 września 1978 w Vammala) – fiński siatkarz, reprezentant kraju, grający na pozycji rozgrywającego. 
Sukcesy klubowe.
Liga fińska:
Puchar Finlandii:
Liga niemiecka:
Superpuchar Belgii:
Puchar Belgii:
Liga belgijska:
Puchar CEV:
Superpuchar Turcji:
Puchar Turcji:
Liga turecka:
Sukcesy reprezentacyjne.
Liga Europejska:

</doc>
<doc id="794091" url="https://pl.wikipedia.org/wiki?curid=794091" title="Kukawka (Gdańsk)">
Kukawka (Gdańsk)

Kukawka (kaszb. "Kùkawka") – osiedle w Gdańsku, na obszarze dzielnicy Osowa, przy drodze wojewódzkiej nr 218 i nad Jeziorem Osowskim. Osiedle graniczy na północy z gdyńskimi Kaczymi Bukami i z Chwaszczynem na zachodzie. Wschodnią krawędź osiedla stanowi linia kolejowa Maksymilianowo – Kościerzyna – Gdynia, poprowadzona wąwozem leżącym na skraju obecnego Trójmiejskiego Parku Krajobrazowego.
Została włączona w granice administracyjne miasta w 1973. Jest podjednostką jednostki morfogenetycznej Osowa, w okręgu historycznym Wyżyny.
Połączenie z centrum Oliwy i Dąbrową umożliwiają autobusy komunikacji miejskiej (linia nr 171, linia nr 269).

</doc>
<doc id="794093" url="https://pl.wikipedia.org/wiki?curid=794093" title="Parafia Matki Bożej Wspomożenia Wiernych w Dąbrówce Wielkiej">
Parafia Matki Bożej Wspomożenia Wiernych w Dąbrówce Wielkiej

Parafia Matki Bożej Wspomożenia Wiernych znajduje się w Dąbrówce Wielkiej, dzielnicy Piekar Śląskich.
W 1882 dzięki staraniom ówczesnego sołtysa Jana Wańka i proboszcza z Kamienia ks. Fröhlicha wybudowano we wsi mały kościół w stylu neoromańskim. W 1893 w Dąbrówce została formalnie utworzona nowa parafia, w 1901 postanowiono wybudować nowy kościół, jednak w końcu odstąpiono od tego zamiaru i przystąpiono do przebudowy istniejącej świątyni. Dobudowano do niej nawę poprzeczną, prezbiterium oraz 51-metrową wieżę, dnia 11 czerwca 1904 roku odbyła się konsekracja gruntownie przebudowanego kościoła.
Parafia od 1976 roku zarządza zabytkową kaplicą św. Antoniego w Dołkach.

</doc>
<doc id="794094" url="https://pl.wikipedia.org/wiki?curid=794094" title="Corona 40">
Corona 40

Corona 40 – amerykański satelita rozpoznawczy. Stanowił część serii Keyhole-4 tajnego programu CORONA. Jego zadaniem miało być wykonanie wywiadowczych zdjęć Ziemi. Misja nie powiodła się. Kapsuły powrotnej nie odzyskano – nie odpadła pokrywa przykrywająca spadochron i ten nie otworzył się.
Data i godzina startu są sporne: "Jonathan's Space Home Page", "Space 40" i "Encyclopedia Astronautica" podają 29 kwietnia i godzinę 00:30 GMT, a "NSSDC Master Catalog" (NASA) – 28 kwietnia i godzinę 22:48.

</doc>
<doc id="794096" url="https://pl.wikipedia.org/wiki?curid=794096" title="Wzbogacanie uranu">
Wzbogacanie uranu



</doc>
<doc id="794097" url="https://pl.wikipedia.org/wiki?curid=794097" title="Mistrzostwa Europy w Boksie 1996">
Mistrzostwa Europy w Boksie 1996

XXXI Mistrzostwa Europy w Boksie (mężczyzn) odbyły się w dniach 30 marca-5 kwietnia 1996 w Vejle. Walczono w dwunastu kategoriach wagowych. Startowało 304 uczestników z 41 państw, w tym dwunastu reprezentantów Polski.

</doc>
<doc id="794100" url="https://pl.wikipedia.org/wiki?curid=794100" title="Parafia Świętych Apostołów Piotra i Pawła w Kamieniu">
Parafia Świętych Apostołów Piotra i Pawła w Kamieniu

Parafia św. Apostołów Piotra i Pawła znajduje się w Kamieniu, dzielnicy Piekar Śląskich. Kościół parafialny zlokalizowany jest przy ul. biskupa Nankera 221.
Historia.
Jest najstarszą parafią wiejską na Śląsku, erygowana została 4 października 1277 na mocy dekretu biskupa Pawła z Przemankowa, w dekanacie sławkowskim. Na jej terenie urodził się późniejszy biskup krakowski i wrocławski Nanker, istniał tu kościół murowany z kamienia w stylu romańskim. 
Znaczny rozwój miejscowości, a tym samym parafii, stał się przyczyną podjęcia przez ówczesnego proboszcza, księdza Józefa Kruppę, starań związanych z budową nowej świątyni w Kamieniu. Po początkowych trudnościach, hrabia Guido Henckel von Donnersmarck wyraził zgodę na rozpoczęcie budowy kościoła. Projekt świątyni w stylu neogotyckim wykonał popularny wówczas architekt Ludwig Schneider. Przewidywany koszt budowy został oszacowany na sumę 162 tys. marek. Projektowana świątynia miała być zlokalizowana na miejscu istniejącej pierwotnej świątyni. W tej sytuacji podjęto decyzję budowy tymczasowego kościoła wykonanego z cegły i drewna. Powstał on w 1897 na posesji Wincentego Piwowara, obok starej szkoły. W dniu 14 listopada 1897 ksiądz Kruppa, za pozwoleniem kardynała Georga Koppa, poświęcił tymczasowy kościół. Stary, kamienny kościół został rozebrany na przełomie 1897 i 1898.
1 maja 1898 rozpoczęto budowę nowego kościoła. 19 maja 1898 nastąpiło uroczyste poświęcenie kamienia węgielnego. Pod koniec tego roku kościół został zamknięty w tzw. stanie surowym. W 1899 do kościoła została dobudowana wieża oraz prowadzony były prace wykończeniowe. 30 listopada 1899 z polecenia kardynała-arcybiskupa Georga Koppa, ksiądz-dziekan Konietzko z Radzionkowa dokonał poświęcenia nowego kościoła. Fundatorami świątyni byli m.in.: hrabia Guido Henckel von Donnersmarck ze Świerklańca, kardynał Georg Kopp z Wrocławia, Giesche Spółka Akcyjna, Kopalnia Nowa Helena (hrabiego Hohenlohe), Kopalnia Cecilia, Kopalnia Samuelsgluck, hrabia Laza von Donnersmarck z Nakła, ksiądz-proboszcz Froelich (witraże transeptu), Fundusz Wolnych Kuksów oraz parafianie.
W 1900 kolejny raz został poświęcony przykościelny cmentarz parafialny. W dniu 10 czerwca 1904 odbyła się uroczysta konsekracja kościoła, której dokonał kardynał Georg Kopp. W 1906 przeprowadzony został pierwszy remont dachu kościoła. Następne prace remontowe dachu miały miejsce w 1908. W 1913 kościół został zelektryfikowany. W 1925 wnętrze kościoła otrzymało nową polichromię. Dwadzieścia lat później prezbiterium zostało pokryte blachą miedzianą. W 1943 na potrzeby toczącej się II wojny światowej zostały zarekwirowane dzwony kościelne. W ciągu XX wieku kościół wewnątrz był kilka razy odnawiany – malowany, w latach 50. i 60. ks. proboszcz Brunon Tomala (administrator parafii 1946–1957, proboszcz 1957–1976) ratował świątynię, która niszczała na skutek szkód górniczych. W latach 1976–1993 proboszczem parafii był ks. Eugeniusz Górnik. Od 1993 funkcję tę pełni ks. Ludwik Kieras. W 2001 odnowiono ambonę i chrzcielnicę. 
W 2015 roku nastąpiła zmiana proboszcza w parafii. Odchodzący proboszcz Ludwik Kieras otrzymał tytuł honorowego obywatela Piekar Śląskich. Nowym proboszczem mianowany został ks. Dariusz Borowiec.
Obecni duszpasterze.
Proboszcz:
Księża wikariusze:
Kapłani pomagający w duszpasterstwie:

</doc>
<doc id="794104" url="https://pl.wikipedia.org/wiki?curid=794104" title="Jurij Starosolski">
Jurij Starosolski

Jurij Starosolski, (ur. 28 lutego 1907 we Lwowie, zm. 21 października 1991 w Silver Spring pod Waszyngtonem) – ukraiński działacz społeczny, prawnik, działacz Płastu, członek Ukraińskiej Organizacji Wojskowej (UWO).
Życiorys.
Był synem Wołodymyra Starosolskiego i Darii Szuchewycz. W 1931 ukończył studia na Wydziale Prawa Uniwersytetu Jana Kazimierza we Lwowie. Pracował w kancelarii ojca. Jednocześnie działał w Płaście. W 1940 obronił doktorat z prawa kryminalnego procesowego na Wolnym Uniwersytecie Ukraińskim w Pradze. Po II wojnie światowej udał się na emigrację do Niemiec i osiadł w Monachium. Profesor prawa Wolnego Uniwersytetu Ukraińskiego w Monachium, wykładowca prawa kryminalnego i prawa kryminalnego procesowego. W 1949 emigrował do Stanów Zjednoczonych. Po utworzeniu w 1963 Ukraińskiego Uniwersytetu Katolickiego w Rzymie wykładowca tego uniwersytetu. Od 1949 członek Towarzystwa Naukowego im. Szewczenki. Od 1972 ogólnoświatowy przewodniczący Płastu.
W latach 1936–1939 był współredaktorem młodzieżowej gazety „Na slidi”, w latach 1942–1945 redaktorem gazety „Doroha” wydawanej w Pradze.
Autor monografii: "Basic Principles of Soviet Criminal Law" (1950), "The Principle of Analogy in Criminal Law: an Aspect of Soviet Legal Thinking" (1955), "Догма про володіння права" (1955), "Природа міжнародного злочину" (1963), książki "Велика гра" (1948), szeregu artykułów z dziedziny prawa w „Encyklopedii ukrainoznawstwa” i licznych tekstów w publikacjach Płasta.
Pochowany na cmentarzu South Bound Brook w Bound Brook, New Jersey.

</doc>
<doc id="794111" url="https://pl.wikipedia.org/wiki?curid=794111" title="Polacy w Islandii">
Polacy w Islandii

Polacy w Islandii – zbiorowość Polaków w Islandii.
Liczba Polaków zainteresowanych krajem, jak i wyjeżdżających do pracy wzrosła po integracji Polski ze strukturami europejskimi (Islandia jest członkiem EOG) w 2004. Wielu Polaków opuściło wyspę po załamaniu gospodarki na przełomie 2008 i 2009 roku, gdy mieszkało tam 11 003 Polaków (oficjalne dane za 2009), czyli 3,45% ogółu ludności albo 45,13% wszystkich imigrantów.
Największe skupiska Polaków można znaleźć w Reykjavíku, Keflavíku i Hafnarfjörður. Duża grupa Polaków przebywa we wschodniej Islandii w okolicach miejscowości Reyðarfjörður, są to przeważnie osoby pracujące w przemyśle ciężkim (huta aluminium). Na Islandii mieszka oficjalnie 23,315 Polaków (2022), co stanowi 6% całej populacji wyspy (36% wszystkich imigrantów).
W lipcu 2012 ukazała się pierwsza w historii Islandii książka wydana po polsku autorstwa Janiny Ryszardy Szymkiewicz. Jest to fabularyzowany przewodnik wydany przez islandzkie wydawnictwo ARISA, opracowany w Polsce przez firmę edytorską Studio Editorial.
Dla Polaków, wiernych kościoła rzymskokatolickiego odbywają się w kościołach kilku miast msze w języku polskim. W języku polskim odbywają się również spotkania religijne innych wyznań (m.in. Świadków Jehowy w Reykjavíku).

</doc>
<doc id="794113" url="https://pl.wikipedia.org/wiki?curid=794113" title="Molanna angustata">
Molanna angustata

Molanna angustata – gatunek owada z rzędu chruścików i rodziny Molannidae. Larwy budują charakterystyczne domki z piasku.
Gatunek nie występuje w Południowej Europie (obszar śródziemnomorski, Bałkany) oraz w Islandii. Poza Europą podawany z Syberii. Larwy występują w jeziorach, roślinności rzek i estuariach. W Polsce gatunek pospolity na niżu. Limnebiont, tyrfoksen.
Na Pojezierzu Pomorskim imagines łowione nad jeziorem Dołgie Wielkie, nad jeziorami lobeliowymi (Łąkie, Pomysko, Łupalickie), jez. Żarnowieckim i w okolicach Kartuz. Larwy spotykane w wielu jeziorach lobeliowych, w jez. Żarnowieckim oraz jeziorach Niziny Szczecińskiej, zdecydowanie najliczniej na dnie piaszczystym, rzadziej w izoetidach i dnie mulistym, raczej na większych głębokościach. Na Pojezierzu Mazurskim gatunek pospolity, imagines poławiane nad wieloma jeziorami. Larwy spotykane w większości jezior, lecz w stosunkowo niewielkich liczebnościach, łowione w Magnocharacetum, Parvocharacetum, trzcinach, w elodeidach, na dnie mulistym, wśród nimfeidów, rdestnic i dnie piaszczystym, czasami na kamieniach lub kłodach. Larwy są związane raczej z dnem niż z roślinnością. Różnice preferencji siedliskowych pomiędzy zbiornikami nie wynikają z odmiennych preferencji, lecz najprawdopodobniej z innego "sąsiedztwa" dna. Unika jezior dystroficznych i litoralu zanikającego.
Zdecydowanie liczniej larwy występują na stanowiskach osłoniętych pasmem oczeretów niż na stanowiskach otwartych. Charakterystycznym podłożem dla larw jest piasek pokryty warstwą detrytusu (Grębecki et al. 1954). Larwy liczne w jeziorach Wielkopolski, a imagines spotykane nad starorzeczami w Górach Świętokrzyskich. Nie stwierdzono obecności larw na Bagnach Biebrzańskich oraz w Dolinie Narwi, brak także w jeziorach górskich Karkonoszy, odnotowano nieliczne występowanie wśród trzcin w jednym jeziorze na Pojezierzu Łęczyńsko-Włodawskim.
Bardzo pospolicie i licznie występuje w jeziorach, stawach i zalewach morskich Skandynawii. W Karelii larwy łowione w jeziorach (głównie w dużych i głębokich) i ujściach rzek. Gatunek liczny zarówno w odkrytym litoralu jak i zarośniętym, schodząc do sublitoralu.
Udokumentowano także występowanie w jeziorach Estonii i okolicy jeziora Ładoga. Gatunek pospolity w jeziorach Łotwy. Bardzo często spotykany mezotroficznych, słaboeutroficznych, eutroficznych, eutroficzno-dystroficznych i oligo-dystroficznych – a więc w jeziorach, w których występuje dno piaszczyste. W innych typach jezior gatunek spotykany rzadko.
Imagines poławiane nad wszystkimi typami jezior Litwy. Często notowany z jezior Niemiec, Holandii, Danii, w wodach o pH 6,8 – 7,0.

</doc>
<doc id="794116" url="https://pl.wikipedia.org/wiki?curid=794116" title="Molanna albicans">
Molanna albicans

Molanna albicans – gatunek owada z rzędu chruścików i rodziny Molannidae. Larwy budują charakterystyczne domki z piasku.
Gatunek eurosyberyjski, występuje w Skandynawii, na Wyspach Brytyjskich, równinach środkowoeuropejskich i w górach podalpejskich. Larwy spotykane w jeziorach, rzekach i zalewach morskich. Limnebiont, prawdopodobnie tyrfofilny, w Polsce rzadki.
Imagines poławiane na jeziorach Śniardwy, Mikołajskie, Jeziorak na Poj. Mazurskim.
Gatunek pospolity w Skandynawii w jeziorach, stawach i zalewach morskich. Spotykane w jeziorach Estonii, Łotwy i Holandii, gatunek północny, imagines najczęściej spotykane przy dystroficznych jeziorach z torfowiskowymi brzegami.

</doc>
<doc id="794117" url="https://pl.wikipedia.org/wiki?curid=794117" title="Wyspy w Polsce">
Wyspy w Polsce



</doc>
<doc id="794118" url="https://pl.wikipedia.org/wiki?curid=794118" title="Dekompresja (technika)">
Dekompresja (technika)

Dekompresja (dehermetyzacja) – wynik celowego (przy pomocy zaworów, śluz) lub losowego (wypadek, awaria) obniżenia ciśnienia w zamkniętej przestrzeni takiej jak cylinder silnika spalinowego, kabina ciśnieniowa samolotu, statku kosmicznego, okrętu podwodnego lub skafander kosmonauty czy nurka.
Dekompresja może zachodzić przewlekle (spadek ciśnienia następuje stopniowo) albo nagle eksplozyjnie (gwałtowny spadek ciśnienia). Objawami dekompresji atmosfery, w której przebywa człowiek, są: niedotlenienie, osłabienie, senność, zawroty głowy, nudności, zaburzenia krążenia, a w końcu zapaść. Przy nagłej dekompresji może dojść do wydzielania się pęcherzyków gazów z płynów ustrojowych i rozrywanie pęcherzyków płucnych.

</doc>
<doc id="794122" url="https://pl.wikipedia.org/wiki?curid=794122" title="Tanita Tikaram">
Tanita Tikaram

Tanita Tikaram (ur. 12 sierpnia 1969 w Münsterze, Niemcy) – brytyjska piosenkarka i autorka piosenek popowo-folkowych.
Życiorys.
Jej matka Fatimah Rohani pochodzi z Malezji, ze stanu Sarawak na wyspie Borneo, ojciec Pramod Tikaram ma hindusko-fidżyjskie pochodzenie, jest brytyjskim żołnierzem. Wychowywała się w Basingstoke w południowej Anglii. Jest młodszą siostrą aktora Ramona Tikarama. Obecnie mieszka w Londynie, w dzielnicy Primrose Hill.

</doc>
<doc id="794123" url="https://pl.wikipedia.org/wiki?curid=794123" title="Molannodes tinctus">
Molannodes tinctus

Molannodes tinctus – gatunek owada z rzędu chruścików i rodziny Molannidae. Larwy budują charakterystyczne domki z piasku oraz fragmentów detrytusu.
Gatunek eurosyberyjski, występuje w Skandynawii, na równinach środkowoeuropejskich, Węgrzech, w górach środkowoeuropejskich. Larwy zasiedlają jeziora, roślinność rzek, strumienie, estuaria. Limnebiont lub limnefil, w Polsce rzadki, prawdopodobnie tyrfofil.
Materiał jeziorny obejmuje kilka larw, lecz o wątpliwej poprawności oznaczania. Występowanie stwierdzone w Tatrach w dwu jeziorach strefy lasu. Riedel (1962) wykazuje obecność w stawach tatrzańskich, lecz jedynie na podstawie domku larwalnego.
W Fennoskandii występuje w jeziorach, stawach, kanałach i potokach. W jeziorach Łotwy raczej rzadki, częściej imagines łowione nad jez. mezotroficznymi. W Północnej Westfalii występuje w rzekach i torfowiskach.

</doc>
<doc id="794124" url="https://pl.wikipedia.org/wiki?curid=794124" title="ANNA 1A">
ANNA 1A



</doc>
<doc id="794125" url="https://pl.wikipedia.org/wiki?curid=794125" title="Satelita Amos">
Satelita Amos



</doc>
<doc id="794129" url="https://pl.wikipedia.org/wiki?curid=794129" title="Limnephilus ignavus">
Limnephilus ignavus

Limnephilus ignavus – gatunek chruścika z rodziny bagiennikowatych (Limnephilidae).
Występuje w prawie całej Europie, larwy występują w jeziorach, strumieniach i roślinności rzek. Limnefil.
Materiał obejmuje kilka larw złowionych w Jeziora Jełguńskiego oraz dwie niepewnie oznaczone larwy z Jeziora Mikołajskiego, złowione na gałęziach i kamieniach oraz w bagnistym zbiorniku Wielkopolski (Jaskowska 1961). Imagines złowiono nad jeziorami Jełguńskim oraz Oświn.
W Europie Północnej występuje lokalnie, w potokach, kanałach i jeziorach. Imagines bardzo rzadko łowione nad Balatonem.

</doc>
<doc id="794132" url="https://pl.wikipedia.org/wiki?curid=794132" title="Pseudostenophylax incisus">
Pseudostenophylax incisus

Pseudostenophylax incisus – gatunek owada z rzędu chruścików i rodziny bagiennikowatych (Limnephilidae). 
Gatunek palearktyczny, nie występuje na Półwyspie Iberyjskim i Apenińskim, larwy zasiedlają jeziora i roślinność rzek. Limnefil.
W Europie Północnej licznie występujący w zbiornikach okresowych, imagines rzadko spotykane nad jeziorami.

</doc>
<doc id="794133" url="https://pl.wikipedia.org/wiki?curid=794133" title="Statut Rady Europy">
Statut Rady Europy

Statut Rady Europy (zwany też traktatem londyńskim) – umowa międzynarodowa powołująca do życia Radę Europy. Statut został podpisany 5 maja 1949 roku w Londynie przez 10 państw (Belgię, Danię, Francję, Holandię, Irlandię, Luksemburg, Norwegię, Szwecję, Wielką Brytanię i Włochy). Po uzyskaniu wymaganej liczby siedmiu ratyfikacji wszedł w życie 3 sierpnia 1949 roku. Sporządzony w językach angielskim i francuskim, depozytariuszem jest rząd brytyjski. Zarejestrowany przez Sekretariat ONZ 11 kwietnia 1951. Obecnie jego stronami jest 46 państw – wszystkie państwa europejskie z wyjątkiem Białorusi i Rosji.

</doc>
<doc id="794134" url="https://pl.wikipedia.org/wiki?curid=794134" title="Satelita Thor">
Satelita Thor



</doc>
<doc id="794135" url="https://pl.wikipedia.org/wiki?curid=794135" title="Strider">
Strider



</doc>
<doc id="794138" url="https://pl.wikipedia.org/wiki?curid=794138" title="Wawrzyniec Surowiecki">
Wawrzyniec Surowiecki

Wawrzyniec Surowiecki, krypt.: "W. S.", (ur. 4 sierpnia 1769 w Imielenku, zm. 10 czerwca 1827 w Warszawie) – polski ekonomista, publicysta, pedagog, działacz oświatowy, historyk (slawista), geograf, antropolog. Jeden z głównych prekursorów badań nad Słowiańszczyzną, obok Adama Naruszewicza, Jana Potockiego, Zorian Dołęgi-Chodakowskiego (Adama Czarnockiego) i Józefa Maksymiliana Ossolińskiego.
Życiorys.
Pochodził ze średniozamożnej, wielkopolskiej rodziny drobnoszlacheckiej (ojciec Jan był wójtem rodzinnej miejscowości). Pierwsze nauki pobierał w szkołach Komisji Edukacji Narodowej (Kalisz, Poznań). Następnie, zamierzając wstąpić w szeregi stanu duchownego, rozpoczął naukę (1788) w warszawskim seminarium ks. misjonarzy, którą jednak przerwał (1791) ze względu na zły stan zdrowia. Z tego też powodu jego starania (1792) o przyjęcie do Szkoły Artylerii spełzły na niczym. Przez kilka miesięcy kształcił się w jednej z francuskich pensji warszawskich. Przez dłuższy czas zarabiał jako guwerner (m.in.: od roku 1793 w domu Walerianostwa Stroynowskich na Wołyniu; w latach 1802–1806 w domu Sczanieckich w Dreźnie). Wiosną roku 1794 zmierzał do Krakowa, by przystąpić do insurekcji kościuszkowskiej, lecz zatrzymały go nieprzewidziane trudności. Później (1795) studiował na Uniwersytecie Lwowskim, podejmując jednocześnie pracę redaktorską. Początkowo (1795) redagował "Zbiór Pism Ciekawych", a w latach 1795–1798 "Dziennik Patriotycznych Polaków" (organ prasowy Towarzystwa Patriotycznych Polaków). Odbywał też liczne podróże zagraniczne: Wiedeń (1799), Drezno (1802–1806, 1807–1810).
Po utworzeniu Księstwa Warszawskiego został zatrudniony w jego ministerstwie sekretariatu stanu w Dreźnie. W tym samym czasie został członkiem Warszawskiego Towarzystwa Przyjaciół Nauk (od 1807 roku). Po powrocie z Drezna wykładał w Szkole Głównej Prawa i Administracji w Warszawie. Sekretarz wydziałowy Ministerstwa Sprawiedliwości Księstwa Warszawskiego w 1811 roku. Pracował w urzędach związanych z edukacją. W ostatniej dekadzie życia poświęcił się w znacznym stopniu badaniom historycznym. Interesowała go między innymi historia pogańskiej Słowiańszczyzny. W 1812 roku przystąpił do Konfederacji Generalnej Królestwa Polskiego.
Był bratem Karola, zakonnika (franciszkanina, potem reformata), autora dzieł filozoficznych.
Twórczość.
Najważniejsze prace.
Prace Surowieckiego ogłaszano także w czasopismach: "Dziennik Patriotycznych Polityków" (1795–1798), "Pamiętnik Warszawski" (1807–1822), "Zbiór Pism Ciekawych" (1795). Przypisuje mu się również autorstwo nieukończonej pracy historycznej zachowanej w rękopisie: Archiwum Główne Akt Dawnych (Teki Skimborowicza, sygn. XXIV 1/33).
Według Aleksandra Gelli (s. 173): może być autorem niepodpisanego a przypisywanego J. F. Naxowi artykułu: "O spławności i połączeniu niektórych rzek krajowych", "Pamiętnik Warszawski" 1809 nr 10. Ponadto Estreicher (XXX, 1934, 66), z zaznaczeniem wątpliwości, przypisywał Surowieckiemu (za K. W. Wójcickim) przekład dziełka K. Eckarthausena: "Bóg jest moją miłością najczystszą, moją modlitwą i rozważaniem... Przełożona z francuskiego przez Kazimierza... Polaka", Kraków 1796. W innym miejscu tenże Estreicher (VI, 1967, 24) przypisuje bez żadnych wątpliwości 2. edycję tegoż przekł. Kazimierzowi Cieńskiemu.

</doc>
<doc id="794140" url="https://pl.wikipedia.org/wiki?curid=794140" title="Centrum Handlowe Forum">
Centrum Handlowe Forum

Centrum Handlowe FORUM – centrum handlowo-rozrywkowe w centrum Gliwic, jedno z największych w województwie śląskim.
CH FORUM powstało na terenach byłych Gliwickich Zakładów Materiałów Ogniotrwałych w pobliżu dworca kolejowego w rejonie ulic: Traugutta, Witkiewicza, Opolskiej i Lipowej. Jest pierwszym wielkopowierzchniowym (43 000 m²) obiektem handlowym w Gliwicach. Posiada trzy kondygnacje handlowe i mieści 140 sklepów, hipermarket, 13-ekranowe kino Cinema City oraz bezpłatny podziemny parking.
Deweloperami inwestycji CH FORUM w Gliwicach są duńska firma Braaten+Pedersen oraz firma Quinlan Private Golub, która wraz ze skandynawską grupą Borgestad współfinansuje projekt. Wartość inwestycji wyniosła około 75 milionów euro.
CH FORUM zostało oddane do użytku 28 czerwca 2007 roku.
We wrześniu 2007 roku CH FORUM zostało sprzedane niemieckiej spółce Deka Immobilien GmBh za 128 milionów euro. Zarządcą jest firma MVGM.

</doc>
<doc id="794143" url="https://pl.wikipedia.org/wiki?curid=794143" title="Limnephilus luridus">
Limnephilus luridus

Limnephilus luridus - owad z rzędu chruścików ("Insecta: Trichoptera"), z rodziny "Limnephilidae".
Gatunek północnoeuropejski, larwy spotykane w jeziorach i roślinności rzek (Botosaneanu i Malicky 1978). W Polsce gatunek bardzo rzadki, limnefil, prawdopodobnie tyrfofil.
Jaskowska (1961) wykazuje obecność w rzekach i stawach Wielkopolski. W Finlandii rzadki, występuje w zbiornikach okresowych i zalewach morskich. Imagines spotykane nad jeziorami i torfowiskami.

</doc>
<doc id="794146" url="https://pl.wikipedia.org/wiki?curid=794146" title="Spółgłoska boczna dziąsłowa dźwięczna">
Spółgłoska boczna dziąsłowa dźwięczna

Spółgłoska boczna półotwarta dziąsłowa – rodzaj dźwięku spółgłoskowego. W systemie IPA i X-SAMPA oznaczana jest symbolem [].
Artykulacja.
Warianty.
Opisanej powyżej artykulacji może towarzyszyć dodatkowo:

</doc>
<doc id="794152" url="https://pl.wikipedia.org/wiki?curid=794152" title="Algolidy">
Algolidy



</doc>
<doc id="794153" url="https://pl.wikipedia.org/wiki?curid=794153" title="Wywłócznik okółkowy">
Wywłócznik okółkowy

Wywłócznik okółkowy ("Myriophyllum verticillatum" L.) – gatunek rośliny wodnej z rodziny wodnikowatych. Jest szeroko rozprzestrzeniony na wszystkich kontynentach półkuli północnej. W Polsce dość pospolity.
Biologia.
Rozmnażanie odbywa się głównie sposobem wegetatywnym: przez fragmentację kruchych pędów oraz za pomocą turionów. Turiony służą również do przezimowania, ponieważ reszta rośliny gnije późną jesienią. Turiony dobrze znoszą niską temperaturę i wmarznięcie w lód. Na liściach znajdują się wielokomórkowe gruczołki, produkujące śluz i myriofilinę (glikozyd) – szczególnie licznie występują na młodych roślinach.
Ekologia.
Występuje w litoralu jezior i dużych rzekach w strefie roślinności elodeidowej. Zasiedla wody eutroficzne, ubogie w związki wapnia, zarówno w wodach stojących jak i wolno płynących, na podłożu mulistym, gliniastym lub torfowym, sięgając do głębokości 3-5 m. Roślina wrażliwa jest na silne falowanie. Występuje zwykle w małych i niezbyt głębokich zbiornikach wodnych: starorzeczach, stawach, gliniankach, torfiankach, rowach melioracyjnych ze stojącą lub wolno płynącą wodą. W przeciwieństwie do "Myriophyllum spicatum" nie jest właściwym gatunkiem jeziornym. Podczas wysychania zbiornika może tworzyć formę lądową, znacznie mniejszą od wodnej i tworzącą małe turiony. W klasyfikacji zbiorowisk roślinnych gatunek charakterystyczny dla klasy (Cl.) "Potametea", Ass. "Myriophylletum verticillati".
Zastosowanie.
Bywa wykorzystywany do obsadzania ogrodów wodnych, nie jest zbyt wymagający, nie potrzebuje dodatkowego nawożenia, zwłaszcza organicznego. Jest całkowicie mrozoodporny (strefy mrozoodporności 3-10). Rozmnaża się łatwo przez ukorzenianie oderwanych kawałków pędu.

</doc>
<doc id="794163" url="https://pl.wikipedia.org/wiki?curid=794163" title="An-Nisa">
An-Nisa

An-Nisa () – czwarta sura Koranu. Jest to sura medyńska. Ma 176 aja.
Treść.
Nazwa sury dosłownie oznacza „Kobiety”. Tematem tej sury są przeważnie kobiety, ich prawa i obowiązki, a także ogólnie życie rodzinne. Sura mówi także o zwycięstwie, które Bóg da wiernym w walce przeciwko hipokrytom.
Dokładnie sformułowane są zasady ograniczające związki małżeńskie:
Nie żeńcie się z niewiastami które były żonami ojców waszych, jest to występek, jest tu ścieżka do zguby; lecz jeśli się złe stanie zachowaj twą niewiastę.
Nie wolno wam żenić się: z matką, z waszymi córkami, siostrami, synowicami, mamkami, ich córkami, z matkami żon waszych, z córkami niewiast którymi się opiekujecie, chybabyście nigdy nie mieszkali z ich matkami. Nie będziesz także pojmował: twoich pasierbic, ani dwie żyjące siostry; jeżeli występek popełniony. Pan jest pobłażający i miłosierny.
Nie wolno tobie żenić się z niewiastami zamężnymi, na czas przez mężów opuszczonymi; chybaby los broni podał ci je w ręce. To są prawa Pańskie, wszystko prócz tego jest tobie dozwolone. Użyj twych bogactw ku pozyskaniu żon, niepokalanych i cnotliwych, unikaj rozpusty. Tym z którymi żyłeś, daj posag obiecany podług prawa, to zobowiązanie uczyniwszy, jakkolwiek zrobiłeś ugodę, będzie godziwie. Bóg jest umiejętny i mądry. (4:26-28)
Sura zawiera także krytykowany na Zachodzie werset (4:34) stwierdzający wyższość mężczyzn nad kobietami i dopuszczający bicie żony w pewnych okolicznościach:
Mężczyźni maja pierwszeństwo nad kobietami, ponieważ Bóg dał im wyższość nad niemi i wyposaża je przez mężczyzn. Żony powinny być posłuszne, zachowywać tajemnice mężów swoich, gdyż pod ich straż niebo je oddało; mężowie doznający ich nieposłuszeństwa, mogą je karać, zostawić w osobnych lożach, a nawet bić je; uległość niewiast powinna dla nich być uchroną od złego z niemi obchodzenia się. Bóg jest wielki i przenikający.
Tłumaczenie Jana Murzy Tarak Buczackiego nie jest jednak dokładne. Indyjski uczony Abdullah Jusuf Ali, autor najbardziej znanego przekładu Koranu na język angielski, przetłumaczył arabskie wyrażenie "qawwamūna alā an-nisāʼ" jako "maintainers and protectors of women", co oznacza „żywiciele i opiekunowie kobiet”. W przekładzie tym jest również mowa tylko o lekkim biciu kobiet.

</doc>
