<doc id="794167" url="https://pl.wikipedia.org/wiki?curid=794167" title="Front Narodowego Wyzwolenia Korsyki">
Front Narodowego Wyzwolenia Korsyki

Front Narodowego Wyzwolenia Korsyki (fr. "Front de Libération Nationale de la Corse", kor. "Fronte di Liberazione Naziunale di a Corsica", FLNC) – separatystyczna organizacja terrorystyczna z Korsyki.
Historia.
Powstał w maju 1976 roku z połączenia dwóch największych korsykańskich bojówek. Nazwa ruchu celowo nawiązywała do algierskiego Frontu Wyzwolenia Narodowego.
26 maja 1976 roku terroryści zdetonowali 21 bomb w największych miastach Korsyki. 22 sierpnia 1976 roku terroryści wysadzili w powietrze magazyn wina należący do francuskiego przesiedleńca z Algierii. Dwa tygodnie później inne komando zdetonowało bombę w samolocie linii lotniczych Air France. Samolot znajdował się na lotnisku w Ajaccio, a bombę zdetonowano po wcześniejszej ewakuacji wszystkich pasażerów. Zamachy z wiosny i lata 1976 roku dały początek kilkuset zamachom terrorystycznym zorganizowanym przez FLNC w kolejnych latach. Terrorystyczna aktywność Frontu skierowana jest nie tylko przeciwko instytucjom państwa francuskiego, ale również przeciwko sektorowi turystycznemu i handlowemu (należy wspomnieć, że FLNC z reguły nie atakuje ludzi). Terroryści, atakując takie cele, dążyli do zaostrzenia represji na wyspie, a w konsekwencji powiększenia niechęci Korsykan do francuskiego państwa.
13 stycznia 1978 roku bojownicy podłożyli bombę pod instalację radową NATO w Sari-Solenzara.
Zamachy FLNC miejsce miały także na terenach kontynentalnej Francji. W lutym 1979 roku aktywiści przeprowadzili atak bombowy na budynek ministerstwa finansów w Paryżu. W kwietniu tego samego roku zaatakowany został natomiast paryski gmach ministerstwa sprawiedliwości. Zamachy z lutego i kwietnia 1979 roku nie spowodowały ofiar w ludziach, straty materialne okazały się jednak bardzo duże. 6 maja 1979 roku terroryści zdetonowali 20 bomb nieopodal banków w miastach Francji kontynentalnej. W 1980 roku terroryści podłożyli bombę pod ratusz w Paryżu. 
Po wyborze François Mitterranda na prezydenta Francji w maju 1981 roku FLNC zgodził się na zawieszenie broni. Utrzymało się ono do stycznia 1982 roku.
19 sierpnia 1982 roku FLNC przeprowadził skoordynowaną akcję 99 ataków na francuskie instytucje.
W styczniu 1983 roku administracja francuska formalnie zdelegalizowała organizację. We wrześniu tego roku z rąk FLNC zginął pierwszy cywilny funkcjonariusz Jean-Pierre Massimi.
Na przełomie 1989 i 1990 roku doszło do rozłamu we Froncie, grupa podzieliła się na FLNC-Canal Habituel (Alain Orsini) i FLNC-Canal Historique (François Santini, Jean-Michel Rosi). W kolejnych latach miejsce miały następne rozłamy co doprowadziło do dalszego rozdrobnienia FLNC na frakcje.
W lecie 1996 roku FLNC zorganizował nieudany zamach na Dominique’a Bucchiniego będącego burmistrzem miejscowości Sartène. Bucchini znany był z wrogich FLNC poglądów. Wkrótce po nieudanym zamachu w Sartène doszło do kilkunastu zamachów bombowych, w których ucierpiały głównie budynki użyteczności publicznej (np. w nocy 2/3 lutego 1997 r. zdetonowano 58 bomb).
W 1999 roku grupa ogłosiła zawieszenie broni, które zerwała w 2001 roku.
W 2016 członkowie jednego z odłamów FLNC wysłali do korsykańskiej gazety "Corse Matin" oświadczenie, że jakikolwiek atak terrorystyczny przeprowadzony na Korsyce przez islamskich radykałów spotka się z akcjami odwetowymi wymierzonymi w muzułmanów.
Reprezentacja polityczna.
W przeszłości dysponował fasadową partią A Cuncolta Naziunalista.
Relacje z innymi grupami separatystycznymi.
FLNC pozostaje w stanie wojny z konkurencyjną Armią Korsyki.
Finansowanie i wsparcie zagraniczne.
Podobnie jak inne korsykańskie organizacje nacjonalistyczne, powiązany jest z działalnością czysto kryminalną, a nawet mafijną, z której to finansuje swoją działalność. Front wymusza od przedsiębiorców tzw. „podatek rewolucyjny“ (haracz), członkowie grupy odpowiedzialni są też za napady rabunkowe i inne działania przestępcze. Zarazem FLNC zwalczało handlarzy narkotyków i spekulantów nieruchomości.
W minionych latach spekulowało się na temat zaopatrywania FLNC przez reżim Mu'ammara al-Kaddafiego z Libii.
Liczebność.
Na początku XXI wieku liczył około 600 członków.
Ideologia.
Jest grupą nacjonalistyczną, separatystyczną i lewicującą. Uważa rządy francuskie na wyspie za „kolonialne“, domaga się przyznania Korsyce pełnej niepodległości, powołania na wyspie „rządu ludowo-demokratycznego“, wydalenia z wyspy Francuzów, konfiskaty francuskich nieruchomości i przeprowadzenia reformy rolnej.

</doc>
<doc id="794172" url="https://pl.wikipedia.org/wiki?curid=794172" title="Ciudadela">
Ciudadela

Ciudadela − miasto w Argentynie będące częścią zespołu miejskiego Buenos Aires. Na powierzchni około 6.8 km² mieszkało w roku 2001 73 155 mieszkańców.

</doc>
<doc id="794177" url="https://pl.wikipedia.org/wiki?curid=794177" title="Betlejem (ujednoznacznienie)">
Betlejem (ujednoznacznienie)



</doc>
<doc id="794179" url="https://pl.wikipedia.org/wiki?curid=794179" title="Asparagales">
Asparagales



</doc>
<doc id="794182" url="https://pl.wikipedia.org/wiki?curid=794182" title="Madeline Kahn">
Madeline Kahn

Madeline Kahn (właściwie Madeline Gail Wolfson, ur. 29 września 1942 w Bostonie, zm. 3 grudnia 1999 w Nowym Jorku) – amerykańska aktorka, komiczka, aktorka głosowa i piosenkarka. Znana najbardziej z ról komediowych w filmach Petera Bogdanovicha i Mela Brooksa, m.in. "No i co, doktorku?" (1972), "Młody Frankenstein" (1974), "Lęk wysokości" (1977), "" (1981), a także z ról, za które dostała Oscara dla najlepszej aktorki drugoplanowej, jak w filmie "Papierowy księżyc" (1973) i "Płonące siodła" (1974).
Życiorys.
Kahn urodziła się w Bostonie, jako córka Bernarda B. Wolfsona, producenta odzieży i jego żony, Fredy (z domu Goldberg). Wychowywała się w nieortodoksyjnej rodzinie żydowskiej. Jej rodzice rozwiedli się, kiedy miała 2 lata, wskutek czego jej matka przeprowadziła się z nią do Nowego Jorku. W 1953, Freda wyszła za mąż za Hillerego Kahna, który później adoptował Madeline. Freda, jej matka, zmieniła swoje imię i nazwisko na Paulę Kehn. Madeline Kahn miała przyrodnie rodzeństwo – Jeffreya (z małżeństwa matki z Kahnem) i Robyna (z drugiego małżeństwa z Bernardem B. Wolfsonem).
W październiku 1999 roku, dwa miesiące przed swoją śmiercią, poślubiła Johna Hansbury’ego. Zmarła 3 grudnia 1999 na raka jajnika.

</doc>
<doc id="794185" url="https://pl.wikipedia.org/wiki?curid=794185" title="Szara maź">
Szara maź

Szara maź (ang. "grey goo") – określenie hipotetycznego apokaliptycznego scenariusza, w którym samoreplikujące nanomechanizmy wyrywają się spod kontroli (np. w wyniku błędu w kodzie sondy von Neumanna) i przekształcają całą biosferę w swoje kopie, zabijając wszystko, co żyje na Ziemi.
Motyw ten pojawił się wielokrotnie w fantastyce naukowej i w wypowiedziach prasowych o nanotechnologii. Katastrofa mogłaby być rezultatem zamierzonego ataku nanotechnologicznego, bądź przypadkowej mutacji samoreplikujących maszyn przeznaczonych do innych celów.
Sam termin został wymyślony przez pioniera nanotechnologii Erica Drexlera w książce "Engines of Creation" (1986). Ma sugerować bezpostaciową, rozprzestrzeniającą się masę – choć same maszyny nie muszą być szare ani "maziste". Drexler postulował, że sztucznie wytworzone przez człowieka nanomechanizmy mogą mieć olbrzymią przewagę nad naturalnymi bakteriami i roślinami w prędkości powielania się. Uwolnienie ich do biosfery spowodowałoby błyskawiczne wyparcie przez nie wszelkiego innego życia.
Warianty.
Idea "Szarej mazi" dała początek kilku jej wariantom, rozróżnianym przez nadawany kolor:
Żyjąca maź.
Najwygodniejszą analogią dla szarej mazi jest spojrzenie na bakterie jako przykłady biologicznych nanomaszyn, tworzących swoje kopie przez podział komórki. Skoro bakterie nie zamieniły wszystkiego co żyje w swoje kopie, można postawić tezę, że sztuczne twory również nie będą w stanie tego zrobić.
Analogię tę można pociągnąć dalej. Argumentując, że bakterie są wszechobecne i niezwykle elastyczne Bill Bryson (2003) określił, że Ziemia jest "ich planetą" i my na niej istniejemy tylko dlatego, że "pozwalają nam na to". Lynn Margulis i Sagan (1995) stwierdzili, że wszystkie organizmy w pewnym sensie "są" bakteriami, żyjąc z nimi w ciągłej symbiozie. Wszystkie organizmy byłyby więc złożonymi strukturami "generowanymi" przez tę maź np. w celu szybkiego przemieszczania się na nowe obszary.
Z drugiej strony, bakterie współewoluowały z organizmami wielokomórkowymi, które wykształciły metody obrony przed nimi. Szybka introdukcja zupełnie obcego gatunku często natomiast prowadzi do wyniszczenia miejscowych gatunków, które nie zdążyły się przystosować (np. inwazja królików w Australii, albo europejskie bakterie dziesiątkujące Indian). Szara maź mogłaby być zbyt obcym gatunkiem, żeby inne gatunki mogły się przystosować.
Ryzyko i środki ostrożności.
Nie jest jasne, czy nanotechnologia może doprowadzić do powstania szarej mazi. Konieczność zużywania dużej ilości energii ogranicza nanomaszyny do powielania się tylko tam, gdzie jest ona łatwo dostępna. Choć ze światła słonecznego i z utleniania materii organicznej można uzyskać znaczną ilość energii, może ona nie być wystarczająca dla potencjalnych nanomaszyn do wygrania z organicznym życiem (które już korzysta z tych zasobów). Jeśli nanomaszyny byłyby zbudowane ze związków organicznych, mogłyby nawet same stawać się pożywieniem dla bakterii i innych organizmów. Jeśli byłyby zbudowane ze związków nieorganicznych lub wykorzystywały w dużym stopniu pierwiastki niespotykane w organizmach żywych, musiałyby zużywać dużo energii na wydobywanie ich z niskoenergetycznych związków, w których zwykle są związane (np. na wydobywanie krzemu z piasku).
Zakładając, że katastrofa jest jednak możliwa, można zawczasu opracować środki ostrożności, mające obowiązywać wszystkie samoreplikujące urządzenia. Przykładowo ich program mógłby zakładać wyłączenie się po utworzeniu zakładanej liczby pokoleń, mogłyby wymagać do powielania unikalnych związków chemicznych (rozpylanych tylko nad miejscem gdzie mają się kopiować), mogłyby wymagać ciągłego nadzoru z zewnętrznego komputera, wreszcie ich program może być zaszyfrowany, tak że wszelkie mutacje w programie sprawiałyby, że po odszyfrowaniu powstawałby bezsensowny kod.
Drexler w swoich późniejszych pracach pokazał, że nie ma potrzeby tworzenia niczego choć w minimalnym stopniu podobnego do samoreplikujących nanomaszyn. Znacznie lepszym rozwiązaniem mogą okazać się tzw. nanofabryki – makroskopowej wielkości urządzenia, które syntetyzowałyby z atomów dowolne struktury (łącznie z własnymi kopiami).
W Wielkiej Brytanii, Książę Karol zlecił Royal Society przeanalizowanie "olbrzymich zagrożeń środowiskowych i społecznych" ze strony nanotechnologii, odwołując się do popularnego w mediach apokaliptycznego scenariusza. Raport Royal Society wydany 29 lipca 2004 określił takie zjawisko jako niemożliwe.
Ostatnie analizy wykazują, że zagrożenie szarą mazią jest znacznie mniejsze niż początkowo sądzono. Zidentyfikowano za to inne długofalowe zagrożenia związane z nanotechnologią.
W kulturze.
W wirtualnym świecie "Second Life", szarą mazią określa się stworzony przez gracza obiekt, który może samodzielnie tworzyć własne kopie. W krótkim czasie doprowadza to do zużycia zasobów wszystkich serwerów na obliczanie zachowania tych kopii, więc jest równoważne atakowi DoS. Taka sytuacja miała miejsce przynajmniej raz.

</doc>
<doc id="794187" url="https://pl.wikipedia.org/wiki?curid=794187" title="Spółgłoska boczna półotwarta dziąsłowa">
Spółgłoska boczna półotwarta dziąsłowa



</doc>
<doc id="794193" url="https://pl.wikipedia.org/wiki?curid=794193" title="Reynoutria japonica">
Reynoutria japonica



</doc>
<doc id="794194" url="https://pl.wikipedia.org/wiki?curid=794194" title="Royce da 5'9&quot;">
Royce da 5'9&quot;

Royce da 5'9", właściwie Ryan Daniel Montgomery (ur. 5 lipca 1977) – amerykański raper. Urodził się i dorastał w Detroit w stanie Michigan. Znany jest przede wszystkim ze swych freestyle’ów oraz techniki w bitwach raperskich. Royce jest częścią duetu Bad Meets Evil wraz z Eminemem oraz członkiem hiphopowej supergrupy Slaughterhouse. Ryan do 2011 nagrał pięć albumów studyjnych.
Kariera.
Royce da 5'9" swoją karierę rozpoczął w 1998 roku od współpracy z wytwórnią Tommy Boy Records, która miała wydać jego debiutancki album o nazwie Rock City. Wspólna praca nie trwała długo. Raper po rozstaniu z Tommy Boy Records, przyłączył się do Game Recordings, co pomogło mu nawiązać kontakt z inną wytwórnią – Columbia Records. Jednak i tym razem współpraca nie układała się zbyt dobrze. Columbia opóźniała wydanie Rock City i mimo że w końcu dotrzymała umowy, Royce odszedł z wytwórni. Po odejściu z Columbia Records, reedycja pierwszego albumu Ryana została wydana przez Koch Records / Game Recordings pod nazwą Rock City (Version 2.0). Tym razem nad produkcją albumu czuwał Eminem.
Początkowe trudności z wydaniem pierwszego albumu nie były jednak ostatnimi w karierze Royce’a. Jeszcze w 2002 roku raper postanowił przyłączyć się do Shady Records. Eminem jednak odmówił przyjęcia Royce’a i w niedługim czasie przyjął innego rapera – 50 Centa. Wywołało to istny konflikt między Royce’em a zespołem D12, w którego skład wchodził Eminem. Spór Ryana z Proofem (także członkiem D12) zakończył się w 2003 roku na ulicach Detroit, gdy podczas kłótni z użyciem broni obaj raperzy zostali aresztowani i spędzili noc w sąsiednich celach.
W 2004 roku, Royce da 5'9" wraz z wytwórnią Koch Records wydał drugi album zatytułowany Death is Certain. Drugie studyjne dzieło Royce’a różniło się jednak od jego debiutanckiego albumu. Przede wszystkim jest ono utrzymane w bardziej mrocznych klimatach. Bezpośredni wpływ na to miał konflikt z D12 toczący się podczas nagrań. Rok później Ryan wydał trzeci album o nazwie Independent’s Day. Tym razem jednak współpracując z wytwórnią Trouble Records oraz M.I.C. Records.W 2009 Royce wydał album Street Hop, który był nagrywany pod nadzorem Dj Premiera.
9 sierpnia 2011 odbyła się premiera nowego albumu Royce’a, "Success Is Certain".

</doc>
<doc id="794195" url="https://pl.wikipedia.org/wiki?curid=794195" title="Fallopia japonica">
Fallopia japonica



</doc>
<doc id="794202" url="https://pl.wikipedia.org/wiki?curid=794202" title="Teodor Jełowicki">
Teodor Jełowicki

Teodor Adam-Michał Jełowicki (ur. 9 listopada 1828, zm. 1905) – polski ziemianin pochodzenia rusińskiego, sekretarz generalny kijowski, marszałek powiatu humańskiego, muzyk, pamiętnikarz, emigrant i filantrop.
Lata młodzieńcze.
Urodził się 9 listopada 1828 roku w Sinicy w Obwodzie kijowskim w majątku rodziców, Stefana – marszałka powiatu krzemienieckiego i Antoniny z Iwaszkiewiczów. Uczył się w Liceum im. Richelieu'ego w Odessie, gdzie pobierał lekcje gry na fortepianie. Ukończył Kijowski Uniwersytet Narodowy im. Tarasa Szewczenki na Wydziale Prawa. W liceum, jak i podczas studiów przyjaźnił się z Augustem Iwańskim, uczestnikiem powstania styczniowego, zesłańcem i muzykiem-amatorem.
W 1857 roku zobowiązał się wypłacić matce 10 tysięcy rubli srebrnych w zamian za dożywocie, a Antonina z Iwaszkiewiczów wprowadziła syna w posiadane majątki ojczyste. W tym samym roku zbudował w Łanowcach kościół empirowy, po spaleniu się w 1839 roku dawnego, z drzewa dębowego, wystawionego przez Krzysztofową Jełowicką i jej syna Eliasza. Konsekracji dokonał ks. bp Kacper Borowski w 1860.
W 1860 roku został marszałkiem humańskim. Urząd ten sprawował w warunkach doby przedpowstaniowej i w trakcie przeprowadzania reformy włościańskiej.
Powstanie styczniowe.
Jełowicki nie brał bezpośredniego udziału w powstaniu, ale wspierał je finansowo. Wraz z innymi marszałkami został aresztowany i osadzony w więzieniu w cytadeli kijowskiej. Zmuszony do wyprzedaży swych dóbr na Wołyniu i w Ukrainie: na Łanowcach, Oryszkowcach, Noworoczycy i kluczu Sienickim pod Humaniem. Majątki te zostały, w 1868 roku wyprzedane na licytacji na mocy ukazu cesarskiego z 10 grudnia 1865.
Od nadania Paszkowi Jełowickiemu Łanowiec przechodziły z ojca na syna i pozostawały w rękach Jełowickich przez 424 lata.
Na emigracji.
Teodor Jełowicki kontynuował studia muzyczne w Paryżu, m.in. u Juliana Fontany, przyjaciela i kolegi Chopina. Pomagał finansowo młodym muzykom, zwłaszcza emigrantom z kraju. Wspierał również Polską Misję katolicką prowadzoną przez oo. Zmartwychwstańców, Zakład św. Kazimierza, gdzie był członkiem Komitetu Panów tego zakładu, oraz Bibliotekę Polską.
Jesienią 1871 roku wybrał się do Lwowa w celu kupna majątku na Podolu, ale wrócił widząc, że „nie lepiej tam, jak we Francji”. W 1873 został członkiem Towarzystwa Historyczno-Literackiego obok stryjecznego brata, ks. A. Jełowickiego. Zbliżył się szczególnie do Cypriana Norwida, któremu wydatnie pomagał w czasie pobytu poety w Zakładzie św. Kazimierza. Norwid, w dowód wdzięczności ofiarował mu album z własnoręcznymi szkicami, akwarelami i akwafortą. Kiedy poeta zmarł, Teodor Jełowicki złożył 400 franków na koszty jego pogrzebu.
Śmierć.
Jełowicki zmarł nagle w Paryżu, bez testamentu, 9 listopada 1905 roku. Został pochowany na cmentarzu w Montmorency. Pozostawił dziennik spisywany systematycznie w ciągu czterdziestu lat (1865-1905). Znajdowały się tam również jego fotografie i rysunki Norwida oraz kompozycje muzyczne Chopina, Juliana Fontany i Wojciecha Sowińskiego. Część korespondencji spłonęła w Warszawie w 1944 roku. Spadek odziedziczyła po nim wnuczka jego siostry Stefanii z Jełowickich: Maria ze Złotnickich wraz z mężem Władysławem Jaroszyńskim.

</doc>
<doc id="794214" url="https://pl.wikipedia.org/wiki?curid=794214" title="Elitserien na żużlu (2006)">
Elitserien na żużlu (2006)

Elitserien 2006 to 26. sezon szwedzkiej Elitserien w sporcie żużlowym. Od 1982 Elitserien jest najwyższą klasą rozgrywkową szwedzkiej ligi. Sezon zasadniczy trwał między 2 maja a 5 września 2006. Play-offy odbyły się w dniach 12-28 września 2006. Tytułu nie obronił Västervik Speedway.
Play - off.
Półfinały 1-3 / 2-4 (pierwsze mecze 12 września, rewanże 13 września) 
Piraterna Motala - VMS Elit Vetlanda 45:51 i 44:52
Luxo Stars Målilla - Västervik Speedway 48:48 i 40:56
Finał (pierwszy finał 26 września, rewanż 28 września) 
Västervik Speedway - VMS Elit Vetlanda 45:51 i 43:52
Klasyfikacja indywidualna.
Uwaga! 
"Minimalna liczba wyścigów - 37, oficjalne średnie biegowe nie uwzględniają bonusów oraz spotkań play-off"
Zobacz też.
Żużlowa Elitserien

</doc>
<doc id="794215" url="https://pl.wikipedia.org/wiki?curid=794215" title="Hamburg-Harburg (stacja kolejowa)">
Hamburg-Harburg (stacja kolejowa)

Hamburg-Harburg – stacja kolejowa w Hamburgu, w dzielnicy Harburg, w Niemczech.

</doc>
<doc id="794216" url="https://pl.wikipedia.org/wiki?curid=794216" title="Krakowski klub dialogu">
Krakowski klub dialogu

Krakowski klub dialogu - stowarzyszenie non-profit powstałe w 2000 roku.
Celem jest promowanie dialogu międzykulturowego i kształtowanie postaw akceptacji wobec mniejszości narodowych, etnicznych i religijnych, zamieszkujących tereny Rzeczypospolitej Polskiej, ale i tych, które znajdują się poza Polską. Stowarzyszenie jest organizacją opierającą się przede wszystkim na pracy wolontariuszy. Wśród trzydziestu współpracujących z KKD wolontariuszy są głównie uczniowie, studenci i pracownicy akademiccy.
Stowarzyszenie organizuje spotkania między Polakami a młodymi Żydami z Ameryki i Izraela, by walczyć ze stereotypowym obrazem Polaka (chrześcijanina) i Żyda. Spotkania te odbywają się regularnie. Ponadto Stowarzyszenie organizuje spotkania z przedstawicielami świata islamu, mające na celu zapobieganie fałszywym stereotypom na temat islamu i tworzenie wspólnej platformy dialogowej między trzema wielkimi religiami. Dzięki wspólnej współpracy, co roku zimą w Krakowie odbywają się Dni Islamu (wcześniej Dni Kultury Islamu)
Historia.
Stowarzyszenie "Krakowski Klub Dialogu" powstało w listopadzie 2000 roku z inicjatywy krakowskiego survivora (Ocaleńca) Bernarda Offena. Urodzony w 1929 roku, mieszkał z rodziną w Podgórzu - dzielnicy, w której podczas II wojny światowej naziści utworzyli getto. Nastoletniemu Bernardowi udało się przetrwać 5 niemieckich obozów, m.in. w Płaszowie, Auschwitz-Birkenau i Dachau-Kaufering. Z licznej rodziny Bernarda Offena przeżyły trzy osoby - Bernard i jego dwaj bracia.
Do Polski powrócił dopiero w 1981 roku. W latach 90. odwiedzał Kraków regularnie, aby opowiadać o swoich wojennych przeżyciach, oprowadzać po krakowskim getcie i obozie Auschwitz-Birkenau. Wspomnienia te zarejestrował również na taśmie filmowej - jego filmy pokazywane są w czasie Festiwalu Kultury Żydowskiej w Krakowie.
Z inspiracji założyciela Stowarzyszenie początkowo zajmowało się przede wszystkim promowaniem wiedzy o historii Żydów polskich, a szczególnie o ich Zagładzie w czasie II wojny światowej, m.in. poprzez spotkania z uczniami krakowskich liceów, oprowadzanie po Podgórzu i Płaszowie oraz współorganizację Marszu Pamięci. Do 2005 roku prezesem Stowarzyszenia (po Bernardzie Offenie) był nieżyjący już Stefan Świszczowski, który stworzył ideę Marszu Pamięci (dla uczczenia ofiar likwidacji getta płaszowskiego z marca 1943 roku). Wtedy też zaczęły się spotkania KKD z młodzieżą żydowską z całego świata, a także z potomkami tych, którzy przeżyli Holokaust.
Po śmierci Stefana Świszczowskiego, p.o. prezesa "Krakowskiego Klubu Dialogu" została Aleksandra Łojek-Magdziarz, a Stowarzyszenie wiąże swoją działalność z dialogiem kultur i religii, a szczególnie z relacjami między trzema tradycjami abrahamowymi: judaizmem, chrześcijaństwem i islamem. Stowarzyszenie również zaangażowało się w program edukacyjno-historyczny z nauczycielami i uczniami polskimi i niemieckimi, dzięki czemu obie grupy wzajemnie poznają swoją historię.

</doc>
<doc id="794219" url="https://pl.wikipedia.org/wiki?curid=794219" title="Rdestowiec">
Rdestowiec

Rdestowiec ("Reynoutria" Houtt.) – rodzaj roślin z rodziny rdestowatych. Obejmuje 6 gatunków. Rośliny te występują naturalnie we wschodniej Azji – na obszarze od Rosyjskiego Dalekiego Wschodu po Półwysep Indochiński. Jako rośliny introdukowane i inwazyjne są rozpowszechnione na rozległych obszarach Europy i Ameryki Północnej, zawleczone zostały także do Nowej Zelandii i Południowej Afryki. Rdestowce są we florze Europy Środkowej holoagriofitami i należą tu do najbardziej inwazyjnych kenofitów. W Polsce rosną dwa gatunki – rdestowiec ostrokończysty "R. japonica" i rdestowiec sachaliński "R. sachalinensis" oraz mieszaniec między nimi – rdestowiec czeski "R." ×"bohemica".
Systematyka.
Takson wyodrębniany jest w randze rodzaju. Niegdyś włączany był w randze sekcji do rodzaju rdestówka "Fallopia", ale analizy filogenetyczne wykazały, że jest on siostrzany względem rodzajów "Fallopia" i "Muehlenbeckia". W takiej sytuacji włączanie rdestowców do rodzaju rdestówka czyniło z tego ostatniego takson parafiletyczny. Do cech wyróżniających rdestowce od przedstawicieli rodzaju "Fallopia" należą prosto wzniesione łodygi, kwiaty funkcjonalnie jednopłciowe oraz frędzelkowate znamiona.
Wszystkie trzy rodzaje ("Reynoutria", "Fallopia" i "Muehlenbeckia") wyodrębniane są w podplemię "Reynoutriineae", wchodzące w skład plemienia "Polygoneae" w obrębie rodziny rdestowatych ("Polygonaceae").
Stan prawny.
Wszystkie trzy występujące w Polsce taksony z tego rodzaju uznawane są za gatunki inwazyjne, groźne dla rodzimej przyrody. Ich wprowadzanie do środowiska lub przemieszczanie w środowisku przyrodniczym jest zabronione przez Ustawę o ochronie przyrody z 2004 roku. Od 2012 roku także ich import, posiadanie, prowadzenie hodowli, rozmnażanie i sprzedaż wymagają specjalnego pozwolenia Generalnego Dyrektora Ochrony Środowiska. Nieprzestrzeganie wymienionych ograniczeń według ustawy o ochronie przyrody jest wykroczeniem podlegającym karze aresztu lub grzywny pieniężnej.

</doc>
<doc id="794220" url="https://pl.wikipedia.org/wiki?curid=794220" title="Reynoutria">
Reynoutria



</doc>
<doc id="794221" url="https://pl.wikipedia.org/wiki?curid=794221" title="Stara Wielka Synagoga we Włocławku">
Stara Wielka Synagoga we Włocławku

Stara Wielka Synagoga we Włocławku – synagoga, która znajdowała się we Włocławku przy ulicy Żabiej 14. Wzniesiona w latach 1847–1854 według projektu budowniczego gubernianego Franciszka Tournelle, spalona w 1939 roku i ostatecznie wyburzona w 1940 roku. 
Historia.
Synagoga została zbudowana w latach 1847–1854 ze składek gminy żydowskiej pod nadzorem dwóch członków dozoru bożniczego – Henryka Bocka i Markusa Leszczyńskiego. Podczas II wojny światowej, w październiku 1939 roku hitlerowcy spalili synagogę. Po utworzeniu w 1940 roku getta teren, na którym stała, uprzątnięto. Po zakończeniu wojny na placu po synagodze znajdował się miejski plac zabaw dla dzieci.
W 1948 roku, działająca w powojennym Włocławku, gmina żydowska (od 1946 roku funkcjonująca jako Żydowska Kongregacja Wyznaniowa) podjęła starania o odzyskanie majątku przedwojennej Gminy Wyznaniowej Żydowskiej. Spotkała się z odmową władz miejskich. Sąd Powiatowy we Włocławku 29 grudnia 1956 roku stwierdził, że Skarb Państwa nabył z upływem 31 grudnia 1955 roku przez zasiedzenie prawo własności do nieruchomości. Wyznaniowa Gmina Żydowska nie została poinformowana o postępowaniu sądowym. Władze utrzymywały, że nie miały wiadomości o istnieniu takowej, choć do lat siedemdziesiątych włocławska gmina żydowska prowadziła w mieście aktywną działalność pomimo represji dotykających wszelkie organizacje żydowskie o charakterze religijnym. W 1955 roku plac o powierzchni 1694 m² został objęty w posiadanie przez Dyrekcję Budowy Osiedli Robotniczych, która niedługo potem wybudowała na nim budynek mieszkalny Żabia 14/16. 
W 2019 roku pojawiła się szansa na upamiętnienie Starej synagogi – miasto w ramach rewitalizacji przeprowadziło konkurs na mural na ścianie bocznej budynku przy ul. Żabiej 14/16, dwie z jedenastu prac konkursowych przedstawiały Starą synagogę. Ostatecznie jednak komisja konkursowa wybrała pracę oderwaną od kontekstu historycznego i na murze wzniesionym na gruzach Starej synagogi namalowano „Włocławskie popołudnie” Anny Wardęgi.
Architektura.
Kształt budynku zaprojektował Franciszek Tournelle. Synagogę wzniesiono na planie prostokąta w stylu neogotycko–mauretańskim. Na zewnątrz ozdobiona była licznymi wieżyczkami. Fasadę wieńczyły wyrzeźbione tablice Dekalogu. Plac, na którym stał budynek, był ogrodzony wysokim murowanym parkanem. Od strony ulicy ogrodzenie stanowiła krata osadzona na podmurowaniu. Synagoga posiadała trzy wejścia: główne od strony południowo–zachodniej i dwa boczne od strony północno–zachodniej i półkoliste zamknięte wejście od strony północno–wschodniej. W środku ściany były ozdobione alegorycznymi malowidłami. Wewnątrz synagogi mogło pomieścić się 1000 osób.
Synagoga wymagała naprawy już w 1877 roku. W 1882 roku architekt Sekire wykonał projekt nowej galerii. 

</doc>
<doc id="794227" url="https://pl.wikipedia.org/wiki?curid=794227" title="Cesana San Sicario">
Cesana San Sicario

Cesana San Sicario – włoski obiekt sportowy, znajdujący się w miejscowości Cesana w Alpach w Piemoncie.
Podczas Igrzysk Olimpijskich w roku 2006 w Cesana San Sicario odbyły się zawody biathlonowe.

</doc>
<doc id="794228" url="https://pl.wikipedia.org/wiki?curid=794228" title="Amaury Nolasco">
Amaury Nolasco

Amaury Nolasco, właśc. Amaury Nolasco Garrido (ur. 24 grudnia 1970 w Portoryko) – portorykański aktor, najbardziej znany z roli Fernanda Sucre w serialu telewizyjnym 20th Century Fox "Skazany na śmierć".
Życiorys.
Wczesne lata.
Urodził się w Portoryko jako syn Camelii Garrido i Ángela Nolasco Polanco. Miał siostrę o imieniu Deborah, która zmarła podczas pracy w 2010. Jego przyjacielem z dzieciństwa był pro baseballista Jorge Posada. Studiował biologię na Uniwersytecie Portoryko. Swoje dalsze życie planował ułożyć jako lekarz – zamierzał kontynuować naukę w szkole medycznej. Jego życie zmieniło się, kiedy został zauważony przez reżysera produkcji telewizyjnych. Przeprowadził się do Nowego Jorku i uczył się aktorstwa w nowojorskiej American British Dramatic Arts School.
Kariera.
Debiutował na ekranie w melodramacie "Skok w miłość" ("Fall", 1997) u boku Scarlett Johansson. Potem trafił na szklany ekran w sitcomie HBO "Arliss" ("Arli$$", 1999) i serialach: CBS "Zdarzyło się jutro" ("Early Edition", 1999), "Partnerki" ("Huntress", 2000) z Annette O’Toole i Jamesem Remarem, CBS ' ("CSI: Crime Scene Investigation", 2000) i NBC "Ostry dyżur" ("ER", 2002), "Eve" (2003), sitcomie ABC "George Lopez" (2003) i CBS ' ("CSI: NY", 2005) oraz telewizyjnej sensacyjno-przygodowej komedii Warner Bros. "Diukowie Hazzardu: Hazzard w Hollywood" ("The Dukes of Hazzard: Hazzard in Hollywood", 2000).
Można go było zobaczyć także w filmach: dramacie kryminalnym "Brat" ("Brother", 2000) u boku Omara Eppsa, dramacie "Finałowy incydent" ("Final Breakdown", 2002) z udziałem Craiga Sheffera, dreszczowcu "Siła uderzenia" ("The Librarians", 2003) z Burtem Reynoldsem, Eriką Eleniak i Christopherem Atkinsem, komediodramacie sportowym "Pan 3000" ("Mr. 3000", 2004) z Berniem Makiem i Angelą Bassett, komedii sportowej "Grzanie ławy" ("The Benchwarmers", 2006) u boku Roba Schneidera i "Transformers" (2007) jako żołnierz armii USA ACWO Jorge „Fig” Figueroa, z Shią LaBeoufem, Jonem Voightem i Megan Fox.
Przełomem w karierze okazała się kreacja Orange Juliusa w kasowym sequelu "Za szybcy, za wściekli" ("2 Fast 2 Furious", 2003) z Paulem Walkerem, Tyrese’em Gibsonem, Evą Mendes i Jamesem Remarem. Największą popularność zyskał jednak dzięki roli Fernanda Sucre w serialu 20th Century Fox "Skazany na śmierć" (2005–2007), za którą w 2006 otrzymał nominację do nagród – Teen Choice Awards i ALMA Award. Jego najnowszą rolą było zagranie skorumpowanego gliny w filmie "Królowie Ulicy" („Street Kings”). Zagrał Jacka Lupino w filmie "Max Payne" (2008). Wystąpił w teledysku Britney Spears „Gimme More” (2007) i wideoklipie duetu reggae Wisin &amp; Yandel „Imagínate” (2009).
Życie prywatne.
Był związany z aktorką znaną z serialu "Dr House" – Jennifer Morrison (2009–2011) i byłą Miss Universe Dayanarą Torres.
Był zwolennikiem prezydenckiej kampanii wyborczej Baracka Obamy.
W 2011 zorganizował imprezę charytatywną „Amaury Nolasco &amp; Friends Golf Classic” w hotelu El Conquistador (Portoryko). Wpływy zostały przyznane fundacjom szpitala pediatrycznego w Portoryko i fundacji VAL (Vive Alegre Luchando) dla dzieci z rakiem.
Lubi surfować, grać w golfa i tenisa, a także tańczyć, zwłaszcza salsę.

</doc>
<doc id="794231" url="https://pl.wikipedia.org/wiki?curid=794231" title="Międzynarodowy kod samolotowy">
Międzynarodowy kod samolotowy

Międzynarodowy kod samolotowy – alfanumeryczne oznaczenie przynależności państwowej statków powietrznych. Kod ten często potocznie nazywany jest „rejestracją” lub „numerem rejestracyjnym” samolotów (statków powietrznych). W Polsce znaki rejestracyjne statków powietrznych przydziela Urząd Lotnictwa Cywilnego, który wydaje świadectwa zdatności do lotu oraz
prowadzi Rejestr Cywilnych Statków Powietrznych.
Kod rejestracyjny składa się z tzw. prefiksu określającego państwo (np. prefiks SP – określa Polskę, D – Niemcy, G – Wielką Brytanię) oraz tzw. sufiksu, liter lub cyfr identyfikujących dany statek powietrzny w danym kraju. W Polsce znaki w sufiksie w kodzie rejestracyjnym dla samolotów i innych statków powietrznych składają się z liter alfabetu natomiast dla szybowców występują w postaci cyfr.Przykłady polskich znaków rejestracyjnych:
Dodatkowo X jako druga litera sufiksu w Polsce oznacza samolot lub helikopter ratunkowy. Statki powietrzne z takimi znakami mają dodatkowe pierwszeństwo przed innymi.
Kod rejestracyjny stosowany jest również jako znak wywoławczy w czasie prowadzenia łączności radiowej statków powietrznych np. ze służbami lotniczymi naziemnymi kontroli ruchu lotniczego
Indeks.
__BEZSPISU__
Z.
Indeks.
__BEZSPISU__

</doc>
<doc id="794232" url="https://pl.wikipedia.org/wiki?curid=794232" title="Lista ponumerowanych planetoid z grupy Atena">
Lista ponumerowanych planetoid z grupy Atena

Lista planetoid z grupy Atena z nadanymi oficjalnie oznaczeniami numerycznymi (zawiera 211 obiektów według stanu na 11 czerwca 2017).

</doc>
<doc id="794233" url="https://pl.wikipedia.org/wiki?curid=794233" title="Kod samolotowy">
Kod samolotowy



</doc>
<doc id="794234" url="https://pl.wikipedia.org/wiki?curid=794234" title="Guy Picciotto">
Guy Picciotto

Guy Picciotto (ur. 17 września 1965) - amerykański muzyk rockowy. Najbardziej znany jako członek zespołu Fugazi, w którym pełnił rolę wokalisty i gitarzysty.
Karierę rozpoczął jako gitarzysta i wokalista zespołu emo Rites of Spring, z którym nagrał dwie płyty - LP Rites of Spring (1985) oraz EP All Through a Life (1987). Kompilacja obu tych płyt ukazała się w roku 1991 jako album End on End. 
W roku 1987 przystąpił do projektu Iana MacKaye'a - Fugazi, w którym na perkusji grał również członek jego poprzedniej grupy - Brendan Canty. W początkowym okresie udzielał się jedynie jako wokalista podczas koncertów, by potem stać się drugim gitarzystą oraz autorem muzyki i tekstów. Brał udział podczas nagrywania wszystkich siedmiu albumów tej grupy. Jego śpiew i nacechowane silnymi emocjami zachowanie na scenie stały się jednymi z charakterystycznych cech Fugazi. Po wydaniu ostatniej płyty The Argument (2001) grupa zawiesiła swoją działalność.

</doc>
<doc id="794240" url="https://pl.wikipedia.org/wiki?curid=794240" title="Fundusz hedgingowy">
Fundusz hedgingowy

Fundusz hedgingowy (ang. "hedge fund") – rodzaj funduszu inwestycyjnego. Nie ma jednej szeroko uznanej definicji funduszu hedgingowego. Wśród charakterystycznych cech takich podmiotów można jednak wymienić: wykorzystywanie różnorodnych zaawansowanych technik inwestycyjnych (transakcji arbitrażowych, instrumentów pochodnych, krótkiej sprzedaży, HFT) i dźwigni finansowej, stosowanie opłat za zarządzanie uzależnionych od wyników inwestycyjnych, szukanie możliwości osiągnięcia dodatniego wyniku inwestycyjnego niezależnie od tendencji rynkowych.
Polityka inwestycyjna.
Jednym z pierwszych tego typu podmiotów był utworzony w 1949 r. przez Alfreda Winslowa Jonesa fundusz w formie spółki cywilnej, który dla zabezpieczenia się przed wahaniami rynku akcji zajmował na nim zarówno długą, jak i krótką pozycję, wykorzystując krótką sprzedaż oraz dźwignię finansową. Fundusz ten nie był od początku określany jako fundusz hedgingowy, jednak łączył cechy wszystkich innych, późniejszych funduszy hedgingowych: elastyczna forma prawna, spekulacyjne strategie inwestycyjne (wykorzystujące hedging i dźwignię finansową), wynagrodzenie dla zarządzających na podstawie osiągniętego zysku ("success fee").
Fundusz hedgingowy zazwyczaj ma charakter zamknięty, co oznacza, że jest dostępny tylko dla ograniczonej kategorii inwestorów (najczęściej wymagana jest pewna kwotowo określona minimalna wartość inwestycji, np. 1 mln USD).
Fundusze te różnią się od innych funduszy inwestycyjnych tym, że ich działalność nie podlega ścisłym regulacjom prawnym. Najczęściej przyjmują one formę spółek prawa handlowego. Ponadto fundusze hedgingowe mają charakter bardziej uniwersalny (nie ograniczają się np. do jednego typu instrumentów inwestycyjnych), co umożliwia realizowanie bardziej elastycznej polityki inwestycyjnej. Inwestowanie w tych funduszach może mieć charakter długo- lub krótkoterminowy.
Kryzys w 2008 r..
Według szacunków podczas kryzysu w roku 2008 fundusze hedgingowe na całym świecie odnotowały łączną stratę w wysokości 350 mld USD, na Amerykę Płn. przypadło 183 mld USD strat.

</doc>
<doc id="794241" url="https://pl.wikipedia.org/wiki?curid=794241" title="Jennifer Coolidge">
Jennifer Coolidge

Jennifer Audrey Coolidge (ur. 28 sierpnia 1961 w Bostonie) – amerykańska aktorka, komiczka i aktywistka. Wystąpiła w roli Jeanine „matki Stiflera” Stifler w serii "American Pie" (1999–2012) oraz jako Paulette Bonafonté Parcelle w komedii "Legalna blondynka" (2001), a także jej sequelach – "Legalna blondynka 2" (2003) i "Legalne blondynki" (2009). Laureatka Emmy i Złotego Globu za rolę w serialu telewizyjnym "Biały Lotos" (2021–2022).
Życiorys.
Wczesne lata.
Urodziła się w Bostonie w Massachusetts jako jedna z czworga dzieci Gretchen Knauff i Paula Constanta Coolidge’a, producenta tworzyw sztucznych. Jej rodzina miała pochodzenie angielskie, niemieckie, szkockie i irlandzkie. Wychowywała się w Norwell w Massachusetts wraz z bratem Andrew oraz dwiema siostrami – Elizabeth i Susannah. Uczęszczała do Norwell High School i Cambridge School Of Weston. Ukończyła wydział teatralny w Emerson College w Bostonie. Następnie uczęszczała do nowojorskiej American Academy of Dramatic Arts.
Kariera.
Występowała z grupą Gotham City Improv w Nowym Jorku i trupą improwizacyjną Groundlings w Los Angeles. Po raz pierwszy pojawiła się w telewizji jako masażystka Jodi, która odmówiła błagania chłopaka Jerry’ego o zrobienie mu masażu w odcinku sitcomu NBC "Kroniki Seinfelda" (1993). Znalazła się w obsadzie komedii romantycznej Jonathana Lynna "Prawem na lewo" (1997) czy komedii Amy Heckerling "Odlotowy duet" (1998). Użyczyła głosu pannie Kremzer, nauczycielce Luanne (Brittany Murphy) w szkole urody w serialu animowanym "Bobby kontra wapniaki" (1997–1999).
Stała się rozpoznawalna jako „matka Stiflera” w komedii "American Pie" (1999) o nastolatkach eksperymentujących ze swoją seksualnością. Za rolę macochy Samanthy (Hilary Duff) – Fiony Montgomery w komedii romantycznej "Historia Kopciuszka" ("A Cinderella Story", 2004) została uhonorowana nagrodą Teen Choice Awards dla ekranowej nikczemnicy. Wystąpiła w teledysku Ariany Grande „Thank U, Next” (2018). Jako Tanya McQuoid w serialu HBO "Biały Lotos" ("The White Lotus", 2021–2022) zdobyła nominację do Złotego Globu dla najlepszej kreacji aktorki drugoplanowej w telewizji.
W 2001 debiutowała na Broadwayu w roli Edith Potter w sztuce "Kobieta" z Lynn Collins, Kristen Johnston i Rue McClanahan, za którą była nominowana do nagrody Drama Desk. W 2010 powróciła na Broadway jako Reidun Nordsletten w komedii "Elling" u boku Brendana Frasera.
Życie prywatne.
W 2001 była związana z aktorem Chrisem Kattanem.
Jej działalność charytatywna obejmuje wspieranie walki o prawa zwierząt i organizacji przeciwdziałających pandemii HIV. Jest też postrzegana jako osoba wspierająca społeczność LGBT+ i jako jedna z ikon tej grupy społecznej.

</doc>
<doc id="794242" url="https://pl.wikipedia.org/wiki?curid=794242" title="Aimo Diana">
Aimo Diana

Aimo Stefano Diana (ur. 2 stycznia 1978 w Brescii) – włoski piłkarz występujący najczęściej na pozycji prawego obrońcy lub prawego pomocnika, a także trener
Kariera klubowa.
Aimo Diana zawodową karierę rozpoczął w 1996 w Brescii Calcio. W jej barwach zadebiutował w 1997 w jednym z pojedynków drugiej ligi, natomiast w Serie A po raz pierwszy wystąpił 31 sierpnia tego samego roku w przegranym 1:2 spotkaniu z Interem Mediolan. Miejsce w podstawowej jedenastce Brescii Diana wywalczył sobie właśnie w sezonie 1997/1998, kiedy to rozegrał łącznie 29 ligowych meczów. Podczas rozgrywek 1999/2000 włoski gracz przebywał na wypożyczeniu w Hellasie Werona, dla którego zaliczył 26 występów w pierwszej lidze. W trakcie sezonu 2001/2002 Diana podpisał kontrakt z Parmą. W barwach „Rossoblu” wystąpił w 26 ligowych spotkaniach, zadebiutował w Pucharze UEFA, a następnie został wypożyczony do Regginy.
Latem 2003 Włoch przeniósł się do Sampdorii, gdzie od razu wywalczył sobie miejsce w wyjściowym składzie. W ekipie „Blucerchiatich” Diana grał przez trzy sezony. W ich trakcie rozegrał 94 ligowe pojedynki i zdobył szesnaście goli, dzięki czemu zawsze był jednym z najlepszych strzelców w drużynie. W 2006 Diana przeszedł do US Palermo, z którym zajął piąte miejsce w rozgrywkach Serie A. W trakcie kolejnych rozgrywek, 30 stycznia 2007 włoski gracz za 1,8 miliona euro odszedł do Torino FC. Razem z nim do zespołu „Granata” trafił wówczas również Marco Pisano. 8 lutego 2010 Diana na zasadzie wypożyczenia trafił do szwajcarskiego zespołu AC Bellinzona, a po sezonie wrócił do Torino. W letnim okienku transferowym ponownie wypożyczono go jednak do Bellinzony. Rok później został jej zawodnikiem. Potem grał w Lumezzane oraz Trento, gdzie w 2013 roku zakończył karierę.
Kariera reprezentacyjna.
W reprezentacji Włoch do lat 21 Diana zadebiutował 10 października 1998 w wygranym 2:1 pojedynku z Anglikami. Do kadry U-21 powoływany był w latach 1997–2000 i łącznie wystąpił w trzech spotkaniach. W dorosłej drużynie Diana po raz pierwszy zagrał 28 kwietnia 2004 w zremisowanym 1:1 meczu przeciwko Hiszpanii. Był regularnie powoływany do zespołu narodowego przez Marcello Lippiego, jednak z powodu kontuzji był wykluczony z udziału w Mistrzostwach Świata 2006.

</doc>
<doc id="794243" url="https://pl.wikipedia.org/wiki?curid=794243" title="Zakręcony tydzień">
Zakręcony tydzień



</doc>
<doc id="794246" url="https://pl.wikipedia.org/wiki?curid=794246" title="Fundusz hedżingowy">
Fundusz hedżingowy



</doc>
<doc id="794248" url="https://pl.wikipedia.org/wiki?curid=794248" title="Computer Aided Engineering">
Computer Aided Engineering

Komputerowe wspomaganie prac inżynierskich CAE ("ang. Computer Aided Engineering") – oprogramowanie komputerowe wspomagające prace inżyniera, takie jak komputerowe wspomaganie projektowania z obliczeniami wytrzymałości MES oraz tworzenie i archiwizacja programów NC offline CAS, np. w zakresie testów technicznych i analiz projektów realizowanych komputerowo. Można także spotkać się z rozszerzeniem pojęcia CAE o CAP.

</doc>
<doc id="794249" url="https://pl.wikipedia.org/wiki?curid=794249" title="Lewarowane fundusze inwestycyjne">
Lewarowane fundusze inwestycyjne



</doc>
<doc id="794250" url="https://pl.wikipedia.org/wiki?curid=794250" title="Caner Erkin">
Caner Erkin

Caner Erkin (ur. 4 października 1988 w Balıkesir) – turecki piłkarz występujący na pozycji obrońcy w tureckim klubie Beşiktaş JK oraz w reprezentacji Turcji. Wychowanek Manisasporu, w swojej karierze grał także w takich zespołach jak CSKA Moskwa, Galatasaray SK, Fenerbahçe SK oraz Inter Mediolan.

</doc>
<doc id="794256" url="https://pl.wikipedia.org/wiki?curid=794256" title="Jezioro Białe (Rosja)">
Jezioro Białe (Rosja)

Jezioro Białe (ros. "Белое озеро") – jezioro w Rosji położone na południowy wschód od jeziora Onega, na wysokości 113 m n.p.m. Jest ono jednym z największych w Europie. Powierzchnia tego jeziora wynosi 1290 km². Maksymalna głębokość to 33 m. Odpływ z jeziora zasila Wołgę. Od 1964 roku jest częścią Zbiornika Szeksniańskiego na Wołżańsko-Bałtyckiej Drodze Wodnej.

</doc>
<doc id="794257" url="https://pl.wikipedia.org/wiki?curid=794257" title="Crypto.com Arena">
Crypto.com Arena

Crypto.com Arena – hala sportowo-widowiskowa w amerykańskim mieście Los Angeles, znajdującym się w Kalifornii. Hala jest częścią kompleksu L.A. Live położonego w centrum miasta (Downtown Los Angeles) przy ulicy Figueroa Street, jej pojemność zmienia się w zależności od wydarzeń i sięga maksymalnie 21 tysięcy miejsc. W latach 1999–2021 hala znana była pod nazwą Staples Center.
Arenę otwarto w październiku 1999 i od tego czasu użytkują ją dwa kluby grające w lidze koszykówki NBA: Los Angeles Lakers i Los Angeles Clippers oraz grający w lidzie hokeja na lodzie NHL zespół Los Angeles Kings. Ponadto od 2001 odbywają się tu mecze Los Angeles Sparks grających w lidzie koszykówki kobiet WNBA. Wcześniej grali tu także Los Angeles Avengers (liga arena footballu AFL) i Los Angeles D-Fenders (D-League). 
Położenie w centrum jednej z najważniejszych metropolii świata sprawia, że hala ta jest jedną z najczęściej wynajmowanych. Odbywają się tu liczne wydarzenia sportowe (nie tylko mecze Lakersów, Clippersów i Kingsów), muzyczne (koncerty największych gwiazd, gale wręczenia nagród) i inne. Rocznie organizowane jest tu w sumie ponad 250 imprez, na które przychodzi niemal 4 miliony ludzi.
Informacje.
Crypto.com Arena jest częścią kompleksu L.A. Live, który znajduje się w Downtown Los Angeles. Obok hali znajdują się: Los Angeles Convention Center, plac Nokia Plaza, teatr muzyczny Nokia Theatre połączony z klubem Club Nokia, muzeum Grammy Museum, hotele JW Marriott i Ritz-Carlton, studio telewizji ESPN, kompleks teatrów i restauracje. 
Crypto.com Arena jest jedną z dwóch hali sportowo-widowiskowych znajdujących się w samym Los Angeles (drugą jest Los Angeles Memorial Sports Arena). W obszarze metropolitalnym miasta znajdują się także Honda Center (Anaheim), Long Beach Sports Arena (Long Beach) i Kia Forum (Inglewood). W przeciwieństwie do Staples Center, pojemność żadnej z nich nie przekracza 20 tysięcy miejsc. Podczas meczów koszykówki liczba ta redukuje się do 19 060 (w przypadku Clippersów) lub 18 997 (Lakersów), a hokeju – 18 118. Rekordowa frekwencja to 20 820 (podczas walki Antonio Margarito i Shane’a Mosleya w styczniu 2009). 
Staples Center zajmuje powierzchnię 950 stóp kwadratowych, czyli około 88 258 metrów kwadratowych. Wymiary płyty to 94 na 200 stóp (29 na 61 metrów), a wysokość budynku – 150 stóp (46 metrów).
Obok hali znajdują się pomniki sześciu graczy Lakersów i Clippersów. 
Wydarzenia muzyczne.
Koncerty.
W Staples Center występowały i wystąpią największe gwiazdy muzyki, w tym między innymi:

</doc>
<doc id="794259" url="https://pl.wikipedia.org/wiki?curid=794259" title="Cymetydyna">
Cymetydyna

Cymetydyna (łac. "Cimetidinum") – organiczny związek chemiczny, lek z grupy blokerów H2, hamujący wydzielanie kwasu solnego przez komórki okładzinowe żołądka. Cymetydyna była pierwszym lekiem z tej grupy. Była stosowana głównie w terapii choroby wrzodowej żołądka i dwunastnicy, chorobie refluksowej przełyku. Obecnie w Polsce cymetydyna została wycofana z lecznictwa. Powodem były: zsyntetyzowanie i rozpowszechnienie skuteczniejszych leków (w tym szczególnie IPP), rozliczne interakcje z uwagi na hamowanie cytochromu P450 oraz krótki okres działania. W Polsce lekarstwa zawierające cymetydynę dostępne były tylko na receptę, w wielu innych krajach bez recepty.
Mechanizm działania.
Cymetydyna poprzez kompetycyjne blokowanie receptorów H2 zlokalizowanych na komórkach okładzinowych żołądka hamuje wydzielanie kwasu solnego (zarówno podstawowe jak i indukowane pentagastryną, histaminą, pokarmem, insuliną i kofeiną). Zmniejsza także wydzielanie pepsyny.
Poprzez swój udział w metabolizmie cytochromu P450 wzmaga działanie wielu leków, między innymi: leków przeciwzakrzepowych, fenytoiny, propranololu, metoprololu, chlorodiazepoksydu, diazepamu, teofiliny, karbamazepiny, morfiny, pentazocyny, imipraminy, chinidyny, lidokainy, nifedypiny.
Przeciwwskazania.
Ostrożnie:
Działania niepożądane.
Bardzo rzadko:
Dawkowanie.
Według zaleceń lekarza.

</doc>
<doc id="794262" url="https://pl.wikipedia.org/wiki?curid=794262" title="Altramet">
Altramet



</doc>
<doc id="794263" url="https://pl.wikipedia.org/wiki?curid=794263" title="Cimegast">
Cimegast



</doc>
<doc id="794265" url="https://pl.wikipedia.org/wiki?curid=794265" title="Cimetidine">
Cimetidine



</doc>
<doc id="794266" url="https://pl.wikipedia.org/wiki?curid=794266" title="Cimetidinum">
Cimetidinum



</doc>
<doc id="794269" url="https://pl.wikipedia.org/wiki?curid=794269" title="Hella (miasto)">
Hella (miasto)

Hella – miejscowość w południowej Islandii, na lewym brzegu rzeki Ytri-Rangá, około 94 km na wschód od Reykjavíku, przy drodze numer 1 (między Selfoss i Hvolsvöllur). Na początku 2018 roku zamieszkiwało ją 861 osób. Wchodzi w skład gminy Rangárþing ytra, w regionie Suðurland. Miejscowość jest ośrodkiem usługowym dla okolicy, w szczególności dla popularnej w gminie działalności rolniczej i turystycznej.
Założone w 1927 roku. Nazwa miasta pochodzi od jaskiń leżących nieopodal rzeki. Prawdopodobnie mieszkali tam mnisi irlandzcy w okresie sprzed zasiedlenia wyspy około 874 r. Miasto jest miejscem wypadowym do wypraw na wulkan Hekla oraz do parków Landmannalaugar i Þórsmörk.
Miasto uznawane jest za najważniejszy ośrodek hodowli kucyków islandzkich. Dlatego też pod koniec czerwca każdego roku w Helli odbywa się Landsmót, czyli światowa wystawa kucyków islandzkich. 

</doc>
<doc id="794270" url="https://pl.wikipedia.org/wiki?curid=794270" title="Spacewar!">
Spacewar!

Spacewar! – gra komputerowa stworzona w 1961 roku przez Steve'a Russella na komputerze PDP-1, uznawana za jedną z pierwszych w historii branży. W marcu 2013 roku na gali nagród Game Developers Choice Awards, podczas Game Developers Conference Russell otrzymał za nią wyróżnienie jako pionier branży gier komputerowych.
Rozgrywka.
"Spacewar" była strzelanką o akcji umiejscowionej w przestrzeni kosmicznej. Dwaj gracze kierowali w niej statkami kosmicznymi, których zadaniem było zniszczenie przeciwnika. Statki można było wprawiać w ruch i obracać nimi za pomocą sterowników. Do zestrzelenia statku przeciwnika gracze używali specjalnych pocisków.
Wraz z rozwojem gry dodawane były nowe zasady rozgrywki. W przestrzeni pojawiło się gwiaździste tło, poprawie uległa także grawitacja – znajdujące się w tle słońce przyciągało oba statki z siłą zależną od ich dystansu do niego. Gracz otrzymał również możliwość użycia przycisku „nadprzestrzeni”, wskutek czego jego statek znikał i pojawiał się w losowo wybranym przez grę punkcie. Ostatnią ważniejszą zmianą było wprowadzenie systemu punktacji.
Produkcja.
"Spacewar" została stworzona przez studenta Massachusetts Institute of Technology, Steve'a Russella. Inspirację dla niego stanowiły zarówno gra komputerowa "Tennis for Two", którą widywał podczas dni otwartych w Brookhaven National Laboratory, jak i niepokoje związane z zimną wojną. Platformą, na której pierwotnie ukazała się gra, był komputer PDP-1. "Spacewar" swoją premierę miała w 1961 roku, ale do maja 1962 roku była rozbudowywana przez kolegów Russella pod względem zasad rozgrywki: Pete Sampson dodał tło, Dan Edwards – grawitację, a J. Martin Graetz – przycisk „nadprzestrzeni”.
"Spacewar" szybko zdobyła wielką popularność wśród studentów, owocującą jej konwersją na inne platformy. Na pokazie gry podczas dni otwartych MIT zainteresowali się nią twórcy komputera PDP-1 ze spółki Digital Equipment Corporation. Pomogli oni w promocji dzieła Russella, dodając darmową kopię "Spacewar" do każdego egzemplarza komputera. Problem stanowiło to, że tych komputerów spółka wyprodukowała zaledwie pięćdziesiąt, przy czym koszt jednego egzemplarza w podstawowej konfiguracji wynosił 120 tysięcy dolarów amerykańskich. Wskutek tego rozpowszechnienie gry na szeroką skalę było niemożliwe, a Russell nie odniósł zysków z jej produkcji.
Znaczenie.
"Spacewar" była jedną z pierwszych gier komputerowych; część badaczy wskazuje właśnie ją jako pierwszą grę wideo w historii branży, ponieważ umożliwiała ona generowanie sygnału wideo, czego pozbawione były poprzedzające ją gry "Noughts and Crosses" oraz "Tennis for Two". Dzieło Russella stanowiło inspirację dla, opartej na podobnym pomyśle, wektorowej gry "Asteroids" firmy Atari z 1979 roku.

</doc>
<doc id="794271" url="https://pl.wikipedia.org/wiki?curid=794271" title="Team17">
Team17

Team17 Software – firma produkująca i wydająca gry komputerowe, wywodząca się z 17Bit Software. Ma ona siedzibę w Wakefield w Wielkiej Brytanii. Jej najbardziej znanymi produktami są serie "Alien Breed" i "Worms", a także gra "Superfrog".
Historia.
Początkowo firma nazywała się 17-Bit Software i specjalizowała się w katalogowaniu, produkowaniu i wydawaniu gier typu Public Domain na rynku Amigi.
W 1990 r. firma 17-Bit Software połączyła się ze szwedzką firmą Team 7. Z dwóch starych nazw 17-Bit Software i Team 7 utworzono nową nazwę – Team 17. Pod tym szyldem wydana została pierwsza gra na komputery Amiga, zatytułowana Full Contact. Gra okazała się sukcesem. Studio rozpoczęło prace nad następnymi tytułami, prawie wszystkie okazały się udanymi produkcjami uznanymi przez dziennikarzy branżowych. Na początku lat 90. zespół wypuścił na rynek gry takie jak: seria "Alien Breed", Superfrog, "Assassin", "Project-X" i "Body Blows".
W 1995 r. Team17 podpisał umowę z Ocean Software, wskutek czego Ocean Software wydawał gry Team17 na cały świat. Pierwsza gra wydana dzięki współpracy z Ocean Software to "Alien Breed 3D" na Amigę.
Drugą grą była "Worms", największy sukces firmy do dnia dzisiejszego. Pierwsza gra Team17, która została wydana na kilkunastu platformach. Pomiędzy 1995 a 1998 r. doczekała się dystrybucji na: Amigę, PC MS-DOS, Apple Macintosh, PlayStation, Super Nintendo, Game Boya, Atari Jaguar, Sega Mega Drive i Sega Saturn. Planowane też było wydanie na Virtual Boya, ale ze względu na słabą sprzedaż konsoli w Japonii plany zostały anulowane. "Worms" sprzedawały się lepiej od "FIFA" czy "Tomb Raidera" pomimo grafiki 2D i ogólnej prostoty. Sprzedanych zostało ponad 12 mln kopii na całym świecie.
Sukces "Worms" utwierdził Team17 w przekonaniu, że rynek gier komputerowych na Amigę chyli się ku upadkowi. Ostatnim tytułem wydanym dla Amigi była kontynuacja "Alien Breed 3D" o podtytule "The Killing Grounds". Od roku 1997 firma skupiła się na wydawaniu gier na PC, zaczynając od takich tytułów jak: "", "Phoenix" i "Addiction Pinball". W 2001 roku wydała także "Stunt GP" na PC (Microsoft Windows) oraz PlayStation 2 i Sega Dreamcast.
W 2003 Team17 wydał "Worms 3D" na PC, PlayStation 2, Xbox i GameCube, będący pierwszą grą, która przeniosła dwuwymiarowe „robaczki” do trzech wymiarów". 29 lipca 2005 r. firma wydała ".
Na początku 2006 r. premierę miały ' na Nintendo DS i PlayStation Portable. W 2009 na PlayStation Network została udostępniona gra "Worms" na PlayStation 3. 12 lipca 2009 Team17 wydało "Worms" dla iPhone i iPod Touch. Grę w tej wersji można kupić za pośrednictwem App Store. 26 sierpnia 2010 wydano '. Gra została wydana jako dwuwymiarowa produkcja na platformie Steam.

</doc>
<doc id="794274" url="https://pl.wikipedia.org/wiki?curid=794274" title="Team 17 Software">
Team 17 Software



</doc>
<doc id="794275" url="https://pl.wikipedia.org/wiki?curid=794275" title="Team17 Software">
Team17 Software



</doc>
<doc id="794277" url="https://pl.wikipedia.org/wiki?curid=794277" title="Kraje związkowe Austrii">
Kraje związkowe Austrii



</doc>
<doc id="794279" url="https://pl.wikipedia.org/wiki?curid=794279" title="SMYK">
SMYK



</doc>
<doc id="794280" url="https://pl.wikipedia.org/wiki?curid=794280" title="Hongze Hu">
Hongze Hu

Hongze Hu () – jezioro w prowincji Jiangsu we wschodniej części Chińskiej Republice Ludowej.
Powierzchnia jeziora to 2069 km², objętość 31,3x108 m³, maksymalna głębokość to 5,5 m. Jezioro położone jest na wysokości około 12 m n.p.m.. Jezioro leży w dorzeczu rzeki Jangcy.

</doc>
<doc id="794281" url="https://pl.wikipedia.org/wiki?curid=794281" title="Ewelina Kopic">
Ewelina Kopic

Ewelina Kopic-Melillo (ur. 14 grudnia 1981 w Katowicach) – polska dziennikarka i prezenterka telewizyjna.
Życiorys.
Ukończyła animację społeczno-kulturalną na Uniwersytecie Śląskim w Katowicach.
Od 1998 pracowała w TVP Katowice jako prowadząca programu dla dzieci "Kleks" oraz prowadząca i wydawca programów młodzieżowych, filmowych i muzycznych.
Była finalistką konkursu na prezentera TVP2 zorganizowanego na przełomie 2004/2005. W 2005 została prezenterką studia oprawy tej stacji. W styczniu 2007 została współgospodynią programu "Pytanie na śniadanie". Od lutego 2007 razem z Wojciechem Jagielskim współprowadziła program rozrywkowy "Zakręcony tydzień".
Prowadziła talk-show Polsat Café "Grunt to rodzinka" oraz poranne pasmo "Nowy Dzień" i program "Encyklopedia zdrowia" dla Polsat News.
Od marca 2011 do grudnia 2013 pracowała w TV Puls. W stacji tej prowadziła: magazyn showbiznesowy "W blasku fleszy" (2012), magazyn kulturalno-showbiznesowy "Taki jest świat – pod lupą" (2011–2012), program prezentujący zadziwiające wydarzenia ze świata kultury, nauki i techniki "Do góry nogami" (2012), a także program przedstawiający kulisy tras koncertowych polskich muzyków "Kręcimy z gwiazdami" (2012).
Przypisy.
 

</doc>
<doc id="794288" url="https://pl.wikipedia.org/wiki?curid=794288" title="Dziewczyny nie płaczą">
Dziewczyny nie płaczą

Dziewczyny nie płaczą (niem. "Große Mädchen weinen nicht") – niemiecki film fabularny z 2002 roku, w reżyserii Marii von Heland.

</doc>
<doc id="794290" url="https://pl.wikipedia.org/wiki?curid=794290" title="Wurcyt">
Wurcyt

Wurcyt (wurtzyt) – minerał z gromady siarczków. Należy do grupy minerałów rzadkich – występuje znacznie rzadziej niż sfaleryt. 
Nazwany na cześć francuskiego chemika Karola A. Wurtza (1817-1884).
Charakterystyka.
Właściwości.
Zazwyczaj tworzy kryształy o pokroju tabliczkowym o sześciokątnych zarysach lub tworzy pojedyncze piramidy heksagonalne. Występuje w skupieniach zbitych, ziarnistych, naciekowych, nerkowych. Obok sfalerytu stanowi odmianę poliformiczną siarczku cynku. Jest kruchy przeświecający. Często tworzy odmiany kolomorficzne. Zawiera domieszki żelaza, kadmu, manganu (erytrocynkit). 
Występowanie.
Jest produktem procesów hydrotermalnych, krystalizuje z gorących roztworów przepływających przez różne skały. Występuje w żyłach kruszcowych, w szczelinach tworzy szczotki krystaliczne. Współwystępuje z galeną, pirytem, markasytem. 
Miejsca występowania: 

</doc>
<doc id="794293" url="https://pl.wikipedia.org/wiki?curid=794293" title="Karlikowo (Sopot)">
Karlikowo (Sopot)

Karlikowo (kaszb. "Kôrlëkòwò", niem. "Karlikau") – południowo-wschodnia dzielnica Sopotu położona nad Morzem Bałtyckim.
W pasie nadmorskim dzielnicy znajduje się przystań rybacka (jedyna w Sopocie), domy wypoczynkowe, pensjonaty, sanatoria, kemping i kompletna infrastruktura plażowa. Część mieszkalna Karlikowa to budownictwo jedno i wielorodzinne,z czego dużą część stanowi zabudowa historyczna. Są także nowe apartamentowce m.in. Królewskie Kamieniczki, Karlikowo jest częścią Sopotu od 1910.
Położenie.
Karlikowo graniczy z:
W Karlikowie do Zatoki Gdańskiej uchodzi, płynący z Lasów Oliwskich, Karlikowski Potok.
Historia.
Średniowiecze.
Na terenie współczesnego Karlikowa czynna była świemirowska stacja rybacka książąt pomorskich, wymieniana w przekazach wczesnośredniowiecznych. Mogła ona znajdować się raczej w bezpośrednim sąsiedztwie skarpy, gdyż istniejący obecnie pas lądu dopiero w następnych wiekach zbudowały Bałtyk i Wisła. Majątek Karlikowo należący w średniowieczu do wioski Świemirowo, wchodzi od 1316 w skład posiadłości klasztoru oliwskiego, który gospodarował na nim pierwotnie własną siłą roboczą. Do majątku tego należała 1 włóka i 4 morgi.
XVII wiek.
Pierwsza zupełnie pewna wiadomość o Karlikowie pochodzi z 1653, kiedy wydzierżawił tę posiadłość gdański kupiec Kolmer, pochodzący ze starego, znanego od 1414 rodu, przybyłego do Gdańska z Ziemi Chełmińskiej. Pierwszym majątkiem jaki wybudował Kolmer tuż przy trakcie gdańskim, dziś ulica Łokietka, był okazały pałacyk i szereg budynków gospodarczych.
Wiosną 1660 zamieszkał tutaj król Jan Kazimierz z żoną Marią Ludwiką i czołowymi przedstawicielami swojego dworu. Jego pobyt w Karlikowie wiązał się z toczącymi się w opactwie oliwskim pertraktacjami pokojowymi, które 3 mają 1660 zakończyły długoletnie zmagania wojenne między Polską a Szwecją. Stąd szły dyspozycje królewskie do kraju i tu odbywały się znane z opisów spotkania z władcą polskim wybitnych osobistości polskich i dyplomatów zagranicznych biorących udział w rokowaniach oliwskich. Odbywające się w Karlikowie spotkania towarzyskie organizowane przez królową, sławione były przez kronikarzy jako różniące się wytwornością od hałaśliwych biesiad urządzanych przez przedstawicielstwo szwedzkie rezydujące w Dworze Francuskim w Sopocie.
XVIII i XIX wiek.
W 1734 nastąpiła zagłada dworu Kolmera, podobnie jak i całego Sopotu spalonego wówczas przez wojska rosyjskie podczas oblężenia Gdańska. Po rezydencji Kolmerta zachowały się jedynie podziemia ciągnące się między ulicami 3-go maja i Jana z Kolna. Obecnie niedostępne. W 1736 posiadłość uzyskał patrycjusz gdański Ludwig Gralath. Na fundamentach zburzonego dworu wybudował on barokowy dworek o dwóch kondygnacjach, z dużą trzyosiową facjatą i pokojami na poddaszu. Budowla ta zmieniała kilkakrotnie właścicieli, służyła też w końcu XIX jako pensjonat i następnie mieściła szkołę ludową. W 1873 wieś kaszubska Karlikowo liczyła 353 mieszkańców. Do dziś nie pozostał po niej żaden ślad, podobny los spotkał Park Karlikowski. W 1898 otwarto tor wyścigów konnych
XX wiek.
Na początku XX większość mieszkańców Karlikowa stanowili Polacy, głównie Kaszubi o czym świadczy klęska niemieckich kandydatów startujących w wyborach do sejmu pruskiego w 1908.
Aktem z 16 listopada 1910 całą posiadłość Karlikowską nabyło miasto Sopot. Za liczący około 100 ha areał ziemi i zabudowania zapłacono rodzinie Rickertów 600 000 marek. Po tej dacie rozebrano zabytkowy i cenny architektonicznie dworek nie chcąc łożyć na jego renowację. Pozostawiono jedynie budynek gospodarczy, który został zaadaptowany na cele szkolne. Od 1922 do 1939 mieściła się w części tego budynku polska szkoła senacka, utrzymywana na koszt W.M. Gdańska. Gdy rozrosła się do 4 klas, musiano wybudować obok drewniany pawilonik z dwiema klasami.
Karlikowski Potok.
Największą rzeką Karlikowa jest Karlikowski Potok
Lasek Karlikowski.
Lasek Karlikowski jest pozostałością większego niegdyś areału leśnego, który rozciągał się w rejonie pl. Rybaków i sąsiadujących z nim ulic. Najczęściej spotykanym tam gatunkiem drzew są sosny. Lasek Karlikowski już w XIX był miejscem spacerów, spotkań towarzyskich socjety przebywającej w sopockim kurorcie. Odprawiane były tam także nabożeństwa pod gołym niebem. Obszar ten przez wieki należał do dóbr oliwskich cystersów. W 1772 majętność tę wraz z innymi dobrami klasztornymi zagarnęły władze pruskie i odsprzedały ją w 1801 Ch. G. Ewerbeckowi, właścicielowi folwarku karlikowskiego.
W ostatnim dziesięcioleciu XIX zaczęło w pobliże i na teren Lasku Karlikowskiego wkraczać budownictwo ze szkodą dla zadrzewienia. W 1903 padła spora ilość sosen w związku z budową gazowni, a w 1914 wyrąbano kawał lasu, aby zrobić miejsce dla osiedla rybackiego, które powiększono jeszcze w 1931. Tylko mała część ocalałego drzewostanu służy ogółowi, gdyż większość lasu znajduje się na terenie stworzonych w czasach PRL ośrodków wczasowych.
Przystań rybacka.
W Karlikowie znajduje się jedyna w Sopocie przystań rybacka. Zlokalizowana w obecnym miejscu na początku XX wieku, przeniesiona z plaży leżącej u wylotu ulicy Chrobrego. W 1999 umieszczona została na plaży przy przystani, figura Jezusa. Upamiętniono w ten sposób mszę świętą, jaką w 5 czerwca 1999 odprawił w Karlikowie Jana Pawła II.
W 2007 oddane zostały do użytku nowe budynki przystani. Oznaczenie kutrów przystani Karlikowskiej - SOP.
Edukacja.
W Karlikowie znajdują się dwie instytucje edukacyjne, są to : 
Transport i komunikacja.
Karlikowo leży przy ul. Bitwy pod Płowcami. Dzielnica jest bardzo dobrze skomunikowana z innymi częściami aglomeracji trójmiejskiej za pośrednictwem trójmiejskiej SKM - przystanki Sopot Wyścigi i Sopot, oraz gdańskich autobusów (linie nr 117 i 143).
Sport i rekreacja.
Zachodnia część Karlikowa bywa potocznie nazywana "Wyścigami" od znajdującego się tu hipodromu. W Karlikowie swoje mecze rozgrywa klub rugby Ogniwo Sopot oraz drużyna piłkarska PDP Karlikowo. Zaś na granicy Sopotu z Gdańskiem powstała (jako wspólne przedsięwzięcie obu miast) nowa wielofunkcyjna hala widowiskowo-sportowa Ergo Arena. Znajduje się tu także pole minigolfowe.

</doc>
<doc id="794294" url="https://pl.wikipedia.org/wiki?curid=794294" title="Henrik Gustafsson">
Henrik Gustafsson

Henrik Anders „Henka” Gustafsson (ur. 14 sierpnia 1970 w Örebro) – szwedzki żużlowiec, mistrz świata w parach oraz w drużynie.
Gustafsson uczestniczył w czterech finałach IMŚ. Startował 41 razy w turniejach Grand Prix. Trzy razy stanął na podium, nigdy nie wygrał żadnego turnieju. Dwukrotny finalista IMŚJ – wicemistrz świata z Slaný w roku 1988. Został powołany siedem razy na DMŚ – dwa razy zdobył złote medale. Trzy razy brał udział w finałach MŚP, mistrzostwo świata zdobywając w duńskim Vojens wraz z Perem Jonssonem i Tony Rickardssonem w roku 1993. Trzykrotny finalista IMŚ na długim torze. 16 razy był w finałach IM Szwecji – po 2 złote, srebrne i brązowe medali. Czterokrotny młodzieżowy mistrz Szwecji – 1986, 1987, 1988, 1989. Przez całą karierę związany z Indianerną Kumlą, gdzie spędził 23 lata.
W rozgrywkach z cyklu Drużynowych Mistrzostw Polski startował od 1992 r., reprezentując kluby Apatora Toruń (1992), Sparty Wrocław (1993), Morawskiego Zielona Góra (1994), Polonii Bydgoszcz (1995–2001), Wybrzeża Gdańsk (2002), Gwardii Warszawa (2003), Kolejarza Rawicz (2008) oraz Orła Łódź. W swoim dorobku posiada 7 medali DMP: cztery złote (1993, 1997, 1998, 2000) oraz trzy brązowe (1992, 1995, 2001).
Jego syn, Simon, również jest żużlowcem.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Mistrzostwa Świata Par
Indywidualne Mistrzostwa Świata na długim torze
Indywidualne Mistrzostwa Szwecji
Młodzieżowe Indywidualne Mistrzostwa Szwecji

</doc>
<doc id="794295" url="https://pl.wikipedia.org/wiki?curid=794295" title="Michaił Romm">
Michaił Romm

Michaił Iljicz Romm (ros. Михаил Ильич Ромм; ur. 24 stycznia 1901 w Irkucku, zm. 1 listopada 1971) – radziecki reżyser i scenarzysta filmowy, pedagog i działacz społeczny. Wykładowca Wszechzwiązkowego Państwowego Instytutu Kinematografii. Mąż aktorki Jeleny Kuźminej. Pochowany wraz z żoną na Cmentarzu Nowodziewiczym w Moskwie.
Życiorys.
Nauka i pierwszy kontakt z filmem.
Michaił Romm urodził się w Irkucku w rosyjsko-żydowskiej rodzinie, od 9 roku życia wychowywał się zaś w Moskwie. Zainteresowanie sztuką wpoiła mu matka, będąca miłośniczką teatru. W 1917 ukończył gimnazjum i kontynuował edukację wstępując na Wydział Rzeźby moskiewskiego Państwowego Instytutu Techniczno-Artystycznego. Uczył się poza rzeźbą również malarstwa oraz architektury. Wśród jego profesorów była m.in. rzeźbiarka Anna Gołubkina. W czasach komunizmu wojennego Romm wstąpił do Armii Czerwonej. Walczył w jej szeregach podczas wojny domowej, zaś po jej zakończeniu pracował jako telefonista oraz brał udział w "rozkułaczaniu" wsi w centralnej Rosji.
W roku 1925 ukończył naukę w Instytucie. Po obronie dyplomu próbował swych sił jako rzeźbiarz, aktor i reżyser teatralny oraz pisarz. W związku z brakiem sukcesów, zarobkował m.in. poprzez projektowanie okładek książek i plakatów oraz dekorując mury i wystawy sklepowe. Tłumaczył również z języka francuskiego dzieła Flauberta, Maupassanta, i Zoli. Pierwszy kontakt z filmem miał pracując bezpłatnie dla Instytutu Metodologii Nauczania Pozaszkolnego jako specjalista od filmów dla dzieci. Praca ta dała mu możliwość zapoznania się z najważniejszymi filmami epoki, pozwoliła na własne studia nad teorią kinematografii. Od roku 1931 pisywał scenariusze, z których jeden, pt. "Transporter śmierci" został zrealizowany w 1933 przez Iwana Pyrjewa.
Lata trzydzieste.
W roku 1931 został zatrudniony w Mosfilmie, w 1932 asystował Aleksandrowi Maczeretowi przy "Szturmowej Brygadzie". Rok później dostał propozycję wyreżyserowania swojego pierwszego, niemego filmu o skrajnie ograniczonym budżecie. Zrealizował tym sposobem "Baryłeczkę" na podstawie noweli Maupassanta. Autorem zdjęć do tego filmu był Boris Wołczek późniejszy długoletni współpracownik reżysera, wystąpili w nim m.in. Faina Raniewska, Andriej Fajt i Galina Siergiejewna.
W 1936 realizował wraz z Wołczkiem oraz z aktorami Iwanem Nowosilcowem, Aleksandrem Czistiakowem "Bohaterów pustyni". Jedyną kobiecą rolę powierzono Jelenie Kuźminej, późniejszej żonie reżysera. Film, opowiadający o wojnie z basmaczami w Azji Środkowej, miał być radziecką odpowiedzią na "Patrol na pustyni" z 1934 w reżyserii Johna Forda. Obraz Romma, który wychwalał czerwonoarmistów, był pierwszym westernem nakręconym w ZSRR.
Rok później Romm otrzymał propozycję wyreżyserowania filmu mającego upamiętniać dwudziestą rocznicę rewolucji październikowej. Reżyser sfilmował scenariusz Aleksieja Kaplera pt. "Powstanie", do którego zdjęcia wykonał Boris Wołczek. Główną rolę Lenina powierzono Borisowi Szczukinowi, zaś sam film został zatytułowany "Lenin w Październiku". Obok Szczukina, którego gra aktorska wyróżniała się dużą dozą realizmu wystąpili m.in. Nikołaj Ochłopkow i Wasilij Wanin. Twórcy "Lenina w Październiku" nakręcili w 1939 również drugi film o tej tematyce pt. "Lenin w 1918 roku" który został nominowany do Złotej Palmy na Festiwalu Filmowym w Cannes. Obie produkcje przyniosły Rommowi uznanie również w ZSRR, gdzie zyskał on status czołowego reżysera.
Lata czterdzieste.
W latach 1940–1943 Romm sprawował w Mosfilmie funkcję dyrektora artystycznego. W pracy reżyserskiej po realizacji historycznych filmów o rewolucji październikowej zajął się tworzeniem dramatów. W 1941 nakręcił według scenariusza napisanego wspólnie z Jewgienijem Gabriłowiczem "Marzenie". W tej produkcji, wprowadzonej do kin w 1943 wystąpili Faina Raniewska, Jelena Kuźmina, Rostisław Platt, Ada Wojcik, Michaił Astangow. "Marzenie" to film psychologiczno społeczny opowiadający historie skomplikowanych postaci mieszkających przed wojną w polskim pensjonacie. Obraz ten zdaniem prezydenta USA Roosevelta był jednym z najwspanialszych na świecie.
Podczas wojny Romm wyreżyserował "Numer 217" którego autorem scenariusza był Jewgienij Gabriłowicz. W obrazie przedstawiającym losy młodej Rosjanki pracującej przymusowo w Niemczech główne role odegrali Jelena Kuźmina i Wasilij Zajczikow. Film miał premierę w 1945 roku, został doceniony zarówno w ZSRR, jak i wśród krytyków zachodnich. Wyrazem uznania było przyznanie mu Nagrody Stalina oraz nagrody na Festiwalu Filmowym w Cannes. Zrealizował również "Русский вопрос" w 1947 oraz zmontował ze zdjęć film pt. "Lenin" w 1949 roku.
Lata pięćdziesiąte.
W 1950 Romm nakręcił dramat wojenny "Tajna misja" zaś w 1953 wyreżyserował dwa biograficzne filmy historyczne pt. "Admirał Uszakow" i "Okręty szturmują bastiony", które cieszyły się popularnością wśród publiczności. W 1950 otrzymał tytuł Ludowego Artysty ZSRR.
W 1956 powstała według scenariusza napisanego wspólnie z Jewgienijem Gabriłowiczem "Zbrodnia przy ulicy Dantego". Reżyser w związku z wprowadzonym zakazem nie mógł obsadzić w filmie swojej żony Jeleny Kuźminej tradycyjnie u niego występującej. Główną rolę kobiecą w tym dramacie psychologicznym, opowiadającym o odradzającym się faszyzmie odegrała Jewgienja Kozyrewa, debiutował w nim również Innokientij Smoktunowski.
Również w 1956 zmontował drugi po "Leninie" z 1949 film dokumentalny o przywódcy rewolucji październikowej pt. "Włodzimierz Iljicz Lenin". Do stworzenia obu obrazów Romm użył wszystkich zdjęć na których uwieczniono "wodza rewolucji". Pomimo sukcesów swoich ostatnich filmów fabularnych reżyser uznał je za nieudane. Przerwał pracę reżysera i powrócił do pisania oraz działalności pedagogicznej na WGIK. Poświęcał się również pracy dla wytwórni Mosfilm.
Lata sześćdziesiąte.
W latach pięćdziesiątych, Michaił Romm planował nakręcenie w przyszłości filmu o fizykach jądrowych. Realizacja tych zamiarów nastąpiła gdy to według scenariusza napisanego wspólnie z Daniiłem Chrabrowickim w 1962 wyreżyserował "Dziewięć dni jednego roku". W filmie będącym refleksją nad nauką, przyszłością i przyjaźnią wystąpili m.in. Aleksiej Batałow i Innokientij Smoktunowski.
W 1965 roku powstał zmontowany przez reżysera ze zdjęć z hitlerowskich kronik filmowych publicystyczny film pt. "Zwyczajny faszyzm". Obraz, poza archiwalnymi zdjęciami, opatrzony został odautorskim komentarzem, czytanym przez samego reżysera. Dzieło, będące sprzeciwem Romma przeciw okrucieństwom faszyzmu, technicznie było kontynuacją jego wcześniejszych filmów publicystycznych montowanych ze zdjęć archiwalnych. Film ten obejrzała rekordowa liczba czterdziestu milionów widzów.
Kolejnym w dorobku reżysera filmem dokumentalnym miała być produkcja traktująca o problemach i zagrożeniach współczesności. Nie została z powodu śmierci Romma nigdy przez niego ukończona. Przedsięwzięcie to sfinalizowali German Ławrow, Elem Klimow i Marlen Chucyjew w 1974 tytułując je "A jednak wierzę". W filmie traktującym o dwóch wojnach światowych oraz o zagrożeniu atomowym wykorzystano m.in. spreparowany głos jego pomysłodawcy.
Michaił Romm jako pedagog.
Michaił Romm poza pisaniem scenariuszy i reżyserią zajmował się również pracą pedagogiczną we Wszechzwiązkowym Państwowym Instytucie Kinematografii w Moskwie. Od roku 1938 był jej wykładowcą, w 1948 zaś objął stanowisko dziekana wydziału aktorskiego. W 1962 uczelnia uhonorował Michaiła Romma tytułem profesora.
Wśród uczniów reżysera można znaleźć wielu istotnych dla historii radzieckiego kina twórców. Kształcił m.in. Andrieja Tarkowskiego, Wasilija Szukszyna, Nikitę Michałkowa, Elema Klimowa. W latach siedemdziesiątych ukazały się również trzytomowe dzieła zebrane autorstwa Michaiła Romma, będące efektem jego prac nad teorią kinematografii.

</doc>
<doc id="794297" url="https://pl.wikipedia.org/wiki?curid=794297" title="Michaił Iljicz Romm">
Michaił Iljicz Romm



</doc>
<doc id="794303" url="https://pl.wikipedia.org/wiki?curid=794303" title="Dziewczyny, dziewczyny">
Dziewczyny, dziewczyny

Dziewczyny, dziewczyny (niem. "Mädchen, Mädchen") - niemiecki film fabularny z gatunku komedia młodzieżowa z 2001 roku w reżyserii Dennisa Gansela.

</doc>
<doc id="794304" url="https://pl.wikipedia.org/wiki?curid=794304" title="Akkalkot Maharadż">
Akkalkot Maharadż

Akkalkot Maharadż, śri Akkalkot Maharadż; również: Swami Samarth (Maharadż) (zm. 1878) – indyjski guru, jogin i fakir, uważany przez wyznawców i zwolenników za awatara Dattatrei. Przez długi czas mieszkał w miejscowości Akkalkot w stanie Maharasztra (stąd jego przydomek "Akkalkot Maharadż").
Był mistrzem duchowym Dźangli Maharadża. Istnieją poszlaki, że mógł się kiedyś znajdować w roli guru Shirdi Sai Baby.
Życiorys.
Wczesne życie Akkalkota Maharadża owiane jest tajemnicą. Nie ma przesłanek na temat tego kiedy ani gdzie się urodził, czy też kim byli jego rodzice, nauczyciel duchowy czy opiekunowie. Według jego zwolenników, pojawił się na świecie, wtedy kiedy drwal przypadkowo uderzył siekierą Dattatreję, który siedział w mrowisku w stanie głębokiej medytacji. Wówczas Dattatreja obudził się z tego stanu i zaczął kontynuować swą misję jako Akkalkot Maharadż. Wiadomo, że później wędrował po Himalajach, podróżował po Chinach oraz zwiedzał wiele indyjskich świętych miejsc hinduizmu.
W 1856 roku przybył do Akkalkot, gdzie mieszkał przez dwadzieścia dwa lata – do końca życia.
W 1878 roku powziął mahasamadhi.
Zwyczaje.
Podobnie jak Shirdi Sai Baba przywiązywał dużo wagi do jedności religii islamskiej i hinduistycznej. Brał udział w obrzędach obydwu wiar. Akkalkot Maharadż i Shirdi Sai Baba mieli również wspólny zwyczaj przygotowywania i rozdawania żywności dużej liczbie osób.

</doc>
<doc id="794307" url="https://pl.wikipedia.org/wiki?curid=794307" title="Honda Center">
Honda Center

Honda Center (także: Arrowhead Pond of Anaheim, początkowo: Anaheim Arena) – hala sportowa znajdująca się w Anaheim, w stanie Kalifornia, w Stanach Zjednoczonych. Budowę rozpoczęto w 1990 roku, obiekt może pomieścić kibiców hokeja, kibiców koszykówki, a przy odpowiedniej konfiguracji podczas koncertów. Obecnie w obiekcie tym swoje mecze rozgrywa drużyna występująca w NHL – Anaheim Ducks. W latach 1994–1999 występowała tu również drużyna Los Angeles Clippers występująca w NBA. Obecna nazwa hali została wykupiona przez firmę Honda Motor Company i obowiązuje od 2006 roku przez 15 lat.
Historia.
Hala została otwarta 19 czerwca 1993 roku, a pierwszym wydarzeniem był koncert Barry’ego Manilowa. Od tamtego momentu odbyło się wiele wydarzeń, nie tylko koncerty takich gwiazd jak: Coldplay, U2, Beyoncé, Shakira, Madonna, Queen, Britney Spears, The Rolling Stones, czy Depeche Mode, ale też dwukrotnie w 2003 i 2007 odbyły się tutaj finałowe mecze Pucharu Stanleya, w których drużyna Ducks w roli gospodarza nie przegrała meczu.
W maju 2013 roku w hali ustanowiono tablicę upamiętniającą byłego hokeistę Anaheim Ducks, tragicznie zmarłego w 2011 Białorusina, Rusłana Saleja.

</doc>
<doc id="794308" url="https://pl.wikipedia.org/wiki?curid=794308" title="Ryzyko inwestycyjne">
Ryzyko inwestycyjne

Ryzyko inwestycyjne - ryzyko, że zrealizowana stopa zwrotu z inwestycji może różnić się od stopy zwrotu oczekiwanej przez inwestora z uwagi na czynniki losowe, np. wahania cen papierów wartościowych.

</doc>
<doc id="794310" url="https://pl.wikipedia.org/wiki?curid=794310" title="Arrowhead Pond of Anaheim">
Arrowhead Pond of Anaheim



</doc>
<doc id="794311" url="https://pl.wikipedia.org/wiki?curid=794311" title="Anaheim Arena">
Anaheim Arena



</doc>
<doc id="794312" url="https://pl.wikipedia.org/wiki?curid=794312" title="Berserk (ujednoznacznienie)">
Berserk (ujednoznacznienie)



</doc>
<doc id="794315" url="https://pl.wikipedia.org/wiki?curid=794315" title="Ryszard Liskowacki">
Ryszard Liskowacki

Ryszard Liskowacki (ur. 12 lipca 1932 w Warszawie, zm. 16 grudnia 2006 w Szczecinie) – polski pisarz, dramaturg, poeta, dziennikarz i publicysta.
Życiorys.
W czasie wojny należał do Szarych Szeregów. Uczestniczył w powstaniu warszawskim jako łącznik. 
Od 1945 do 1954 mieszkał w Krasnymstawie, gdzie w 1952 zdał maturę. Debiutował jako pisarz w 1951 r. Jest autorem ponad 40 książek, w tym wielu przeznaczonych dla młodzieży. 
Od 1954 roku był związany ze Szczecinem. W latach 1961–1963 był kierownikiem literackim Teatru Lalek "Pleciuga", a w latach 1963-64 szczecińskich teatrów dramatycznych. Od 1959 roku należał do PZPR, a latach 1963–1973 był członkiem Komitetu Wojewódzkiego PZPR w Szczecinie. W latach 1968–1971 redaktor naczelny szczecińskiego ośrodka TVP, później członek redakcji kilku pism, m.in. miesięcznika "Spojrzenia", "Kultury", "Morza i Ziemi", którego był założycielem i redaktorem naczelnym. Członek i działacz Związku Literatów Polskich, wieloletni prezes oddziału szczecińskiego. Jego sztuki m.in. "Umierają dobrzy ludzie", "Brzeg", "Rzut karny" wystawiał Teatr Współczesny w Szczecinie i Teatr Telewizji. 
Dwukrotnie otrzymał nagrodę literacką WRN w Szczecinie za całokształt twórczości, dwukrotnie wyróżnienie Ministra Obrony Narodowej (w 1969 za sztukę "Brzeg" i w 1973 za zbiór opowiadań "Kto grzeszył"). W czasach PRL był odznaczony m.in.: Krzyżem Oficerskim Orderu Odrodzenia Polski, Złotym i Srebrnym Krzyżem Zasługi, Medalem 30-lecia Polski Ludowej, odznaką Zasłużony Działacz Kultury.
Pochowany na cmentarzu Centralnym w Szczecinie (kwatera 20a).
Twórczość.
Książki.
Cykl – "My z Marymontu"
Jako całość opublikowane po raz pierwszy w 1981 roku. 
Cykl – "Związek Sprawiedliwych"
Jako całość opublikowane po raz pierwszy w 1971 roku. 
Cykl – "Wodzu wyspa jest twoja"
Jako całość opublikowane po raz pierwszy w 1968 roku.

</doc>
<doc id="794316" url="https://pl.wikipedia.org/wiki?curid=794316" title="Sysydlaczki">
Sysydlaczki

Sysydlaczki, bezrzęski ("Suctoria") – gromada w typie orzęsków.
W postaci dojrzałej pozbawione są całkowicie rzęsek, zastąpionych rurkami ssącymi (tentacule), służącymi do pobierania pokarmu. Należą tu różnopostaciowe pierwotniaki przytwierdzone nóżką do podłoża. 
Sysydlaczki to przeważnie mieszkańcy litoralu wód słodkich, rzadziej morskich.
Formy dojrzałe prowadzą osiadły tryb życia i zupełnie pozbawione są rzęsek (orzęsione są jedynie formy młodociane). Sysydlaczki nie mają także cytostomu. Pokarm pobierają przez rurki ssące, rozmieszczone po powierzchni ciała lub skupione w pęczkach. Występuje dymorfizm jądrowy. Rozmnażają się przez pączkowanie, w wyniku którego powstają orzęsione larwy. Sysydlaczki są drapieżne. Ich ofiarami są inne orzeski. Rurki służą zarówno do wysysania cytoplazmy ofiary jak i do wstrzykiwania do komórki ofiary ciała paraliżujące i ułatwiające trawienie. Są wśród sysydlaczków także formy pasożytnicze.
Rozmnażanie przez podział u sysydlaczków rzadko obserwowano. Występują natomiast aż trzy typy pączkowania, w wyniku których powstają tomity (postacie larwalne, postacie młodociane). Tomit pływa kilka godzin a następnie osiada na podłożu, do którego przyczepia się albo bezpośrednio swoim ciałem albo wytwarza specjalny stylik. Rzęski i kinetosomy (przydatne do planktonicznego trybu życia i aktywnego pływania) zanikają a pojawiają się ssawki – rurki ssące. Procesy stricte płciowe, tak jak u innych orzęsków, przebiegają na drodze koniugacji. W koniugacji biorą udział osobniki sąsiadujące (sysydlaczki prowadzą osiadły tryb życia). Czasem jednak podczas koniugacji jeden osobnik zostaje całkowicie wessany przez drugiego. Takie zjawisko zaobserwowano u Lernaeophrya.

</doc>
<doc id="794319" url="https://pl.wikipedia.org/wiki?curid=794319" title="Kamień-Kolonia (powiat opolski)">
Kamień-Kolonia (powiat opolski)

Kamień-Kolonia – kolonia w Polsce położona w województwie lubelskim, w powiecie opolskim, w gminie Łaziska.
W latach 1975–1998 miejscowość należała administracyjnie do województwa lubelskiego.

</doc>
<doc id="794321" url="https://pl.wikipedia.org/wiki?curid=794321" title="Wieś rozproszona">
Wieś rozproszona

Wieś rozproszona – wieś, w której odległości między zagrodami są znaczne i przekraczają odległość 100 m, a zabudowania są rozmieszczone w miarę równomiernie na dużym obszarze.
Do rozproszonej zabudowy dochodzi wtedy, gdy rolnicy osiedlają się w pobliżu swoich pól uprawnych, w oddaleniu od centrum wsi.

</doc>
<doc id="794324" url="https://pl.wikipedia.org/wiki?curid=794324" title="Bogdan Hoff">
Bogdan Hoff

Bogdan Hoff (ur. 16 listopada 1865 w Koźminie Wielkopolskim, zm. 19 lipca 1932 w Wiśle) – polski artysta plastyk, architekt, etnograf.
Życiorys.
Był synem Bogumiła Hoffa, krajoznawcy i malarza amatora, oraz Jadwigi z Melenthinów, którzy ślub zawarli w 1865 w Koźminie Wielkopolskim. 
Absolwent szkoły technicznej kolei terespolskiej w Warszawie, którą ukończył w 1885, Akademii Sztuk Pięknych w Krakowie oraz technikum w Wiedniu. Pracował krótko w Kołomyi i Krakowie, w 1897 objął pracę nauczyciela plastyki w gimnazjum w Cieszynie. Na początku XX wieku osiadł na stałe w Wiśle i kontynuował prace ojca nad przekształceniem miasta w miejscowość letniskową i wczasową z przyjacielem Julianem Ochorowiczem.
Należał, obok ks. Józefa Londzina i Jerzego Warchałowskiego, do twórców wystawy ludoznawczej w Cieszynie w 1903, co stanowiło początek zbiorów Polskiego Towarzystwa Ludoznawczego na Śląsku w Cieszynie. W 1908 zakładał Stowarzyszenie Miłośników Wisły. Opuścił Wisłę na kilkanaście lat w 1914, służył w 1 Pułku Ułanów 1 Brygady Legionów Polskich i Wojsku Polskim [dochodząc do stopnia porucznika pionierów (saperów)], pracował też jako nauczyciel rysunków w warszawskim gimnazjum im. Mikołaja Reya. Po powrocie do Wisły (1926) nadal uczestniczył w dążeniach do uczynienia z miejscowości ośrodka letniskowego.
Jako malarz tworzył głównie prace krajobrazowe Wisły i okolic, utrwalał też miejscowy folklor.
Pochowany został na cmentarzu ewangelickim „Na Groniczku” w Wiśle.

</doc>
<doc id="794333" url="https://pl.wikipedia.org/wiki?curid=794333" title="Rzepicha leśna">
Rzepicha leśna

Rzepicha leśna ("Rorippa sylvestris") – gatunek rośliny należący do rodziny kapustowatych. Obszar rodzimego występowania to niemal cała Europa, obszary Azji o klimacie umiarkowanym i część Indii. Jako gatunek zawleczony rozprzestrzenił się także w Skandynawii, w Nowej Zelandii, w Ameryce Północnej (USA, Kanada) oraz w Argentynie i Chile. W Polsce pospolity.
Biologia i ekologia.
Bylina, hemikryptofit (geofit). Kwitnie od maja do września. Siedlisko: brzegi rzek, rowy, pola (chwast), drogi na podłożu wilgotnym i bogatym w azot. W klasyfikacji zbiorowisk roślinnych gatunek charakterystyczny dla O/All. "Agropuro-Rumicion crispi" i Ass. "Oenantho-Rorippetum".
Zmienność.
Tworzy mieszańce z rzepichą austriacką, rz. błotną i rz. ziemnowodną.

</doc>
<doc id="794335" url="https://pl.wikipedia.org/wiki?curid=794335" title="George (rzeka)">
George (rzeka)

George (fr. "Rivière George") – rzeka we wschodniej Kanadzie, na północy prowincji Quebec. Nazwa została nadana na cześć króla brytyjskiego, Jerzego III Hanowerskiego (fr. "George III du Royaume-Uni"). W języku inuktitut rzeka nazywa się "Kangirsualujjuap Kuunga" ("rzeka wielkiej zatoki"), w języku naskapi "Mushuau Shipu" ("rzeka bez drzew"), a w języku montagnais "Metsheshu Shipu" ("rzeka orła").
George wypływa z niewielkiego jeziora Lac Jannière na północy Quebecu, niedaleko granicy z Labradorem. Jest duża i szeroka, dlatego jest popularna jako droga umożliwiająca dopłynięcie do zatoki Ungava, w której kończy swój bieg.

</doc>
<doc id="794336" url="https://pl.wikipedia.org/wiki?curid=794336" title="Sura 4">
Sura 4



</doc>
<doc id="794337" url="https://pl.wikipedia.org/wiki?curid=794337" title="Niklas Weise">
Niklas Weise

Niklas Weise (Mikołaj Weise), mieszczanin świdnicki, przywódca powstania cechów i biedoty z lat 1522 - 1524.
26 marca 1522 stanął na czele powołanej przez cechy organizacji, której zadaniem miało być uporządkowanie spraw miejskich. Po wygnaniu rady został wybrany tymczasowym burmistrzem. Faktycznie sprawował władzę w Świdnicy aż do osiągniętej w 1524 roku ugody z patrycjatem.
Funkcję "consula dirigens" (burmistrza) sprawował ponownie w 1528/1529 roku. O dalszych jego losach źródła historyczne milczą.

</doc>
<doc id="794339" url="https://pl.wikipedia.org/wiki?curid=794339" title="Świemirowo">
Świemirowo

Świemirowo (kaszb. "Czmirowò" lub też "Smirowò", "Semierowò", niem. "Schmierau") – południowo-zachodnia dzielnica Sopotu. Część Świemirowa położona bezpośrednio przy granicy miasta nazywana jest Stawowiem.
Południowo-wschodnia część dzielnicy ma charakter rzemieślniczo-usługowy, północno-zachodnia natomiast willowy.
Położenie.
Świemirowo graniczy:
Przez Świemirowo przepływa Potok Karlikowski, wzdłuż którego w kierunku zachodnim rozpościera się leśna "Dolina Świemirowska" prowadząca do Leśnej Polany.
Transport i komunikacja.
Świemirowo leży przy al. Niepodległości, która jest częścią drogi wojewódzkiej nr 468. Dzielnica jest skomunikowana z innymi częściami aglomeracji trójmiejskiej za pośrednictwem trójmiejskiej SKM (przystanek "Sopot Wyścigi") i gdyńskich trolejbusów (linie nr 21 i 31).

</doc>
<doc id="794342" url="https://pl.wikipedia.org/wiki?curid=794342" title="Sopocka Scena Off de Bicz">
Sopocka Scena Off de Bicz

Sopocka Scena Off de Bicz - instytucja kulturalna z siedzibą w Sopocie. (aktualna nazwa Teatr na Plaży)
Instytucja powstała i działała z inspiracji władz miasta Sopotu od października 2003 do grudnia 2012 pod nazwą Sopocka Scena Alternatywna. Skupiała ona sopockie teatry offowe. Scena była kierowana przez Ewę Ignaczak, a potem Idę Bocian. W ramach dydaktycznej działalności Sceny organizowane były przedstawienia dla dzieci oraz młodzieży wraz z wykładami (tzw. lekcje teatralne), oraz warsztaty teatralne dla studentów z Polski i zagranicy. Zajęcia prowadzili m.in. Ewa Ignaczak, reżyser Teatru Stajnia Pegaza, Marek Brand, reżyser Teatru Zielony Wiatrak, Jacek Ozimek, logopeda, specjalista technik śpiewu ludowego, Krystian Godlewski (aktor), Joanna Czajkowska i Jacek Krawczyk - tancerze i choreografowie Teatru Okazjonalnego, Jarosław Rebeliński i Alicja Mojko - techniki teatru ulicznego, Paweł Demirski i Szymon Wróblewski (zajęcia dramatopisarskie).
W Sopockiej Scenie Off de Bicz działały następujące teatry:
Z końcem 2012 roku scena przestała istnieć i została przez władze miasta przeistoczona w teatr impresaryjny pod nazwą Teatr na Plaży. W marcu 2013 na szefa nowej sceny został powołany Michał Grubman.

</doc>
<doc id="794345" url="https://pl.wikipedia.org/wiki?curid=794345" title="Łoniów-Kolonia">
Łoniów-Kolonia

Łoniów-Kolonia (do 31 grudnia 2000 roku Kolonie) – wieś w Polsce, położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga krajowa nr 9 z Radomia do Rzeszowa.

</doc>
<doc id="794346" url="https://pl.wikipedia.org/wiki?curid=794346" title="Shirdi">
Shirdi

Shirdi (hindi i marathi शिर्दी, trl. "Śirdī", trb. "Śirdi"; ang. "Shirdi") – indyjskie miasto znajdujące się w dystrykcie Ahmednagar, w stanie Maharashtra. Liczba mieszkańców w 2001 wynosiła 26 169.
Shirdi jest ważnym ośrodkiem kultu religijnego, ponieważ żył tam słynny mistrz duchowy hinduistyczny i muzułmański — Sai Baba z Shirdi. 
W Shirdi uprawiana jest trzcina cukrowa.

</doc>
<doc id="794347" url="https://pl.wikipedia.org/wiki?curid=794347" title="Famotydyna">
Famotydyna

Famotydyna (łac. "Famotidinum") – organiczny związek chemiczny, lek z grupy blokerów H2, hamujący wydzielanie kwasu solnego przez komórki okładzinowe żołądka. Jest stosowany głównie w terapii choroby wrzodowej żołądka i dwunastnicy.
Mechanizm działania.
Famotydyna poprzez blokowanie receptorów H2 zlokalizowanych w komórkach okładzinowych żołądka hamuje wydzielanie kwasu solnego. Zmniejsza także objętość soku żołądkowego i zawartość w nim pepsyny.
Nie wpływa na układ cytochromu P450 (w przeciwieństwie do cymetydyny), przez co nie zaburza przemiany leków metabolizowanych w wątrobie.
Przeciwwskazania.
Ostrożnie:
Preparaty.
Preparaty dostępne w Polsce: "Famogast" i "Famotydyna Ranigast".

</doc>
<doc id="794348" url="https://pl.wikipedia.org/wiki?curid=794348" title="Apo-Famo">
Apo-Famo



</doc>
<doc id="794349" url="https://pl.wikipedia.org/wiki?curid=794349" title="Famidyna">
Famidyna



</doc>
<doc id="794350" url="https://pl.wikipedia.org/wiki?curid=794350" title="Famogast">
Famogast



</doc>
<doc id="794351" url="https://pl.wikipedia.org/wiki?curid=794351" title="Quamatel">
Quamatel



</doc>
<doc id="794352" url="https://pl.wikipedia.org/wiki?curid=794352" title="Ulfamid">
Ulfamid



</doc>
<doc id="794354" url="https://pl.wikipedia.org/wiki?curid=794354" title="Zdeněk Jurásek">
Zdeněk Jurásek

Zdeněk Jurásek (ur. 21 listopada 1975 w Uherskim Ostrohu) – czeski hokeista.
Kariera.
W sierpniu 2008 Stoczniowiec Gdańsk rozwiązał z nim kontrakt z powodu przebytego na początku tego roku zawału serca. Zawodnik wrócił do Czech i występował w klubie z Hodonína.

</doc>
<doc id="794356" url="https://pl.wikipedia.org/wiki?curid=794356" title="Joseph von Sonnenfels">
Joseph von Sonnenfels

Joseph von Sonnenfels (ur. 1733, zm. 25 kwietnia 1817 w Wiedniu) – austriacki pisarz i prawnik, profesor Uniwersytetu Wiedeńskiego.
Życiorys.
Jego ojcem był Lipman Perlin (1705–1768) rabin z Brandenburgii i tłumacz języków orientalnych zatrudniony w Nikolsburgu (dziś Mikulov). W 1734 roku Lippmann konwertował się w Wiedniu na katolicyzm. Przybrał wówczas imię Alois Wienner, a tytuł barona ("Freiherr") von Sonnenfels uzyskał w 1746. Bratem Josepha był Franz Anton von Sonnenfels.
Joseph, ochrzczony za młodu razem z ojcem i dwoma braćmi, studiował najpierw w gimnazjum, a potem na wiedeńskim uniwersytecie. Przy ojcu nauczył się hebrajskiego i chaldejskiego. W latach 1749-1754 służył jako piechur w regimencie "Deutschmeister" dochodząc do rangi kaprala. Następnie studiował prawo i został radcą prawnym w Wiedniu. Od 1761 do 1763, był sekretarzem "Arcierengarde". W 1763 roku został profesorem nauk politycznych ("Professor für Polizey- und Kameralwissenschaft") na wiedeńskim uniwersytecie. Dwukrotnie był rektorem uczelni. W 1779, otrzymał tytuł "radcy zwyczajnego dworu" (""Wirklicher Hofrath"), a w 1810 został prezesem Akademii Nauk, które to stanowisko piastował do śmierci.
W latach 1765-1767 i 1769-1775 Sonnenfels był wydawcą pisma: "Der Mann ohne Vorurtheil"" ("Człowiek bez Przesądu"). Pisał też o teatrze: ""Briefe über die Wienerische Schaubühne"", gdzie skrytykował dominację postaci arlekina w teatrach Wiednia.
Sonnenfels przyczynił się walnie do zniesienia tortur w Austrii (1776).
Uniemożliwił Lessingowi zatrudnienie w Wiedniu z zazdrości, co wyszło na jaw i przysporzyło mu wrogów.
Ludwig van Beethoven dedykował Sonnenfelsowi sonatę fortepianową No. 15, Op. 28, wydaną drukiem w 1801.
Sonnenfels był wolnomularzem w loży "Balduin" w Lipsku, a potem loży "Zur wahren Eintracht" w Wiedniu. Od 1784 był wielkim mistrzem loży "Zur wohltätigen Eintracht".

</doc>
<doc id="794357" url="https://pl.wikipedia.org/wiki?curid=794357" title="Stawowie">
Stawowie

Stawowie (kaszub. "Wësokô Wòda", niem. "Hochwasser") – historyczna dzielnica Sopotu, granicząca na południu z gdańską dzielnicą Oliwą, na północy ze Świemirowem i na zachodzie z Trójmiejskim Parkiem Krajobrazowym (w kompleksie leśnym Lasów Oliwskich). 
Zespół pałacowo-parkowy Stawowie w Sopocie, wpisany do rejestru zabytków pod numerem 877, jest obiektem o wielowiekowej historii, sięgającej XII wieku. We wczesnym średniowieczu była to niewielka osada znana pod nazwą "Stanowe", wspomniana w pierwszym zachowanym dokumencie z terenów Pomorza Wschodniego – akcie fundacyjnym klasztoru cystersów w Oliwie, podpisanym przez Sambora I ok. 1188.
Zabytkowy pałac z połowy XIX wieku otoczony jest przepięknym 8-hektarowym parkiem, uznanym za jedno z najpiękniejszych założeń parkowych w Sopocie, z bogatą kolekcją drzew, których wiek niejednokrotnie przekracza 150 lat.
Zmieniali się właściciele posiadłości. Np. od 1867 był nim Richard Fischer, właściciel browaru w Gdańsku-Nowym Porcie – Bierbrauerei Richard Fischer.
Pałac po II wojnie światowej mieścił kolejno: komendanturę Armii Czerwonej w Gdańsku, Dom Dziecka Nr 5, zamieniony później w Państwowe Pogotowie Opiekuńcze, Miejski Szpital Specjalistyczny Położniczo-Ginekologiczny im. Dr Heleny Wolf (do pocz. l. 60. XX w.), Szpital Gruźlicy i Chorób Płuc, a następnie Wojewódzki Zespół Gruźlicy i Chorób Płuc. 
Od 2003 obiekt stoi pusty, pozbawiony ogrzewania i bieżącej konserwacji, niszczeje i popada w ruinę, a zabytkowy park jest obecnie bardzo zaniedbany. Do początku września 2008 był własnością Urzędu Marszałkowskiego w Gdańsku, dziś ma już nowego właściciela - nieruchomość nabyła firma Baltic Apartaments Sp. z o.o. ze Świecia, przemianowana w 2010 roku na Zespół Pałacowo-Parkowy Stawowie Sp. z o.o.

</doc>
<doc id="794358" url="https://pl.wikipedia.org/wiki?curid=794358" title="Filip Drzewiecki">
Filip Drzewiecki

Filip Drzewiecki (ur. 1 maja 1984 w Gdańsku) – polski hokeista, reprezentant Polski, trener.
Kariera.
Wychowanek Stoczniowca Gdańsk. Absolwent NLO SMS PZHL Sosnowiec z 2003. Od kwietnia 2011 był zawodnikiem JKH GKS Jastrzębie. Od maja 2012 związany kontraktem z HC GKS Katowice. Od lipca 2014 do stycznia 2015 ponownie zawodnik JKH. Od lutego 2015 ponownie zawodnik Cracovii. 
W barwach reprezentacji Polski do lat 18 uczestniczył w turnieju mistrzostw świata juniorów do lat 18 edycji 2002 (Dywizja II), w barwach reprezentacji Polski do lat 20 uczestniczył w turnieju mistrzostw świata juniorów do lat 20 edycji 2003. W barwach seniorskiej reprezentacji Polski uczestniczył w turniejach mistrzostw świata edycji 2010, 2011 (Dywizja I).
We wrześniu 2021 ogłosił zakończenie kariery zawodniczej i skupienie się na pracy trenera w Akademii Cracovii.

</doc>
<doc id="794362" url="https://pl.wikipedia.org/wiki?curid=794362" title="Artur Kostecki">
Artur Kostecki

Artur Kostecki (ur. 3 lutego 1978 w Gdańsku) − polski hokeista.
Życiorys.
Syn Marka hokeisty i prezesa Stoczniowca Gdańsk.
Od 1998 do 2011 grał w seniorskiej drużynie Stoczniowca.
Wystąpił w reprezentacji Polski na Uniwersjadzie 2001 w Zakopanem.
Trener drużyny hokejowej dziewcząt GKS Stoczniowca Gdańsk.

</doc>
<doc id="794363" url="https://pl.wikipedia.org/wiki?curid=794363" title="Londyn jest cool">
Londyn jest cool

Londyn jest cool (ang. "Winning London") – amerykański film komediowy z 2001 roku. W głównych rolach wystąpiły bliźniaczki Olsen.
Bliźniaczki Chloe i Riley jadą do Londynu na konferencję ONZ. Jednak nie jest to zwykły wyjazd, ale podróż pełna przygód.

</doc>
<doc id="794370" url="https://pl.wikipedia.org/wiki?curid=794370" title="Marcin Lijewski">
Marcin Lijewski

Marcin Lijewski (ur. 21 września 1977 w Krotoszynie) – polski piłkarz ręczny, występujący na pozycji prawego rozgrywającego, były reprezentant Polski i kapitan kadry narodowej, uczestnik igrzysk olimpijskich (Pekin 2008), wicemistrz świata z 2007 i brązowy medalista Mistrzostw Świata 2009. Brat Krzysztofa Lijewskiego. Od sezonu 2014/2015 zawodnik Wybrzeża Gdańsk. Od czerwca 2014 - wraz z Damianem Wleklakiem - członek duetu trenerskiego młodzieżowej reprezentacji Polski (jako trener współpracujący).
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
29 marca 2023 roku został nominowany na stanowisko selekcjonera Polska.
Przebieg kariery.
Klubowa.
Wychowanek Ostrovii Ostrów Wielkopolski. W 1996 został graczem Wybrzeża Gdańsk i w jego barwach zadebiutował w polskiej ekstraklasie oraz w europejskich pucharach (w tym w Lidze Mistrzów). Z klubem z Trójmiasta odniósł ponadto pierwsze znaczące sukcesy w sportowej karierze, dwukrotnie z rzędu (w sezonach 1999/2000 i 2000/2001) zdobywając tytuł mistrza Polski. Przed sezonem 2001/2002 przeszedł do Orlenu (Wisły) Płock, z którym wywalczył trzecie mistrzostwo kraju (2001/2002). 1 lipca 2002 został zawodnikiem SG Flensburg-Handewitt (SGFH), w niedługim czasie stając się jedną z gwiazd Bundesligi. Jako gracz tego klubu zdobył mistrzostwo Niemiec (sezon 2003/2004), trzy razy z rzędu (lata 2003-2005) Puchar DHB oraz dwukrotnie docierał do finału Ligi Mistrzów (sezony 2003/2004 i 2006/2007). W barwach SGFH wystąpił łącznie w 286 oficjalnych spotkaniach, zdobywając w nich 1138 goli. 1 lipca 2008 został wytransferowany do HSV Hamburg, z którym dwa razy z rzędu (sezony 2008/2009 i 2009/2010) zdobył mistrzostwo oraz superpuchar Niemiec. W roku 2010 – wywalczył wraz z zespołem krajowy puchar, a w sezonie 2008/2009 osiągnął półfinał Ligi Mistrzów. W sezonie 2012/2013 triumfował z HSV w Lidze Mistrzów. W lipcu 2013 wrócił do Polski i Superligi, podpisując kontrakt z Orlen Wisłą Płock. W sezonie 2013/2014 wywalczył wicemistrzostwo kraju, a po jego zakończeniu został graczem Wybrzeża Gdańsk, podpisując roczną umowę. W dniach od 29 listopada 2014 do 8 grudnia 2014, w barwach irańskiego Samen Al-Hojaj występował w 17. edycji Azjatyckiej Ligi Mistrzów, w której jego drużyna zajęła 6 miejsce.
Reprezentacyjna.
W kadrze narodowej zadebiutował mając 19 lat – 29 stycznia 1997 w wygranym 25:22 inauguracyjnym meczu preeliminacji do Mistrzostw Europy 1998 przeciwko Austrii w Kielcach. W latach 1997–2013 rozegrał 251 oficjalnych spotkań, zdobywając 711 bramek. W biało-czerwonych barwach wziął udział w 10 międzynarodowych imprezach rangi mistrzowskiej (IO, MŚ, ME). W 2007 wywalczył srebrny medal Mistrzostw Świata. W 10 spotkaniach tego turnieju strzelił 37 goli, zaliczając 24 asysty, dzięki czemu został wybrany do „Siódemki Gwiazd” MŚ 2007 na pozycji prawego rozgrywającego. 5 lutego 2007 został odznaczony przez prezydenta Lecha Kaczyńskiego Złotym Krzyżem Zasługi. W 2009 zdobył brązowy medal Mistrzostw Świata w Chorwacji. Na zakończenie turnieju ponownie został wybrany do „Siódemki Gwiazd”, jako najlepszy prawy rozgrywający (w 10 meczach strzelił 34 gole i zaliczył 25 asyst). Po Mistrzostwach Świata 2013 ogłosił zakończenie reprezentacyjnej kariery.
Trenerska.
Od początku sezonu 2019/2020 do 11 września 2022 r. pełnił funkcję trenera Górnika Zabrze.

</doc>
<doc id="794372" url="https://pl.wikipedia.org/wiki?curid=794372" title="Chechło (jezioro)">
Chechło (jezioro)



</doc>
<doc id="794374" url="https://pl.wikipedia.org/wiki?curid=794374" title="2005 TN53">
2005 TN53

2005 TN53 – planetoida z grupy trojańczyków Neptuna, odkryta w 2005 roku.
Orbita planetoidy.
Planetoida ta krąży w średniej odległości 30 j.a. od Słońca po lekko eliptycznej orbicie o mimośrodzie 0,0662. Wykonuje jeden obieg wokół Słońca w ciągu ok. 164,8 lat. Orbita 2005 TN53 nachylona jest pod kątem ok. 25º do płaszczyzny ekliptyki.
W swym ruchu orbitalnym asteroida ta znajduje się w pobliżu punktu libracji L4 układu Neptun – Słońce. Krążąc po orbicie poprzedza Neptuna, znajdując się ok. 60º przed nim.
Właściwości fizyczne.
Średnica tego obiektu szacowana jest na kilkadziesiąt kilometrów. Jego jasność absolutna to 9,0m.

</doc>
<doc id="794376" url="https://pl.wikipedia.org/wiki?curid=794376" title="Andriej Pierwyszyn">
Andriej Pierwyszyn

Andriej Siergiejewicz Pierwyszyn (ros. Андрей Сергеевич Первышин; ur. 2 lutego 1985 w Archangielsku) – rosyjski hokeista.
Kariera.
Wychowanek Spartaka Archangielsk. Od czerwca 2013 zawodnik CSKA Moskwa (w toku wymiany za Jewgienija Riasienskiego). Od maja 2014 zawodnik HK Soczi. Od października 2015 zawodnik Traktora Czelabińsk. Od grudnia 2015 zawodnik Awangardu Omsk. Od maja 2016 do sierpnia ponownie zawodnik Traktora Czelabińsk. Od września do końca listopada 2016 zawodnik Mietałłurga Nowokuźnieck. Od grudnia 2016 do lipca 2017 zawodnik Nieftiechimika. Od końca grudnia 2017 do maja 2018 zawodnik Saryarki Karaganda. W czerwcu 2018 został zawodnikiem słowackiego klubu HC 07 Detva. W połowie listopada 2018 został zawodnikiem francuskiej drużyny Pionniers Chamonix w Ligue Magnus. Po rozegraniu jednego meczu i spędzeniu tam niespełna tygodnia jego kontrakt został rozwiązany z powodów osobistych.

</doc>
<doc id="794378" url="https://pl.wikipedia.org/wiki?curid=794378" title="Zdenek Jurasek">
Zdenek Jurasek



</doc>
<doc id="794380" url="https://pl.wikipedia.org/wiki?curid=794380" title="Mistrzostwa Świata w Piłce Ręcznej Mężczyzn 1954">
Mistrzostwa Świata w Piłce Ręcznej Mężczyzn 1954

Mistrzostwa Świata w Piłce Ręcznej Mężczyzn 1954 – drugie mistrzostwa świata w piłce ręcznej mężczyzn, oficjalny międzynarodowy turniej piłki ręcznej organizowany przez IHF. Odbyły się w dniach 13–17 stycznia 1954 roku w Szwecji. W mistrzostwach wystąpiły jedynie europejskie drużyny, a tytuł wywalczyła reprezentacja gospodarzy.
System rozgrywek.
Sześć zespołów zostało podzielonych na dwie grupy. Zwycięzcy grup zagrali o 1. miejsce, zespoły z drugich miejsc o 3. miejsce, zaś ostatnie zespoły zagrały o 5. miejsce.
Zwycięzca.
Szwecja
Skład: Gunnar Brusberg, Sten Akerstedt, Kjell Jönsson, Rune Lindkvist, Hans Olsson, Ewerth Sjunnesson, Rolf Zachrisson, Roland Mattson, Rolf Almqvist, Per-Olof Larsson, Ake Moberg, Bertil Rönndahl, Carl Erik StockenbergTrener: Curt Wadmark

</doc>
<doc id="794383" url="https://pl.wikipedia.org/wiki?curid=794383" title="Panfiłow">
Panfiłow



</doc>
<doc id="794387" url="https://pl.wikipedia.org/wiki?curid=794387" title="Jezus (South Park)">
Jezus (South Park)



</doc>
<doc id="794389" url="https://pl.wikipedia.org/wiki?curid=794389" title="Kościół katolicki w Estonii">
Kościół katolicki w Estonii

Kościół katolicki na terenie Estonii liczy ok. 5745 wiernych. 1 grudnia 1924 roku została utworzona administratura apostolska w Estonii. Katolicy stanowią w Estonii 0,4% ludności (większość mieszkańców jest obojętna religijnie, dużą grupę stanowią luteranie i prawosławni).
Organizacja Administratury Apostolskiej w Estonii.
Administratura apostolska w Estonii ze stolicą w Tallinnie ma 13 księży w tym 11 diecezjalnych i 2 zakonnych (1 franciszkanin i 1 dominikanin) Na jej czele stoi JE ks. bp Philippe Jourdan. Na terenie Estonii znajduje się 9 parafii, działa regionalny oddział Caritas (z siedzibą w Tallinnie oraz oddziałem w Tartu), Neokatechumenat oraz prałatura Opus Dei, z której pochodzi bp Ph. Jourdan. W Tartu znajduje się katolickie przedszkole i szkoła podstawowa. W Tallinnie istnieje duszpasterstwo akademickie. Nuncjusz apostolski w Estonii rezyduje w Wilnie.
Historia chrześcijaństwa w Estonii.
Wiara w Jezusa Chrystusa pojawiła się w Estonii po podbiciu tych ziem przez sprzymierzone wojska ryskiego zakonu kawalerów mieczowych i duńskiego króla Waldemara II Zwycięskiego w 1218 roku. Zapoczątkowany w XV w. ruch reformacyjny z łatwością przyjął się na ziemiach nad Zatoką Ryską i Fińską, które w tym okresie znajdowały się w strefie wpływów niemieckich. Większość Estończyków przyjęła wówczas protestantyzm. W 1700 roku kraj ten dostał się pod panowanie rosyjskie. Rozszerzyło się wówczas w Estonii chrześcijaństwo obrządku wschodniego. 2 lutego 1920 Estonia uzyskała niepodległość. 4 lata później, 1 listopada 1924 r. papież Pius XI erygował administraturę apostolską w Estonii. Pierwszym jej ordynariuszem (w latach 1924–1931) został abp Antonio Zecchini SJ. Jego następcami byli ks., następnie od 1936 abp Eduard Profittlich SJ (w latach 1931–1942, Niemiec), który zginął w sowieckim łagrze w Kirowie 22 lutego 1942 (obecnie toczy się proces beatyfikacyjny), abp Justo Mullor García (w latach 1992–1997, Hiszpan), abp Erwin Josef Ender (w latach 1997–2001, Niemiec), abp Peter Zurbriggen (w latach 2001–2005, Szwajcar), bp Philippe Jourdan (od 2005, Francuz). 10 września 1993 Republikę Estońską odwiedził papież Jan Paweł II by wspomóc rozwijający się Kościół estoński. Dokładnie 12 lat później administraturę apostolską w Estonii objął Philippe Jourdan, któremu sakry biskupiej udzielił nuncjusz apostolski w Estonii abp Peter Zurbriggen.
Instytuty zakonne w Estonii.
Zakon Braci Mniejszych (Narwa), Zakon Kaznodziejski (Tallinn), Zgromadzenie Sióstr Misjonarek Miłości (Tallinn), Zakon Najświętszego Zbawiciela Świętej Brygidy (Tallinn), Zgromadzenie Sióstr Świętego Feliksa z Kantalicjo Trzeciego Zakonu Regularnego Świętego Franciszka Serafickiego (Ahtme i Narwa) oraz Zgromadzenie Sióstr Najdroższej Krwi Chrystusa (Tallinn).

</doc>
<doc id="794394" url="https://pl.wikipedia.org/wiki?curid=794394" title="Brodwino">
Brodwino

Brodwino (kaszb. "Brodwino") – północno-zachodnie osiedle Sopotu, otoczone z trzech stron Trójmiejskim Parkiem Krajobrazowym, od wschodu graniczy z Kamiennym Potokiem.
Nazwa Brodwino pozostała po wczesnośredniowiecznej wsi, przekazanej w 1283 przez Mściwoja II cystersom w Oliwie i włączonej przed 1550 do Sopotu.
Brodwino jest jedynym sopockim osiedlem posiadającym wyłączną zabudowę blokową, której wznoszenie rozpoczęto w 1974. Ulice osiedla noszą nazwy sławnych Polaków – Oskara Kolberga i Władysława Cieszyńskiego. Północna granica osiedla jest równocześnie granicą administracyjną Gdyni i Sopotu (jest to historyczna granica Wolnego Miasta Gdańska). Połączenie z centrum miasta, stacją SKM w ościennym Kamiennym Potoku i z Karwinami zapewniają autobusy gdyńskiej komunikacji miejskiej. Przez osiedle prowadzi turystyczny szlak Kartuski.

</doc>
<doc id="794395" url="https://pl.wikipedia.org/wiki?curid=794395" title="Hipoteza rzadkiej Ziemi">
Hipoteza rzadkiej Ziemi

Hipoteza jedynej (rzadkiej) Ziemi (ang. "Rare Earth hypothesis") – hipoteza, według której Ziemia i jej otoczenie mają nieprawdopodobnie szczęśliwie dobraną kombinację parametrów astrofizycznych i geologicznych sprzyjającą powstaniu złożonego wielokomórkowego życia. Wszechświat jest na tyle duży, że taka kombinacja parametrów może zdarzyć się w innych miejscach, ale najprawdopodobniej najbliższe takie miejsce jest wiele tysięcy lat świetlnych od Ziemi. Rozwiązywałoby to paradoks Fermiego.
Hipoteza ta stanowi przeciwieństwo zasady kopernikańskiej, z punktu widzenia której Ziemia jest typową skalistą planetą w typowym układzie planetarnym, znajdującym się w przeciętnym regionie dużej, ale zwyczajnej galaktyki spiralnej. 
Przyjazne życiu parametry Ziemi.
Hipoteza jedynej Ziemi opiera się na analizie wszystkich parametrów, które umożliwiły powstanie na Ziemi złożonego życia. Najważniejsze z nich to:
Galaktyczna strefa życia.
Większość miejsc we Wszechświecie, łącznie z większością Drogi Mlecznej, nie sprzyja powstawaniu życia. W miarę oddalania się od jądra galaktyki:
Niedobór metali ogranicza szanse powstania życia na obrzeżach galaktyki, pozostałe punkty utrudniają jego powstanie w jej centrum, w gromadach kulistych i w gęstych partiach ramion galaktyk spiralnych. Pozostaje jedynie pierścień w odpowiedniej odległości od centrum.
Aby życie mogło się rozwinąć, odpowiednie warunki muszą się utrzymać przez wiele milionów lat. Oznacza to, że gwiazda, przy której powstaje, powinna krążyć wokół jądra galaktyki po możliwie najbardziej kołowej orbicie, z dala od niebezpiecznych regionów centrum i ramion galaktyki. Gonzalez (2001) oszacował, że co najwyżej 5% gwiazd Drogi Mlecznej można zaliczyć do tej grupy.
Orbita Słońca wokół centrum Drogi Mlecznej ma rzeczywiście kształt prawie idealnego okręgu, z okresem obiegu 226 milionów lat. Obliczenia Mastersa (2002) wskazują jednak, że Słońce przechodzi przez jedno z ramion galaktyki mniej więcej co 100 milionów lat, co z kolei oznacza, że te zdarzenia wcale nie wykluczają istnienia życia.
Macierzysta gwiazda odpowiedniego typu.
Większość egzobiologów uznaje, że życie może się rozwinąć tylko wokół gwiazd odpowiedniej wielkości. Duże gwiazdy emitują silne promieniowanie ultrafioletowe, które może wysterylizować odsłoniętą powierzchnię planet. Ponadto duże gwiazdy „wypalają się” w krótszym czasie, nawet rzędu milionów (a nie miliardów) lat, po czym eksplodują jako supernowe i zamieniają się w gwiazdy neutronowe lub czarne dziury. Wszystko to sprawia, że powstanie i przetrwanie życia na planetach krążących wokół nich jest bardzo nieprawdopodobne. Gwiazdy typu widmowego F, jaśniejsze od Słońca i krócej żyjące, wyznaczają zapewne górną granicę mas i jasności gwiazdy centralnej, w pobliżu której może powstać życie.
Jedyne znane nam formy życia – ziemskie – wymagają istnienia wody w stanie ciekłym, w związku z czym temperatury panujące na planecie muszą być odpowiednie. Wyznacza to zakres dopuszczalnych odległości od gwiazdy, tzw. ekosferę. Kasting (1993) oszacował, że dla Słońca strefa ta rozciąga się od 0,95 do 1,15 jednostki astronomicznej. Problem ten ma szczególne znaczenie dla małych gwiazd, czerwonych karłów. W ich przypadku woda może znajdować się tylko na planetach o ciasnych orbitach, na których siły pływowe pochodzące od gwiazdy są wystarczająco silne, żeby zsynchronizować ich rotację z długością roku. W efekcie planeta na takiej orbicie jest zwrócona zawsze tą samą stroną w kierunku gwiazdy (podobnie jak Księżyc jest zwrócony zawsze tą samą stroną do Ziemi). Jedna jej strona jest bardzo gorąca, a druga bardzo zimna. Kwestia możliwości istnienia życia w takiej sytuacji jest bardzo istotna, ponieważ mniejsze od Słońca gwiazdy (typu K i M) stanowią około 90% wszystkich gwiazd. Gwiazdy typu G (takie jak Słońce) stanowią około 5% wszystkich gwiazd.
Dodatkowym ograniczeniem jest obecność pierwiastków cięższych od litu. Bez tego nie mogą istnieć żadne złożone związki chemiczne, a nie znamy innych zjawisk mogących być podstawą życia. Jedynym znanym mechanizmem mogącym stworzyć i rozpowszechnić cięższe pierwiastki są eksplozje supernowych. Badanie widm gwiazd ujawniło, że znaczna część gwiazd jest uboga w takie pierwiastki – w szczególności dotyczy to gwiazd II populacji. Jednocześnie trzeba zaznaczyć, że gwiazdy całkowicie pozbawione takich pierwiastków (III populacji) nie zostały dotąd zaobserwowane. Najwięcej gwiazd o odpowiednim składzie można znaleźć na peryferiach dużych galaktyk spiralnych.
System planetarny.
W systemach planetarnych znajduje się wiele komet i planetoid, które prędzej czy później zderzają się z planetami. Takie kolizje mogą być zabójcze dla życia na tych planetach. Niektóre masowe wymierania w historii Ziemi można powiązać z takimi uderzeniami – jednak życie za każdym razem zdołało się odrodzić. Aby je wykluczyć (lub chociaż ograniczyć), w systemie powinny istnieć duże planety w odpowiedniej odległości od gwiazdy, które będą ściągały na siebie większość uderzeń i grawitacyjnie wyrzucały małe obiekty poza system. W Układzie Słonecznym taką rolę pełni Jowisz. Takich planet nie może być jednak zbyt dużo, gdyż destabilizują one również orbity innych planet, zwiększając ryzyko wyrzucenia poza system planety, na której mogłoby rozwinąć się życie.
Wielkość planety.
Zbyt małe planety nie mogą utrzymać grubych atmosfer, izolujących od wpływów zewnętrznych – woda zamarza, paruje albo rozkłada się pod wpływem promieniowania – co wyklucza istnienie niepokrytych warstwą lodu oceanów (por. oceany na Europie; istnienie życia na niej nie jest jednak wykluczone).
Z kolei na planetach skalistych o masie dużo większej od Ziemi, silne ciążenie utrudnia powstawanie gór i kontynentów. Jeśli planeta taka posiadałaby oceany, to z powodu niewielkich różnic wysokości mogłyby one pokrywać całą planetę. Brak odsłoniętych skał wykluczyłby zachodzenie mechanizmu cyrkulacji CO2 (opisanego poniżej).
Duży księżyc.
Posiadanie względnie dużego księżyca wydaje się mało prawdopodobne. W Układzie Słonecznym Ziemia jest pod tym względem wyjątkiem (względnie podobnego satelitę ma jedynie Pluton). Według najprawdopodobniejszej teorii Księżyc powstał w wyniku zderzenia młodej Ziemi z obiektem wielkości Marsa. Ta kolizja odchyliła również oś obrotu Ziemi i nadała jej szybką rotację. Nachylona oś powoduje pory roku, mogące stymulować ewolucję organizmów dostosowanych do takich cyklów. Szybki obrót zmniejsza dzienną wariację temperatur i ułatwia fotosyntezę.
Bez Księżyca pływy morskie wywoływane jedynie przez Słońce byłyby znacznie słabsze. Zmniejszyłoby to znacznie liczbę basenów pływowych, które uważa się za kluczowe dla ewolucji złożonego życia.
Pole magnetyczne.
Magnetosfera chroni ziemską biosferę i atmosferę przed wiatrem słonecznym i promieniowaniem kosmicznym. Jest wytwarzana przez prądy magnetohydrodynamiczne w płynnym żelaznym jądrze Ziemi. Jądro jest utrzymywane w stanie płynnym przez energię rozpadu radioaktywnych pierwiastków o długim czasie połowicznego rozpadu (jak uran 238, tor 232 i potas 40). Ze względu na to, że Wenus i Mars nie posiadają magnetosfer, można wnioskować, że tylko dostatecznie duża planeta (o gorącym wnętrzu) może ją mieć. Merkury jest tu wyjątkiem, jednak jest on pozbawiony atmosfery i ma nietypowo duże jądro.
Tektonika płyt.
Tektonika płyt pełni istotną rolę w regulacji temperatury na powierzchni Ziemi. Przy zbyt małym stężeniu gazów cieplarnianych w atmosferze na Ziemi zapanowałaby epoka lodowcowa. Zbyt duże ich stężenie mogłoby podnieść temperaturę nawet do poziomu, gdy wyparowałyby wszystkie oceany. Ziemia musi więc utrzymywać stężenie tych gazów w odpowiednim przedziale. Głównym gazem cieplarnianym jest dwutlenek węgla (CO2). Rozpuszcza się on w deszczach i w postaci kwasu węglowego łączy się z wapniem w skałach, tworząc węglan wapnia CaCO3, którego osady ostatecznie trafiają do wnętrza Ziemi w strefach subdukcji. W ten sposób CO2 jest usuwany z atmosfery (wraca po milionach lat m.in. poprzez wulkanizm).
Zwiększenie temperatury powoduje większą ilość deszczów, a co za tym idzie przyspiesza ten proces. W ten sposób tektonika płyt i obecność odsłoniętych skał na powierzchni umożliwia długofalowe sprzężenie zwrotne, utrzymujące w miarę stałe temperatury na powierzchni, nawet wobec zmian jasności Słońca w ciągu miliardów lat.
Choć tektonika płyt najwyraźniej ma pozytywny wpływ na ewolucję życia na Ziemi, jej rola nie jest jeszcze do końca zrozumiana. Częściowo wynika to z braku obiektów, z którymi można by Ziemię porównać: jedynymi obiektami poza Ziemią, na których zaobserwowano argumenty za istnieniem pewnych odpowiedników tektoniki płyt, są Europa i Mars.
Skład atmosfery.
Choć nie wiemy na bazie jakich reakcji chemicznych jest możliwe powstanie życia, niektóre fakty dotyczące atmosfery mogą być wspólne dla wszystkich planet, na których ono się rozwija.
Każda planeta jest narażona na promieniowanie ultrafioletowe, które jest łatwo absorbowane przez większość złożonych związków chemicznych, rozbijając ich wiązania. Na Ziemi większość promieniowania jest absorbowana przez warstwę ozonową. Aby taka powłoka mogła powstać, w atmosferze musi znajdować się dostateczna ilość wody (którą wysokoenergetyczne fotony rozbijają na pierwiastki). Dodatkowo w atmosferze nie może być zbyt wielu związków reagujących z tlenem (jak np. metan). Z drugiej strony sam tlen jest silnie reaktywny i zbyt duże jego stężenie spowodowałoby utlenienie wszystkich złożonych związków na powierzchni – powinien być rozcieńczony gazami obojętnymi (jak N2).
„Kopniaki” ewolucyjne.
Nawet spełnienie wszystkich powyższych warunków nie gwarantuje jeszcze ewolucji życia. Na Ziemi pierwsze bakterie pojawiły się prawdopodobnie około 3,8 miliarda lat temu. Wedle obecnej wiedzy przez kolejne 3,2 miliarda lat nie wyewoluowały one w nic bardziej skomplikowanego, a w każdym razie nie wytworzyły szkieletów. Jeśli życie po wypełnieniu wszystkich nisz ekologicznych nie ma powodu, żeby dalej ewoluować, to jego ewolucja może zachodzić bardzo powoli. Sytuację mogą zmienić impulsy w postaci masowych wymierań, opróżniających dotychczas zajęte nisze: uderzenia dużych planetoid, bliskie supernowe, rozbłyski gamma w Drodze Mlecznej, gwałtowne zmiany jasności gwiazdy macierzystej czy pola magnetycznego. Takie wydarzenia stanowią jednak ryzyko całkowitego zniszczenia biosfery i trudno ocenić, na ile przetrwanie złożonego życia na Ziemi jest efektem szczęśliwych zbiegów okoliczności.
Życie jednokomórkowe.
Hipoteza jedynej Ziemi rozważa warunki niezbędne do powstania złożonego życia. Organizmy jednokomórkowe mogą być znacznie bardziej rozpowszechnione. W szczególności wskazuje na to odkrycie ekstremofili, żyjących w bardzo wysokich lub bardzo niskich temperaturach, bez dostępu do światła, pod wysokim ciśnieniem i w bardzo zasolonych lub kwaśnych wodach. Dowody kopalne wskazują, że bakterie takie istniały już 3,5 miliarda lat temu, co sugeruje, że pojawiały się niedługo po tym, gdy powstały odpowiednie warunki. We Wszechświecie może istnieć bardzo wiele miejsc, gdzie mogłyby się one rozwijać. Szacunki ilościowe są na obecnym etapie wiedzy bardzo niepewne (patrz równanie Drake'a), ale wedle hipotezy jedynej Ziemi na jedną planetę zawierającą złożone życie przypadałyby dziesiątki tysięcy planet zamieszkanych jedynie przez jednokomórkowce.
Krytyka.
Krytycy hipotezy rzadkiej Ziemi wskazują na rosnącą liczbę faktów wskazujących, że Wszechświat jako taki jest przyjazny życiu. W tym kontekście wymienia się mnogość planet pozasłonecznych (w tym planet skalistych krążących w ekosferach), możliwość przenoszenia drobnoustrojów z planety na planetę (panspermia) jak również szybkie pojawienie się życia na Ziemi (gdy tylko zaistniała taka możliwość). Oprócz tego, zarzucają autorom hipotezy zbyt wąskie definiowanie warunków niezbędnych dla powstania życia, gdyż może ono powstać nawet w warunkach zupełnie niepodobnych do ziemskich (np. życie oparte na metanie czy etanie mogłoby powstać na planetach, których średnia temperatura wynosi ok. -160 stopni Celsjusza).
Niektórzy naukowcy argumentują ponadto, że przekonanie o wyjątkowości Ziemi jest zakorzenione w koncepcji inteligentnego projektu lub jest przykładem rozumowania typu "post hoc ergo propter hoc".

</doc>
<doc id="794397" url="https://pl.wikipedia.org/wiki?curid=794397" title="Black Mesa Research Facility">
Black Mesa Research Facility



</doc>
<doc id="794398" url="https://pl.wikipedia.org/wiki?curid=794398" title="Factoring">
Factoring



</doc>
<doc id="794400" url="https://pl.wikipedia.org/wiki?curid=794400" title="San Sicario">
San Sicario



</doc>
<doc id="794403" url="https://pl.wikipedia.org/wiki?curid=794403" title="Józef Bienia">
Józef Bienia

Józef Bienia - sołtys Jedłownika, przywódca Powstania Chłopskiego obejmującego Ziemię Wodzisławską (luty 1810 r.) Pomnik ku jego pamięci znajduje się przed wodzisławskim zamkiem od strony ul. Kubsza.

</doc>
<doc id="794405" url="https://pl.wikipedia.org/wiki?curid=794405" title="Wikipedia w języku Simple English">
Wikipedia w języku Simple English

Wikipedia w języku Simple English ( "angielskim uproszczonym") – wersja Wikipedii pisana w języku Basic English ( "angielskim podstawowym").
Wikipedia w tym języku jest przeznaczona głównie dla osób uczących się języka angielskiego jako jednego z języków obcych. Większość artykułów jest krótsza niż w angielskiej Wikipedii i jest ich mniej.
26 lipca 2006 roku Wikipedia w języku Simple English przekroczyła liczbę 10 tysięcy artykułów. 16 marca 2007 roku miała już 14 824 artykuły, a 1 maja 2008 miała już 28 055 artykułów. 18 października 2008 było już 38 911 artykułów. W lipcu 2013 liczba artykułów przekroczyła 100 tys.
Edycje tej Wikipedii pochodzą głównie z krajów anglojęzycznych.

</doc>
<doc id="794407" url="https://pl.wikipedia.org/wiki?curid=794407" title="Pokémony stalowe">
Pokémony stalowe



</doc>
<doc id="794409" url="https://pl.wikipedia.org/wiki?curid=794409" title="Vulpin">
Vulpin



</doc>
<doc id="794414" url="https://pl.wikipedia.org/wiki?curid=794414" title="Benedykt Nocoń">
Benedykt Nocoń

Benedykt Nocoń (ur. 19 stycznia 1974 w Kielcach, zm. 18 lipca 2002 tamże) – polski piłkarz, grał na pozycji obrońcy.
Kariera piłkarska.
Będąc uczniem szkoły podstawowej w Łagowie uczestniczył w międzyszkolnych turniejach piłkarskich, grał również w miejscowej drużynie. W 1990 trafił do Korony Kielce, by po roku powrócić do ŁKS-u. Przed sezonem 1993/1994 ponownie zasilił szeregi kieleckiego klubu. Występował w nim przez trzy lata, z roku na rok prezentując się coraz lepiej.
W 1996 roku Nocoń przeszedł do KSZO Ostrowiec Św., z którym wywalczył awans do I ligi. Zadebiutował w niej 9 sierpnia 1997 w zremisowanym bezbramkowo meczu przeciwko Lechowi Poznań, w którym grał do 84. minuty (został zmieniony przez Mariusza Jopa). Pierwszego gola zdobył 4 kwietnia 1998 w przegranym 2:3 spotkaniu z Odrą Wodzisław Śl. W sezonie 1997/1998 był podstawowym zawodnikiem swojej drużyny, łącznie wystąpił w 28 pojedynkach i strzelił w nich trzy bramki. Ostrowiecki klub zajął przedostatnie miejsce i został zdegradowany, Nocoń odszedł zaś do Lecha Poznań. W nowym zespole nie wywalczył miejsca w pierwszej jedenastce, na boisku najczęściej pojawiał się dopiero w drugich połowach.
W przerwie zimowej sezonu 1998/1999 Nocoń przeszedł do Dyskobolii Grodzisk Wlkp., z którą wywalczył awans do I ligi. W kolejnych rozgrywkach wystąpił w dwóch pierwszych meczach, następnie został zmuszony przerwać karierę, gdyż wykryto u niego raka jąder. Rozpoczął leczenie, dzięki któremu zdołał powrócić do profesjonalnego futbolu – od 2000 roku ponownie reprezentował barwy KSZO Ostrowiec Św., z którym po raz drugi wywalczył awans do I ligi. Jesień sezonu 2001/2002 spędził jednak w Dyskobolii.
22 września 2001 roku strzelił ostatniego gola w I lidze – zdobył bramkę w przegranym 3:4 spotkaniu Dyskobolii ze Śląskiem Wrocław. Po raz ostatni na ligowych boiskach wystąpił 17 listopada, grając w meczu z Zagłębiem Lubin. Łącznie w najwyższej polskiej klasie rozgrywkowej zaliczył 51 meczów, strzelił cztery gole.
W 2002 roku choroba znów zaatakowała, tym razem okazała się silniejsza. Nocoń zmarł 18 lipca. Pogrzeb odbył się w Łagowie, żegnało go kilka tysięcy osób. Zgodnie ze swoją wolą został pochowany w szaliku Dyskobolii.

</doc>
<doc id="794416" url="https://pl.wikipedia.org/wiki?curid=794416" title="Aglomeracja kielecka">
Aglomeracja kielecka

Aglomeracja kielecka – aglomeracja w środkowej części województwa świętokrzyskiego, którego miasto centralne stanowi Miedziana góra. Pozostałymi miastami aglomeracji są Chęciny, Daleszyce, Morawica i Nowa Słupia. 
Według projektu ESPON obszar funkcjonalny Kielc (FUA, ang. "Functional Urban Area") w 2002 r. zamieszkiwało 319 tys. osób.
W 2005 r. Paweł Swianiewicz oraz Urszula Klimska wyznaczyli obszar aglomeracji kieleckiej obejmujący Kielce oraz 12 gmin z powiatu kieleckiego. Obszar ten w 2002 r. zamieszkiwało 348 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002 r.), współczynnik zatrudnienia związany z natężeniem dojazdów.
Aglomeracja staropolska.
W 2002 r. Świętokrzyskie Biuro Rozwoju Regionalnego przedstawiło kształtowanie się policentrycznej aglomeracji staropolskiej, wskazując koncentrację dużych miast w północnej części woj. świętokrzyskiego połączonych z miejskim obszarem funkcjonalnym Kielc, tj. tereny położone w pasie Końskie — Ożarów oraz Kielce — Skarżysko-Kamienna. Część takiej aglomeracji miałoby tworzyć równoleżnikowe pasmo od Końskich do Ożarowa, poprzez Stąporków, Skarżysko-Kamienna, Wąchock, Starachowice, Kunów, Ostrowiec Świętokrzyski i Ćmielów. Układ ten poprzez Suchedniów oraz zurbanizowane wsie: Ostojów, Łączną, Kajetanów i Wiśniówkę miałby łączyć się z Kielcami i obszarem ośrodka wojewódzkiego, tworząc na terenie woj. świętokrzyskiego układ aglomeracyjny w kształcie litery „T”, stanowiący kształtującą się aglomerację staropolską.
Koncepcja aglomeracji staropolskiej wywodzi się z lat 60. XX wieku z opracowania dotyczącego aglomeracji świętokrzyskiej (Zagłębie Staropolskie), która uzyskała wówczas kształt krzyża i obejmowała pas terenów od Radomia do Kielc. W latach 70. w wyniku podziału województwa kieleckiego rozważano tylko koncepcję aglomeracji staropolskiej, która w ówczesnym Planie Krajowym obejmowała obszar 1076 km² (12% obszaru województwa kieleckiego). W 1975 r. w strefie węzłowej, zurbanizowanej zamieszkiwało 450 tys. osób, z tego w miastach 329 tys. osób.
Kielecki Obszar Metropolitalny.
26 sierpnia 2005 r. prezydent Kielc oraz władze 10 sąsiadujących gmin podpisały „Deklarację współpracy na rzecz Kieleckiego Obszaru Metropolitalnego”. W grudniu 2007 r. deklarację podpisał także wójt gminy Kije, a 24 maja 2011 wójtowie gmin: Mniów i Chmielnik.
Sygnatariusze deklaracji: Kielce oraz gminy: Chęciny, Chmielnik, Daleszyce, Górno, Kije, Masłów, Miedziana Góra, Mniów, Morawica, Piekoszów, Nowiny, Strawczyn, Zagnańsk.
Sygnatariusze uznają konieczność współpracy na rzecz jego rozwoju, w szczególności w zakresie wspólnych przedsięwzięć infrastrukturalnych oraz wskazują na konieczność zapisywania takich przedsięwzięć w strategiach gminnych.
Według publikacji zamieszczonej na stronach Głównego Urzędu Statystycznego, dotyczącej Kieleckiego Obszaru Metropolitalnego, w 2009 roku obszar ten obejmował 1299 km2 i był zamieszkany przez 332 756 osób. W szkołach wyższych na obszarze KOM studiowało ponad 50 tysięcy studentów w roku akademickim 2008/9.
Według programu ESPON – Kielce stanowią duże miasto o znaczeniu krajowym lub międzynarodowym (ang. "Transnational/National Functional Urban Area"), ale nie zostały wymienione na liście obszarów metropolitalnych o znaczeniu ogólnoeuropejskim MEGA (ang. "Metropolitan European Growth Areas"). 
Według przyjętej "Koncepcji Przestrzennego Zagospodarowania Kraju 2030" z 2011 r. Kielce były przedstawione jako ośrodek wojewódzki o znaczeniu krajowym, w którym następuje systematyczna koncentracja funkcji metropolitalnych. Kielce w tej koncepcji nie są wymieniane jako ośrodek metropolitalny.
W 2009 r. miasto Kielce otrzymało dofinansowanie 85% projektu "Rozwój systemu komunikacji publicznej w Kieleckim Obszarze Metropolitalnym" o kwocie 303,3 mln zł jako projekt kluczowy dla Programu Operacyjnego Rozwój Polski Wschodniej. Projekt w latach 2007–2013 objął m.in. budowę 4 pętli (2 z dworcami), 14 zatok autobusowych, kupno 40 autobusów dla Kielc.

</doc>
<doc id="794417" url="https://pl.wikipedia.org/wiki?curid=794417" title="In the Lap of the Gods... Revisited">
In the Lap of the Gods... Revisited



</doc>
<doc id="794418" url="https://pl.wikipedia.org/wiki?curid=794418" title="Ferdynand Feldman">
Ferdynand Feldman

Ferdynand Feldman (ur. 1862 w Krakowie, zm. 3 czerwca 1919 we Lwowie) – aktor teatralny znany ze scen polskich na przełomie XIX/XX wieku.
Życiorys.
Urodził się w rodzinie pochodzących z Węgier Żydów, jako syn Hermanna (c. k. inspektor policji w Krakowie) i Fenny Feldmanów. Studiował w krakowskiej Akademii Sztuk Pięknych, a następnie w szkole dramatycznej Derynga w Warszawie. Od 1881 występował w teatrze krakowskim, grając początkowo role lokajów. Z uwagi na posturę (był niski i krępy) zdobywał początkowo powodzenie w komediach, farsach i operetkach.
Grał w warszawskich teatrach ogródkowych, w Krakowie, Poznaniu, Lublinie, Częstochowie, Łodzi. W 1890 został zaangażowany do zespołu Teatru Wielkiego we Lwowie, gdzie występował przez dwadzieścia pięć lat. W latach 1916-19 pracował w Teatrze im. Juliusza Słowackiego w Krakowie.
Uwagę krytyków przykuły jego kreacje w utworach Aleksandra Fredry (grywał Beneta, Szambelana, Geldhaba, Radosta). Często odtwarzał postać Napoleona Bonaparte. Tadeusz Pawlikowski zaczął jednak obsadzać aktora w rolach dramatycznych, co pozwoliło Feldmanowi na pełny rozwój talentu. Jego największe role to Bos w "Nadziei" i Bezsiemionow w "Mieszczanach". Aktor odznaczał się świetną dykcją, za pomocą gestu i mimiki znacząco różnicował swoich bohaterów, budował postać za pomocą drobnych szczegółów i rekwizytów.
Został pochowany na cmentarzu Łyczakowskim we Lwowie.
Życie prywatne.
Mąż śpiewaczki operowej Katarzyny Feldman, ojciec aktorki Krystyny Feldman. Był Żydem, przed małżeństwem z Katarzyną Sawicką przyjął katolicki chrzest.

</doc>
<doc id="794419" url="https://pl.wikipedia.org/wiki?curid=794419" title="Peter Utaka">
Peter Utaka

Peter Utaka (ur. 12 lutego 1984 w Enugu) – piłkarz nigeryjski grający na pozycji napastnika. Jest bratem Johna Utaki, reprezentanta Nigerii i piłkarza m.in. Stade Rennais FC i RC Lens.
Kariera klubowa.
Utaka urodził się w mieście Enugu. Jego pierwszym klubem w karierze był UMTH Nigeria, do którego trafił w 1997 roku w wieku 13 lat. W UMTH grał do końca roku 2003 i wtedy to zimą 2004 wyjechał do belgijskiego drugoligowca Patro Eisden Maasmechelen. W sezonie 2004/2005 grał jeszcze w Maasmechelen ale niedługo potem za 275 tysięcy euro trafił do KVC Westerlo, z którym podpisał 3-letni kontrakt. W Westerlo zastąpił w linii ataku rodaka Tosina Dosunmu, który odszedł do Austrii Wiedeń. W Westerlo rozegrał 24 mecze, zdobył 4 gole (swojego pierwszego w przegranym 2:3 meczu z Racingiem Genk) i zajął 12. miejsce w lidze. W sezonie 2005/2006 jego dorobek to 23 mecze i 6 goli dla Westerlo oraz zajął 9. pozycję. Od początku sezonu 2006/2007 partnerem Utaki w ataku był jego rodak Patrick Ogunsoto, ale zimą Utaka odszedł do drugoligowego Royal Antwerp FC. Grał w nim do końca sezonu 2007/2008, w którym został królem strzelców drugiej ligi.
Latem 2008 Utaka przeszedł do duńskiego Odense BK. W sezonach 2008/2009, 2009/2010 i 2010/2011 trzykrotnie z rzędu zostawał z Odense wicemistrzem Danii. W sezonie 2009/2010 z 18 golami został królem strzelców Superligaen.
W 2012 roku Utaka wyjechał do Chin. W latach 2012-2013 grał w Dalian A’erbin. W połowie 2013 roku odszedł z niego do Beijing Guo’an, z którym w 2014 roku wywalczył wicemistrzostwo Chin. W 2014 roku grał też w Shanghai Shenxin.
W 2015 roku Utaka został zawodnikiem japońskiego klubu Shimizu S-Pulse. W 2016 roku grał w Sanfrecce Hiroszima, w barwach którego został królem strzelców J1 League. W 2017 roku występował w FC Tokyo.
W 2018 roku Utaka przeszedł do duńskiego Vejle BK.
Kariera reprezentacyjna.
W reprezentacji Nigerii Utaka zadebiutował 3 marca 2010 w wygranym 5:2 towarzyskim meczu z Demokratyczną Republiką Konga. W debiucie zdobył gola. Od 2010 do 2011 roku rozegrał w kadrze narodowej 8 meczów, w których strzelił 3 gole.

</doc>
<doc id="794428" url="https://pl.wikipedia.org/wiki?curid=794428" title="Shoutcast">
Shoutcast



</doc>
<doc id="794431" url="https://pl.wikipedia.org/wiki?curid=794431" title="Inna liga">
Inna liga

Inna liga (niem. "Eine Andere Liga") - niemiecki dramat obyczajowy z 2005 roku w reżyserii Buket Alakus.

</doc>
<doc id="794432" url="https://pl.wikipedia.org/wiki?curid=794432" title="Wróżkowie chrzestni">
Wróżkowie chrzestni

Wróżkowie chrzestni (lub Przygody Timmy’ego, ang. "The Fairly OddParents", 2001-2017) – amerykański serial animowany, w Polsce emitowany przez "Disney Channel", "KidsCo", "Nickelodeon Polska", "Nickelodeon HD", "Disney XD", "Treehouse TV", "Nicktoons" i "Super Polsat".
Fabuła.
Bohaterem serialu jest dziesięcioletni Timmy Turner, który mieszka na przedmieściach miasta o nazwie Mrokowo. Jest też ignorowany przez swoich rodziców i dręczony przez wredną opiekunkę Vicky. Jednakże życie Timmy’ego stało się z dnia na dzień lepsze, gdy otrzymał wróżków chrzestnych – Cosma i Wandę. Od tamtego czasu przeżywa wiele przygód, związanych często z jego nieodpowiedzialnością w wypowiadaniu życzeń.
Odcinki.
Seria 5B (2005-2006).
Sezon piąty został podzielony ze względu na podział praw do emisji danych odcinków poza granicami USA. Emisją odcinków 1-69 zajmuje się Nelvana, zaś następnymi już Nickelodeon.
Filmy.
W lipcu 2010 ogłoszono rozpoczęcie produkcji filmu live-action na podstawie serialu, '. Rolę dorosłego Timmy’ego Turnera zagra Drake Bell, znany z serialu "Drake i Josh". Premierę filmu w Stanach Zjednoczonych zapowiedziano na lato 2011 na kanale Nickelodeon. Następnymi filmami live-action są ' z 2012 i "" z roku 2014.

</doc>
<doc id="794436" url="https://pl.wikipedia.org/wiki?curid=794436" title="Leśna Polana (Sopot)">
Leśna Polana (Sopot)

Leśna Polana (lub też "Gręzowo", kaszb. "Grãzowò", niem. "Försterei Grenzlau", "Gransovi" 1178, "Gransow" 1235, "Granissow" 1398, "Granschelow" 1420) – zachodnie osiedle Sopotu otoczone z wszystkich stron Trójmiejskim Parkiem Krajobrazowym (w kompleksie leśnym Lasów Sopockich). Zachodnia granica osiedla jest równocześnie granicą administracyjną Gdyni i Sopotu (jest to historyczna granica Wolnego Miasta Gdańska).
Leśna Polana składa się z zabudowań leśniczówki i jest dostępna w ruchu samochodowym wyłącznie dla mieszkańców i pracowników leśnictwa. Leśne drogi spacerowe prowadzą m.in. Doliną Świemirowską w kierunku Świemirowa, a także do Wielkiej Gwiazdy, jak i do gdyńskiego Gołębiewa.

</doc>
<doc id="794438" url="https://pl.wikipedia.org/wiki?curid=794438" title="(385695) Clete">
(385695) Clete

(385695) Clete – planetoida z grupy trojańczyków Neptuna, odkryta w 2005 roku.
Planetoida nosi nazwę Clete, jednej z Amazonek z mitologii greckiej, przybocznej królowej Amazonek Pentezylei. Przed nadaniem jej nazwy planetoida nosiła oznaczenie tymczasowe 2005 TO74 i miała nadany stały numer 385695.
Orbita planetoidy.
Planetoida ta krąży w średniej odległości ok. 30,12 j.a. od Słońca po lekko eliptycznej orbicie o mimośrodzie 0,050. Wykonuje jeden obieg wokół Słońca w ciągu ok. 165 lat. Orbita (385695) Clete nachylona jest pod kątem 5,25° do płaszczyzny ekliptyki.
W swym ruchu orbitalnym planetoida ta znajduje się w punkcie libracji L4 układu Neptun – Słońce. Krążąc po zbliżonej do Neptuna orbicie, poprzedza go, znajdując się ok. 60° przed nim.
Właściwości fizyczne.
Średnica tego obiektu szacowana jest na ok. 97 km. Jego jasność absolutna to 8,3m.

</doc>
<doc id="794442" url="https://pl.wikipedia.org/wiki?curid=794442" title="Rdestowiec sachaliński">
Rdestowiec sachaliński

Rdestowiec sachaliński, falopia sachalińska, rdest sachaliński, rdestówka sachalińska ("Reynoutria sachalinensis") – gatunek rośliny z rodziny rdestowatych. Pochodzi z wschodniej części Azji (Kuryle, Sachalin, Honsiu, Hokkaido). 
W Europie pojawił się w latach 1890−1940. Sprowadzony został przez ogrodników, a następnie samorzutnie rozprzestrzenił się w środowisku. W Polsce po raz pierwszy stwierdzony został na Warmii i Mazurach. Jest gatunkiem inwazyjnym, bardzo ekspansywnym. Obecnie występuje w całej Polsce i coraz bardziej rozprzestrzenia się, jest jednak mniej pospolity niż pokrewny gatunek rdestowiec ostrokończysty. Status gatunku we florze Polski: kenofit, agriofit. Uważany jest za gatunek niepożądany w środowisku naturalnym, gdyż wypiera rodzime gatunki, zalecane jest usuwanie go przed okresem kwitnienia i późniejsze niszczenie mechaniczne (łatwo odrasta). Bezwzględnie powinien być usuwany z obszarów chronionej przyrody. Również na terenie USA uważany jest za chwast i na niektórych obszarach za gatunek inwazyjny.
Biologia i ekologia.
Bylina o zdrewniałych pędach, geofit ryzomowy. Siedlisko: zarośla nadrzeczne, łęgi, przydroża, nasypy kolejowe i inne siedliska ruderalne. Roślina ruderalna. Występuje w 5 strefie mrozoodporności. Kwitnie późno – od września do października (według innych źródeł w lipcu). Jest rośliną miododajną. Roślina posiada kłącze i często tworzy rozłogi, za pomocą których rozmnaża się wegetatywnie, tworząc gęste, jednogatunkowe łany.
Systematyka i zmienność.
Tworzy mieszańca z rdestowcem ostrokończystym (występującego również w Polsce) noszącego nazwę rdestowiec czeski ("Reynoutria × bohemica" Chrtek &amp; Chrtkova).
Stan prawny.
Rdestowiec sachaliński uznawany jest w Polsce za gatunek inwazyjny stwarzający zagrożenie, rozprzestrzeniony na szeroką skalę i podlegający szybkiej eliminacji.

</doc>
<doc id="794445" url="https://pl.wikipedia.org/wiki?curid=794445" title="Sprężanie (budownictwo)">
Sprężanie (budownictwo)

Sprężanie (budownictwo) - świadome i kontrolowane wprowadzenie sił do konstrukcji budowlanej, jej elementu lub złącza, celem przeciwdziałania siłom lub odkształceniom pochodzącym od obciążeń zewnętrznych.

</doc>
<doc id="794446" url="https://pl.wikipedia.org/wiki?curid=794446" title="Reynoutria sachalinensis">
Reynoutria sachalinensis



</doc>
<doc id="794447" url="https://pl.wikipedia.org/wiki?curid=794447" title="The Blue Cafe">
The Blue Cafe

The Blue Cafe – studyjny album Chrisa Rei, wydany w styczniu 1998 roku.
Album w Polsce osiągnął certyfikat złotej płyty.

</doc>
<doc id="794448" url="https://pl.wikipedia.org/wiki?curid=794448" title="Fallopia sachalinensis">
Fallopia sachalinensis



</doc>
<doc id="794481" url="https://pl.wikipedia.org/wiki?curid=794481" title="Lennon (album)">
Lennon (album)

Lennon – czteropłytowy zestaw zawierający utwory, jakie John Lennon wydał w ciągu swojej jedenastoletniej (1969–1980) kariery solowej. Piosenki umieszczone na płytach zostały wybrane przez Marka Lewisohna – jednego z największych ekspertów w zakresie wiedzy o zespole The Beatles. "Lennon" zawiera utwory wydane jako single, a także pochodzące z albumów (od "Live Peace in Toronto 1969" do "Menlove Ave.").
Lista utworów.
Wszystkie piosenki napisane przez Johna Lennona, poza zaznaczonymi.

</doc>
<doc id="794486" url="https://pl.wikipedia.org/wiki?curid=794486" title="Morze Somowa">
Morze Somowa

Morze Somowa – przybrzeżne morze antarktyczne Oceanu Południowego, między morzem Rossa i Dumont d’Urville’a, po obu stronach południowego koła podbiegunowego. Nazwano je w 1973 r., po dryfie statku „Ob”, kiedy uzyskano dane świadczące o odrębności tych wód w stosunku do wód mórz sąsiednich. 
Nazwa została nadana dla uczczenia polarnika, oceanografa i geografa Michaiła Somowa, kierownika pierwszej radzieckiej ekspedycji antarktycznej, w czasie której założono stację „Mirnyj” (1956 r.).
Rosyjska letnia stacja polarna Leningradskaja znajduje się na wybrzeżu Morza Somowa.

</doc>
<doc id="794487" url="https://pl.wikipedia.org/wiki?curid=794487" title="Hieronim Maciej Jełowicki">
Hieronim Maciej Jełowicki

Hieronim Maciej Jełowicki herbu własnego (ur. 1672 w Owadowie Radomskim, zm. 8/9 stycznia 1732 roku w Jaworowie) – duchowny rzymskokatolicki, pisarz wielki koronny w latach 1714–1731, sekretarz wielki koronny w latach 1731–1732, wiceprezydent Trybunału Głównego Koronnego w 1718, regent Wielkiego Księstwa Litewskiego, biskup pomocniczy lwowski w latach 1725-1732, proboszcz lwowskiej kapituły katedralnej w 1725 roku, kanclerz lwowskiej kapituły katedralnej w 1709 roku, kanonik lwowskiej kapituły katedralnej w 1699 roku.
Życiorys.
Syn łowczego wołyńskiego Hieronima i Zofii z Kurdwanowskich. Pochodził ze starej, znanej od XV wieku rodziny, osiadłej i piastującej urzędy na Wołyniu.
Urodził się w 1672 w Owadowie Radomskim. Ochrzczony został w kościele parafialnym w Zakrzowie. Początkowo zamierzał poświęcić się służbie wojskowej, jednak w 1695 przyjął święcenia kapłańskie: „młode lata swoje w obozie polerował, dalsze w duchownym stanie Bogu poświęciwszy” (Nies. IV, 487).
Dokładne daty jego kariery duchownej nie są znane. W 1694 wstąpił do seminarium w Warszawie, prowadzonego przez księży misjonarzy, gdzie rozpoczął studia teologiczne. Brał udział z powodzeniem w dysputach i po roku nauk, odbywszy rekolekcje, został wyświęcony na kapłana przez biskupa chełmskiego Stanisława Jacka Święcickiego. Od razu też otrzymał prowizję na probostwo Świerże.
W 1695 został kanonikiem lwowskim. W tym okresie był plebanem w Rykach. W 1702 wojska szwedzkie zagrabiły wszystkie jego rzeczy, a dokumenty spaliły. W 1708 został kantorem przemyskim. W tym czasie był w posiadaniu prepozytur w Łęcznie, w Sokólu i Janowie. W tych latach ułatwiał też naukę swej bratanicy Antoninie (później z Jełowickich Niemiryczowej) w lwowskim klasztorze bernardynek.
Kanonikiem chełmskim został w 1710. Pełnił również funkcję administratora diecezji chełmskiej, po Kazimierzu Łubieńskim, który został przeniesiony do diecezji krakowskiej. W tym czasie był posłem Augusta II do obozu szwedzkiego i dostał nominacją na kanclerstwo lwowskie (według "PSB" w 1708).
1 października 1714, po rezygnacji Jana Franciszka Kurdwanowskiego, otrzymał nominację na pisarza wielkiego koronnego, którym pozostał do 31 stycznia 1731. W 1715 zrzekł się kanonii chełmskiej, a w 1717 otrzymał kanonię krakowską. Był w posiadaniu plebanii głogowskiej, a w okresie od przed 1717 do co najmniej 1725 również probostwa w Klewaniu.
W 1716 hetmani koronni posłali go do obozu w Lubomli, gdzie skonfederowało się wojsko koronne z województwami, ale żadnego skutku pojednania nie uzyskał. W 1718 został wiceprezydentem Trybunału Koronnego, do którego delegatem był trzynaście razy.
21 lutego 1725 został prekonizowany biskupem pomocniczym archidiecezji lwowskiej i biskupem tytularnym Pelli. 20 maja został we Lwowie konsekrowany przez arcybiskupa lwowskiego Jana Skarbka.
W 1726 zrzekł się kantorii przemyskiej. Od 1727 występował ponadto jako oficjał generalny i proboszcz lwowski.
Podczas konfederacji tarnogrodzkiej po odrzuceniu przez Stanisława Ledóchowskiego ugody rawskiej hetman wielki koronny Adam Mikołaj Sieniawski wraz z obecnymi wtedy we Lwowie senatorami wysłał 3 lutego 1716 Jełowickiego w poselstwie do marszałka i rady konfederackiej. Jełowicki miał skłaniać konfederatów do ratyfikowania ugody, wskazując na zgubne skutki szukania obcej protekcji. Argumenty Jełowickiego, wyszydzone w Lubomli, spowodowały, że dotknięty, nie powrócił nawet do Lwowa z relacją, ale udał się na Podlasie. To niepowodzenie być może spowodowało, że podjęte przez Jełowickiego w 1717 energiczne zabiegi o sekretarstwo koronne nie zakończyły się powodzeniem. Musiał się więc zadowolić uzyskaną w 1719 kancelarią regenta litewskiego. W 1729 zrzekł się prepozytury janowskiej. 31 stycznia 1731 po śmierci A. Rozdrażewskiego otrzymał nominację na sekretarza wielkiego koronnego, który to urząd sprawował do śmierci.
14 listopada 1731 otrzymał probostwo jaworowskie, dokąd udał się na początku 1732 w celu jego objęcia i gdzie śmiertelnie zachorował. Zmarł w rok po nominacji na sekretarstwo wielkie koronne, 8 stycznia 1732 (Kurier Polski nr CVIII, 1732). Został pochowany we Lwowie ("Relacyja z pogrzebu śp. JW.JM. X. Hieronima Macieja Jełowickiego we Lwowie w r. 1732 marca 14 dnia odprawionego"). Po jego śmierci trwały procesy spadkowe, m.in. o pozostawioną w Zamościu karocę paryską wartości trzech tysięcy imperiałów polskich.

</doc>
<doc id="794488" url="https://pl.wikipedia.org/wiki?curid=794488" title="(613490) 2006 RJ103">
(613490) 2006 RJ103

(613490) 2006 RJ103 – planetoida z grupy trojańczyków Neptuna, odkryta 12 września 2006 roku z Apache Point Observatory w USA. 
Orbita planetoidy.
Planetoida ta krąży w średniej odległości ok. 30 j.a. od Słońca po lekko eliptycznej orbicie o mimośrodzie 0,0279. Wykonuje jeden obieg wokół Słońca w ciągu ponad 165 lat. Orbita (613490) 2006 RJ103 nachylona jest pod kątem 8,17° do płaszczyzny ekliptyki.
W swym ruchu orbitalnym asteroida ta znajduje się w punkcie libracji L4 układu Neptun – Słońce. Krążąc po zbliżonej do Neptuna orbicie, poprzedza go, znajdując się ok. 60° przed nim.
Właściwości fizyczne.
Średnica tego obiektu szacowana jest na kilkadziesiąt kilometrów. Jego jasność absolutna to 7,57m.

</doc>
<doc id="794489" url="https://pl.wikipedia.org/wiki?curid=794489" title="Teatr Poza Tym">
Teatr Poza Tym

Teatr Poza Tym – grupa teatralna z Trójmiasta, prowadzona przez Jarosława Rebelińskiego, reżysera, aktora i pedagoga, związanego wcześniej z Teatrem Snów, oraz Teatrem Znak. Skład zespołu stanowią w większości stażyści warsztatów teatralnych organizowanych w Sopockiej Scenie Off de Bicz.
W roku 2006 teatr przygotował "Wyprzedaż wspomnień", spektakl uliczny inspirowany prozą Bruno Schulza, wystawiony 1 lipca na festiwalu "Sztuka ulicy" w Warszawie, 12 lipca w Gdańsku, 10 sierpnia w Olsztynie, 11 sierpnia w Łodzi "(Kolory Lata)", 25 sierpnia w Żarach, 15 września na "Dionizjach" w Ciechanowie i 22 września na rynku w Krakowie.

</doc>
<doc id="794492" url="https://pl.wikipedia.org/wiki?curid=794492" title="Kanał Bródnowski">
Kanał Bródnowski

Kanał Bródnowski – kanał w Warszawie, o źródłach położonych w rejonie Kawęczyn-Wygoda w dzielnicy Rembertów. 
Wykopany w II połowie XIX w. jako kanał odwadniający bagniste doliny nieistniejących już dziś rzek Brodni i Rewy. 
Po wybudowaniu w latach 60. XX wieku Kanału Żerańskiego bieg Kanału Bródnowskiego został podzielony na: 
Kanał Bródnowski.
Oficjalny hydronim; potocznie Kanał Bródnowski Górny. Odprowadza wody do Kanału Żerańskiego na wysokości warszawskiego osiedla Brzeziny. Jego długość wynosi ok. 10,94 km (w tym 3,6 km na terenie dzielnicy Białołęka) i w dużej mierze jest zasilany wodami podeszczowymi odprowadzanymi z dwóch przepompowni, na Targówku i na Bródnie. 
Do zakończenia działalności przez zakłady przemysłowe na Targówku Fabrycznym i zaprzestania hodowli trzody w PGR Bródno kanał odbierał ścieki przemysłowe i gnojowicę. Później jego stan sanitarny znacznie się poprawił, a w wodach pojawiły się ryby i zwierzęta typowe dla rzek nizinnych. 
Kanał Bródnowski (Górny) nie posiada żadnych naturalnych dopływów, a jedynie zasilany jest w wodę przez kanały odwadniające, z których do największych zalicza się Kanał Ząbkowski (Znany też jako Rów Ząbkowski), Kanał Zaciszański (Kanał Zacisze, Struga Zacisze), Kanał Drewnowski (Rów Drewnowskiego) i Kanał Lewandów. W dolnym biegu na terenie dzielnicy Białołęka Kanał płynie korytem, które zostało zmienione podczas budowy Kanału Żerańskiego. Uchodzi do niego na wysokości mostu drogowego w osiedlu Brzeziny. Ślady po dawnym korycie są wyraźnie widoczne w rejonie ulic Białołęckiej i Zdziarskiej (zasypany most drogowy). Prowadzone są prace nad rewitalizacją Kanału Bródnowskiego wraz z Zaciszańskim i Drewnowskim na terenie gminy Targówek. Projekt zakłada wysprzątanie brzegów, odmulenie i umocnienie skarp, stworzenie zbiornika retencyjnego o powierzchni 1,3 ha, kąpieliska i przystani dla kajaków, wybudowanie nowych kładek nad kanałami oraz ciągów pieszych i rowerowych, a także skwerów nad jego brzegami.
Przepływa przez:
Kanał Bródnowski Dolny.
Kanał Bródnowski Dolny ma długość ok. 16 km i rozpoczyna się od przepompowni w osiedlu Tomaszew. Przepompownia miała charakter wyrównawczy i odprowadzała nadwyżkę wód Kanału Żerańskiego podczas sezonowego podwyższenia jego lustra. Cały bieg Kanału Bródnowskiego Dolnego przebiega doliną i korytem dawnej rzeki Brodni. Obecnie w górnym biegu prowadzi on wody okresowo, a poniżej Legionowa zanieczyszczone ściekami bytowymi i deszczowymi. Uchodzi do rzeki Narwi poniżej zapory w Dębem.
Przepływa przez:
Pracami wodnymi związanymi z utrzymaniem Kanału Bródnowskiego zajmuje się instytucja nosząca nazwę "Spółka Wodna Niziny Kanału Bródnowskiego".
Rewitalizacja Kanału Bródnowskiego.
W 2007 roku Urząd Dzielnicy Targówek wystąpił do Ratusza z pytaniem, kto jest administratorem Kanału Bródnowskiego. Okazało się, że nie ma administratora. Z inicjatywy władz Targówka powstał specjalny zespół, którego zadaniem było uporządkowanie sytuacji administracyjnej kanałów w całej Warszawie. Dzięki temu na początku 2009 roku władzę nad tymi urządzeniami przejął prezydent Warszawy, oddając je w zarząd władzom dzielnic. Targówek podjął się przeprowadzenia pilotażowego projektu rewitalizacyjnego. Zebrane doświadczenia mają posłużyć innym dzielnicom za wzór.
Urząd Dzielnicy rozpoczął pracę od sporządzenia dokumentacji. W zastanej dokumentacji brakowało podstawowych danych jak wymiary Kanału Bródnowskiego i wpadających do niego Kanałów Zaciszańskiego i Drewnowskiego czy dokładna mapa ich przepływu. Opracowano więc mapę, przeprowadzono pomiary i analizę hydrologiczną. Zbadano też stan techniczny kanałów i rowów melioracyjnych w zlewni Kanału Bródnowskiego. Przy okazji rowy zostały także zinwentaryzowane.
Ustalono, że Kanał Bródnowski jest wystarczająco szeroki, by pomieścić maksymalne możliwe opady na tym terenie, dzięki czemu nie stanowi on zagrożenia powodziowego - przeciwnie, chroni dzielnicę przed powodzią. Jego prawidłowe działanie powinno być jednak wsparte dwoma zbiornikami retencyjnymi. Stan techniczny wszystkich urządzeń okazał się jednak bardzo zły. Wiele rowów było zasypanych, zagrodzonych, odprowadzano do nich nielegalnie ścieki. Wszystkie trzy kanały były niedrożne, zarośnięte i zamulone. 
Roboty regulacyjne trwały od 2010 do 2011 roku. Objęły całą długość Kanału Bródnowskiego, także na terenach Rembertowa i Białołęki. Burmistrz Targówka porozumiał się z władzami obu sąsiadujących dzielnic i otrzymał odpowiednie pełnomocnictwa. Koryto odmulono, usunięto niepotrzebne rośliny, przegrody, zamocowano parkany faszynowe, które chronią brzegi. Dzięki tym pracom woda spływa w ciągu 6–7 godzin. W 2012 roku zrewitalizowano Kanał Zaciszański, później Kanał Drewnowski.
Na Targówku Fabrycznym powstał także zbiornik retencyjny, o nazwie Zalew Bardowskiego (od prowadzącej do niego ulicy Piotra Bardowskiego), który pełni kilka funkcji: przeciwpowodziową, rekreacyjną, nawadniającą w czasie suszy oraz funkcję magazynu wody dla straży pożarnej. Zbiornik został zgłoszony Wojewodzie Mazowieckiemu, dzięki czemu znalazł się na liście urządzeń przeciwpowodziowych województwa. Powstał na terenie należącym wcześniej do Agencji Nieruchomości Rolnych, która przekazała działkę Warszawie. Drugi zbiornik jest planowany w pobliżu Trasy Toruńskiej, lecz przeszkodą są roszczenia do tego terenu dawnych prywatnych właścicieli.
Zagospodarowanie brzegów kanałów i zbiornika retencyjnego.
Zagospodarowanie brzegów przeprowadzane jest wszędzie tam, gdzie teren należy do miasta. W miejscach, w których prywatne działki dochodzą do samego brzegu, poprowadzono objazdy. Dzięki temu można już przejechać wzdłuż kanału od ulicy Malborskiej do ul. Samarytanka, po nowych alejkach. W planach jest przedłużenie tego szlaku w stronę Rembertowa i dokończenie odcinka od ul. Malborskiej do Trasy Toruńskiej (stan na wrzesień 2014 r.).
W październiku 2013 roku otwarto skwer im. Grzegorza Ciechowskiego przy ul. Kondratowicza.
Wiosną 2014 roku został oddany skwer historyczny przy ul. Malborskiej. Skwer historyczny poświęcony jest trzem wątkom historii Bródna. Pierwszy z nich to gród z czasów Mieszka I – najstarsza cywilizacja na terenach obecnej Warszawy. Gród strzegł przeprawy rzecznej na szlaku handlowym Wschód-Zachód - to drugi temat ekspozycji. Trzecie zagadnienie to historia Kanału Bródnowskiego opisana na specjalnej tablicy informacyjnej.
W czerwcu 2014 oddano plac zabaw i skwer ekologiczny przy ul. Rolanda. Roślinność na skwerze ekologicznym jest tak skomponowana, by w różnych porach roku przyciągać latające zwierzęta do trzech wydzielonych stref: ptaków, motyli oraz pszczół. Dla pszczół postawiono też ul. Dzięki temu miejsce to pełni rolę edukacyjną dla dzieci i okolicznych mieszkańców. 1 września 2014 tuż obok rozpoczęło działalność nowe przedszkole.
Powstał skwer przy Kanale Drewnowskim przy ul. Samarytanka i Korzona. Na terenie wydzielonym z dawnego pola PGR zbudowano staw z fontanną, plac zabaw i siłownię.
Także otoczenie Zalewu Bardowskiego stało się popularnym miejscem rekreacji. Mieszkańcy mają do dyspozycji plażę z małym kąpieliskiem, wieżę widokową, wyciąg wakeboardingowy, teren do jazdy na rolkach, ponadto plac zabaw, parking, siłownię i wiaty. Woda w sztucznym jeziorze jest czyszczona filtrami biologicznymi. W okolicznym lesie, na miejscu niegdysiejszego fortu twierdzy Warszawa powstały ścieżki spacerowe wyspane żwirem i wyłożone deskami oraz edukacyjne tablice informacyjne i wiaty.

</doc>
<doc id="794494" url="https://pl.wikipedia.org/wiki?curid=794494" title="Seymour Martin Lipset">
Seymour Martin Lipset

Seymour Martin Lipset (ur. 18 marca 1922, zm. 31 grudnia 2006) – amerykański socjolog. Współpracownik Hoover Institution i profesor George Mason University.
Urodzony w Nowym Jorku, był synem rosyjskich emigrantów wyznania mojżeszowego. Ukończył City College of New York, gdzie udzielał się jako lewicowy działacz antykomunistyczny i był członkiem Młodzieżowej Ligi Socjalistycznej. Opuścił Partię Socjalistyczną w roku 1960 i od tej pory określał swoje poglądy jako centrowe. Na jego poglądy głęboki wpływ mieli Alexis de Tocqueville, George Washington, Arystoteles oraz Max Weber.
Seymour Martin Lipset doktoryzował się w 1949 roku w Columbia University, gdzie pozostał aż do 1956 roku. W latach 1954-56 był tam zastępcą dyrektora Zakładu Socjologii Stosowanej. Przez dziesięć następnych lat pracował jako profesor socjologii na Uniwersytecie w Berkeley. Od 1962 do 1966 był tam dyrektorem Instytutu Studiów Międzynarodowych. W 1966 roku został profesorem Harvardu, i był nim do czasu, gdy objął posadę profesora nauk politycznych i socjologii w Hoover Institute na Uniwersytecie w Stanford w roku 1975.
Seymour Martin Lipset badał między innymi społeczeństwo obywatelskie. Wśród jego zainteresowań badawczych znajdowały się również socjologia polityki, teoria organizacji, stratyfikacja społeczna, opinia publiczna oraz socjologia nauki.
W latach 1979-80 był prezesem American Political Science Association, a w latach 1992-93 prezesem American Sociological Association.
Lipset był honorowym członkiem wielu stowarzyszeń, między innymi National Academy of Sciences, American Philosophical Society, National Academy of Education oraz American Academy of Art and Sciences.
Pierwsza żona Lipseta, Elsie, zmarła w 1987. Miał z nią trójkę dzieci: Daniela, Davida oraz Cici. Przeżyła go jego druga żona, Sydnee, którą poślubił w 1990 roku.

</doc>
<doc id="794497" url="https://pl.wikipedia.org/wiki?curid=794497" title="Björn Andrae">
Björn Andrae

Björn Andrae (ur. 14 maja 1981 w Berlinie) – niemiecki siatkarz, gra na pozycji przyjmującego. Wielokrotny reprezentant Niemiec. 
Sukcesy klubowe.
Puchar CEV:
Puchar Niemiec:
Liga niemiecka:
Liga polska:
Liga grecka:

</doc>
<doc id="794498" url="https://pl.wikipedia.org/wiki?curid=794498" title="Myriophyllum">
Myriophyllum



</doc>
<doc id="794499" url="https://pl.wikipedia.org/wiki?curid=794499" title="Toeplitz">
Toeplitz



</doc>
<doc id="794500" url="https://pl.wikipedia.org/wiki?curid=794500" title="Henry Northcote">
Henry Northcote

Henry Northcote, 1. baron Northcote (ur. 18 listopada 1846 w Londynie, zm. 29 września 1911 w Ashford, Kent) – brytyjski polityk, dyplomata i administrator kolonialny. W latach 1904-1908 gubernator generalny Australii.
Życiorys.
Jego ojciec był wpływowym politykiem Partii Konserwatywnej. Henry ukończył Eton College, a następnie Uniwersytet Oksfordzki, po czym wstąpił w szeregi służby dyplomatycznej. W latach 1880-1899 był członkiem Izby Gmin reprezentującym Exeter, a następnie mianowano go gubernatorem Bombaju, co wiązało się z nadaniem tytułu szlacheckiego (jako młodszy syn nie mógł odziedziczyć tytułu swego ojca, będącego hrabią Iddesleigh). W 1904, gdy był wciąż w Indiach, minister kolonii, Joseph Chamberlain, zaproponował mu objęcie urzędu gubernatora generalnego Australii.
Jako faktyczna głowa państwa australijskiego, dwukrotnie odrzucał prośby kolejnych premierów o rozwiązanie parlamentu. Jego znaczenie zmalało w 1906, kiedy to za sprawą wyborczej klęski konserwatystów w Wielkiej Brytanii, stracił znaczną część swoich wpływów w Londynie. Od 1907 toczył boje z Alfredem Deakinem dotyczące zakresu australijskiej suwerenności w stosunkach z metropolią. Ostatecznie w lutym 1908 postanowił odejść ze stanowiska rok przed upływem kadencji. Po powrocie do Anglii zapadł na zdrowiu i zmarł bezpotomnie w 1911, będąc tym samym pierwszym i ostatnim baronem Northcote.

</doc>
<doc id="794501" url="https://pl.wikipedia.org/wiki?curid=794501" title="Gibson EDS-1275">
Gibson EDS-1275

Gibson EDS-1275 – dwugryfowa gitara elektryczna wykonana w 1958 r. na specjalne zamówienie. Do dziś jest jednym z najbardziej charakterystycznych instrumentów produkowanych przez firmę Gibson.
Gitara zyskała popularność głównie za sprawą brytyjskiego gitarzysty – Jimmy’ego Page’a (Led Zeppelin), który używał jej podczas występów na żywo w latach 1971–1980, podczas utworów takich jak: "Stairway to Heaven", "The Song Remains the Same", "Tangerine", "The Rain Song", "Sick Again" oraz w studio przy nagraniach "Carouselambry". 
Inni gitarzyści, którzy używali/używają Gibsona EDS-1275 to m.in.: Zakk Wylde (Black Label Society/Ozzy Osbourne), Slash (Guns N’ Roses), Don Felder (Eagles), Apostolis Anthimos (SBB), Seweryn Krajewski (Czerwone Gitary), Kirk Hammett (Metallica), Alex Lifeson (Rush).
Historia.
Pierwsze modele, produkowane w latach 1958–1962 były instrumentami typu hollow body, z podwójnym wcięciem, podobnym do tego z modelu ES-175. Dzisiaj modele te są bardzo rzadko spotykane i osiągają niebotyczne ceny. W 1962 r. przeprowadzono istotną zmianę, która polegała na zaadaptowaniu korpusu z modelu SG i przekształcenia instrumentu w gitarę typu solid body.
Oprócz standardowego koloru – Heritage Cherry (takiego, jakiego używał Jimmy Page), gitara produkowana jest także w wersji Alpine White – ze złotym osprzętem. We wczesnych latach 70. była dostępna także w kolorze Tobacco Burst. Wyszła także krótka seria w kolorze czarnym (takiej używa np. Slash). Gibson wstrzymał produkcję gitary w latach 80., którą wznowiono w latach 90. – różnicą było miejsce umieszczenia numeru seryjnego – teraz znajdował się on z tyłu główki na gryfie 6-strunowym.
Dzisiaj Gibson EDS-1275 dostępny jest jedynie w Custom Shopie Gibsona w kolorach Herritage Cherry i Alpine White (ten drugi model jest nieco droższy).
Epiphone – tańszy oddział Gibsona produkuje wierną kopię gitary – model G-1275. Zarówno w gitarach Gibsona, jak i Epiphone'a można natknąć się na różne umiejscowienie strunociągu (może być cofnięty – jak w gitarze Jimmy’ego Page’a). W tym przypadku wielu gitarzystów ma problem ze znalezieniem kompletu strun, które byłyby wystarczająco długie, aby dosięgnąć do klucza.
Firma Ibanez także miała w ofercie kopię klasycznej gitary dwugryfowej Gibsona, jednak szybko zaprzestano jej produkcji.

</doc>
<doc id="794506" url="https://pl.wikipedia.org/wiki?curid=794506" title="Davide Tovo">
Davide Tovo

Davide Tovo (ur. 3 sierpnia 1972 w Adrii) – włoski siatkarz występujący obecnie w Serie A, w drużynie Sempre Volley Padwa. Gra na pozycji środkowego. Mierzy 202 cm. 6-krotny reprezentant Włoch.

</doc>
<doc id="794513" url="https://pl.wikipedia.org/wiki?curid=794513" title="King of the Beach">
King of the Beach

King of the Beach – studyjny album Chrisa Rei, wydany 31 października 2000 roku.
Lista utworów.
"Utwór nr 13 znajduje się tylko na brytyjskiej edycji albumu."

</doc>
<doc id="794522" url="https://pl.wikipedia.org/wiki?curid=794522" title="Pasmo Iwaniskie">
Pasmo Iwaniskie

Pasmo Iwaniskie – pasmo Gór Świętokrzyskich położone w ich południowo-wschodnim krańcu. Rozciąga się od doliny Wszachówki (dopływu Łagowicy) na północnym zachodzie, po okolice wsi Gryzikamień na południowym wschodzie. Nazwa pasma pochodzi od miejscowości Iwaniska.
Najwyższy punkt (328 m n.p.m.) znajduje się na terenie przysiółka Poręba Zaldowska.

</doc>
<doc id="794523" url="https://pl.wikipedia.org/wiki?curid=794523" title="Mariza">
Mariza

Marisa dos Reis Nunes, znana jako Mariza (wym. [], ur. 16 grudnia 1973 w Maputo) – portugalska pieśniarka fado.
Życiorys.
Kariera.
Będąc dzieckiem przeprowadziła się z Afryki do Europy, w Portugalii doskonaliła swój warsztat wokalny. Otrzymała nagrodę „Voice of Fado” od portugalskiej stacji radiowej Central FM.
Wykonała wspólnie ze Stingiem piosenkę „A Thousand Years”, nieformalny hymn Igrzysk Olimpijskich 2004 w Atenach.
Pierwszy album, zatytułowany "Fado em mim", wydała w 2001. Okazał się on hitem na lokalnym rynku i otrzymał poczwórną platynową płytę. Krytycy i prasa zgodnie ogłosili narodziny nowej gwiazdy muzyki fado.
W 2003 otrzymała nagrodę BBC dla najlepszego europejskiego wykonawcy (Best European World Music Artist Award). Z kolei w 2007 jej płyta "Concerto em Lisboa" zdobyła nominację do Latin Grammy w kategorii: „Best Folk Album”.
Mariza koncertowała w Ameryce Łacińskiej, Stanach Zjednoczonych i wielu krajach Europy, w tym w Polsce.
Koncerty w Polsce.
Mariza wielokrotnie występowała z koncertami w Polsce. Poniższy spis uwzględnia wszystkie występy piosenkarki.

</doc>
<doc id="794533" url="https://pl.wikipedia.org/wiki?curid=794533" title="Sikorski">
Sikorski



</doc>
<doc id="794535" url="https://pl.wikipedia.org/wiki?curid=794535" title="Arjawarta">
Arjawarta

Arjawarta (sans. आर्यावर्त, trl. "āryāvarta", "Ziemia Arjów" lub "Ziemia szlachetnych") – nazwa legendarnej ojczyzny Arjów (synonim Arianem Waedżo), a w okresie późniejszym sanskrycka nazwa obszaru obejmującego północne i (częściowo) środkowe Indie, między Himalajami a górami Windhja, oraz między Morzem Arabskim a Zatoką Bengalską; także najstarsza nazwa Indii aryjskich.
Podstawową kategorią organizacyjną było terytorium (dźanapada), najważniejsze z nich to:

</doc>
<doc id="794536" url="https://pl.wikipedia.org/wiki?curid=794536" title="William Ward">
William Ward

William Ward, 2. hrabia Dudley (ur. 25 maja 1867, zm. 29 czerwca 1932) – brytyjski polityk i administrator kolonialny. W latach 1908-1911 gubernator generalny Australii.
Życiorys.
Był absolwentem Eton College. Jako siedemnastolatek odziedziczył po zmarłym ojcu wielki majątek i tytuł szlachecki. Stał się działaczem Partii Konserwatywnej, a jednocześnie jednym z osobistych przyjaciół księcia Walii, późniejszego króla Edwarda VII.
W latach 1902-1905 był lordem namiestnikiem Irlandii. W 1908, pomimo przynależności do partii opozycyjnej, za wstawiennictwem króla zaproponowano mu funkcję gubernatora generalnego Australii. Na Antypodach zasłynął przede wszystkim ze swojego niezwykle wystawnego trybu życia – utrzymywał dwie luksusowe rezydencje, w Sydney i Melbourne, a na dodatek dużo podróżował po kraju z iście królewską pompą. Irytowało to dużą część opinii publicznej i polityków, zwłaszcza lewicowych. Ostatecznie, wskutek ciągłych prób ograniczenia jego budżetu, hrabia Dudley podał się do dymisji w październiku 1911. Po powrocie do kraju walczył jeszcze na frontach I wojny światowej, po czym osiadł w swych dobrach rodowych, gdzie spędził resztę życia.

</doc>
<doc id="794539" url="https://pl.wikipedia.org/wiki?curid=794539" title="John Lennon Anthology">
John Lennon Anthology

John Lennon Anthology – box set zawierający domowe nagrania demo, odrzuty z sesji nagraniowych oraz inny, wcześniej niepublikowany materiał muzyczny autorstwa Johna Lennona. Na czterech płytach zamieszczono piosenki tworzone od 1969 roku aż do końca życia artysty (późny rok 1980). Każdy krążek został zatytułowany zgodnie z czterema epokami, na jakie można by podzielić karierę Lennona ("Ascot", "New York City", "The Lost Weekend" oraz "Dakota"). "John Lennon Anthology" osiągnęła 62. miejsce na brytyjskich oraz 99. na amerykańskich listach przebojów, gdzie otrzymała status złotej płyty.
Lista utworów.
Wszystkie piosenki autorstwa Johna Lennona, poza zaznaczonymi.

</doc>
<doc id="794541" url="https://pl.wikipedia.org/wiki?curid=794541" title="Grupa Atiry">
Grupa Atiry

Grupa planetoidy Atiry, także planetoidy typu Apohele – grupa planetoid bliskich Ziemi, zaliczana czasem do grupy Atena, których aphelia są bliższe Słońca niż najmniejsza odległość Ziemi od Słońca, czyli 0,983 j.a. Krążą one zatem zawsze wewnątrz orbity Ziemi.
Nazwa grupy pochodzi od planetoidy (163693) Atira, pierwszego ciała z tej grupy, którego orbita została wyznaczona z wymaganą precyzją.
Często używana, także w literaturze naukowej, nazwa „Apohele” nie jest oficjalna i nie pochodzi od żadnej planetoidy – jest słowem hawajskim i oznacza „orbita”.
Obserwacje.
Planetoidy z grupy Atiry, krążąc wewnątrz ziemskiej orbity, odbijają niewiele światła w stronę Ziemi. Są one widoczne na niebie w ciągu dnia, co dodatkowo utrudnia ich obserwacje.
Lista.
Znanymi przedstawicielami tej grupy według stanu na 1 stycznia 2023 roku było 28 obiektów:

</doc>
<doc id="794542" url="https://pl.wikipedia.org/wiki?curid=794542" title="Mike Sifringer">
Mike Sifringer

Mike Sifringer (ur. 11 maja 1965) – niemiecki muzyk, kompozytor i gitarzysta. Od 1982 roku członek zespołu Destruction, którego był współzałożycielem. W 2011 roku wystąpił gościnnie na albumie "Into the Black" formacji Godslave. Naukę gry na gitarze rozpoczął na krótko przed powstaniem zespołu Destruction. Wśród wykorzystywanego przez muzyka instrumentarium znajdują się gitary firmy Gibson i Dean oraz wzmacniacze Engl.

</doc>
<doc id="794543" url="https://pl.wikipedia.org/wiki?curid=794543" title="Teczyna">
Teczyna

Teczyna, drzewo tekowe ("Tectona" L.f.) – rodzaj drzew z rodziny jasnotowatych. Należą do niego trzy gatunki występujące naturalnie w południowej i południowo-wschodniej Azji, gdzie tworzą rozległe lasy monsunowe. Ich siedliskiem są obszary położone na rzędnych do 900 m n.p.m.
Morfologia i biologia.
Drzewa osiągają do 46 m wysokości i wiek ponad 200 lat. Mają duże, owalne liście (60 cm długie, 30 cm szerokie) opadające w porze suchej, tj. od listopada do stycznia. Kwitną w okresie monsunów. Nieduże kwiaty (6 mm średnicy) mają kolor kremowy i są zgrupowane w kwiatostany rozwijające się na końcach gałązek. Okrągłe owoce pestkowe średnicy ok. 1,5–2 cm mają gąbczastą strukturę i barwę jasnozieloną. Pojawiają się zimą. Owoce rozwijają się jedynie z 1,5-3,5% kwiatów.
Systematyka.
Należy do rodziny jasnotowatych ("Lamiaceae"), która jest jednym z kladów w rzędzie jasnotowców ("Lamiales") z grupy astrowych w obrębie roślin okrytonasiennych.
Gromada okrytonasienne Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takhtajan, rząd jasnotowce ("Lamiales" Bromhead), podrząd "Lamiineae" Bessey in C.K. Adams, rodzina jasnotowate ("Lamiaceae" Lindl), plemię "Tectoneae" Briq. in Engl. &amp; Prantl, rodzaj "Tectona" L..
Zastosowanie.
Z drzew tych pozyskiwane jest drewno tekowe, które ze względu na znaczną naturalną zawartość substancji oleistych i kwasu krzemowego nie nasiąka wodą i jest odporne na działanie czynników chemicznych (m.in. wykonywano z niego obudowy akumulatorów) oraz biologicznych (w tym termitów). Drewno tekowe jest średnio twarde (twardość mierzona metodą Janki wynosi ok. 46 MPa – nieco więcej niż olcha, ale mniej niż brzoza). Ciężar właściwy 0,6-0,8 g/cm³. Podczas suszenia prawie nie zmienia objętości (nie kurczy się). Świeże drewno ma jasnożółtą barwę i intensywny, przyjemny zapach, później brązowieje.
Drewno to od czasów prehistorycznych wykorzystywano do konstrukcji statków i ich wyposażenia, a później także do budowy wagonów kolejowych. Obecnie używane do wykładania pokładów statków, zwłaszcza żaglowców i jachtów. Zbudowane w polskich stoczniach żaglowce posiadają pokłady z drewna tekowego ("Dar Młodzieży", "Pogoria","Fryderyk Chopin" i inne, również zbudowane na eksport "Kaliakra", "Mir" ). Używane jest także w meblarstwie, szczególnie do budowy mebli łazienkowych i kuchennych, także do wykładania podłóg i ścian w narażonych na wilgoć pomieszczeniach np. w postaci parkietów i boazerii. Drewno tekowe jest bardzo trwałe, zachowały się sprzęty z niego wykonane ponad 1000 lat temu. Ma ono jednak właściwości toksyczne i może powodować podrażnienia skóry.
Drzewo tekowe jest najważniejszym drzewem użytkowym w południowej Azji i oprócz siedlisk dzikich jest uprawiane także na plantacjach. Wyrębu na plantacjach dokonuje się po 15 latach od zasadzenia, kiedy drzewo ma 8 m wysokości, średnicę pnia ok. 0,5 m. Biologia drzewa tekowego jest dość intensywnie badana od roku 1969, kiedy w Tajlandii pod egidą FAO powstały pierwsze ośrodki naukowe (ang. "Teak Improvement Centers"), mające na celu rozszerzenie plantacji tej rośliny. Największym producentem drewna tekowego jest Mjanma, a następnie Indie i Tajlandia. Mniejsze plantacje drzewa tekowego są również w Afryce i Ameryce Środkowej.
Istnieją doniesienia, ze wyciągi z kwiatów mają mieć działanie moczopędne, wyciągi z kory mogą mieć działanie przeciwbakteryjne, natomiast pył z drewna wykazuje działanie przeciwgrzybicze. U niektórych ludzi kontakt z drewnem tekowym wywołuje reakcje alergiczne.

</doc>
<doc id="794547" url="https://pl.wikipedia.org/wiki?curid=794547" title="Drewno tekowe">
Drewno tekowe



</doc>
<doc id="794549" url="https://pl.wikipedia.org/wiki?curid=794549" title="Apohele">
Apohele



</doc>
<doc id="794551" url="https://pl.wikipedia.org/wiki?curid=794551" title="Wołożyn">
Wołożyn

Wołożyn (biał. Валожын) – miasto na Białorusi w obwodzie mińskim, stolica rejonu wołożyńskiego nad Wołożynką (dorzecze Niemna), na północnym skraju Puszczy Nalibockiej, 10,6 tys. mieszkańców (2010). Od 1929 miasto.
Miasto magnackie położone było w końcu XVIII wieku w powiecie oszmiańskim województwa wileńskiego.
Historia.
W XV w. dobra wołżyńskie w rękach książąt wołżyńskich, później w rękach Monwidów, Gasztołdów. Po bezpotomnej śmierci Stanisława Gasztołda w 1542 r. stały się królewszczyzną. Drogą zamiany w 1567 r. król przekazał Wołżyn Radziwiłłom. Kolejni właściciele to: Słuszkowie, Denhofowie, Czartoryscy i Tyszkiewiczowie.
W 1795 miasto zostało włączone do zaboru rosyjskiego. W 1803 Wołożyn został sprzedany przez ks. A. Czartoryskiego hr. J.I. Tyszkiewiczowi. Za udział w powstaniu styczniowym dobra skonfiskowano. Po pewnym czasie car oddał je byłemu właścicielowi hr. Janowi Tyszkiewiczowi, w rękach tej rodziny do I wojny światowej.
Miasto zniszczone w czasie I wojny światowej, ponieważ w latach 1915–1918 przebiegała tu linia frontu.
W okresie międzywojennym było siedzibą powiatu wołożyńskiego województwa nowogródzkiego oraz wiejskiej gminy Wołożyn. Do 17 września 1939 mieściło się w mieście dowództwo Pułku KOP „Wołożyn” i garnizon macierzysty Batalionu KOP „Wołożyn”.
W latach 1939–1941 znalazło się pod okupacją sowiecką, w 1941–1944 pod okupacją niemiecką, a w latach 1944–1945 znów pod okupacją sowiecką. Po rozpoczęciu niemieckiej inwazji na ZSRR z miejscowego więzienia wyprowadzono około 100 więźniów, których funkcjonariusze NKWD rozstrzelali 26 czerwca w lesie tarasowskim nieopodal Mińska. Okoliczna Puszcza Nalibocka była obszarem wzmożonej aktywności żołnierzy ruchu oporu AK.
W latach 1945–1991 Wołożyn znajdował się w Białoruskiej SRR.

</doc>
<doc id="794555" url="https://pl.wikipedia.org/wiki?curid=794555" title="Iwan Holszański">
Iwan Holszański

Iwan Olgimuntowicz Holszański (zm. po 1401) – możnowładca litewski, książę holszański.
Wzięty do niewoli w Rudominie w roku 1394, namiestnik Kijowa w 1397 roku, współpracownik wielkiego księcia litewskiego Witolda. W 1397 erygował biskupstwo kijowskie obrządku łacińskiego.
W 1401 roku był sygnatariuszem unii wileńsko-radomskiej.
Poślubił Agrypinę, córkę Światosława Iwanowicza, księcia smoleńskiego; siostrą Agrypiny była Anna, żona wielkiego księcia litewskiego Witolda. Z tego małżeństwa pochodzili:

</doc>
<doc id="794558" url="https://pl.wikipedia.org/wiki?curid=794558" title="1 Tatarska Brygada Górska SS">
1 Tatarska Brygada Górska SS

1 Tatarska Brygada Górska Waffen SS (niem. Waffen-Gebirgs-Brigade der Waffen SS (Tatarische Nr 1) – ochotniczy związek taktyczny Waffen-SS złożony z Tatarów krymskich podczas II wojny światowej.
Formowanie Brygady rozpoczęto w maju 1944 r. spośród żołnierzy rozwiązanego Tataren-Gebirgsjäger-Regiment der SS, utworzonego na bazie batalionów Schuma Tatarów krymskich. Na jej czele stanął SS-Standartenführer Wilhelm Fortenbacher. Miała się składać z dwóch batalionów strzelców górskich i dywizjonu artylerii. Jej liczebność osiągnęła stan 3,5 tys. ludzi. Występowały duże problemy z przydziałem dla niej uzbrojenia i wyposażenia, z tego powodu w grudniu 1944 r. jednostka została rozwiązana na terenie Słowacji, a jej żołnierze przydzieleni do Wschodniotureckiego Związku Bojowego SS (Osttürkischen Waffen-Verbände der SS) jako (SS-Waffengruppe "Krim"). Część sprzętu dostała 14 Dywizja Grenadierów SS.

</doc>
<doc id="794561" url="https://pl.wikipedia.org/wiki?curid=794561" title="Paweł Miąszkiewicz">
Paweł Miąszkiewicz

Paweł Miąszkiewicz (ur. 26 listopada 1971 w Warszawie – polski piłkarz grający na pozycji pomocnika.
Ma za sobą bardzo bogatą karierę piłkarską, występował m.in. w Lidze Mistrzów w barwach Widzewa Łódź. Ponadto z Widzewem dwukrotnie świętował tytuły mistrza Polski (1996, 1997), a także raz Superpuchar Polski (1996).

</doc>
<doc id="794565" url="https://pl.wikipedia.org/wiki?curid=794565" title="The Very Best of Chris Rea">
The Very Best of Chris Rea

The Very Best of Chris Rea – album kompilacyjny Chrisa Rei, wydany w 2001 roku.

</doc>
<doc id="794566" url="https://pl.wikipedia.org/wiki?curid=794566" title="Skála ÍF">
Skála ÍF

Skála ÍF – półprofesjonalny farerski klub piłkarski, znajdujący się w miejscowości Skáli. Jego największym dotychczasowym sukcesem jest zdobycie drugiego miejsca w pierwszej lidze Wysp Owczych (2005), czym uzyskał prawo do gry w pierwszej rundzie kwalifikacyjnej Pucharu UEFA 2006/07.
Historia.
Klub założono 15 maja 1965 roku, jednak sekcja piłkarska, biorąca udział w rozgrywkach ligowych otworzona została w 1979 roku. Początkowo klub rozgrywał mecze w 3. deild, a po raz pierwszy do wyższego poziomu rozgrywek awansował w 1988 roku. Pierwszy awans do najwyższej ligi klub Skála ÍF osiągnął w 2002. Najlepszym wynikiem w niej było drugie miejsce podczas Formuladeildin 2005.
W rozgrywkach Pucharu Wysp Owczych klub nigdy nie dotarł do finału. Najlepszym jego rezultatem było dotarcie do półfinału w sezonie 2006.
Dwukrotnie Skála ÍF występował w rozgrywkach UEFA. Po raz pierwszy zagrał w Pucharze Intertoto 2005, przegrywając dwumecz przeciwko fińskiemu Tampere United 0:3 (0:2, 0:1). Drugi raz uległ IK Start z Norwegii podczas I rundy kwalifikacyjnej Pucharu UEFA 2006/07 0:4 (0:1, 0:3).
Poszczególne sezony.
Objaśnienia:
Dotychczasowi trenerzy.
Następujący trenerzy prowadzili dotąd klub Skála ÍF

</doc>
<doc id="794567" url="https://pl.wikipedia.org/wiki?curid=794567" title="Skála Ítróttarfelag">
Skála Ítróttarfelag



</doc>
<doc id="794571" url="https://pl.wikipedia.org/wiki?curid=794571" title="Wilmington (Karolina Północna)">
Wilmington (Karolina Północna)

Wilmington – miasto we wschodniej części Stanów Zjednoczonych, w stanie Karolina Północna. Leży nad rzeką Cape Fear, niedaleko jej ujścia do Atlantyku. 
Według oficjalnych danych z 2000 miasto miało 75,8 tys. mieszkańców, a jego obszar metropolitalny 275 tys. mieszkańców. W 2019 r. Wilmington liczyło 123 744 osób.
Miasto powstało w 1739. Podczas wojny secesyjnej było jednym z najważniejszych portów Konfederacji. Siły Unii zdobyły miasto dopiero w ostatnich miesiącach wojny, w lutym, 1865.
W mieście rozwinął się przemysł włókienniczy, spożywczy, chemiczny oraz elektrotechniczny.

</doc>
<doc id="794572" url="https://pl.wikipedia.org/wiki?curid=794572" title="Radzimowice">
Radzimowice

2 miejscowości w Polsce:

</doc>
<doc id="794576" url="https://pl.wikipedia.org/wiki?curid=794576" title="El Sueño de Morfeo">
El Sueño de Morfeo

El Sueño de Morfeo – hiszpański zespół muzyczny, którego członkowie pochodzą z Asturii. Grupa gra połączenie popu i rocka z elementami muzyki celtyckiej. Zespół powstał w 2002 roku pod nazwą Xemá i wydał pod tą nazwą pierwszy album "Del Interior".
Historia.
Pierwszy krążek grupy jako El Sueño de Morfeo, o tym samym tytule, wydany został w 2005 roku, a singiel "Nunca volverá" okazał się wielkim hitem sprzedaży w Hiszpanii. Drugi, "Ojos de cielo", ugruntował ich pozycję na listach przebojów. Grupa otrzymała wyróżnienie, które popchnęło jej karierę, kiedy pojawili się w hiszpańskim serialu „Los Serrano”.
Trzeci studyjny album (a drugi jako El Sueño de Morfeo), „Nos Vemos En El Camino”, został nagrany w 2006 i wydany w kwietniu 2007 roku. Dwa lata później, w czerwcu 2009 roku, zespół wydał trzeci album „Cosas que nos hacen sentir bien”. Czwarty, zatytułowany „Buscamos Sonrisas”, został wystawiony do sprzedaży w lutym 2012 roku, a pierwszy singel z krążka, "Depende de ti", został zaprezentowany w połowie listopada 2011 roku.
Konkurs Piosenki Eurowizji 2013.
17 grudnia 2012 roku hiszpańska telewizja publiczna Televisión Española (TVE) poinformowała, że zespół został wewnętrznie wybrany na reprezentanta Hiszpanii podczas 58. Konkursu Piosenki Eurowizji 2013, który odbył się w szwedzkim Malmö. Podczas finału narodowego, który odbył się 26 lutego 2013 roku, wybrano konkursowy utwór dla grupy – „Contigo hasta el final”. 18 maja zespół wystąpił z piątym numerem startowym w finale konkursu. Zdobył 8 punktów, przez co zajął przedostatnie, 25. miejsce.
Dyskografia.
Współprace muzyczne:

</doc>
<doc id="794577" url="https://pl.wikipedia.org/wiki?curid=794577" title="Bazylika w Vierzehnheiligen">
Bazylika w Vierzehnheiligen

Bazylika w Vierzehnheiligen lub kościół pielgrzymkowy Czternastu Świętych Wspomożycieli – barokowo-rokokowy kościół w Niemczech. Został wybudowany w latach 1743 - 1772 według planów J.B. Neumanna. Wnętrze kościoła jest utrzymane w stylu rokokowym. Budynek kościoła został zbudowany z żółtego piaskowca.
Galeria.
&lt;br&gt;

</doc>
<doc id="794578" url="https://pl.wikipedia.org/wiki?curid=794578" title="Radzimowice (województwo mazowieckie)">
Radzimowice (województwo mazowieckie)

Radzimowice – wieś w Polsce położona w województwie mazowieckim, w powiecie mławskim, w gminie Strzegowo.
17 sierpnia 1863 r. miała tu miejsce potyczka Powstania Styczniowego.
W latach 1975–1998 miejscowość należała administracyjnie do województwa ciechanowskiego.

</doc>
<doc id="794580" url="https://pl.wikipedia.org/wiki?curid=794580" title="Wschodnioturecki Związek Bojowy Waffen-SS">
Wschodnioturecki Związek Bojowy Waffen-SS

Wschodnioturecki Związek Bojowy SS (niem. Osttürkische Waffen-Verband der SS) – ochotniczy związek taktyczny Waffen-SS złożony z mieszkańców Azji Środkowej, Kaukazu i Krymu pochodzenia muzułmańskiego podczas II wojny światowej.
Geneza.
W listopadzie 1943 r. były oficer Wehrmachtu mjr Andreas Meyer-Mader podczas spotkania z Reichsführerem SS Heinrichem Himmlerem zaproponował sformowanie w ramach Waffen-SS jednostki złożonej z przedstawicieli muzułmańskich ludów wschodniotureckich. H. Himmler zgodził się i nadał A. Meyer-Maderowi stopień SS-Obersturmbannführera. 14 grudnia w Berlinie doszło z kolei do rozmowy z Adolfem Hitlerem i wielkiego muftiego Jerozolimy Mohammada Amina al-Husajniego. Zaaprobował on pomysł stworzenia turecko-muzułmańskich formacji w strukturach Waffen-SS i objął nad nimi "duchowe przywództwo".
Dzieje jednostki.
W styczniu 1944 r. został sformowany w obozie szkoleniowym w Trawnikach na obszarze Generalnego Gubernatorstwa 1 Wschodniomuzułmański Pułk SS (1.Ostmuslemanische SS-Regiment). Miał on być rozbudowany do wielkości dywizji pod nazwą Muselmanischen SS-Division "Neu-Turkistan", ale nigdy do tego nie doszło. Na jego czele stanął SS-Obersturmbannführer A. Meyer-Mader. Powstał na bazie rozwiązanych oddziałów z Wehrmachtu, jak 450, 480 i I/94 Bataliony Turkiestańskie. Rekrutował się także spośród jeńców wojennych z Armii Czerwonej i robotników przymusowych pracujących w Niemczech. Byli to Turkmeni, Azerowie, Kirgizi, Uzbecy i Tadżycy. Nosili oni mundury Waffen-SS z opaską na ramieniu "Osttürkische Waffen-Verband der SS". Stan liczebny osiągnął ok. 3 tys. ludzi.
Dalsze szkolenie wojskowe od lutego jednostka przechodziła w okupowanej Białorusi. Wśród jej żołnierzy panowało jednak niskie morale i słaba dyscyplina, które jeszcze bardziej pogorszyły się po śmierci 28 marca lubianego dowódcy w zasadzce partyzanckiej koło Mińska. Atmosferę popsuła też egzekucja 78 żołnierzy za niesubordynację, zarządzona przez nowego dowódcę SS-Hauptsturmführera Heinza Billinga. Wiadomość o tym fakcie dotarła do H. Himmlera, który 5 kwietnia zdymisjonował winowajcę. Kolejnym dowódcą 27 kwietnia został SS-Hauptsturmführer Emil Herrmann.
W lipcu jednostkę w liczbie ok. 4 tys. ludzi przetransportowano z powrotem do Generalnego Gubernatorstwa. W sierpniu i wrześniu pod dowództwem SS-Sturmbannführera der Reserve Franza Libermanna, a następnie SS-Hauptsturmführera Reinera Olzschy brutalnie pacyfikowała Warszawę podczas powstania warszawskiego. Działała wówczas w składzie Brygady Szturmowej SS "Dirlewanger" SS-Oberführera Oskara Dirlewangera.
Jesienią przerzucono ją na Słowację. 1 października rozkazem H. Himmlera nowym dowódcą jednostki mianowano SS-Standartenführera Haruna al-Raszida beja, a właściwie Wilhelma Hintersatza, konwertytę na islam. Jednakże też ta decyzja nie podbudowała wartości bojowej pułku, a wręcz przeciwnie, pod jego dowództwem dyscyplina spadła do najniższego poziomu. W Wigilię Świąt Bożego Narodzenia wybuchł bunt; 450 żołnierzy z I batalionu pod kierownictwem Waffen-Obersturmführera SS Gulama Alimowa i Waffen-Untersturmführera SS Asatpalwana zabiło kilku podoficerów i zbiegło do lasu do partyzantów; 300 z nich później powróciło. W odpowiedzi H. Himmler pozbawił dowództwa jednostki nieudolnego SS-Standartenführera Haruna al-Raszida Beja i na jego miejsce na pocz. stycznia 1945 r. mianował SS-Hauptsturmführera Josefa Fürsta, który stał na czele jednostki do końca wojny. Została także zmieniona jej struktura organizacyjna, po czym otrzymała ona nazwę Osttürkische Waffen-Verband der SS, a kontyngent azerski odesłano do nowo formowanego Kaukasiche Waffen-Verband der SS. Z kolei do lutego w skład jednostki weszli żołnierze SS-Waffengruppe "Krim" z rozwiązanej w grudniu 1944 r. 1 Tatarskiej Brygady Górskiej SS.
Pod koniec wojny formacja przebywała w Austrii, szkoląc się i jednocześnie działając przeciwko komunistycznej partyzantce na pograniczu słoweńsko-włoskim. Na koniec kwietnia przeszła do włoskiej Lombardii, gdzie zastał ją koniec wojny. Liczyła wówczas ok. 8,5 tys. ludzi.
Struktura organizacyjna.
W każdej Grupie Bojowej były dwa bataliony, a te składały się z pięciu kompanii.
Linki zewnętrzne.
Historia i skład organizacyjny Osttürkische Waffen-Verband der SS (jęz. niemiecki)

</doc>
<doc id="794584" url="https://pl.wikipedia.org/wiki?curid=794584" title="Giełczynek">
Giełczynek

Giełczynek – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="794585" url="https://pl.wikipedia.org/wiki?curid=794585" title="Państwowy Uniwersytet Mongolski">
Państwowy Uniwersytet Mongolski

Państwowy Uniwersytet Mongolski (, "Mongol Ulsyn Ich Surguul") – najstarszy uniwersytet w Mongolii, założony w 1942 w Ułan Batorze.
30 listopada 2008 tytuł doktora honoris causa uczelni otrzymał Prezydent Rzeczypospolitej Polskiej, Lech Kaczyński.

</doc>
<doc id="794586" url="https://pl.wikipedia.org/wiki?curid=794586" title="Víctor Noriega">
Víctor Noriega

Víctor Noriega, właściwie Víctor Enrique Noriega Hernandez (ur. 10 maja 1972 roku w Meksyku) – meksykański aktor telewizyjny, piosenkarz i model.
Życiorys.
Urodzony w Meksyku, zaczął swoją karierę jako model. Następnie pracował na wydziale komunikacji Biography Grandesestrellas.com. W latach 1989-1998 był jednym ośmiu członków grupy Garibaldi, gdzie śpiewał zanim zdecydował się na karierę solową. W 1999 roku debiutował na scenie w przedstawieniu "No puedo" jako Roberto Legorreta. Popularność zdobył dzięki udziałowi w telenowelach meksykańskich Televisa takich jak "Camila" (1998), "Rosalinda" (1999), "Virgina" ("La Intrusa", 2001) z Gabrielą Spanic i "Tajemnice pocałunku" ("Por un beso", 2000).
W 2001 roku Víctor Noriega nagrał swój pierwszy solowy album z Flamingo Music. Jednak album nigdy nie został wydany.

</doc>
<doc id="794587" url="https://pl.wikipedia.org/wiki?curid=794587" title="Utaka (ujednoznacznienie)">
Utaka (ujednoznacznienie)



</doc>
<doc id="794593" url="https://pl.wikipedia.org/wiki?curid=794593" title="Like a Rolling Stone">
Like a Rolling Stone

Like a Rolling Stone – piosenka autorstwa Boba Dylana wydana w 1965 na albumie "Highway 61 Revisited". W 2004 utwór został sklasyfikowany na 1. miejscu listy 500. utworów wszech czasów magazynu „Rolling Stone”.
Pierwsze nagrania piosenki odbyły się w dniach 15 i 16 czerwca 1965 roku. W nagraniu brali udział tacy muzycy jak Mike Bloomfield (gitarzysta) oraz Al Kooper (gitarzysta – podczas sesji grał na organach i spóźniał się o 1/16 z akordami, co przypadło Dylanowi do gustu, i jest cechą charakterystyczną każdego wykonania piosenki).
Interpretacje.
W zasadzie możliwe są różne interpretacje tekstu. Jedna z popularniejszych jest taka, że piosenka opowiada o kobiecie, która wychowała się w luksusie, chodziła do dobrych szkół, ale nie potrafiła poradzić sobie z życiem i popadła w nałóg narkotykowy. Możliwe, że bohaterka utworu jest w jakimś stopniu wzorowana na postaci Edie Sedgwick, aktorki powiązanej ze środowiskiem Andy’ego Warhola. W tej interpretacji słowa ‘Napoleon w łachmanach’ miałyby się odnosić do Warhola. Choć Dylan popadł w konflikt z Warholem właśnie z powodu Sedgwick (oskarżał go o wciągnięcie jej w heroinowy nałóg), to nie jest pewne, czy poznał Sedgwick przed nagraniem utworu.
Sesje nagraniowe i występy.
15 czerwca 1965 odbyła się pierwsza sesja nagraniowa do albumu "Highway 61 Revisited" w Columbia Studio A, podczas której nagrano 5 wersji tej piosenki. Jedna z nich została wybrana na album. Na płycie acetatowej z pierwszą wersją albumu utwór znalazł się jako pierwsza ścieżka. Jedna z wersji została umieszczona na albumie "The Bootleg Series Vol.1–3". Dzień później miała miejsce druga sesja na potrzeby albumu. Zarejestrowano wówczas 15 wersji „Like a Rolling Stone”, z czego tylko 4 ukończono; czwarta wersja została umieszczona na albumie "Biograph" (1985). 26 lipca 1965 Dylan wystąpił na Newport Folk Festival, gdzie muzyk wykonał „Like a Rolling Stone” (jako jeden z utworów zelektryfikowanych). Tę wersję umieszczono na DVD "The Other Side of the Mirror" (2007). Nagranie „Like a Rolling Stone” w wykonaniu Dylana, zarejestrowane podczas koncertu w Woodside Bay (okolice miasta Ryde, wyspa Wight, Anglia) 31 sierpnia 1969 roku, umieszczono na podwójnym albumie "Self Portrait" (1970). 1 stycznia 1972 odbył się koncert grupy The Band w New York Academy of Music w Nowym Jorku; Dylan wykonał z zespołem m.in. tę piosenkę, która ukazała się na reedycji albumu "Rock of Age" (2000). 18 listopada 1994 w Sony Music Studios w Nowym Jorku zarejestrowano akustyczny koncert; materiał zamieszczono na albumie "MTV Unplugged" (na DVD ukazał się z zestawem utworów nagranych 17 i 18 listopada). 7 czerwca 2008 Dylan wystąpił w Polsce; podczas koncertu w klubie studenckim „Stodoła” w Warszawie muzyk wykonał ten utwór.

</doc>
<doc id="794600" url="https://pl.wikipedia.org/wiki?curid=794600" title="Subate">
Subate

Subate (pol. "Subaty", lit. "Subačius", niem. "Subbath") − miasto na terenie dzisiejszej Łotwy na obszarze Semigalii. Miasto prawa miejskie otrzymało w 1917.

</doc>
<doc id="794603" url="https://pl.wikipedia.org/wiki?curid=794603" title="Międzynarodowa Agencja Energetyczna">
Międzynarodowa Agencja Energetyczna

Międzynarodowa Agencja Energetyczna (MAE, w ang. "International Energy Agency" – IEA) – organizacja międzynarodowa z siedzibą w Paryżu, afiliowana przy Organizacji Współpracy Gospodarczej i Rozwoju (pol. OWGR, ang. OECD) 18 listopada 1974 roku podczas wychodzenia z kryzysu naftowego. MAE jest założona dla celów zapobiegania przerwom w dostawach ropy naftowej, jak również działa jako źródło informacji o statystykach dotyczących międzynarodowego rynku ropy i innych sektorów energetycznych. Do innych celów MAE należy promocja i rozwój alternatywnych źródeł energii, racjonalnych polityk energetycznych, a także wielonarodowej współpracy w zakresie technologii energetycznych.
Do prac MAE należą również badania, rozwój i wprowadzenie na rynek nowych technologii związanych z energetyką – szczególnie technologii związanych z odnawialnymi źródłami energii oraz ze współpracą międzynarodową. MAE stanowi też podstawowe źródło statystyczne jako instytucja stale śledząca aktualną sytuację na międzynarodowych rynkach paliwowych i energetycznych.
MAE nie zajmuje się energią jądrową, oprócz jej wkładu do całkowitego bilansu energetycznego i gospodarki. Tematyką energii jądrowej zajmują się Agencja Energii Jądrowej przy OECD i Międzynarodowa Agencja Energii Atomowej przy ONZ. Kraje Członkowskie MAE utrzymują całkowite rezerwy wynoszące 4 miliardy baryłek ropy naftowej, z których 1,4 miliarda jest podtrzymywane przez rządy na wypadek wystąpienia kryzysu. Duża część rezerw jest utrzymywana w postaci gotowych produktów naftowych.
Status członków MAE uzyskało 28 krajów należących do OECD, w tym kraje UE oraz Norwegia i Szwajcaria z Europy, USA i Kanada z Ameryki Płn. oraz Japonia, Korea Południowa, Australia i Nowa Zelandia.
Od 2015 roku MAE przewodniczy turecki ekonomista Fatih Birol, wybrany w 2018 na drugą kadencję.
Kraje członkowskie MAE.
Wstąpić do tej organizacji może tylko kraj należący do OECD. Ostatnim krajem, który wstąpił do MAE, była Polska (25 września 2008). Do MAE nie należy 2 starszych członków OECD: Islandia i Meksyk oraz przyjęte do OECD w 2010 r. Chile, Izrael, Słowenia i Estonia.
Przynależność Polski.
Przynależność Polski do MAE poprzedzona wieloletnimi działaniami polegającymi m.in. na zmianach i tworzeniu nowych regulacji prawnych w celu wypełnienia wymogów MAE szczególnie w zakresie utrzymywania odpowiedniego poziomu rezerw, ograniczanie popytu itd. doprowadziła do przyjęcia Polski w poczet członków Agencji, co znacząco wpływa na podniesienie bezpieczeństwa w zakresie dostępności paliw ciekłych, ale również umożliwia Polsce udział w pracach i kształtowanie kwestii związanych z szeroko rozumianą problematyką bezpieczeństwa energetycznego/energetyki (efektywności energetycznej, wykorzystania odnawialnych źródeł energii, przeciwdziałaniu negatywnym skutkom zakłóceń w dostawach gazu ziemnego, technik czystego spalania węgla) najważniejszej organizacji międzynarodowej w tym obszarze.

</doc>
<doc id="794607" url="https://pl.wikipedia.org/wiki?curid=794607" title="Jajko Kolumba">
Jajko Kolumba

Jajko Kolumba – określenie prostego rozwiązania pozornie trudnego zagadnienia. Wzięło się ono z historii przypisywanej Krzysztofowi Kolumbowi, który miał rzekomo rozwiązać zagadkę, jak ustawić jajko w pionie.
Jest to przeróbka starohiszpańskiego wyrażenia ludowego, które można przetłumaczyć jako „Jaśkowe jajko”. Według starej hiszpańskiej opowiastki ludowej głupi Jasio miał postawić jajko na sztorc na jaspisowym blacie (nadtłukując wprawdzie skorupkę), czego nie umieli dokonać mędrcy. Nawiązanie do tej opowiastki ma miejsce w komedii Calderona "La dama duende" ("Dama-chochlik") z 1629 roku.
Ludowa legenda została przerobiona w 1550 roku przez włoskiego architekta Vasariego na anegdotę o Brunelleschim i kopule katedry florenckiej. Na zaprojektowanie dachu katedry ogłoszono konkurs. Architekt postawił jajko na stole, jako model kopuły, którą zamierzał zbudować. Projekt ten jednak był tak śmiały, że początkowo wzbudził śmiech. W końcu powierzono mu budowę kopuły, która potem z racji rozmiarów (42 m rozpiętości) wzbudziła sensację. 
W 1565 roku historia ta została wykorzystana przez Benzoniego w "Historii Nowego Świata" jako anegdota o Kolumbie. Autor przyznaje jednak, że zna ją tylko ze słyszenia. Według niej postawienie jajka na sztorc zlecił Kolumbowi żartem kardynał Mendoz na przyjęciu wydanym na cześć żeglarza. Według innej wersji legendy to Kolumb był autorem samej zagadki. Na obiedzie, podczas którego inni goście, zazdrośni o sukcesy Kolumba, próbowali zdyskredytować jego odkrycia, twierdząc, że przepłynięcie przez ocean to najprostsza rzecz na świecie, Kolumb spytał, kto z nich potrafi postawić jajko w pionie. Kiedy nikomu się nie udało, Kolumb dokonał tego nadtłukując lekko skorupkę, na co nikt przed nim nie wpadł. Zapytał ich wtedy, czy jest coś prostszego od tego, o czym przed chwilą mówili, że jest niemożliwe. "Każdy potrafi to zrobić, po tym, jak mu pokazano jak" – powiedział Kolumb.
Pomnik jajka Kolumba znajduje się w mieście Sant Antoni de Portmany na Ibizie.
„Jajko Kolumba” Tesli.
Nikola Tesla w 1893 roku na World's Columbian Exposition zademonstrował swój przyrząd znany jako „jajko Kolumba”. Jajko zostało użyte do wyjaśnienia podstaw modelu wirującego pola magnetycznego i silnika elektrycznego.
Do wprawienia jajka w ruch obrotowy Nikola Tesla posłużył się wirującym polem magnetycznym pochodzącym od zasilanych dwufazowym prądem przemiennym czterech cewek nawiniętych na żelaznym rdzeniu toroidalnym i znajdujących się pod blatem, na którym ustawione zostało miedziane jajko. Po włączeniu zasilania, płynący przez cewki prąd spowodował, że jajko zaczęło obracać się z dużą prędkością, a następnie podniosło się obracając się wokół głównej osi.
Replika urządzenia jest wystawiana w Muzeum Nikoli Tesli w Belgradzie i w Muzeum Techniki w Zagrzebiu.
„obajaja Krzysztofa Kolumba”.
Krzysztof Konopelski w 2012 roku wydał książkę pod tytułem „obajaja Krzysztofa Kolumba”, zawierającą wiersze i rysunki. „Szanta z jajem” opowiada o drugiej wyprawie (1493-1494) Krzysztofa Kolumba i pokazuje, jak wielki wpływ na załogę może mieć, przekazywana z ust do ust, anegdota o jajku Kolumba.

</doc>
<doc id="794610" url="https://pl.wikipedia.org/wiki?curid=794610" title="Zajączkowo (Gdańsk)">
Zajączkowo (Gdańsk)

Zajączkowo (kaszb. "Zajączkòwò", niem. "Hasenberg") – część Klukowa w Gdańsku. Znajduje się na obszarze dzielnicy Matarnia, w bliskim sąsiedztwie Obwodnicy Trójmiasta.
Historia.
Po ustanowieniu Wolnego Miasta Gdańska miejscowość znalazła się na obszarze Polski w powiecie kartuskim. Dawne Zajączkowo to dzisiejsze okolice skrzyżowania ulic Radarowej i Telewizyjnej. Zostało przyłączone w granice administracyjne miasta w 1973 roku, należy do okręgu historycznego Wyżyny.
Przed powstaniem portu lotniczego im. Lecha Wałęsy, Zajączkowo znajdowało się na trasie łącznicy kolejowej Osowa-Kokoszki (linia kolejowa nr 235).
Zajączkowo nie jest rozpoznawalne zarówno na mapie morfogenetycznej miasta, jak i wśród zdecydowanej większości mieszkańców Gdańska. Nazwa miejscowości jest nazwą zatraconą.

</doc>
<doc id="794613" url="https://pl.wikipedia.org/wiki?curid=794613" title="Pomnażanie">
Pomnażanie

Pomnażanie – wegetatywny podział komórek. Jedna z form wzrostu, uważana za rozmnażanie bezpłciowe. Pomnażanie to replikacja (u roślin plechowych) tego samego osobnika na drodze rozmnażania wegetatywnego. Termin wprowadzony został dla podkreślenia znaczenia rekombinacji genetycznej, zachodzących w procesach płciowych: istotą rozmnażania sensu stricto jest przede wszystkim wytworzenie odmiennych morfologicznie lub genetycznie osobników, a nie wzrost biomasy. W dogodnych i stałych (stabilnych) warunkach najkorzystniejsze dla szybkiego wzrostu jest pomnażanie. W warunkach zaburzeń środowiska (nieciągłości czasowej lub przestrzennej) korzystniejsze jest rozmnażanie bezpłciowe i rozmnażanie płciowe.
Termin po raz pierwszy wprowadzony przez prof. Ryszarda Bohra w odniesieniu do roślin plechowych, znalazł zastosowanie w kontekście ogólnobiologicznym.
Istotną cechą pomnażania wegetatywnego jest identyczność genetyczna osobników powstających na drodze pomnażania i tworzenia przez nie klonów, o różnej liczebności i różnym czasie trwania populacji tych klonów. W związku z tym pomnażanie wegetatywne nie ma lub ma znikome znaczenie w ewolucyjnym procesie gatunkotwórczym.
U jednokomórkowych organizmów bez ściany komórkowej (w postaci monadowej, rizopodialnej lub kapsalnej) pomnażanie polega na prostym podziale schizotymicznym, najczęściej wzdłuż osi organizmu. W rezultacie powstają dwie komórki siostrzane, dwa schizotomity, identyczne z komórką wyjściową.
U organizmów ze ścianą komórkową (najczęściej w postaci kokkalnej) – bez zdolności schizotomii – proces przebiega na zasadzie schizogonii, która polega na wielokrotnym podziale jądra, a następnie cytoplazmy wewnątrz komórki wyjściowej.
Szczególnym przypadkiem schizogonii jest proces cytonomii, który zdaniem Schussniga jest pochodnym od generatywnego procesu tworzenia zarodników w zarodniach, a w wegetatywnym przebiegu prowadzi do powstania najczęściej dwu organizmów siostrzanych.
Podział schizogoniczny prowadzi do powstania wielokomórkowych plech typu cenoblastycznego, a cytonomiczny do typu poliblastycznego.
Ważnym sposobem pomnażania plech jednokomórkowych oraz zawsze wielokomórkowych jest fragmentacja plech i odtwarzanie z fragmentów nowych plech siostrzanych. Fragmentacja plechy może mieć miejsce na skutek przypadkowego rozerwania pod wpływem zewnętrznych, mechanicznych czynników, albo jest genetycznie uwarunkowanym procesem tworzenie wielo- ale częściej jednokomórkowych fragmentów specjalnie dla pomnożenia organizmu. Powstają one przez zewnętrzne odcinanie komórek typu konidiów, niesłusznie nazywanych zarodnikami.
Rodzaje pomnażania: schizotomia, schizogonia, cytotomia, fragmentacja (np. urwistki), poliembrionia, pedogeneza, regeneracja.

</doc>
<doc id="794615" url="https://pl.wikipedia.org/wiki?curid=794615" title="Awantura w Niekłaju">
Awantura w Niekłaju

Awantura w Niekłaju – powieść przygodowa dla młodzieży autorstwa Edmunda Niziurskiego, wydana w 1962.
Fabuła.
Akcja rozgrywa się latem 1960 roku w fikcyjnym miasteczku Niekłaj. Jego położenie nie jest bliżej określone, ale z luźnych aluzji w tekście można się domyślić, że znajduje się ono na Kielecczyźnie. Bohaterami są uczniowie starszych klas szkoły podstawowej, którzy – podzieleni na kilka grup – rywalizują o kontrolę nad „Starym Ogrodem” – zapuszczonym, przyfabrycznym parkiem. Owe „bandy” to:
Akcja rozgrywa się w lipcu, w przededniu święta 22 lipca, podczas którego ma być wystawiona inscenizacja bitwy pod Grunwaldem. Bohaterowie, uczniowie szkoły podstawowej, przedpołudniami w ramach półkolonii biorą udział w próbach inscenizacji, a w wolnym czasie penetrują Stary Ogród, walcząc między sobą o kontrolę nad nim. „Piratów” szczególnie motywuje plotka, jakoby na terenie Ogrodu ukryty był „skarb Szwajsa” – skrzynie ze złotem zakopane pod koniec wojny przez niemieckiego właściciela fabryki. Jednocześnie wiceadmirał (zastępca wodza) „Piratów” Michał, przywódca „Kolonistów” Andrzej Kszyk i przywódczyni „Zielonych Jaszczurek” Anka Ankwiczówna dochodzą do wniosku, że wokół fabryki dzieją się niepokojące rzeczy – jakaś banda usiłuje wykraść pilnie strzeżony wynalazek „silnik beztłokowy”. Ponieważ dorośli nie wierzą w ich ostrzeżenia, młodzi postanawiają działać na własną rękę, ponad „podziałami plemiennymi” i zdemaskować szajkę.
Kontekst.
Powieść jest dość reprezentatywna dla wczesnego okresu twórczości Niziurskiego. Narracja jest w dużym stopniu prowadzona oczami chłopców i oddaje ich wyobrażenia i wiedzę o świecie. Powieść przedstawia klimat małego miasteczka środkowej Polski w epoce gomułkowskiej, które zostaje wciągnięte w rytm powolnych, ale nieubłaganych przemian. Niziurski w znacznym stopniu sympatyzuje z odchodzącym światem drobnomieszczaństwa, tradycji rzemieślniczych, lokalnych legend np. związanych z „Bosmanem” Reją, miejscową barwną postacią marynarza, który za młodu pływał na statkach z Gdyni i przeżył niebezpieczne przygody na Karaibach. Reprezentujący miejscową, zakorzenioną społeczność „Piraci” są odmalowani z dużą dozą sympatii, a rzeczywistość jest przedstawiana ich oczami, mimo że ich działania są „obiektywnie reakcyjne”, a motywy działań często niskie (chciwość). Natomiast wódz „Kolonistów” Andrzej Kszyk, syn komunistycznego działacza, jest postacią lekko karykaturalną.
W "Awanturze w Niekłaju" można też dopatrzyć się zakamuflowanych aluzji politycznych. W epizodzie rozgrywającym się na zamieszkanej przez emerytów ulicy Zapłotkowej, Zenon (nota bene postać o przewadze cech negatywnych) mówi z zadumą o biednych emerytach z tej uliczki, że „nie ma już tego kraju, gdzie chcieliby wyjechać” – najprawdopodobniej ma na myśli Polskę międzywojenną.
Inspiracje.
Powieść opiera się na podobnym schemacie fabularnym, co "Chłopcy z Placu Broni" Ferenca Molnára. Dwie chłopięce bandy walczą o kontrolę nad terytorium. Nazwy band są inspirowane współczesną kulturą masową i polityką, chłopcy chcą naśladować bohaterów walczących w słusznej sprawie. U Molnára inspiracją była Wiosna Ludów i włoskie Risorgimento, u Niziurskiego jest to dekolonizacja Afryki i kosmonautyka. Podobnie jak „Plac Broni”, tak samo „Stary Ogród” w zakończeniu powieści przestaje istnieć – ma zostać zagospodarowany i straci romantykę. Zakończenie "Awantury" jest jednak o wiele bardziej pogodne.
W "Awanturze" pojawiają się też elementy powtarzane w późniejszej twórczości Niziurskiego – np. postać Światka Dauera, który wędruje po Polsce z ojcem w ślad za „wielkimi budowami socjalizmu”, znajdzie później rozwinięcie w głównym bohaterze powieści "Siódme wtajemniczenie".
Kontynuacje.
Do "Awantury w Niekłaju" nawiązuje kilka opowiadań Niziurskiego, zamieszczonych w zbiorach "Trzynasty występek" oraz "Jutro klasówka". Akcja ich rozgrywa się w tym samym miasteczku, choć jak wynika z fabuły, około roku później. Bohaterami są częściowo te same postacie.
Ekranizacja.
W 1984 weszła na ekrany ekranizacja książki pod tytułem "Tajemnica starego ogrodu".

</doc>
<doc id="794617" url="https://pl.wikipedia.org/wiki?curid=794617" title="Umocnienie Duże Twierdzy Zegrze">
Umocnienie Duże Twierdzy Zegrze

Umocnienie Duże (Fort „Ordon”) – jeden z fortów rosyjskiej Twierdzy Zegrze. Obecnie jest własnością NBP.

</doc>
<doc id="794619" url="https://pl.wikipedia.org/wiki?curid=794619" title="Marianowo (Kontrewers)">
Marianowo (Kontrewers)

Marianowo – przysiółek wsi Kontrewers w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek należał administracyjnie do województwa ciechanowskiego.

</doc>
<doc id="794621" url="https://pl.wikipedia.org/wiki?curid=794621" title="III Korpus Pancerny SS (germański)">
III Korpus Pancerny SS (germański)



</doc>
<doc id="794622" url="https://pl.wikipedia.org/wiki?curid=794622" title="Umocnienie Małe Twierdzy Zegrze">
Umocnienie Małe Twierdzy Zegrze

Umocnienie Małe (Fort „Karlinek”) – jeden z fortów rosyjskiej Twierdzy Zegrze.

</doc>
<doc id="794623" url="https://pl.wikipedia.org/wiki?curid=794623" title="Blue Street (Five Guitars)">
Blue Street (Five Guitars)

Blue Street (Five Guitars) – studyjny album Chrisa Rea, wydany w 2003 roku.

</doc>
<doc id="794624" url="https://pl.wikipedia.org/wiki?curid=794624" title="Fujitsu">
Fujitsu

 – japońskie przedsiębiorstwo z siedzibą w Tokio, specjalizujące się w usługach informatycznych oraz produkcji półprzewodników, komputerów (superkomputerów, komputerów osobistych, serwerów, telekomunikacji i usługach). Przedsiębiorstwo zatrudnia około 140 tysięcy pracowników w 100 państwach.
Historia.
1 października 1999 Fujitsū Kabushiki-gaisha i Siemens AG, powołały nową spółkę produkującą w Europie sprzęt komputerowy pod nazwą Fujitsu Siemens Computers.
W dniu 4 listopada 2008 oficjalnie ogłoszono przejęcie wszystkich udziałów przez Fujitsu do dnia 31 marca 2009. Z początkiem kwietnia 2009 spółka Fujitsu Siemens Computers została przejęta w całości przez Fujitsu. Zmieniono nazwę na Fujitsu Technology Solutions. W tym samym roku Fujitsu poinformowała o sprzedaży swojego segmentu twardych dysków (dział i fabryki sektora) koncernowi Toshiba.
W październiku 2009 Fujitsu i Toshiba poinformowały o zakończeniu procesu przejęcia działu dysków Fujitsu przez Toshibę. Na potrzeby przejęcia Toshiba powołała do życia spółkę zależną o nazwie Toshiba Storage Device Corp., w której 20 procent udziałów do końca 2010 posiadało Fujitsu. Po tym terminie spółka miała przejść pod całkowite władanie Toshiby (TSDC).
W wyniku straty sięgającej 95 miliardów jenów w 2012, firma zdecydowała się zwolnić prawie 5 tysięcy pracowników (3 tysiące w samej Japonii). Firma sprzedała również swój dział podzespołów komputerowych firmie Panasonic.
W 2015 przedsiębiorstwo obchodziło swoje 80 urodziny. W ramach obchodów grupa ponad 10 tysięcy inżynierów i informatyków wzięła udział w konferencjach i wydarzeniach zorganizowanych przez Fujitsu w 15 miastach świata.
W 2017 Fujitsu sprzedało swoje linie produkcyjne komputerów osobistych przedsiębiorstwu Lenovo.
Fujitsu na świecie.
W 2018 Fujitsu było czwartym co do wielkości przychodów przedsiębiorstwem oferującym usługi IT na świecie (po IBM, Accenture oraz Amazon Web Services). W 2019 amerykański magazyn Fortune umieścił Fujitsu na swojej liście 500 największych firm na świecie Fortune Global 500.

</doc>
<doc id="794625" url="https://pl.wikipedia.org/wiki?curid=794625" title="The Times They Are a-Changin’ (utwór)">
The Times They Are a-Changin’ (utwór)

The Times They Are a-Changin’ – jedna z najpopularniejszych piosenek Boba Dylana nagrana w październiku 1963 r. i otwierająca album pod takim samym tytułem. Wydana także jako singel.
W 2004 utwór tytułowy został sklasyfikowany na 60. miejscu listy 500 utworów wszech czasów magazynu „Rolling Stone”.
Historia i charakter utworu.
23 października 1963 r. Dylan przystąpił do nagrań piosenki w Columbia Studio A w Nowym Jorku. Utwór ten był w jego repertuarze już od jakiegoś czasu; zagrał go specjalnie dla Sis Cunningham z magazynu Broadside oraz na początku października nagrał i zarejestrował fortepianową wersję u swojego wydawcy Witmark Music.
Niespodziewanie jednak Dylan miał spore problemy z nadaniem piosence podczas sesji jakiegoś zdecydowanego i dającego się umieścić na albumie kształtu. Pierwsze fortepianowe wersje były zbyt monotonne. Właściwa forma piosenki pojawiła się na sesjach 24 października, gdy dzięki pewnemu już wykorzystaniu gitary dopasował swoje oryginalne frazowanie do tekstu i melodii kompozycji.
Trudno wyobrazić sobie lepszy czas na wydanie takiej piosenki. Jesienią 1963 r. zamordowany został prezydent John F. Kennedy, nasiliła się wojna w Wietnamie oraz rozmachu nabrał ruch praw obywatelskich. Zarówno "Blowin’ in the Wind", jak i "The Times They Are a-Changin’" stały się hymnami lewicowego politycznego aktywizmu lat 60. XX wieku.
Piosenka jest pieśnią protestu. Przedstawia się ją jako refleksję nad pokoleniem lat 60., amerykańską kulturą i działaniami polityków. Dylan nie zgodził się z tą interpretacją, mówiąc iż piosenka ta, to „jedyne słowa, jakie mogłem znaleźć, by rozgraniczyć życie od martwoty”.
Utwór ten miał formę hymniczną, która doskonale nadawała się do wykonywania na wszelkiego rodzaju wiecach i manifestacjach, i wspólnego z tłumem śpiewania. Kiedy przyjaciel Dylana Tony Glover spytał go, dlaczego wybrał taką oczywistą formę piosenki, Dylan odparł po prostu „ona wydaje się tym, czego ludzie lubią słuchać”.
Dylan w nocie zamieszczonej w broszurce albumu "Biograph" wskazał na muzyczne źródło jego kompozycji. Były nim szkockie i irlandzkie ballady, zwłaszcza "Come All Ye Bold Highway Men", "Come All Ye Miners" i "Come All Ye Tender Hearted Maidens". W tej samej nocie (s. 43) dodał: „Chciałem napisać wielką pieśń, pewnego rodzaju pieśń tematyczną, wiesz, z krótkimi, zwięzłymi wersami, które nawarstwiają się na sobie w hipnotyczny sposób (...)”.
Dylan wywołał kontrowersję wokół piosenki, kiedy w 1996 pozwolił kanadyjskiemu Bankowi Montrealu na użycie jej w kampanii reklamowej.
Słowa piosenki zacytował Steve Jobs, kiedy Apple Computer w 1984 roku zaprezentował komputer Macintosh.
Piosenka była wykonywana przez wielu artystów i została przetłumaczona na wiele języków. Polską wersję pod tytułem „Czas wszystko zmienia” z tekstem Jacka Korczakowskiego wykonywała między innymi Maryla Rodowicz.
Piosenkę wykorzystano w czołówce w filmie Zacka Snydera.
Wersje innych artystów.
Cover Netty.
4 grudnia 2020 roku izraelska piosenkarka Netta wydała jako singel cover utworu „The Times They Are a-Changin’”. Singel promuje jej 2. minialbum "The Best of NETTA's Office Vol. 1".

</doc>
<doc id="794627" url="https://pl.wikipedia.org/wiki?curid=794627" title="MISC">
MISC

MISC (ang. "Minimal Instruction Set Computer") to architektura procesora z bardzo małą liczbą podstawowych operacji i odpowiadającymi im kodami operacji. Takie zestawy instrukcji są częściej oparte na stosie, niż na rejestrach, żeby zmniejszyć rozmiar określników operacji. Architektura maszyny stosowej jest właściwie prostsza od kiedy wszystkie instrukcje operują na szczycie większości zapisów w stosie. Rezultatem tego jest mniejszy zestaw instrukcji, mniejsza i szybsza jednostka do dekodowania instrukcji i szybsze wykonanie pojedynczych instrukcji. Gorszą stroną jest to, że instrukcje mają skłonność do posiadania większej liczby uzależnień sekwencyjnych, przez to zmniejszając liczbę instrukcji, które mogą być wykonywane jednocześnie. 
Najprawdopodobniej największym sukcesem komercyjnym MISC był "INMOS transputer".

</doc>
<doc id="794630" url="https://pl.wikipedia.org/wiki?curid=794630" title="IEA">
IEA



</doc>
<doc id="794631" url="https://pl.wikipedia.org/wiki?curid=794631" title="International Energy Agency">
International Energy Agency



</doc>
<doc id="794632" url="https://pl.wikipedia.org/wiki?curid=794632" title="Caterpillar">
Caterpillar

Caterpillar Inc. – amerykańskie przedsiębiorstwo z siedzibą w Peorii, w stanie Illinois. Jeden z największych producentów maszyn budowlanych i górniczych, a także silników dieslowskich i turbin gazowych. Obecnie przedsiębiorstwo posiada w swojej ofercie sprzedaży około 400 różnego rodzaju typów produktów.
Działalność.
Caterpillar powstał 15 kwietnia 1925 r. z połączenia "Holt Manufacturing Company" ze Stockton (stan Kalifornia) i "C. L. Best Gas Traction Company" z San Leandro (stan Kalifornia). Połączone przedsiębiorstwo otrzymało wówczas nazwę "Caterpillar Tractor Co."
Obecnie jej prezesem (CEO) jest Jim Umpleby. Przedsiębiorstwo zatrudnia 93,233 (trzeci kwartał 2006 r.) pracowników i jest notowana na giełdzie nowojorskiej (pod symbolem CAT). Caterpillar posiada swoje fabryki m.in. w Stanach Zjednoczonych, Australii, Belgii, Niemczech, Wielkiej Brytanii, Francji, Meksyku, Chinach, Włoszech, Indiach, Rosji, RPA, Kanadzie i w Polsce.
W asortymencie przedsiębiorstwa znajdują się jedne z największych na świecie ciężarówek używane w kopalniach odkrywkowych Caterpillar 797B.
Przedsiębiorstwo sprzedaje również licencje na produkcję pod marką Caterpillar, bądź CAT obuwia, odzieży, telefonów, zegarków, modeli maszyn Caterpillar, a także innych produktów.
Kontrowersje.
Opancerzone buldożery Caterpillar (model D9R) są używane przez armię izraelską głównie w walkach miejskich na Zachodnim Brzegu i w Strefie Gazy. Takie użycie sprzętu wzbudziło liczne protesty (głos zabrała m.in. organizacja „Żydowski Głos dla Pokoju”), także Amnesty International sprzeciwia się używaniu izraelskich spychaczy do wyburzania palestyńskich osiedli. Caterpillar ma także liczne problemy z aktywistami ekologicznymi ze względu na używanie jego sprzętu do wyrębu lasów (głównie dżungla amazońska i inne lasy tropikalne). W ostatnich latach firma próbuje poprawić swój niekorzystny wizerunek w tym względzie poprzez dotacje na rzecz różnych przedsięwzięć z zakresu ochrony środowiska.

</doc>
<doc id="794633" url="https://pl.wikipedia.org/wiki?curid=794633" title="Kiira Korpi">
Kiira Korpi

Kiira Linda Katriina Korpi (ur. 26 września 1988 w Tampere) – fińska łyżwiarka figurowa, startująca w konkurencji solistek. Uczestniczka igrzysk olimpijskich (2006, 2010), wicemistrzyni (2012) i dwukrotna brązowa medalistka mistrzostw Europy (2007, 2011), 5-krotna mistrzyni Finlandii (2009, 2011–2013, 2015). Zakończyła karierę amatorską 27 sierpnia 2015 roku.
Życie prywatne.
Jej ojciec Rauno Korpi, był trenerem fińskiej żeńskiej drużyny hokeja, która zdobyła brązowy medal na Zimowych Igrzyskach Olimpijskich 1998 w Nagano. Ma starszą siostrę. W Finlandii przydomkiem Kiiry jest "Jääprinsessa" (ang. "Ice Princess") ze względu na jej podobieństwo do Grace Kelly, księżnej Monako. Oprócz ojczystego języka fińskiego, Kiira zna również język szwedzki, niemiecki i angielski.
30 kwietnia 2018 roku wyszła za mąż za Arthura Borgesa podczas ceremonii nad jeziorem Como w Villa del Balbianello.
Kariera.
Kiira Korpi rozpoczęła naukę jazdy na łyżwach mając 5 lat idąc w ślady swojej starszej siostry. Swój pierwszy potrójny skok, salchowa wylądowała mając 11 lub 12 lat.
Korpi rozpoczęła starty juniorskie w sezonie 2002/2003. W kolejnych czterech sezonach została mistrzynią Finlandii juniorek oraz stawała na podium seniorskich zawodów krajowych. Na arenie międzynarodowej trzykrotnie stawała na podium zawodów z cyklu Junior Grand Prix, w tym raz zwyciężyła na JGP w Niemczech w 2004 r. W sezonie 2005/2006 rywalizowała równolegle w zawodach juniorskich i seniorskich. Zajęła 6. miejsce na mistrzostwach Europy oraz 10. miejsce na mistrzostwach świata. Zadebiutowała również na Zimowych Igrzyskach Olimpijskich 2006 w Turynie, gdzie uplasowała się na 16. pozycji.
W kolejnych latach Korpi regularnie stawała na podium m.in. Finlandia Trophy. W 2007 roku na mistrzostwach Europy w Warszawie zdobyła swój pierwszy brązowy medal ustępując jedynie Włoszce Kostner i Szwajcarce Meier. W 2010 roku zakwalifikowała się na swoje drugie Zimowe Igrzyska Olimpijskie 2010 rozgrywane w kanadyjskim Vancouver. Na zawodach olimpijskich zajęła 11. miejsce. W kolejnych sezonach zdobyła drugi brązowy medal mistrzostw Europy w 2011 r. oraz została wicemistrzynią Europy w 2012 roku.
W trakcie całej swojej kariery Korpi często borykała się z kontuzjami. Latem 2011 r. kontuzja stopy wyeliminowała ja ze startów w Japan Open oraz Finlandia Trophy. Następnie w 2012 roku przewlekłe urazy stopy i bioder doprowadziły do jej wycofania się z mistrzostw świata 2012. Zaś w 2013 roku uszkodzone ścięgno Achillesa nie pozwoliło jej wystąpić na mistrzostwach Europy. Korpi opuściła sezon 2013/2014 ze względu na operację uszkodzonego ścięgna i rehabilitację, przez co nie miała szansy na walkę o kwalifikację olimpijską na Zimowe Igrzyska Olimpijskie 2014 w Soczi. Operację Korpi przeprowadził w kwietniu 2014 r. Hans-Wilhelm Müller-Wohlfahrt, lekarz drużyny Bayernu Monachium i męskiej reprezentacji Niemiec w piłce nożnej. 
Korpi po ciężkiej kontuzji startowała w sezonie 2014/2015, w którym zdobyła piąty tytuł mistrzyni Finlandii oraz wygrała Golden Spin Zagrzeb 2014. Na mistrzostwach świata była dopiero 31.
Pierwotnie Korpi planowała starty w sezonie 2015/2016, co potwierdzało jej zgłoszenie do zawodów Trophée Eric Bompard 2015 z których później wycofała się. Korpi ogłosiła zakończenie kariery amatorskiej 27 sierpnia 2015 r. Swoją decyzję o zakończeniu rywalizacji sportowej uzasadniła w późniejszych wywiadach brakiem motywacji do startów spowodowanej częstymi kontuzjami.
Po zakończeniu kariery.
Korpi po zakończeniu kariery amatorskiej kontynuowała występy w rewiach łyżwiarskich skupiając się w ten sposób na artystycznej stronie swojej dyscypliny. Była ambasadorką oraz korespondentką fińskiej telewizji podczas mistrzostw świata 2017 rozgrywanych w Helsinkach.

</doc>
<doc id="794638" url="https://pl.wikipedia.org/wiki?curid=794638" title="Aimo Stefano Diana">
Aimo Stefano Diana



</doc>
<doc id="794644" url="https://pl.wikipedia.org/wiki?curid=794644" title="Großer Priel">
Großer Priel

Großer Priel – najwyższy szczyt w austriackim paśmie górskim Totes Gebirge. Wysokość 2515 m n.p.m. Szczyt zbudowany jest z triasowych skał wapiennych wchodzących w skład tzw. jednostek austryjskich. 
"Großer Priel" dostępny jest dla wprawnych turystów górskich; prowadzi na niego ubezpieczona ścieżka. 
Turystyka.
Najlepszym punktem wyjścia na szczyt jest miejscowość a zarazem znany ośrodek narciarski Hinterstoder, położony w centrum masywu, na wysokości 600 m n.p.m. (liczne pensjonaty i kwatery prywatne). Z miejscowości szeroka, wyraźna ścieżka prowadzi częściowo dość stromym, zalesionym terenem (lasy liściaste, niekiedy z niewielką domieszką drzew iglastych) do schroniska Prielschutzhaus położonego na wysokości ok. 1440 m n.p.m. (czas podejścia 3 - 4 h, możliwość noclegu). Ze schroniska wąska, nieco eksponowana górska ścieżka (miejscami ubezpieczenia w postaci łańcuchów i lin stalowych) wyprowadza na wierzchołek (czas podejścia 3 1/2 h).

</doc>
<doc id="794645" url="https://pl.wikipedia.org/wiki?curid=794645" title="Grosser Priel">
Grosser Priel



</doc>
<doc id="794646" url="https://pl.wikipedia.org/wiki?curid=794646" title="The Blue Jukebox">
The Blue Jukebox

The Blue Jukebox – studyjny album Chrisa Rea, wydany w 2004 roku.

</doc>
<doc id="794658" url="https://pl.wikipedia.org/wiki?curid=794658" title="Blue Jukebox">
Blue Jukebox



</doc>
<doc id="794659" url="https://pl.wikipedia.org/wiki?curid=794659" title="George Tabori">
George Tabori

George Tabori, właśc. György Tábori (ur. 24 maja 1914 w Budapeszcie, zm. 23 lipca 2007 w Berlinie) – węgierski dramaturg, reżyser, scenarzysta, aktor i tłumacz żydowskiego pochodzenia.
Tworzył w języku angielskim, reżyserował i grał głównie po niemiecku. Pisał dla teatru, radia, telewizji i filmu. W ostatnich dekadach XX w. był najczęściej wystawianym współczesnym dramaturgiem w niemieckich i austriackich teatrach. W jego sztukach antysemityzm i Holocaust są intensywnie zabarwione czarnym humorem, absurdem i groteską, „ze skłonnością do szokujących efektów i drastycznych sformułowań, przekraczających granice psychicznej wyporności, nie wspominając nawet o dobrym smaku”.
Życiorys.
Młodość.
Urodził się w Budapeszcie, w wywodzącej się z klasy średniej rodzinie o żydowskich korzeniach. Jego ojciec, Cornelius Tábori (1879–1944), był prawnikiem, publicystą, pisarzem, badaczem i tłumaczem z angielskiego. Matka George’a, Elsa z d. Ziffer (1889–1963), pochodziła ze Słowenii, będącej wówczas częścią Monarchii Habsburgów i była córką lekarza praktykującego w modnych kurortach, np. w Bad Ischl. George miał starszego brata Paula. Matka była katoliczką, ojciec agnostykiem, który w imię kosmopolityzmu porzucił judaizm i ochrzcił obu synów, po czym wysłał ich do protestanckiej szkoły. George dopiero mając 7 lat dowiedział się o swoim żydowskim pochodzeniu.
Wychowywał się w domu pełnym książek, muzyki (grał na saksofonie, jego brat na fortepianie), częstych wizyt pisarzy, intelektualistów o liberalnych poglądach i wszelkiego rodzaju artystów. Od dzieciństwa przejawiał zdolności literackie, co w rodzinie Taborich było częste i niezbyt mile widziane, jako że zwykle prowadziło do niepopłatnego zawodu literata. Dlatego po maturze, jesienią 1932, został przez ojca wysłany do Berlina, by szkolił się w branży hotelarskiej. Wkrótce jednak wrócił, bo po dojściu Hitlera do władzy (w 1933) nie czuł się bezpiecznie w nazistowskich Niemczech. Ostatecznie poszedł w ślady brata i w 1935 wyjechał do Londynu, gdzie pracował jako goniec w księgarni oraz tłumacz najświeższych wiadomości dla węgierskiej agencji prasowej. Jednak przede wszystkim polerował swój angielski. Wtedy też przekształcił swoje imię z György na George.
Czasy wojenne.
W 1939 wrócił do Budapesztu jako korespondent zagraniczny. W czasie wojny pracował na Bliskim Wschodzie (m.in. w Jerozolimie i Kairze) dla British Army Near East News Service (1941–1943), a następnie dla londyńskiego BBC (1943–1947). W 1941 otrzymał brytyjskie obywatelstwo. W 1944 dowiedział się, że jego ojciec został zamordowany w Oświęcimiu. Kilka miesięcy później okazało się, że jego matce w zadziwiający sposób udało się ujść z życiem, co uczynił fabułą swojego późniejszego dramatu "Courage mojej matki".
W tym czasie Tabori napisał swoje pierwsze powieści: thriller "Beneath the Stone" (1945), "Companions of the Left Hand" (1946) oraz kryminał psychologiczny "Original Sin" (1947), które zwróciły uwagę wytwórni Metro-Goldwyn-Mayer.
Hollywood i Broadway.
W 1947 Tabori wyjechał do USA i jako scenarzysta rozpoczął współpracę z Hollywood, w tym z MGM, a później również z Warner Bros. Pisał scenariusze m.in. dla: Alfreda Hitchcocka, Charlesa Vidora, Anatola Litvaka, Josepha Loseya, Anthony’ego Asquitha.
Na początku lat 50. Tabori zadebiutował jako reżyser przedstawieniem "Panny Julii" Strindberga na scenie nowojorskiego Phoenix Theatre. W tym czasie napisał też swoje pierwsze sztuki teatralne, które były wystawiane na Broadwayu: "Flight into Egypt" (1952) wyreżyserowaną przez Elię Kazana, "The Emperor’s Clothes" (1953) wyreżyserowaną przez Harolda Clurmana oraz "Brouhaha" (1958), wystawioną w reżyserii Petera Halla.
Zaprzyjaźnił się z niemieckimi emigrantami: Thomasem Mannem i jego bratem Heinrichem, Theodorem Adorno, Arnoldem Schönbergiem, Lionem Feuchtwangerem i Bertoltem Brechtem. Zwłaszcza przyjaźń z Brechtem i bliska z nim współpraca uświadomiły Taboriemu, że to teatr jest jego naturalnym żywiołem. Przetłumaczył na angielski i wyreżyserował trzy dramaty Brechta ("Kariera Artura Ui", "Karabiny pani Carrar" i "Matka Courage i jej dzieci") oraz napisał poświęconą mu sztukę będącą kolażem jego pism "Brecht to Brecht" (1961).
Mimo że Tabori nie był komunistą, jego przyjaźnie i współpraca z Elią Kazanem, Arthurem Millerem, Charlie Chaplinem i innymi spowodowały, że znalazł się na czarnej liście McCarthy’ego i nie był w stanie uzyskać angażu w amerykańskim filmie czy telewizji. Razem ze swoją drugą żoną, szwedzką gwiazdą filmową Vivecą Lindfors, założył w Nowym Jorku trupę teatralną „The Strolling Players”, dla której pisał sztuki i z którą wyjeżdżał do Europy, zwłaszcza do Londynu.
Concordia w Bremie.
W 1968 Tabori został zaproszony przez żonę Brechta Helene Weigel do uczestnictwa w Brecht-Dialoque. Był to kongres zorganizowany w Berlinie Wschodnim z okazji 70. rocznicy urodzin Brechta. Uczestniczył tam w próbach i spektaklach zespołu Berliner Ensemble, założonego w 1949 roku przez Brechta. I mimo że Berliner Ensemble wydawał się być teatrem doskonałym, Tabori nie potrafił się utożsamić z duchem brechtowskiego perfekcjonizmem, wirtuozerią i ascetyzmem realizacji. Teatr Taboriego zmierzał w zupełnie innym kierunku, ku symbiotycznej relacji między sceną a rzeczywistością oraz zachęcaniu widza do zaangażowania zarówno intelektualnego, jak i emocjonalnego.
Rok później jego sztuka "Kanibale" ("The Canibals", 1968) odniosła oszałamiający sukces po premierze w zachodnioberlińskim Teatrze Schillera. Krótko potem Taboriemu przyznano zachodnioniemieckie stypendium Akademickiego Ośrodka Wymiany z Zagranicą. Zaczął reżyserować w Berlinie Zachodnim, Tybindze, Bonn, Monachium i Bremie. Ostatecznie osiedlił się w Niemczech i w wieku 58 lat rozpoczął nowy rozdział swojego życia jako reżyser teatralny.
W 1975 Tabori przyjął propozycję stałej współpracy w Bremie, gdzie w niewielkim teatrze Concordia stworzył eksperymentalne laboratorium teatralne (Theaterlabor). Dysponował stałym 10-osobowym zespołem aktorskim. Założeniem Taboriego w pracy z aktorami był swobodny rozwój całej grupy, wypracowywanie wspólnych doświadczeń bez przyjętej z góry koncepcji. Bardziej niż role interesowała go osobowość aktora, praca z nim, wzajemne relacje między „być” a „grać”. Niwelował barierę aktor – widz, rezygnując z tradycyjnej sceny i wprowadzając aktorów między widzów. W koncepcji reżyserskiej odnosił się do własnych obserwacji i przemyśleń z seansów terapeutycznych, w których uczestniczył w Filadelfii na Uniwersytecie Pensylwanii. Stworzył spektakl-dokument psychoterapeutyczny "Sigmunds Freude". W inscenizacji "Hamleta" analizował zachowanie tytułowego bohatera z psychiatrycznego punktu widzenia i dowodził, że stanowi ono odbicie wielu dewiacji psychicznych.
W 1977 zrealizował w Concordii spektakl na podstawie opowiadania Kafki "Głodomór". W trakcie przygotowań do spektaklu, w ramach koncepcji spójności sceny z rzeczywistością, Tabori i cały zespół aktorski przez 40 dni pościli pod opieką lekarza. Publiczność była zszokowana widząc aktorów wyglądających jak żywe szkielety z nazistowskich obozów koncentracyjnych. Senator Horst Werner Franke, ówczesny dyrektor ds. kultury w Bremie, groził nakazem przymusowego karmienia aktorów i aresztowaniem reżysera. Ostatecznie kontrakty całego zespołu teatralnego nie zostały przedłużone i Tabori zakończył swoją współpracę z Concodią w 1978.
Holocaust i czarny humor.
W twórczości Taboriego jako pisarza i dramaturga wszechobecna jest tematyka żydowska, zwłaszcza Holocaust. Ale nie ma to nic wspólnego z martyrologią.
Standardowemu lamentowi i nieszczeremu pietyzmowi Tabori przeciwstawia kpinę, szyderstwo, żydowskie żarciki rodem ze szmoncesu, czarny humor, groteskę balansującą na krawędzi straszliwej, ostatecznej absurdalności.
Już "Kanibale", pierwsza jego sztuka o tej tematyce, traktująca o kanibalizmie wśród więźniów obozu koncentracyjnego, zachęcała do śmiania się z ludzkich potworów i morderców. Co nie zawsze spotykało się ze zrozumieniem publiczności, szczególnie niemieckiej.
W 1979 wystawił w Monachium wyreżyserowaną przez siebie własną sztukę "Courage mojej matki" ("Mutters Courage", 1979), z Hanną Schygullą w roli tytułowej. Jest to opowieść o prawdziwych losach matki Taboriego, która dziwnym zrządzeniem losu została wypuszczona z pociągu wiozącego więźniów do Oświęcimia, bowiem niemiecki żandarm uwierzył, że pracuje dla Czerwonego Krzyża, a świadczącą o tym legitymację zostawiła w domu.
Cztery lata później, w 50. rocznicę dojścia Hitlera do władzy, Tabori przedstawił w Bochum groteskowy "Jubileusz" ("Jubiläum", 1982), w którym m.in. jeden z bohaterów sugerował, że oświęcimskie krematoria były piecami do wypieku chałek.
Największym sukcesem Taboriego okazała się sztuka "Mein Kampf", której premiera miała miejsce w kwietniu 1987 w wiedeńskim Akademietheater, w reżyserii autora. Tabori wystąpił też w roli Szlomo Herzla, Żyda zaprzyjaźnionego z młodym Adolfem Hitlerem, próbującym dostać się na wiedeńską Akademię Sztuk Pięknych. Po porażce na egzaminie, Herzl doradza Hitlerowi, by ten porzucił malarstwo, do którego wyraźnie brakuje mu talentu i zajął się raczej polityką. „W dramacie tym, drażniącym wprost pomieszaniem stylów, gatunków i konwencji znaleźć można niemal wszystko: pierwiastki farsy i «czystej» komedii, groteskę, karykaturę, absurd i surrealizm”.
W szkicu dedykowanym Taboriemu na siedemdziesiąte urodziny krytyk Peter von Becker napisał między innymi: „Całe swoje pisarstwo nazywa Tabori egzorcyzmami, galeria jego postaci to przeróżne odmiany własnego «ja», dowcip to dla dotkniętego nieszczęściem, lecz ocalonego z zagłady koło ratunkowe, nie ucieczka przed rzeczywistością, lecz rzeczywistość”.
Życie prywatne.
George Tabori miał starszego o 6 lat brata Paula (1908–1974), który od lat 30. mieszkał w Londynie i – podobnie jak ich ojciec – był dziennikarzem, pisarzem i tłumaczem literatury oraz przewodniczącym jednej z sekcji londyńskiego PEN Clubu. Interesował się także naukami społecznymi (miał tytuł doktora ekonomii i nauk politycznych) oraz paranormalnymi (był wiceprezesem Ghost Clubu).
Tabori był czterokrotnie żonaty.
Pierwszą żoną była Hannah Freund. Urodzona w 1919 w Darmstadt niemiecka Żydówka, która wyemigrowała do Palestyny w ramach piątej aliji, organizowanej przez syjonistyczną organizację w Niemczech. Poznali się w 1942 w Jerozolimie. Jako sierżant Higgins, Hannah była oficerem koordynującym program radia BBC i współpracowała z brytyjskim wywiadem. Pobrali się 12 września 1942, w Jerozolimie. Ślubu udzielił im pro-brytyjski rabin w obecności dwóch świadków – agentów brytyjskiego wywiadu. Hannah, mimo że była zagorzałą syjonistką, pojechała za mężem do Londynu, a potem do Ameryki. Rozwiedli się w 1954, gdy Tibori żył już w Nowym Jorku z Vivecą Lindfors.
Viveca Lindfors (1920–1995) była szwedzką aktorką filmową i teatralną, od 1942 mieszkającą w USA. Pobrali się w lipcu 1954. Tabori był jej czwartym mężem; zaadoptował troje jej dzieci z poprzednich małżeństw: Johna, Lenę i Kristoffera, wszystkie nosiły nazwisko Tabori. Para współpracowała na gruncie zawodowym. Rozwiedli się w 1972, gdy Tabori zdecydował się osiedlić w Niemczech.
Trzecią żoną była Ursula Grützmacher-Tabori, z którą poza małżeństwem łączyła go długoletnia współpraca zawodowa. Ursula przetłumaczyła na niemiecki wszystkie dramaty Taboriego napisane po 1970. Ich związek trwał 8 lat (1976–1984); po rozwodzie nadal pozostała jego jedyną tłumaczką. Zdaniem Taboriego przekłady Ursuli były doskonałe; „zawsze znajdowała ton tak właściwy, że tekst wydawał się napisany oryginalnie po niemiecku”.
Swoją czwartą żonę, aktorkę Ursulę Höpfner (ur. 1949), Tabori poznał w Bremie. Brała udział w niemal wszystkich jego produkcjach teatralnych, poczynając od bremeńskiego Theaterlabor w Concordii, poprzez Monachium i Hamburg, a kończąc na Wiedniu. Była modelową aktorką Taboriego: śmiałą, bezkompromisową, zainteresowaną teatrem niekonwencjonalnym, spontaniczną, ale i zdyscyplinowaną, a przy tym wygimnastykowaną i z doskonałą dykcją. Nazywał ją Uschi II. Była młodsza od niego o 35 lat. Pobrali się w 1985 i pozostali małżeństwem przez 22 lata, aż do jego śmierci.
Utwory sceniczne.
George Tabori napisał blisko 30 sztuk. Tworzył po angielsku, utwory napisane po 1970 były przetłumaczone na niemiecki przez Ursulę Grützmacher-Tabori i w większości znane są pod swoimi niemieckimi tytułami. Na język polski przełożono osiem sztuk, z czego sześć zawarto w II tomie Antologii współczesnych sztuk austriackich

</doc>
<doc id="794661" url="https://pl.wikipedia.org/wiki?curid=794661" title="Roper (rzeka)">
Roper (rzeka)

Roper – rzeka w Australii długości 400 km, płynie przez Terytorium Północne z zachodu na wschód przez Ziemię Arnhema. Przecina trudno dostępny podmokły teren, uchodzi do Zatoki Karpentaria. W dorzeczu znajdują się rezerwaty Aborygenów australijskich.

</doc>
<doc id="794674" url="https://pl.wikipedia.org/wiki?curid=794674" title="Światło pozycyjne">
Światło pozycyjne



</doc>
<doc id="794675" url="https://pl.wikipedia.org/wiki?curid=794675" title="Diane Kruger">
Diane Kruger

Diane Kruger, właśc. Diane Heidkrüger (ur. 15 lipca 1976 w Algermissen) – niemiecka aktorka filmowa i modelka. Laureatka nagrody dla najlepszej aktorki na 70. MFF w Cannes za rolę w filmie "W ułamku sekundy" (2017) Fatiha Akına.
Życiorys.
Jest córką Hansa-Heinricha i Marii-Theresy. Początkowo uczyła się baletu w Londynie, jednak na przeszkodzie w zrobieniu kariery baletnicy stanęła kontuzja. W takiej sytuacji Kruger wyjechała do Paryża, gdzie zaczęła pracować jako modelka.
Studiowała aktorstwo w Cours Florent. Bezskutecznie starała się o rolę w "Piątym elemencie" Luca Bessona. Debiutowała dopiero w 2002 roku w filmie "Zawód morderca" Jean-Pierre’a Roux, gdzie wystąpili m.in. Christopher Lambert i Dennis Hopper. W tym samym roku Kruger zagrała obok swojego ówczesnego męża, Guillaume’a Caneta, we francuskiej produkcji "Mon idole".
Przełomem w jej karierze okazała się rola Heleny w filmie "Troja" Wolfganga Petersena. Producenci chcieli obsadzić w tej roli aktorkę nieznaną szerszej publiczności. Po zdjęciach próbnych w Montrealu, Londynie i Los Angeles Kruger została wybrana. Postawiono przed nią warunek w postaci przytycia 7 kilogramów.
Po premierze filmu Petersena w maju 2004 roku niemiecką aktorką zainteresowało się Hollywood. Wystąpiła w "Skarbie narodów", u boku Nicolasa Cage’a oraz jego .
Kruger była gospodynią uroczystego otwarcia i zamknięcia 60. MFF w Cannes (2007). Zasiadała także w jury konkursu głównego na 65. MFF w Cannes (2012) oraz na 72. MFF w Wenecji (2015).
W 2009 wystąpiła w filmie "Bękarty wojny" w reżyserii Quentina Tarantino. Za rolę tę Kruger otrzymała nominację do nagrody Gildii Aktorów Ekranowych dla najlepszej aktorki drugoplanowej. Obsada filmu otrzymała nagrodę ogólną za „wybitny występ zespołu aktorskiego w filmie kinowym”.
Oprócz języka niemieckiego płynnie (tak jak językiem ojczystym) posługuje się francuskim i angielskim.
W 2015 związała się z Normanem Reedusem. W listopadzie 2018 urodziła córkę.

</doc>
<doc id="794678" url="https://pl.wikipedia.org/wiki?curid=794678" title="Byt społeczny">
Byt społeczny

Byt społeczny – podstawowe oraz jedno z najważniejszych pojęć filozofii marksistowskiej. Pojęcie to wprowadził Karol Marks, aby oznaczało całokształt warunków materialnych i życia społecznego danego człowieka, którego cele i zadania są determinowane przez warunki ich własnego bytu społecznego. Do
tych warunków, w których ludzie żyją i działają, należą przede 
wszystkim:
położenie geograficzne, klimat, bogactwa naturalne, warunki uprawy itp.
stosunki ludnościowe, gęstość zaludnienia, tempo przyrostu naturalnego 
itp.
sposób produkcji dóbr naturalnych stanowiących połączenie dwóch 
elementów: sił wytwórczych i stosunków produkcji. W społecznym procesie 
produkcji dóbr materialnych pozostają dwa rodzaje stosunków: stosunki 
między człowiekiem a przyrodą wyrażające się w działaniach zmierzających
do przekształcenia przyrody i wykorzystania jej do swoich potrzeb oraz 
stosunki między ludźmi kształtujące się w momencie wytwarzania i wymiany
dóbr materialnych. Te dwa rodzaje stosunków stanowią podstawę istnienia
społeczeństwa i życia społecznego. György Lukács uważał, że w byt społeczny jest wpisana świadomość. Natomiast inni uważali, iż świadomość jest odbiciem bytu społecznego.

</doc>
<doc id="794680" url="https://pl.wikipedia.org/wiki?curid=794680" title="Roper">
Roper



</doc>
<doc id="794682" url="https://pl.wikipedia.org/wiki?curid=794682" title="Guillermo Pérez (aktor)">
Guillermo Pérez (aktor)

Guillermo José Pérez Rupérez (ur. 28 stycznia 1971 w Caracas) – wenezuelski aktor i model.
Życiorys.
Odnosił sukcesy w zawodach baseballu w Cincinnati, w stanie Ohio, zanim podjął pracę jako model na wybiegach w Paryżu. W 1997 zdobył tytuł Pierwszego Wicemistera podczas wyborów Mistera Wenezueli. Ukończył studia na kierunku handlu zagranicznego i występował w reklamówkach. Uczęszczał na kurs aktorstwa w słynnym nowojorskim Actors Studio pod kierunkiem Alberta Isoli.
Na srebrnym ekranie pojawił się po raz pierwszy w wenezuelskiej telenoweli RCTV "Niña mimada" (1998). Rok później zadebiutował w filmie "Celoso" (1999). Główna rola Rodolfa Arismendi’ego w telenoweli "Luisa Fernanda" (1999) przyniosła mu tytuł najpopularniejszego aktora zagranicznego w Rumunii w roku 2002. Spróbował swoich sił jako piosenkarz w programie rumuńskiej telewizji. Sławę w wielu krajach świata zdobył rolą peruwiańskiej telenoweli América Producciones "Soledad" (2001).
Życie prywatne.
W styczniu 2006 spotykał się z kolumbijską aktorką Margaritą Rosą de Francisco (ur. 1965).

</doc>
<doc id="794683" url="https://pl.wikipedia.org/wiki?curid=794683" title="Karabin Howa Typ 89">
Karabin Howa Typ 89

Howa Typ 89 (Howa 89-Shiki) (89式, はちきゅうしき lub hachikyuushiki, Type 89) – japoński karabin szturmowy kalibru 5,56 mm. Znajduje się na uzbrojeniu Japońskich Sił Samoobrony, Japońskiej Straży Granicznej. Budowa wewnętrzna tego karabinu jest wzorowana na produkowanym licencyjnie w zakładach Howa karabinie Armalite AR-18. Typ 89 zastąpił karabin automatyczny Howa Typ 64 (Howa 64-Shiki) kalibru 7,62 mm.

</doc>
<doc id="794685" url="https://pl.wikipedia.org/wiki?curid=794685" title="Tom’s Hardware">
Tom’s Hardware

Tom’s Hardware Guide – serwis o nowinkach technologicznych założony w 1996 przez dr. Thomasa Pabsta. Serwis został zapoczątkowany w Stanach Zjednoczonych. Obecnie główna siedziba testerów serwisu znajduje się w Monachium w Niemczech. Artykuły niemieckiego serwisu są przekładane na inne języki.
W 2005 roku serwis został włączony do wydawnictwa "Tom’s Guides Publishing". Od stycznia 2006 r. głównym przewodniczącym marki TG Publishing jest Omid Rahmat.
Polska wersja serwisu aktualizowana była do 31 stycznia 2006 roku. Obecnie jest niedostępna.

</doc>
<doc id="794686" url="https://pl.wikipedia.org/wiki?curid=794686" title="Akkalkot Maharaj">
Akkalkot Maharaj



</doc>
<doc id="794687" url="https://pl.wikipedia.org/wiki?curid=794687" title="HTTrack Website Copier">
HTTrack Website Copier

HTTrack Website Copier – program komputerowy, który umożliwia zapisywanie całych stron www w postaci plików HTML i ich późniejsze przeglądanie w trybie offline. Potrafi wznawiać zerwane połączenia. Posiada filtry, możliwość tworzenia własnych profili, a także możliwość uaktualnienia ściągniętych danych.

</doc>
<doc id="794688" url="https://pl.wikipedia.org/wiki?curid=794688" title="Młynarki">
Młynarki

Młynarki (również złoty krakowski) – popularna nazwa banknotów emitowanych w Generalnym Gubernatorstwie w czasie okupacji niemieckiej podczas II wojny światowej przez podporządkowany niemieckim władzom okupacyjnym Bank Emisyjny w Polsce. Młynarki znajdowały się w obiegu wyłącznie na terenie Generalnego Gubernatorstwa i zostały wycofane z obiegu w latach 1944–1945. Nazwa „młynarki” pochodzi od nazwiska dyrektora Banku Feliksa Młynarskiego.
Góral.
Od nazwy banknotu o nominale 500 złotych z podobizną głowy górala (tak zwany „góral”) pochodzi nazwa jednej z najgłośniejszych akcji zbrojnych polskiego podziemia – Akcja Góral podczas której żołnierze Kedywu uprowadzili w centrum Warszawy niemiecki samochód przewożący pieniądze. 
Ponadto „góral” był tak zwaną minimalną jednostką korupcyjną wobec okupanta, uwiecznioną w słowach piosenki pod tytułem "Siekiera, motyka" o treści: "Siekiera, motyka, piłka, gwóźdź – masz górala i mnie puść".

</doc>
<doc id="794689" url="https://pl.wikipedia.org/wiki?curid=794689" title="Śri Akkalkot Maharadź">
Śri Akkalkot Maharadź



</doc>
<doc id="794690" url="https://pl.wikipedia.org/wiki?curid=794690" title="Sri Akkalkot Maharaj">
Sri Akkalkot Maharaj



</doc>
<doc id="794692" url="https://pl.wikipedia.org/wiki?curid=794692" title="Akkalkot Maharadź">
Akkalkot Maharadź



</doc>
<doc id="794694" url="https://pl.wikipedia.org/wiki?curid=794694" title="Monada (biologia)">
Monada (biologia)

Monada – typ budowy plechy. Typ monadalny lub monadowy, czyli wiciowcowy: naga komórka z jedną lub kilkoma wiciami. Trwale zdolna do ruchu. Postać wczesna ewolucyjnie i powszechna w wielu grupach taksonomicznych. We wczesnych systemach taksonomicznych organizmy tego typu łączono w grupy wiciowców lub "Monadales" obejmujące np. eugleniny, złotowiciowce czy toczkowce.

</doc>
<doc id="794695" url="https://pl.wikipedia.org/wiki?curid=794695" title="Sri Akkalkot Maharadź">
Sri Akkalkot Maharadź



</doc>
<doc id="794699" url="https://pl.wikipedia.org/wiki?curid=794699" title="Toms hardware">
Toms hardware



</doc>
<doc id="794702" url="https://pl.wikipedia.org/wiki?curid=794702" title="Front Wyzwolenia Narodowego Korsyki">
Front Wyzwolenia Narodowego Korsyki



</doc>
<doc id="794706" url="https://pl.wikipedia.org/wiki?curid=794706" title="Heartbeats - Chris Rea's Greatest Hits">
Heartbeats - Chris Rea's Greatest Hits

Heartbeats – Chris Rea's Greatest Hits – album kompilacyjny Chrisa Rea, wydany w 2005 roku.

</doc>
<doc id="794707" url="https://pl.wikipedia.org/wiki?curid=794707" title="Gencjana">
Gencjana

Gencjana, fiolet gencjanowy, fiolet goryczki, pioktanina (łac. "Violetum Gentianae, Pyoctaninum coeruleum FP III") – 0,5–2% wodny lub spirytusowy roztwór fioletu gencjanowego, czyli farmakopealnego surowca farmaceutycznego (FP III) mieszaniny fioletu krystalicznego i fioletu metylowego. Według charakterystyki produktu leczniczego składnikiem czynnym jest chlorek metylorozanilinowy (fiolet krystaliczny).
Niekiedy dla fioletu gencjanowego stosuje się synonimy: fiolet krystaliczny i fiolet metylowy, co jest potocznie przyjęte, jednak błędne w ścisłym znaczeniu.
Roztwór wodny 0,5% przeznaczony jest do dezynfekcji skóry w powierzchownych uszkodzeniach naskórka, błon śluzowych i skóry. Stosuje się go również w ropnych zakażeniach skóry i błon śluzowych, niektórych grzybicach i drożdżycach. Roztwór spirytusowy 1% ma podobne zastosowanie, przy czym nie stosuje się go na błony śluzowe.
Działa na bakterie Gram-dodatnie i niektóre grzyby (w tym na "Candida albicans"). "In vitro" hamuje wzrost "Pseudomonas" który jest bakterią Gram-ujemną. Wykazuje działanie "in vivo" na gronkowce złociste oporne na metycylinę (MRSA).

</doc>
<doc id="794708" url="https://pl.wikipedia.org/wiki?curid=794708" title="Karabin Type 64">
Karabin Type 64



</doc>
<doc id="794715" url="https://pl.wikipedia.org/wiki?curid=794715" title="Henryk Ledóchowski">
Henryk Ledóchowski

Henryk Ledóchowski, Henryk hr. Halka-Ledóchowski z Leduchowa h. Szaława (ur. 7 listopada 1943 w Woli Mieleckiej) – chemik, polski działacz samorządowy, prezydent miasta Sopotu.
Potomek starej, arystokratycznej rodziny Ledóchowskich, syn Mieczysława i Haliny Korwin-Kossakowskiej, wnuk prof. kpt. ż.w. Antoniego Halki-Ledóchowskiego. Ukończył II Liceum Ogólnokształcące im. Bolesława Chrobrego w Sopocie (1961); absolwent Wydziału Chemii Politechniki Gdańskiej (1968). Był zatrudniony w Zakładzie Biochemii Akademii Medycznej w Gdańsku (1968–1970), Wojewódzkiej Stacji Krwiodawstwa w Gdańsku (1970–1980), Spółdzielni Inwalidów „Polipol” w Gdańsku (1980–1990). Wygrał wybory na prezydenta Sopotu (1990–1992). Powierzono mu funkcję pełnomocnika ds. utworzenia (2002), a następnie prezesa Regionalnej Izby Obrachunkowej w Gdańsku (2003–2010). Mieszkaniec Sopotu od 1946.
Jest członkiem Rady Kuratorów Zakładu Narodowego im. Ossolińskich VI kadencji jako przedstawiciel spadkobierców Józefa Maksymiliana hr. Ossolińskiego, założyciela instytucji.

</doc>
<doc id="794716" url="https://pl.wikipedia.org/wiki?curid=794716" title="Ta’ Qali">
Ta’ Qali

Ta’ Qali - miejscowość na Malcie, będąca częścią Attard. Położona 2 km od Mdiny. Znajduje się tu narodowy stadion Malty, Park Narodowy Ta’ Qali oraz bazar warzywny nazywany "Pitkalija".

</doc>
<doc id="794717" url="https://pl.wikipedia.org/wiki?curid=794717" title="Ta'Qali">
Ta'Qali



</doc>
<doc id="794718" url="https://pl.wikipedia.org/wiki?curid=794718" title="Związek Wojujących Bezbożników">
Związek Wojujących Bezbożników

Związek Wojujących Bezbożników (, Sojuz woinstwujuszczich biezbożnikow) – organizacja propagująca ateizm, powstała w ZSRR 7 lutego 1925 jako "Liga Bezbożników" (od 1929 pod nazwą "Związek Wojujących Bezbożników").
Historia.
Organizacja była narzędziem Wszechzwiązkowej Partii Komunistycznej (bolszewików), w walce z religią i kościołami. Jest odpowiedzialna za stosowanie przemocy w celu zwalczania różnych grup wyznaniowych, denuncjowanie osób wierzących, niszczenie obiektów sakralnych, profanację miejsc pochówku (głównie cmentarzy) i przedmiotów kultu religijnego. Działalność związku była wymierzona głównie w Rosyjski Kościół Prawosławny, jako największy związek wyznaniowy w kraju, w mniejszym stopniu w inne działające w ZSRR Kościoły. Ateizm był jednym z głównych elementów ideologii komunistycznej, zmierzającej między innymi do zlikwidowania religii.
Na czele Związku stał Jemieljan Jarosławski (właśc. Miniej Izrailewicz Gubelman). Organizacja od początku ściśle współpracowała najpierw z OGPU, a następnie z NKWD. Wydawała pisma ateistyczne: „Bezbożnik”, „Nauka i Życie” oraz „Antyreligioznik” w których m.in. głoszono tezę, iż rozwój nauki przyczyni się do upadku wszelkich religii i triumfu rewolucji.
W Moskwie w latach 1929–1935 ukazał się po polsku magazyn antyreligijny „Bezbożnik Wojujący: organ Sekcji Antykatolickiej przy Centralnej Radzie Związku Bezbożników Wojujących”. Redaktorem naczelnym pisma był Bolesław Przybyszewski (1892–1937).
W latach największej ateizacji w ZSRR, Józef Stalin, nawiązując do słów Karola Marksa (który w swojej pracy "Przyczynek do krytyki heglowskiej filozofii prawa" napisał, iż „religia jest opium dla ludu”), stwierdził m.in. iż: „Religia jest jadem dla naszych dzieci”, „Kościół uciska wiedzę, pali wynalazki”, „Nie istnieją bajeczki opowiadane przez Kościół” oraz że „Od rewolucji światowej dzieli nas tylko Chrystus”.
W 1929 rozpoczęto działalność pod zmienioną nazwą (Związek Wojujących Bezbożników), a centralnym organem prasowym stało się pismo „Ateist” (wydawane w wielu językach, m.in. polskim), oprócz tego kontynuowano wydawanie pozostałych tytułów. Przyjęta w ZSRR w 1929 "ustawa antyreligijna" ułatwiała zwalczanie religii w czasach kolektywizacji – bolszewicy uważali, iż zwalczanie wpływów Cerkwi na wsi ułatwi walkę z chłopami. Na początku lat 30. liczba członków związku wyniosła ok. 5 mln. Organizacja zajmowała się w latach 30. i 40. organizowaniem muzeów ateizmu (m.in. w likwidowanych masowo kościołach różnych wyznań religijnych), ekspozycji antyreligijnych w domach kultury oraz szkoleń i kursów z zakresu ateizacji.
W propagandzie ateistycznej związek położył główny nacisk na materializm dialektyczny, kult techniki i przemysłu – widząc w nim główną siłę, która miała spowodować zmianę nastawienia społeczeństwa do religii. Sporządzano także tzw. czarne listy księży przeznaczonych do fizycznej likwidacji.
W 1941 w Związku Wojujących Bezbożników było 3,5 mln członków, pozyskanych w większości metodami przymusu administracyjnego. Organizacja nieoficjalnie została rozwiązana w 1941, po napaści Niemiec na ZSRR – ówczesne działania WKP(b) zmierzały do wyciszenia ateistycznej propagandy i wykorzystania religii prawosławnej jako czynnika jednoczącego społeczeństwo radzieckie w obliczu agresji. Ostatni numer pisma „Bezbożnik” ukazał się w lipcu 1941, a oficjalnie Związek Wojujących Bezbożników został rozwiązany w 1947. W jego miejsce powołano nową strukturę mającą się zajmować propagandą ateistyczną – Wszechzwiązkowe Towarzystwo „Wiedza”. W PRL jego odpowiednikiem było „Towarzystwo Krzewienia Kultury Świeckiej” powstałe w 1969 z połączenia „Towarzystwa Szkoły Świeckiej” i „Stowarzyszenia Ateistów i Wolnomyślicieli”.

</doc>
<doc id="794719" url="https://pl.wikipedia.org/wiki?curid=794719" title="Kościół św. Jerzego w Biłgoraju">
Kościół św. Jerzego w Biłgoraju

Kościół pw. św. Jerzego – świątynia rzymskokatolicka w Biłgoraju.
Obiekt ten jest kościołem parafialnym dla parafii pw. św. Jerzego w diecezji zamojsko-lubaczowskiej.
Kościół ten jest zabytkiem architektury, wpisanym do państwowej (nr A/1459 z dnia 07.05.1957 r.) oraz miejskiej ewidencji zabytków.
Położenie.
Kościół pw. św. Jerzego znajduje się w centralnej części Biłgoraja, w granicach administracyjnych osiedla Śródmieście. Obiekt jest zlokalizowany na placu, którzy z trzech stron otaczają ulice Tadeusza Kościuszki, Jana Samoleja i Ogrodowa. W bezpośrednim sąsiedztwie świątyni znajdują się Skwer Saski oraz tereny o charakterze mieszkalno-usługowym. Działka wokół kościoła jest otoczona murem i stanowi obszar dawnego cmentarza.
Od strony północnej do działki kościelnej przylega oddzielna nieruchomość, na której stoją m.in. plebania, dom parafialny i katolicka księgarnia. Wokół kościoła znajduje się kilka obiektów o charakterze zabytkowym, w tym drewniany krzyż z 1841.
Architektura.
Materiałem budowlanym obiektu jest cegła pokryta tynkiem. Kościół zbudowano na planie krzyża łacińskiego, którego dłuższe ramię leży na linii wschód-zachód. Fasada budynku wraz z głównym wejściem jest skierowana na wschód, w stronę ulicy Tadeusza Kościuszki. Naprzeciwko wejścia do kościoła znajduje się prezbiterium. Krótsze ramię krzyża leży na linii północ-południe; w jego południowej części znajduje się zakrystia.
Wewnątrz kościół ma układ bazylikowy i posiada trzy nawy. W nawie głównej znajdują się trzy drewniane ołtarze, utrzymane w stylu neobarokowym: 
Sklepienie nawy głównej kościoła ma charakter kolebkowy. Na ścianach znajdują się malowidła z wyobrażeniami scen biblijnych; ściany prezbiterium są pokryte częściowo odsłoniętymi malowidłami, nawiązującymi do wydarzeń wojny polsko-bolszewickiej. W ścianach umieszczone są także tablice pamiątkowe: fundacyjne (z końca XVIII w.) oraz epitafijne, upamiętniające ks. Jana Zieniewicza (z początku XIX w.) i ks. Jana Samoleja (z II połowy XX w.). 
Świątynia ma jedną wieżę, umieszczoną centralnie nad kruchtą. Wewnątrz, na chórze, umieszczone są piszczałkowe organy. Kościół posiada też kondygnację podziemną, w której znajdują się zamknięte krypty oraz kaplica pw. św. Andrzeja Boboli. 
Historia.
Cerkiew unicka (1793-1875).
Pierwsza świątynia w tym miejscu powstała w połowie XVIII w. Dzisiejszy kościół został wybudowany w latach 1790-1793 dzięki inicjatywie ks. Jana Zieniewicza jako cerkiew, przeznaczona dla wiernych obrządku greckokatolickiego, czyli dla tzw. unitów. Architekt świątyni nie jest znany. Konsekracji dokonał biskup eparchii chełmskiej Porfiriusz Skarbek-Ważyński w dniu 28 maja 1798.
W okresie zaboru rosyjskiego (w Biłgoraju trwał on w latach 1815-1915) władze rosyjskie prowadziły politykę prześladowania wiernych kościoła unickiego, jednocześnie próbując rozszerzać wpływy cerkwi prawosławnej. Działania te szczególnie nasiliły się po upadku powstania styczniowego w 1864. Efektem tego procesu była likwidacja unickiej eparchii chełmskiej w 1875. W wyniku likwidacji macierzystej diecezji unicka cerkiew św. Jerzego w Biłgoraju została przemocą zamieniona w świątynię prawosławną.
Cerkiew prawosławna (1875-1916).
Funkcję cerkwi dla prawosławnych obecny kościół św. Jerzego pełnił od 1875. W czasie I wojny światowej (1914-1918) Biłgoraj został zajęty przez wojska austro-węgierskie, a Rosjanie po raz ostatni opuścili miasto w 1915. Rozpoczął się wówczas proces tzw. bieżeństwa: ludność wyznania prawosławnego uciekała na wschód, próbując się dostać na tereny będące pod jurysdykcją rosyjską. W 1916 cerkiew św. Jerzego opuścił ostatni prawosławny proboszcz, a świątynia została zamknięta.
Kościół katolicki (1919-1940).
W 1919 polskie władze przekazały opuszczoną świątynię katolikom obrządku łacińskiego. Dawna cerkiew stała się kościołem rektoralnym dla parafii Trójcy Świętej i Wniebowzięcia NMP w Biłgoraju. W tym samym roku został przeprowadzony remont, w wyniku którego zatarte zostały stylowe cechy obiektu, nadające mu dotąd cerkiewny charakter. Niedługo później powstały też malowidła na ścianach prezbiterium, nawiązujące do wydarzeń wojny polsko-bolszewckiej oraz do obrony Jasnej Góry.
W latach 1929-1940 rektorem kościoła był ks. Jan Samolej.
Podczas działań wojennych w 1939 Biłgoraj został zrujnowany, a parafialny kościół Trójcy Świętej i Wniebowzięcia NMP uległ pożarowi. Kościół św. Jerzego nie odniósł wtedy znacznych strat. W związku ze zniszczeniami, które miały miejsce w głównej świątyni, niewielki kościół św. Jerzego stał się miejscem odprawiania nabożeństw dla całej parafii. Funkcję tę pełnił do 1940, kiedy okupacyjne władze niemieckie zadecydowały o odebraniu kościoła katolikom i o przekazaniu go ponownie w ręce prawosławnych.
Druga cerkiew prawosławna (1940-1945).
Po raz drugi obiekt pełnił funkcję cerkwi prawosławnej w latach 1940-1945. Korzystali wówczas z niego m.in. Ukraińcy, którzy kolaborowali z okupacyjnymi władzami niemieckimi i byli przez te władze osiedlani w Biłgoraju. W 1945, po zakończeniu II wojny światowej, Biłgoraj stał się miastem jednolitym etnicznie, a świątynia po raz drugi znalazła się w rękach katolików.
Drugi kościół katolicki (od 1945).
Od 1945 kościół św. Jerzego ponownie pełnił funkcję kościoła rektoralnego dla parafii Trójcy Świętej i Wniebowzięcia NMP w Biłgoraju. Ze względu na bezpośrednie sąsiedztwo kilku dużych placówek oświatowych szkolnych stał się świątynią gromadzącą w dużej mierze dzieci i młodzież szkolną; taki charakter kościół utrzymuje po dzień dzisiejszy.
W 1978 przeprowadzono renowację świątyni, podczas której odkryto fragmenty polichromii z XIX w. 3 czerwca 1984 obiekt stał się kościołem parafialnym dla nowo erygowanej parafii św. Jerzego, powołanej do życia decyzją arcybiskupa lubelskiego ks. prof. Bolesława Pylaka. Pierwszym proboszczem został dotychczasowy rektor, ks. Marian Goral. Jego staraniem w latach 1984-1990 powstała obecna plebania, a w latach 1987-1989 do kościoła dobudowano boczne nawy. Inwestycja ta zmieniła charakter były budynku, a jednocześnie znacznie powiększyła jego powierzchnię. 
W 2004 ówczesny proboszcz, ks. Czesław Szuran, sprowadził do kościoła relikwie św. Faustyny Kowalskiej. W latach 2006-2007 odbył się gruntowny remont bocznych naw. W 2009, przy okazji 25-lecia istnienia parafii, do kościoła sprowadzono relikwie św. Andrzeja Boboli. W podziemiach kościoła wybudowano też kaplicę imienia tego świętego.
W latach 2008-2015 w biłgorajskiej dzielnicy Puszcza Solska powstała nowa cerkiew prawosławna, której nadano wezwanie św. Jerzego Zwycięzcy, nawiązujące do imienia dawnej cerkwi w obecnym kościele św. Jerzego.
W 2015 staraniem proboszcza, ks. Stanisława Budzyńskiego, odkryto malowidła na ścianach prezbiterium, nawiązujące do wydarzeń wojny polsko-bolszewickiej i zamalowane w latach 1940-1945. Z jego inicjatywy w 2018 rozpoczęła się też budowa nowego budynku dla domu parafialnego i księgarni katolickiej.

</doc>
<doc id="794720" url="https://pl.wikipedia.org/wiki?curid=794720" title="MU Continent of Legend">
MU Continent of Legend



</doc>
<doc id="794723" url="https://pl.wikipedia.org/wiki?curid=794723" title="Upasni Maharadź">
Upasni Maharadź



</doc>
<doc id="794727" url="https://pl.wikipedia.org/wiki?curid=794727" title="Vincenzo Tamburo">
Vincenzo Tamburo

Vincenzo Tamburo (ur. 1 października 1985 w Empoli) – włoski siatkarz, grający na pozycji atakującego. 
Sukcesy reprezentacyjne.
Igrzyska Śródziemnomorskie:

</doc>
<doc id="794736" url="https://pl.wikipedia.org/wiki?curid=794736" title="Nasuada">
Nasuada



</doc>
<doc id="794737" url="https://pl.wikipedia.org/wiki?curid=794737" title="Zespół Rothmanna-Makaia">
Zespół Rothmanna-Makaia

Zespół Rothmanna-Makaia (łac. "syndroma Rothmann-Makai", "lipogranulomatosis subcutanea", ang. Rothmann-Makai syndrome) – choroba zapalna tkanki podskórnej. Uważana jest często za bezgorączkową odmianę zapalenia tkanki podskórnej typu Webera-Christiana. Choroba objawia się jako zapalenie tkanki podskórnej, najczęściej podudzi, zmiany są ograniczone i niekiedy ulegają rozpadowi. Nie występują objawy ogólne i nie stwierdza się zajęcia narządów wewnętrznych. Przebieg jest przewlekły. W leczeniu stosuje się niesteroidowe leki przeciwzapalne lub glikokortykosteroidy, ogólnie i miejscowo.
Eponim upamiętnia dwóch klinicystów zajmujących się tą chorobą: Maxa Rothmanna, niemieckiego neurologa, i Endre Makaia, węgierskiego chirurga.

</doc>
<doc id="794738" url="https://pl.wikipedia.org/wiki?curid=794738" title="Christian Pampel">
Christian Pampel

Christian Pampel (ur. 6 września 1979 w Gherden) – niemiecki siatkarz, od grudnia 2008 roku do końca sezonu 2008/2009 występował we włoskiej lidze, w drużynie Copra Nordmeccanica w Piacenzy. Gra na pozycji atakującego. Wielokrotny reprezentant Niemiec, uczestnik mistrzostw świata w 2006 roku, rozgrywanych w Japonii. W 2003 roku został wybrany "Siatkarzem roku w Niemczech".

</doc>
<doc id="794741" url="https://pl.wikipedia.org/wiki?curid=794741" title="Zespół Rothmana-Makaia">
Zespół Rothmana-Makaia



</doc>
<doc id="794742" url="https://pl.wikipedia.org/wiki?curid=794742" title="Lawrence Johnson">
Lawrence Johnson

Lawrence Johnson (ur. 7 maja 1974 w Norfolk) – amerykański lekkoatleta, tyczkarz. 
Dwukrotnie startował w igrzyskach olimpijskich: Atlanta 1996 oraz Sydney. Podczas swojego drugiego olimpijskiego występu zdobył srebrny medal. Ma w swoim dorobku także dwa medale halowych mistrzostw świata: srebrny z 1997 i złoty z 2001. Rekordy życiowe: stadion: 5,98 (25 maja 1996, Knoxville); hala: 5,96 (3 marca 2001, Atlanta).

</doc>
<doc id="794750" url="https://pl.wikipedia.org/wiki?curid=794750" title="Robert Kromm">
Robert Kromm

Robert Kromm (ur. 9 marca 1984 w Schwerinie) – niemiecki siatkarz, grający na pozycji przyjmującego. Wielokrotny reprezentant Niemiec, uczestnik Mistrzostw Świata w 2006 roku, rozgrywanych w Japonii.
Sukcesy klubowe.
Mistrzostwo Niemiec:
Ligi Mistrzów:
Puchar Niemiec:
Puchar CEV:
Sukcesy reprezentacyjne.
Mistrzostwa Europy Juniorów:
Liga Europejska:

</doc>
<doc id="794755" url="https://pl.wikipedia.org/wiki?curid=794755" title="Marco Cosimo Piscopo">
Marco Cosimo Piscopo

Marco Cosimo Piscopo (ur. 18 lipca 1983 w Gagliano del Capo) – włoski siatkarz, grający na pozycji środkowego. 
Sukcesy klubowe.
Mistrzostwo Włoch:
Liga Mistrzów:

</doc>
<doc id="794765" url="https://pl.wikipedia.org/wiki?curid=794765" title="Mieczysław Zieleniewski">
Mieczysław Zieleniewski

Mieczysław Zieleniewski (ur. 7 października 1890 w Krakowie, zm. 1970) – polski inżynier, przemysłowiec.
Życiorys.
Urodził się 7 października 1890 w Krakowie jako syn Leona. Przed 1914 podjął studia przyrodnicze na Uniwersytecie Jagiellońskim.
W czasie I wojny światowej walczył w szeregach cesarskiej i królewskiej Armii. Jego oddziałem macierzystym był c. i k. Pułk Artylerii Polowej Nr 11. Na stopień nadporucznika został mianowany ze starszeństwem z 1 maja 1917 w korpusie oficerów artylerii polowej i górskiej.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia kapitana rezerwy artylerii ze starszeństwem z dniem 1 czerwca 1919. W 1923, 1924 był oficerem rezerwowym 24 pułku artylerii polowej.
W okresie II Rzeczypospolitej kontynuował studia, w 1923 ukończył studia na Wydziale Mechanicznym Politechniki Lwowskiej. Praktykę zawodową odbywał w Hucie Zgoda i w Zakładach Amunicyjnych „Pocisk”. Od 1928 rozpoczął pracę w koncernie Zjednoczone Fabryki Maszyn i Wagonów L. Zieleniewski i Fitzner-Gamper S. A., najpierw jako główny mechanik w fabryce w Sanoku, a później jako dyrektor fabryki w Dąbrowie Górniczej. Obowiązki dyrektora pełnił do wybuchu II wojny światowej. Po wojnie, do 1961 pracował w „Miastoprojekcie” w Krakowie. Zmarł w 1970 i został pochowany na Cmentarzu Rakowickim w Krakowie.

</doc>
<doc id="794767" url="https://pl.wikipedia.org/wiki?curid=794767" title="Virginie Pichet">
Virginie Pichet

Virginie Pichet (ur. 28 stycznia 1983) − francuska tenisistka.
Zwyciężczyni 7 turniejów cyklu ITF w grze singlowej i 5 w grze deblowej. W rankingu WTA sklasyfikowana najwyżej na 120 miejscu.
Karierę tenisowa rozpoczęła w 1999 roku, biorąc udział w niewielkim turnieju ITF w Le Touquet, w którym po wygraniu kwalifikacji, zagrała w pierwszej rundzie gry singlowej turnieju głównego. W latach 2000-2002 dziewięciokrotnie dochodziła do finałów gry pojedynczej ale dopiero za dziesiątym razem, w 2003 roku, udało jej się wygrać swój pierwszy turniej singlowy.
W 2003 roku otrzymała "dziką kartę" do udziału w turnieju wielkoszlemowym Roland Garros, ale przegrała w pierwszej rundzie z Patty Schnyder ze Szwajcarii. W sierpniu 2003 roku wygrała dwie pierwsze rundy kwalifikacji do US Open, pokonując w nich Cipporę Obziler i Olgę Kałużnają i przegrała trzecią, decydującą o awansie do fazy głównej, ze Stephanie Gehrlein. W 2004 ponownie z "dziką kartą" zagrała w tym samym turnieju ale też odpadła w pierwszej rundzie. W 2006 roku zagrała po raz trzeci w turnieju głównym Roland Garros, tym razem po wygranych kwalifikacjach, pokonując takie tenisistki jak: Natalia Gussoni, Anne Kremer i Kirsten Flipkens. W pierwszej rundzie turnieju głównego trafiła ponownie na Kirsten Flipkens, która zagrała w fazie głównej jako tzw. lucky loser (szczęśliwy przegrany), a która zrewanżowała się za trzecią rundę kwalifikacji i wygrała 6:2, 6:3.
Karierę zakończyła w 2009 roku.

</doc>
<doc id="794769" url="https://pl.wikipedia.org/wiki?curid=794769" title="Karioka (film)">
Karioka (film)

Karioka () – amerykański film muzyczny z 1933 w reżyserii Thorntona Freelanda. Role główne grali Dolores del Río i Gene Raymond, ale dziś jest pamiętany jako pierwszy wspólny występ Freda Astaire'a i Ginger Rogers. Para ta zagrała razem jeszcze w dziewięciu dalszych filmach.
"Karioka" zdobyła jedną nominację do Oscara w kategorii najlepsza piosenka. Pochodzące z tego filmu piosenki: „Carioca” i „Orchidea” (oryg. Orchids in the Moonlight) śpiewała w Polsce Wiera Gran 
(utwory były wydane w 1935 na płytach wytwórni Syrena Electro 8274 i 9407).

</doc>
<doc id="794772" url="https://pl.wikipedia.org/wiki?curid=794772" title="Self-Realization Fellowship">
Self-Realization Fellowship

Self-Realization Fellowship – międzynarodowa organizacja religijna założona przez Paramahansę Joganandę w 1920 roku. Siedziba tej organizacji znajduje się w Los Angeles. Self-Realization Fellowship naucza krijajogi. Jej pierwszym prezydentem był Paramahansa Jogananda (1920–1952), drugim Rajarsi Janakananda (1952–1955), a trzecią prezydent była Sri Daya Mata (1955–2010).

</doc>
<doc id="794775" url="https://pl.wikipedia.org/wiki?curid=794775" title="Wirzehnheiligen">
Wirzehnheiligen



</doc>
<doc id="794776" url="https://pl.wikipedia.org/wiki?curid=794776" title="Self-Realisation Fellowship">
Self-Realisation Fellowship



</doc>
<doc id="794778" url="https://pl.wikipedia.org/wiki?curid=794778" title="Michel Brown">
Michel Brown

Michel Brown, właśc. Misael Browarnik Beiguel (ur. 10 czerwca 1976 w Buenos Aires) – argentyński aktor telewizyjny, filmowy i teatralny.
Życiorys.
Urodził się w Buenos Aires jako syn Carlosa Browna, argentyńskiego aktora o żydowskiego pochodzenia. Ma brata Nicolasa i siostrę Lorenę. Jego dziadek ze strony ojca pochodził z Polski, ale opuścił Polskę przed wybuchem II wojny światowej. Reszta rodziny zginęła w Auschwitz. Uczył się aktorstwa w Meksyku. W 2006 uczęszczał na kursy aktorskie w Nowym Jorku.
W wieku 16 lat został dostrzeżony przez szefów stacji Telefe i wygrał casting do młodzieżowego programu muzycznego "Jugate conmigo". Następnie pojawił się w telenoweli młodzieżowej "Life Collage" (1994) i nagrał dwie płyty – "Jugaste conmigo" (1995) i "Michel" (1997). Wziął udział w teledysku do piosenki meksykańskiej grupy The Chemical Brothers – „Out of control” (2001).
Wystąpił w telenowelach stacji Televisie "Dekada" (2001) i TV Azteca: "Lo que es el Amor" (2001), "Súbete a mi Moto" (2002), "Enamórate" (2003). Rola Franco Reyes Guerrero w kolumbijskiej "Gorzka zemsta" ("Pasión de gavilanes", 2003-2004) przyniosła mu sławę w wielu krajach świata oraz dwie nagrody w Wenezueli i jedną w Bułgarii. Prowadził także programy w hiszpańskiej telewizji Antena 3, m.in. "Estoy por ti" (2005).
Życie prywatne.
W latach 2002-2006 był związany z brazylijską modelką Cataliną Satch. W lipcu 2006 związał się z kolumbijską modelką La Toya Montoya. 23 lutego 2013 poślubił modelkę i aktorkę Margaritę Muñoz.

</doc>
<doc id="794779" url="https://pl.wikipedia.org/wiki?curid=794779" title="Bąbel pokrzywkowy">
Bąbel pokrzywkowy

Bąbel pokrzywkowy (łac. "urtica") – wykwit wyniosły ponad poziom skóry lub błony śluzowej, o zmiennej średnicy, dobrze odgraniczony od otaczającej skóry, zwykle porcelanowego lub różowego koloru i o gładkiej powierzchni. Powstaje wskutek miejscowego poszerzenia i zwiększenia przepuszczalności naczyń krwionośnych. Zwykle towarzyszy mu silny świąd. Jego charakterystyczną cechą jest szybkie pojawienie się (w ciągu minut) i szybkie zniknięcie (w ciągu godzin) bez pozostawienia śladu.

</doc>
<doc id="794782" url="https://pl.wikipedia.org/wiki?curid=794782" title="Robert Volkmann">
Robert Volkmann

Robert Friedrich Volkmann (ur. 6 kwietnia 1815 w Lommatzsch (Saksonia), zm. 29 października 1883 w Budapeszcie) – niemiecki kompozytor i pedagog. 
Życiorys.
Studiował w Lipsku, gdzie poznał Roberta Schumanna, który wywarł duży wpływ na jego twórczość. W 1841 osiadł w Budapeszcie, 1854–58 był pedagogiem w Wiedniu, następnie znów w Budapeszcie (od 1875 jako profesor Akademii Muzycznej).
Kompozytor utworów na orkiestrę, kameralnych (m.in. 6 kwartetów smyczkowych), utworów chóralnych i pieśni oraz miniatur fortepianowych.

</doc>
<doc id="794793" url="https://pl.wikipedia.org/wiki?curid=794793" title="Ptaszniki (Gdańsk)">
Ptaszniki (Gdańsk)

Ptaszniki (niem. "Vogelgreif") – część Gdańska, na osiedlu Orunia-Św. Wojciech-Lipce.
Położenie administracyjne.
Ptaszniki są częścią jednostki morfogenetycznej Orunia, która została przyłączona w granice administracyjne miasta w 1933. Od zachodu graniczą z dzielnicą administracyjną Orunia Górna-Gdańsk Południe. Osiedle należy do okręgu historycznego Niziny.
Położenie geograficzne.
Ptaszniki są najwyżej położoną częścią mieszkalną Oruni. Ich wschodnia granica to Kanał Raduni, południowa Potok Oruński. Góruje nad nimi Wzgórze Ptaszników, będące północnym krańcem osiedla. Osiedle ulokowane jest głównie na skarpie, obniżającej się ku Kanałowi Raduni i Parkowi Oruńskiemu, który otacza je od południa. Na południowym zachodzie osiedle ogranicza Góra Gliniana, będąca częścią zespołu przyrodniczo-krajobrazowego Dolina Potoku Oruńskiego.
Osiedle.
Rejon ten aż do lat 70. XX wieku nie był zbyt intensywnie zabudowany. Opierał się głównie na ciągu ulicy Raduńskiej. Od lat 70. zbudowano na Ptasznikach osiedle 29 bloków jednoklatkowych i dwuklatkowych o czterech piętrach.

</doc>
<doc id="794797" url="https://pl.wikipedia.org/wiki?curid=794797" title="Pistolet LUR Panzer">
Pistolet LUR Panzer

LUR Panzer – produkowany przez firmę Echave y Arizmendi z Eibar w Hiszpanii pistolet samopowtarzalny kalibru .22 LR wzorowany zewnętrznie na P08 Parabellum. Była to kopia niemieckiego pistoletu samopowtarzalnego Erma KGP 69.

</doc>
<doc id="794805" url="https://pl.wikipedia.org/wiki?curid=794805" title="Michał Luch">
Michał Luch

Michał Luch (ur. 13 sierpnia 1988 we Wrocławiu) – polski szachista, mistrz międzynarodowy od 2005 roku.
Kariera szachowa.
Jest wychowankiem sekcji szachowej przy Młodzieżowym Domu Kultury Wrocław "Śródmieście"', w latach 2005-2006 reprezentował barwy warszawskiej "Polonii", następnie był zawodnikiem klubu KS "Polonia" Wrocław. Aktualnie reprezentuje barwy Klubu Szachowego AZS Wyższej Szkoły Bankowej we Wrocławiu.
Od najmłodszych lat wielokrotnie uczestniczył w mistrzostwach Polski juniorów we wszystkich kategoriach wiekowych, zdobywając 3 medale: srebrne w latach 2000 (Kołobrzeg, do lat 12) i 2004 (Łeba, do lat 16) oraz brązowy w roku 2005 (Łeba, do lat 18). W swoim dorobku posiada również medale zdobyte na mistrzostwach kraju juniorów w szachach szybkich oraz błyskawicznych. Jest także pięciokrotnym mistrzem Polski w rozgrywkach międzyszkolnych, trzy razy jako reprezentant XIII Gimnazjum we Wrocławiu oraz dwukrotnie jako zawodnik wrocławskiego XIV Liceum Ogólnokształcącego.
Pięciokrotnie reprezentował barwy Polski na mistrzostwach Europy juniorów, trzykrotnie zajmując miejsca w I dziesiątce: IX (2000, Chalkidiki, do lat 12), VIII (2002, Peniscola, do lat 14) oraz IX (2004, Nevşehir, do lat 16).
W najlepszym w dotychczasowej karierze 2004 roku wypełnił trzy normy na tytuł mistrza międzynarodowego, wygrywając turniej kołowy we Frydku-Mistku, w turnieju otwartym w Litomyslu oraz na ekstralidze w Dżwirzynie. W tym samym roku podzielił również III miejsce w Mariánskich Láznach. Dzięki tym sukcesom, w 2005 r. po raz pierwszy przekroczył granicę 2400 i otrzymał tytuł mistrza międzynarodowego.
Najwyższy ranking w dotychczasowej karierze osiągnął 1 października 2015 r., z wynikiem 2449 punktów zajmował wówczas 41. miejsce wśród polskich szachistów.

</doc>
<doc id="794810" url="https://pl.wikipedia.org/wiki?curid=794810" title="Peach Springs">
Peach Springs

Peach Springs (wymowa IPA: []; w języku angielskim "brzoskwiniowe źródła"; język Hualapajów: Hàkđugwi:v) – jednostka osadnicza położona w hrabstwie Mohave, w północno-zachodniej części Arizony w Stanach Zjednoczonych. Liczy 600 mieszkańców (stan na 2000) i ma powierzchnię 17,5 km². Położone przy legendarnej Drodze nr 66. W roku 2000 znajdowało się tam 166 gospodarstw zamieszkanych przez 139 rodzin.
Historia.
Peach Springs jako osada indiańska zostało założone w drugiej połowie XVII wieku i przez wiele dziesięcioleci stanowiło główne skupisko Indian Hualapajów, pochodzących z rodziny plemiennej Jumanów. Na początku XX wieku jednak Hualapajowie trafili do rezerwatu.
Przed II wojną światową, po wybudowaniu legendarnej drogi nr 66, Peach Springs tętniło życiem, a jego mieszkańcy utrzymywali się z turystyki – przez miasto przejeżdżało bardzo wielu emigrantów wędrujących na zachód, do Kalifornii. Jednak w latach 50. XX wieku trasa nr 66 straciła na znaczeniu, ponieważ w pobliżu wybudowano nowoczesną autostradę nr 40. Ruch na trasie nr 66 całkowicie zamarł, a mieszkańcy Peach Springs, nie mając środków do życia, zaczęli się wyprowadzać; z tego powodu Peach Springs jest w większości opustoszałe.
Obecnie jednak, z powodu odradzania się legendy drogi nr 66, Peach Springs powoli znów staje się ważnym ośrodkiem turystyki w stanie Arizona. W 2006 historia miasteczka posłużyła jako inspiracja dla stworzenia animowanego filmu pt. "Auta". Peach Springs występuje tam pod nazwą "Radiator Springs" (w polskiej wersji językowej "Chłodnica Górska").

</doc>
<doc id="794819" url="https://pl.wikipedia.org/wiki?curid=794819" title="Dzierżążnik (województwo pomorskie)">
Dzierżążnik (województwo pomorskie)

Dzierżążnik (kaszb. "Dzerząznik", niem. "Hopfenkrug") – osada leśna kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice. Osada wchodzi w skład sołectwa Kłączno. Nazwa Dzierżążnik ma podstawę w określeniu rośliny – dzierzęga. Wyraz ten bywa odnoszony do rzęsy lub trawy turzycy, ale na Kaszubach jest to raczej knieć błotna. W kierunku północnym znajduje się rezerwat przyrody "Bukowa Góra nad Pysznem".
W latach 1975–1998 miejscowość administracyjnie należała do województwa słupskiego. 
Inne miejscowości o nazwie Dzierżążnik: Dzierżążnik, Dzierżążno

</doc>
<doc id="794823" url="https://pl.wikipedia.org/wiki?curid=794823" title="Sudden Strike">
Sudden Strike

Sudden Strike – komputerowa strategiczna gra czasu rzeczywistego w realiach II wojny światowej, wyprodukowana przez studio Fireglow i wydana w 2000 przez cdv Software Entertainment.
Sudden Strike Forever.
W 2001 roku wydany został dodatek "Sudden Strike Forever". Do stron konfliktu z wersji podstawowej (Sowieci, Niemcy i Brytyjczycy) dodano US Army – w związku z czym dodano nowe jednostki. Dla każdej strony konfliktu utworzono po trzy misje kampanii, które mogą rozegrać się w nowych krajobrazach, m.in. W Afryce Północnej i śniegach Rosji. Oprócz tego wprowadzono kilka poprawek, 7 map dla gry jednoosobowej, 20 map dla trybu gry wieloosobowej i edytor misji.

</doc>
<doc id="794824" url="https://pl.wikipedia.org/wiki?curid=794824" title="The Best of Chris Rea">
The Best of Chris Rea

The Best of Chris Rea – kolekcja wybranych najlepszych piosenek z dotychczasowego dorobku Chrisa Rei wydana w 1994 roku przez grupę Warner Music.
W Polsce składanka osiągnęła status złotej płyty.

</doc>
<doc id="794828" url="https://pl.wikipedia.org/wiki?curid=794828" title="George Berkeley (7. hrabia Berkeley)">
George Berkeley (7. hrabia Berkeley)

George Lennox Rawdon Berkeley (ur. 25 lutego 1827, zm. 27 sierpnia 1888 w domu przy Dover Street w Londynie), brytyjski arystokrata, syn generała George'a Henry'ego Fredericka Berkeleya i Lucy Sutton, córki Thomasa Suttona, 1. baroneta, prawnuk 4. hrabiego Berkeley.
Jako przedstawiciel bocznej linii Berkeleyów nie był przewidziany do sukcesji tytułu parowskiego. Otrzymał go jednak w 1882 r., kiedy zmarł bezpotomnie Thomas Berkeley, 6. hrabia Berkeley. George odziedziczył tytuł hrabiowski jako jego najbliższy krewny w linii męskiej. Jego sukcesja nie została jednak powszechnie uznana i do końca życia nie zatwierdzono mu tytułu. Z tej racji nie mógł zasiadać w Izbie Lordów.
22 lutego 1860 r. poślubił Cecile Drummond (zm. 1 listopada 1914), córkę Edwarda Drummonda i Mary Naysmith. George i Cecili mieli razem dwóch synów:
Lord Berkeley zmarł w wieku 61 lat. Został pochowany w Moseley w hrabstwie Surrey. Tytuł hrabiego Berkeley odziedziczył jego najstarszy syn, któremu udało się uzyskać potwierdzenie (ale tylko osobiste) tego tytułu w 1891 r.

</doc>
<doc id="794830" url="https://pl.wikipedia.org/wiki?curid=794830" title="Wysoki Dział">
Wysoki Dział

Wysoki Dział (Pasmo Wołosania i Chryszczatej, Wielki Dział Etnograficzny) – pasmo górskie położone w zachodniej części polskich Bieszczadów, na wschód od doliny Osławy. Główny grzbiet ciągnie się z północnego zachodu na południowy wschód przez Chryszczatą, przełęcz Żebrak, Jaworne, Wołosań, Sasów, Osinę i opada w Cisnej w dolinę Solinki. Do szczytów masywu poza głównym grzbietem zaliczyć można Maguryczne, Krąglicę, Dział oraz Feliszówkę. Najwyższym wzniesieniem jest Wołosań (1071 m n.p.m.). Pasmo prawie w całości znajduje się w Ciśniańsko-Wetlińskim Parku Krajobrazowym.
Wysoki Dział uchodzi za granicę dwóch grup etnograficznych górali ruskich: Łemków i Bojków.
Granice.
Pasmo Wysokiego Działu ograniczają:
Granica południowa jest granicą z pasmem granicznym Bieszczadów, natomiast wschodnia – z Pasmem Łopiennika i Durnej.
Topografia.
Wysoki Dział składa się z grzbietu głównego, rozciągającego się od dolin Osławy i Osławki w Rzepedzi aż po dolinę Solinki w Cisnej, oraz licznych grzbietów bocznych. W części północnej występuje asymetria grzbietów bocznych – na zachód biegną krótkie, ale stosunkowo wysokie, a w kierunku wschodnim odgałęziają się rozczłonkowane, rozleglejsze i nieco niższe.
Od strony Rzepedzi pierwszym szczytem jest Polanka (712 m n.p.m.); następnie główny grzbiet wznosi się na Dział (830 m) będący zwornikiem dla bocznego odgałęzienia z kulminacją o wysokości 804 m, przebiegającego w stronę Prełuk. Dalej, poprzez wierzchołek 877 m, biegnie ku Chryszczatej (997 m), od której odchodzi kilka grzbietów bocznych. Na zachód ciągną się tzw. Łazki, w połowie swej długości rozwidlające się na dwie części. Ze wschodniego stoku odbiega drugi grzbiet, który, licznie się rozgałęziając, tworzy rozczłonkowany obszar niskich, nieprzekraczających 733 m, wzniesień, położony pomiędzy miejscowościami: Kalnica, Baligród i Rabe, ciągnący się dalej przez Gabrów Wierch (742 m) po dolinę Sanu. Na północny zachód od szczytu Chryszczatej znajduje się źródło potoku Olchowatego, na którym powstały Jeziorka Duszatyńskie. Następnie grzbiet, przez wierzchołek 906 m, opada na południe do przełęczy Żebrak (816 m). Ta zwornikowa przełęcz wysyła na zachód grzbiet Magurycznego, który kilkakrotnie się rozgałęzia i kończy się w okolicach Mikowa oraz Smolnika. Główny grzbiet zmienia tu kierunek przebiegu z południkowego na NW-SE i ciągnie się w kierunku Jawornego (992 m); wcześniej odchodzi na południe krótki masyw Krąglicy (943 m). Z Jawornego biegnie na północny zachód niewielka boczna grań zakończona doliną Rabiańskiego Potoku, od którego na północny wschód odgałęzia się grzbiet Łysego Wierchu (815 m), Patryi (782 m) i Dzidowej (713 m), kończący się doliną Jabłonki. Na zachodnim stoku Patryi znajduje się śródleśne gołoborze chronione rezerwatem przyrody Gołoborze. Jaworne, przełęczą położoną 928 m n.p.m., łączy się z najwyższą w całym paśmie górą Wołosań (1071 m). Z jej wierzchołka ciągnie się w kierunku południowym boczny grzbiet, który za kulminacją o nazwie Przysłup (1006 m) opada ku przełęczy Przysłup (749 m) łączącej Wysoki Dział z pasmem granicznym. Następnie grzbiet główny osiąga szczyt Sasów (1010 m), skąd na południe odbiega niewielkie odgałęzienie z Feliszówką (1006 m); potem ze zwornikowego wierzchołka (967 m) na północ odchodzi grzbiet łączący się poprzez przełęcz (734 m) z Pasmem Łopiennika i Durnej. Dalej główny grzbiet opada, poprzez Berest (942 m), Osinę (963 m) oraz Hon (820 m), ku Cisnej leżącej w dolinie Solinki.

</doc>
<doc id="794836" url="https://pl.wikipedia.org/wiki?curid=794836" title="Bisfosfoniany">
Bisfosfoniany

Bisfosfoniany – fosforoorganiczne związki chemiczne z grupy fosfonianów, charakteryzujące się występowaniem układu P−C−P. Są czynnikami chelatującymi, podobnymi w działaniu do NTA lub EDTA. Są wykorzystywane jako leki hamujące resorpcję kości. Są stosowane w terapii osteoporozy, choroby Pageta, przerzutów nowotworowych do kości, szpiczaka mnogiego i in.
Zostały otrzymane po raz pierwszy przez rosyjskiego chemika Nikołaja Menszutkina w roku 1865. W roku 1897 Hans von Baeyer i K.A. Hofmann otrzymali kwas etydronowy, który był pierwszym bisfosfonianem użytym jako lek dla ludzi.
Mechanizm działania.
Bisfosfoniany są analogami pirofosforanu, mającymi w swojej strukturze dwie grupy fosfonianowe związane z centralnym atomem węgla. Wykazują duże powinowactwo do wapnia, dlatego odkładają się w kościach. Hamują kalcyfikację oraz resorpcję kości zależną od osteoklastów. Kwas zoledronowy hamuje dodatkowo działanie osteoblastów.
Dawkowanie.
Bisfosfoniany stosowane dożylnie w leczeniu w chorobie nowotworowej:
Dawki bisfosfonianów przyjmowanych doustnie ustala lekarz.
Działania niepożądane.
Działania niepożądane związane są ze sposobem podawania leku oraz ze sposobem jego działania.
Głównie są to zaburzenia za strony przewodu pokarmowego (zgaga, objawy zapalenia przełyku). Najczęściej obserwowano nudności, wymioty, biegunkę
Działania niepożądane mają zazwyczaj charakter łagodny i przemijający. Bardzo często występujące działania niepożądane to bezobjawowa hipokalcemia i gorączka (zwiększenie temperatury ciała o 1 °C do 2 °C), które zazwyczaj występują w ciągu pierwszych 48 godzin od infuzji. Gorączka najczęściej przemija samoistnie i nie powoduje konieczności leczenia.
Można zastosować leki przeciwbólowe. Można zmniejszyć nasilenie tych objawów, stosując odpowiednie nawodnienie - przed podaniem leku wypić 0,5 litra płynów.
Rzadkim działaniem niepożądanym w leczeniu bisfosfonianami (przy obu sposobach podania) jest martwica szczęk. Stąd zaleca się kontrole stomatologiczne w trakcie leczenia.
Interakcje.
Leki z tej grupy reagują z jonami wapnia tworząc nierozpuszczalne i nieaktywne kompleksy. Z uwagi na to nie należy ich przyjmować razem z preparatami zawierającymi wapń (np. środkami zobojętniającymi kwas żołądkowy) oraz pożywieniem bogatym w ten składnik, np. z mlekiem, przetworami mlecznymi, orzechami, rybami. Powinno się zachować co najmniej dwugodzinny odstęp pomiędzy zażyciem leku a spożyciem któregoś z tych produktów.
Jednoczesne stosowanie z innymi bisfosfonianami jest przeciwwskazane.
Istnieją dane dotyczące występowania zaburzeń czynności nerek, podczas jednoczesnego stosowania bisfosfonianów doustnych (klodronian) z niesteroidowymi lekami przeciwzapalnymi (NLPZ), najczęściej z diklofenakiem.
Stosowanie bisfosfonianów doustnych (klodronianu) jednocześnie z (antybiotykami aminoglikozydami) wymaga zachowania ostrożności z uwagi na zwiększone ryzyko hipokalcemii. W pojedynczych przypadkach odnotowano ciężką hipokalcemię. Należy zwrócić uwagę na możliwość dodatkowego wystąpienia hipomagnezemii.
Nie należy zażywać bisfosfonianów doustnych (klodronian) z pokarmami lub lekami zawierającymi kationy dwuwartościowe (np. lekami zmniejszającymi pH soku żołądkowego oraz lekami zawierającymi żelazo).
Nie obserwowano interakcji pomiędzy bisfosfonianami dożylnymi a lekami powszechnie stosowanymi w terapii nowotworów. Leki w tej postaci stosowane są w trakcie chemioterapii (osobny wlew dożylny).
Bisfosfoniany dożylne (kwas pamidronowy, kwas zoledronowy) i kalcytonina stosowane jednocześnie u pacjentów z ciężką hiperkalcemią działały synergicznie, co poprawiało efekt terapeutyczny, gdyż prowadziło do szybszego zmniejszenia stężenia wapnia w surowicy krwi.
Należy zachować ostrożność podczas podawania bisfosfonianów dożylnych z innymi lekami potencjalnie nefrotoksycznymi.
U pacjentów ze szpiczakiem mnogim ryzyko zaburzenia czynności nerek może się zwiększyć, jeśli bisfosfonian dożylny podaje się jednocześnie z talidomidem.
Leki.
Leki bisfosfonianowe wpływające na mineralizację kości (klasyfikacja ATC M 05):

</doc>
<doc id="794837" url="https://pl.wikipedia.org/wiki?curid=794837" title="Difosfoniany">
Difosfoniany



</doc>
<doc id="794841" url="https://pl.wikipedia.org/wiki?curid=794841" title="Lista najwyższych budynków w Toronto">
Lista najwyższych budynków w Toronto

Toronto jest największym miastem Kanady. Jest to także największe w tym kraju skupisko wieżowców. Stoi tu najwyższy drapacz chmur w całym kraju, First Canadian Place. Powyżej 200 metrów sięga jeszcze 5 budynków. Łącznie ponad 150-metrowych jest 16, a ponad 100-metrowych około 120 gmachów. Budynki te nie powstały jak w wielu innych miastach w jednym czasie, lecz systematycznie budowano nowe. Większość z nich reprezentuje style: międzynarodowy, bądź też postmodernistyczny. W trakcie budowy jest obecnie 8 nowych wieżowców. Wśród nich 2 przekraczają 200 metrów. Budynków w budowie mających ponad 100 metrów jest około 30. 

</doc>
<doc id="794842" url="https://pl.wikipedia.org/wiki?curid=794842" title="Allan McLeod Cormack">
Allan McLeod Cormack

Allan McLeod Cormack (ur. 23 lutego 1924 w Johannesburgu, zm. 7 maja 1998 w Winchester w stanie Massachusetts) – amerykański fizyk pochodzenia południowoafrykańskiego, który w 1979 został laureatem Nagrody Nobla w dziedzinie fizjologii i medycyny wraz z Godfreyem N. Hounsfieldem za wynalezienie i budowę tomografu komputerowego.
Życiorys.
Cormack urodził się w Johannesburgu w Południowej Afryce. Uczęszczał do Rondebosch Boys' High School w Kapsztadzie, gdzie był aktywnym dyskutantem oraz działaczem klubów tenisowych. Na Uniwersytecie Kapsztadzkim uzyskał licencjat z fizyki w 1944, zaś tytuł magistra z krystalografii w 1945. W latach 1947-1949 studiował i prowadził badania na Uniwersytecie Cambridge, gdzie spotkał swoją przyszłą żonę, Barbarę Seavey, amerykańską studentkę fizyki.
Na początku lat 50., tuż po ślubie z Barbarą, powrócił na Uniwersytet Kapsztadzki jako wykładowca. W następstwie urlopu dziekańskiego na Harvardzie w latach 1956-1957, małżeństwo zgodziło się na wyjazd do Stanów Zjednoczonych, Cormack został profesorem na Uniwersytecie Tufts jesienią 1957. W 1966 uzyskał obywatelstwo amerykańskie.
Pomimo że Cormack pracował głównie nad fizyką, zainteresowanie promieniowaniem X doprowadziło go do opracowania teoretycznych podwalin dla tomografii komputerowej. Projekt ów został zainicjowany na Uniwersytecie Kapsztadzkim i lokalnym szpitalu Groote Schuur na początku 1956 i był kontynuowany krótko w 1957 po powrocie Cormacka z urlopu dziekańskiego. Rezultaty jego pracy zostały później opublikowane w dwóch referatach w „Journal of Applied Physics” w 1963 i 1964. Wspomniane referaty wzbudziły niewielkie zainteresowanie dopóki Godfrey Hounsfield wraz z kolegami nie zbudował pierwszego tomografu komputerowego w 1972, biorąc pod uwagę teoretyczne wyliczenia Cormacka. Za ich niezależny wkład, Cormack i Hounsfield zostali uhonorowani Nagrodą Nobla w dziedzinie fizjologii i medycyny w 1979. W 1990 Cormack otrzymał także amerykański National Medal of Science.
W wieku 74 lat Cormack zmarł na raka w Massachusetts. 10 grudnia 2002 pośmiertnie nadano mu najwyższe odznaczenie RPA, order Mapungubwe, za wybitne osiągnięcia jako naukowca oraz za współwynalezienie tomografu komputerowego.

</doc>
<doc id="794852" url="https://pl.wikipedia.org/wiki?curid=794852" title="Emisja stymulowana">
Emisja stymulowana



</doc>
<doc id="794858" url="https://pl.wikipedia.org/wiki?curid=794858" title="Häljarp">
Häljarp

Häljarp – miejscowość ("tätort") w południowej Szwecji, w regionie administracyjnym ("län") Skania (gmina Landskrona).
Miejscowość położona jest ok. 6 km na południowy wschód od Landskrony, w prowincji historycznej ("landskap") Skania. Na zachód od Häljarp przebiega trasa europejska E6/E20. Nieco na północ od miejscowości i przepływającej przez nią rzeki Saxån przebiega linia kolejowa Västkustbanan (Lund – Göteborg). Stacja Häljarp obsługiwana jest przez lokalnego przewoźnika kolejowego, Pågåtågen. Niedaleko od stacji znajduje się zabytkowy wiatrak, "Häljarps mölla", zbudowany w 1784.
W 2010 Häljarp liczył 2795 mieszkańców.

</doc>
<doc id="794860" url="https://pl.wikipedia.org/wiki?curid=794860" title="Pistolet Bren Ten">
Pistolet Bren Ten

Bren Ten – amerykański pistolet samopowtarzalny skonstruowany przez Thomasa Dornausa i Michaela Dixona. Pierwsza broń zasilana nabojem 10 mm Auto.
Na początku lat 80. Thomas Dornaus i Michael Dixon skonstruowali nowy nabój 10 mm Auto. Kaliber nowego naboju miał z jednej strony umożliwić zwiększenie energii wylotowej w stosunku do naboju 9 mm Parabellum, z drugiej umożliwić skonstruowania pistoletu zasilanego z dwurzędowego magazynka co było niemożliwe w przypadku naboju .45 ACP (11,43 mm) (zbyt duża grubość chwytu). W 1983 roku był gotowy prototyp nowego pistoletu zasilanego tą amunicją. Był on wzorowany na czeskim pistolecie CZ75. W tym samym roku rozpoczęto produkcję seryjną. Produkcję zakończono w 1986 roku po bankructwie firmy Dornaus and Dixon Enterprises.

</doc>
<doc id="794864" url="https://pl.wikipedia.org/wiki?curid=794864" title="Rezolucje Rady Bezpieczeństwa Organizacji Narodów Zjednoczonych">
Rezolucje Rady Bezpieczeństwa Organizacji Narodów Zjednoczonych

Rezolucje Rady Bezpieczeństwa ONZ – uchwały jednego z sześciu głównych organów Organizacji Narodów Zjednoczonych. Szczególne znaczenie mają rezolucje Rady Bezpieczeństwa dotyczące utrzymania międzynarodowego pokoju i bezpieczeństwa, a zwłaszcza decyzje o zastosowaniu sankcji niewymagających użycia siły zbrojnej (art. 41. Karty) oraz decyzje o sankcjach zbrojnych (art. 42 Karty). Jako jedyne spośród rezolucji uchwalanych przez organy ONZ, mają moc prawnie wiążącą dla państw – na mocy art. 25 Karty Narodów Zjednoczonych. Ich legalność nie może być kwestionowana, nie podlegają także kontroli sądowej ze strony Międzynarodowego Trybunału Sprawiedliwości.
Dwie wojny w XX wieku znalazły w rezolucjach Rady Bezpieczeństwa swe podstawy prawne: wojna koreańska w latach 1950–1953 (Rezolucja nr 85) oraz I wojna w Zatoce Perskiej w roku 1991 (Rezolucja nr 678). Ta ostatnia rezolucja była powoływana także jako podstawa interwencji w Iraku w 2003 roku, jednak legalność tej interwencji i doszukiwanie się podstawy prawnej dla niej w rezolucji nr 678 było kwestionowane przez wiele państw.

</doc>
<doc id="794866" url="https://pl.wikipedia.org/wiki?curid=794866" title="Przejście bezpromieniste">
Przejście bezpromieniste

Przejście bezpromieniste – zmiana stanu energetycznego atomu lub cząsteczki, odbywająca się bez emisji lub absorpcji promieniowania. Przejścia bezpromieniste nie mogą zachodzić w atomach izolowanych, gdyż byłoby to sprzeczne z zasadą zachowania energii — różnica energii pomiędzy stanem początkowym a końcowym musiałaby się wiązać z emisją lub absorpcją fotonu. Nawet w przypadku jednakowych energii stanu początkowego i końcowego, przejście między tymi stanami w atomie izolowanym byłoby niemożliwe z uwagi na złamanie zasad zachowania pędu i momentu pędu.
Przejście bezpromieniste wymaga zatem oddziaływania z otoczeniem — najczęściej w postaci zderzeń z innymi atomami lub cząsteczkami. W gazach i cieczach zmienia się wówczas energia kinetyczna ruchu postępowego tych obiektów. Natomiast w ciele stałym energia uwalniana (bądź absorbowana) w przejściu bezpromienistym wywołuje drgania sieci krystalicznej w postaci fononu (lub pochłonięcie fononu może spowodować przejście bezpromieniste).
Przejście bezpromieniste prowadzące od stanu o energii wyższej do stanu o energii niższej jest nazywane bezpromienistą relaksacją lub rzadziej — bezpromienistą deekscytacją. Relaksacja bezpromienista jest często spotykaną formą oddawania niewielkiej części energii pochłoniętej przez atom lub cząsteczkę w wyniku absorpcji fotonu. Pozostała część energii wzbudzenia zostaje następnie wyemitowana w postaci fotonu, o energii mniejszej, niż energia wzbudzenia. Taka opóźniona emisja fotonu o zmniejszonej energii nosi nazwę luminescencji.

</doc>
<doc id="794868" url="https://pl.wikipedia.org/wiki?curid=794868" title="HMS Duke of York (1940)">
HMS Duke of York (1940)

HMS Duke of York – pancernik typu "King George V". Jego bliźniaczymi okrętami były jednostki HMS „King George V”, „Prince of Wales”, „Howe” i „Anson”.
Historia.
Został zbudowany w szkockiej stoczni John Brown &amp; Company w Clydebank. Wodowanie okrętu miało miejsce 28 lutego 1940 roku, a oddanie do służby w Royal Navy 4 listopada 1941 roku. W okresie od 1 do 12 marca 1942 roku eskortował konwój arktyczny PQ-12 płynący do ZSRR. 6 marca eskorta konwoju został wzmocniona, ponieważ admirał John Tovey przeczuwał, że do przechwycenia konwoju Niemcy użyją pancernika „Tirpitz”. Tego samego dnia „Tirpitz” wyszedł z portu, jednak do starcia nie doszło, oprócz nieudanego ataku brytyjskich samolotów torpedowych stacjonujących na lotniskowcu HMS „Victorious” na „Tirpitza”.
W październiku i listopadzie 1942 uczestniczył w operacji lądowania aliantów w Afryce Północnej.
26 grudnia 1943 roku wziął udział w eskorcie konwoju JW-55B. Konwój został zaatakowany przez okręty niemieckie z pancernikiem „Scharnhorst” na czele. Doszło do bitwy koło Przylądka Północnego, podczas której „Duke of York” przyczynił się w znacznym stopniu do zatopienia „Scharnhorsta”.
Po modernizacji w 1944 roku w Liverpoolu, w której dodano uzbrojenie radarowe i dodatkowe działka przeciwlotnicze HMS „Duke of York” miał dołączyć do Brytyjskiej Floty Pacyfiku. Okręt wypłynął w kierunku Pacyfiku w towarzystwie swojego okrętu siostrzanego HMS „Anson” w dniu 25 kwietnia 1945 roku. Jednak z powodu problemu z obwodami elektrycznymi na Malcie został on wyłączony z użytku. HMS „Duke of York” dopłynął do Sydney 29 lipca, zbyt późno jednak, by wziąć udział w jakichkolwiek walkach. Okręt był obecny razem z HMS „King George V” w Zatoce Tokijskiej podczas podpisania kapitulacji przez Japonię. Następnego miesiąca popłynął do Hongkongu, by wziąć udział w kapitulacji wojsk japońskich w tym mieście. Był okrętem flagowym Brytyjskiej Floty Pacyfiku, gdy Japonia ogłosiła kapitulację i pozostawał nim do czerwca 1946 roku, kiedy powrócił do Plymouth w celu remontu.
Po wojnie „Duke of York” był okrętem flagowym Home Fleet i pozostawał w aktywnej służbie do kwietnia 1949 roku. Został ostatecznie wycofany ze służby w listopadzie 1951 roku, a 18 maja 1957 roku został zezłomowany w Shipbreaking Industries, Ltd. w Faslane.

</doc>
<doc id="794869" url="https://pl.wikipedia.org/wiki?curid=794869" title="Canadian Tire Centre">
Canadian Tire Centre

Canadian Tire Centre (dawniej Scotiabank Place; fr. Centre Canadian Tire) to hala sportowa znajdująca się w Ottawie w Kanadzie. 
Obecnie swoje mecze rozgrywa tutaj:
Dawniej swoje mecze rozgrywał tutaj zespół:

</doc>
<doc id="794872" url="https://pl.wikipedia.org/wiki?curid=794872" title="Abraham Hersz Perlmuter">
Abraham Hersz Perlmuter



</doc>
<doc id="794873" url="https://pl.wikipedia.org/wiki?curid=794873" title="HMS Duke of York">
HMS Duke of York

HMS „Duke of York” – nazwa noszona przez dwa okręty brytyjskiej Royal Navy, pochodząca od tytułu Księcia Yorku.

</doc>
<doc id="794875" url="https://pl.wikipedia.org/wiki?curid=794875" title="Rezolucje Rady Bezpieczeństwa ONZ z roku 2007">
Rezolucje Rady Bezpieczeństwa ONZ z roku 2007

Stałe miejsca w Radzie Bezpieczeństwa ONZ posiadają:
W roku 2007 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 2007: 

</doc>
<doc id="794878" url="https://pl.wikipedia.org/wiki?curid=794878" title="The Confessions Tour">
The Confessions Tour

The Confessions Tour – drugi koncertowy album amerykańskiej wokalistki Madonny wydany 26 stycznia 2007 nakładem Warner Bros. Records. DVD, którego reżyserem został Jonas Åkerlund przedstawia jeden z koncertów, który odbył się w ramach trasy Confessions Tour w 2006. Materiał zarejestrowano na Wembley Arena, podczas dwóch koncertów w Londynie. Płyta została wydana w formacie CD i DVD. Na pakiet składa się płyta DVD z całym występem oraz krążek CD z trzynastoma utworami wykonanymi na żywo. Na płycie CD nie zamieszczono kontrowersyjnej wersji przeboju piosenkarki z 1986 – "Live to Tell", z powodu silnego sprzeciwu wszelkich grup religijnych. Za pierwsze wydanie odpowiada "Semtex Films" – firma Madonny, założona w 2006.
"The Confessions Tour" otrzymał mieszane recenzje krytyków. Niektórzy preferowali tylko płytę DVD, inni CD. Znalazła się także grupa tych, dla których spodobał się tylko finał show. Po wydaniu albumu osiągnął szczyt oficjalnej listy przebojów w wielu krajach Europy. Na 50 rozdaniu nagród Grammy w dniu 10 lutego 2008 w Staples Center w Los Angeles, Kalifornia, album zdobył nagrodę Grammy w kategorii "Best Long Form Video Music".
Single.
Wydawnictwo nie było promowane żadnym singlem.

</doc>
<doc id="794882" url="https://pl.wikipedia.org/wiki?curid=794882" title="Makenzie Vega">
Makenzie Vega

Makenzie Jade Vega (ur. 10 lutego 1994 w Los Angeles, Kalifornia) – amerykańska aktorka, występowała w filmach "" oraz "Piła". Jej starszą siostrą jest aktorka Alexa Vega.
Jej pierwszą rolą był występ w jednym z filmów telewizyjnych powstałych na fali popularności serialu "Doktor Quinn". Rok później wystąpiła u boku Nicolasa Cage’a w filmie familijnym "Family Man". Rola ta przyniosła jej Nagrodę Młodych dla najlepszej aktorki dziecięcej. Od tego czasu młoda aktorka regularnie pojawiała się na dużym i małym ekranie, partnerując takim gwiazdom jak Vince Vaughn, Geena Davis czy Famke Janssen. W 2003 zagrała Dianę, córkę doktora Gordona, w horrorze "Piła". Kilka miesięcy później na ekrany kin wszedł film Roberta Rodrigueza, "". Makenzie wcieliła się w nim w rolę młodej Nancy Callahan (starszą grała Jessica Alba), w scenach z jej udziałem brali udział również Bruce Willis, Nick Stahl oraz Michael Madsen.

</doc>
<doc id="794885" url="https://pl.wikipedia.org/wiki?curid=794885" title="Baudolino">
Baudolino

Baudolino () – powieść Umberta Eco wydana w 2000 w Mediolanie przez wydawnictwo „Bompiani”; powieść na język polski przełożył Adam Szymanowski (2001).
Fabuła.
Głównym bohaterem powieści jest Baudolino, chłopiec o wielkiej wyobraźni i bystrym umyśle. Sprowadza on do rodzicielskiego domu zabłąkanego wśród mgieł rycerza, którym okazuje się cesarz Fryderyk I Barbarossa. Chłopiec zyskuje przez swe opowieści jego sympatię i tak trafia na cesarski dwór, gdzie jest świadkiem (a także sprawcą) wielu wydarzeń, które odmieniły historię Europy.
Akcja zaczyna się w 1204 r., w trakcie IV wyprawy krzyżowej. W czasie gdy krzyżowcy plądrują Konstantynopol, Baudolino ratuje życie Niketasowi Choniatesowi, bizantyjskiemu historykowi, a następnie opowiada mu o swym dzieciństwie, o tym, jak dostał się na dwór cesarza, i tym, jak umierający biskup Otton powierzył mu misję, aby wysłać Fryderyka Barbarossę na wschód do legendarnego królestwa Księdza Jana. Opowiada także o wielu przygodach (mniej lub bardziej związanych z Księdzem Janem i jego królestwem). Jego opowieść kończy się w momencie powrotu do Konstantynopola z wyprawy, której celem było legendarne królestwo. Dopiero wtedy pojął rzeczy, których wcześniej nie rozumiał.
Postacie.
Postacie fikcyjne:
Postacie legendarne:
Postacie historyczne:

</doc>
<doc id="794888" url="https://pl.wikipedia.org/wiki?curid=794888" title="Josh Davis">
Josh Davis



</doc>
<doc id="794889" url="https://pl.wikipedia.org/wiki?curid=794889" title="Puchar Davisa 2005">
Puchar Davisa 2005

Puchar Davisa 2005 – tenisowe drużynowe rozgrywki mężczyzn w 2005 roku. Mistrzami zostali Chorwaci.
Grupa światowa.
Play-off.
Data: 23 września – 25 września 2005
Strefa Euro-Afryka.
2 runda.
Zwycięzcy awansowali do play-offów
Występ Polski.
Polska reprezentacja grała w II Grupie Strefy Euro-Afryka
Baraż.
Estonia spadła do III Grupy Strefy Euro-Afryka
Strefa Ameryki.
2 runda.
Zwycięzcy awansowali do play-offów
Strefa Azja-Oceania.
2 runda.
Zwycięzcy awansowali do play-offów

</doc>
<doc id="794891" url="https://pl.wikipedia.org/wiki?curid=794891" title="Muchnice">
Muchnice

Muchnice – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="794892" url="https://pl.wikipedia.org/wiki?curid=794892" title="Winobluszcz pięciolistkowy">
Winobluszcz pięciolistkowy

Winobluszcz pięciolistkowy ("Parthenocissus quinquefolia"), zwany też dzikim winem – gatunek silnie rosnącego pnącza ozdobnego z rodziny winoroślowatych. W stanie naturalnym występuje w Ameryce Północnej od Gwatemali na południu, poprzez Meksyk i Stany Zjednoczone po prowincje Ontario i Quebec w Kanadzie. Poza tym jest szeroko rozpowszechniony w uprawie i w wielu miejscach naturalizowany. 
Zmienność.
Odmiany: 

</doc>
<doc id="794893" url="https://pl.wikipedia.org/wiki?curid=794893" title="Wesoła rozwódka">
Wesoła rozwódka

Wesoła rozwódka (ang. "The Gay Divorcee") – amerykański film muzyczny z 1934 roku w reżyserii Marka Sandricha oparty na musicalu "The Gay Divorce" autorstwa Dwighta Taylora, Kennetha S. Webba i Samuela Hoffensteina. Główne role w filmie zagrali Fred Astaire i Ginger Rogers, dla których był to drugi wspólny film.
Film zdobył Oscara w kategorii „Najlepsza piosenka” (za utwór "The Continental"), a także nominacje za scenografię, muzykę i dźwięk.

</doc>
<doc id="794894" url="https://pl.wikipedia.org/wiki?curid=794894" title="Adam z Wagrowca">
Adam z Wagrowca



</doc>
<doc id="794897" url="https://pl.wikipedia.org/wiki?curid=794897" title="Wieszczyce (województwo łódzkie)">
Wieszczyce (województwo łódzkie)

Wieszczyce – wieś w Polsce położona w województwie łódzkim, w powiecie kutnowskim, w gminie Strzelce.
Wieś szlachecka położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość należała administracyjnie do województwa płockiego.

</doc>
<doc id="794902" url="https://pl.wikipedia.org/wiki?curid=794902" title="Wrocławski Teatr Współczesny">
Wrocławski Teatr Współczesny

Teatr Współczesny we Wrocławiu (dawniej pod nazwą Teatr Młodego Widza oraz Teatr Rozmaitości ) – wrocławski teatr, usytuowany w centrum miasta przy ulicy Rzeźniczej 12, powstały w 1948 roku pod nazwą Teatr Młodego Widza.
Sceny teatralne.
W budynku mieszczą się trzy sale widowiskowe:
Repertuar.
Zapisana w nazwie Teatru „współczesność” to przede wszystkim sposób myślenia o scenie jako medium, za pomocą którego można mądrze rozmawiać o najważniejszych problemach otaczającej nas rzeczywistości. WTW stara się więc mocno i wyraźnie zaznaczyć swoją obecność w kulturalnym życiu Wrocławia i Dolnego Śląska.
Od początku scena przy ul. Rzeźniczej przyciągała wybitnych reżyserów i dramatopisarzy, którzy kreowali nowatorskie myślenie o teatrze: Jerzy Jarocki, Józef Szajna, Krzysztof Warlikowski, Jan Klata, Piotr Cieplak, Michał Zadara, Barbara Wysocka, Agnieszka Olsten, Agata Duda-Gracz, Lech Raczak. Autorski teatr tworzyli przez lata dyrektorzy Andrzej Witkowski [1962-1964, 1966-1973], Kazimierz Braun [1975-1984] i Krystyna Meissner [1999-2012]. W 2012 r. dyrekcję objął reżyser Marek Fiedor. W latach 2001-2011 teatr był organizatorem sześciu kolejnych edycji Międzynarodowego Festiwalu Teatralnego Dialog-Wrocław. Swoje stałe miejsce w repertuarze WTW miały od lat 60. dramaty Tadeusza Różewicza, jednego z najważniejszych twórców literatury przełomu XX i XXI wieku. Był to także teatr dwóch innych, dziś niemal zapomnianych, wybitnych twórców: Helmuta Kajzara i Tymoteusza Karpowicza. Powrócili oni na scenę WTW w „Strefach kontaktu” – cyklu działań przypominających ich sylwetki i twórczość poprzez spektakle warsztatowe, czytania performatywne, spotkania z teoretykami teatru i świadkami zdarzeń sprzed lat. „Strefy kontaktu” to także dyskusje, wystawy i projekcje filmów towarzyszące kolejnym premierom teatru. Inna linia repertuarowa to "Prosta historia" – cykl prezentujący nie tylko w formie przedstawień losy pojedynczych ludzi na tle Wielkiej Historii. Do pracy w WTW zapraszani są reżyserzy, którzy mają dystans do wszelkich wypowiedzi ideologicznych, którzy chodzą własnymi ścieżkami, tworzą swoje "teatry osobne" i nie poddają się presji mód. Wrocławski Teatr Współczesny pozostaje ponad podziałami generacyjnymi: istotne są tematy, a rozmowa jest tym ciekawsza, im więcej pokoleń w niej uczestniczy – po obu stronach rampy.
Historia.
Początki teatru sięgają lat 1947/1948. Nim został nazwany Teatrem Współczesnym występował pod nazwami: Teatr Młodego Widza (1950) i Teatr Rozmaitości (1957). 12 sierpnia 1967 roku wybrano Edmunda Wiercińskiego na patrona teatru i oficjalnie zmieniono nazwę teatru na Teatr Współczesny. Ówczesny dyrektor teatru – Andrzej Witkowski przyczynił się do wyraźnego wzrostu poziomu artystycznego teatru. W 1975 roku dyrektorem naczelnym i artystycznym teatru został Kazimierz Braun. Już pierwsza praca reżyserska Brauna – "Białe małżeństwo" Tadeusza Różewicza okazała się wielkim sukcesem. Odegrano ponad 600 przedstawień tej sztuki. Braun kontynuował pracę Witkowskiego budując jeden z najlepszych teatrów w Polsce, który swoje osiągnięcia prezentował z sukcesami również poza granicami kraju. Po konflikcie z władzą komunistyczną Braun został odwołany ze stanowiska. Wraz z nim odeszło z teatru wielu aktorów. Kolejni dyrektorzy utrzymywali teatr na wysokim poziomie artystycznym, wystawiając m.in. „Sztukmistrza z Lublina” Singera w reżyserii Jana Szurmieja, „Samobójcę” Erdmana w reżyserii Jerzego Jarockiego, obsypaną nagrodami, wspaniałą „Historyję o chwalebnym zmartwychwstaniu Pańskim” Mikołaja z Wilkowiecka w reżyserii Piotra Cieplaka, "Wiśniowy sad" Czechowa zrealizowany przez Andro Enukidze, i wiele innych.
Teatr w 1995 r. został teatrem miejskim z nazwą Wrocławski Teatr Współczesny im. Edmunda Wiercińskiego. Cztery lata później, 1 stycznia 1999 r., Dyrektorem Naczelnym i Artystycznym teatru została Krystyna Meissner. To tu powstały słynne spektakle Krzysztofa Warlikowskiego "Oczyszczeni" oraz „Dybuk”, a także seria przedstawień Jana Klaty z "Transferem!". Od 2001 roku, co dwa lata odbywał się tu jednego z największych międzynarodowych festiwali teatralnych w Polsce: MFT DIALOG-WROCŁAW. Od jesieni 2012 r. festiwal organizowany jest poza teatrem – pod auspicjami Europejskiej Stolicy Kultury 2016. 1 września 2012 stanowisko dyrektora naczelnego i artystycznego WTW objął reżyser, wykładowca PWSTiF w Łodzi Marek Fiedor. Na scenę powróciły utwory Helmuta Kajzara i Tymoteusza Karpowicza realizowane jako spektakle ["Paternoster", Niewidzialny chłopiec"] oraz jednorazowe wydarzenia [słuchowisko "Dźwiękowy zapis doliny", zdarzenia sceniczne na podstawie poematu "Odwrócone światło"]. Z teatrem współpracują zarówno młodzi jak i doświadczeni reżyserzy, m.in. Ewelina Marciniak, Weronika Szczawińska, Agnieszka Olsten, Katarzyna Szyngiera, Natalia Sołtysik, Jacek Bała, Paweł Passini, Tomasz Hynek.
Aktorzy.
Obecnie w Teatrze Współczesnym występują:
Nagrody.
Najważniejsze nagrody i wyróżnienia w latach 2000-2006
Rok 200627 marca 2006, z okazji 45. Międzynarodowego Dnia Teatru wręczono Nagrody Marszałka Województwa Dolnośląskiego. Spektakl "Nakręcana pomarańcza" w reżyserii Jana Klaty zdobył tytuł "Najlepszego Spektaklu Roku 2005".
Rok 2004Danuta Stenka otrzymała Paszport "Polityki" w dziedzinie teatru za rolę Wdowy Bradshaw w "Zwycięstwie" Howarda Bakera. Za tę rolę otrzymała również Nagrodę Publiczności dla najlepszej aktorki 10. Ogólnopolskiego Festiwalu Sztuk Przyjemnych i Nieprzyjemnych w Łodzi.
Rok 2003"Zwycięstwo Barkera" w reżyserii Heleny Kaut-Howson zdobyło Grand Prix na 2. Festiwalu Prapremier w Bydgoszczy:.
Bogusław Kierc za rolę Głodomora w "Odejściu Głodomora" Różewicza otrzymał nagrodę Kapituły Wrocławskiego Towarzystwa Przyjaciół Teatru za najlepszą rolę męską w sezonie 2002/2003.
Krzysztof Warlikowski otrzymał za reżyserię "Oczyszczonych" Sarah Kane Laur Konrada, główną nagrodę na VI Ogólnopolskim Festiwalu Sztuki Reżyserskiej "Interpretacje" w Katowicach oraz Nagrodę Francuskiego Związku Krytyków Teatralnych dla najwybitniejszego przedstawienia obcojęzycznego w sezonie 2002/2003 we Francji;
Rok 2002Nagroda "Dolnośląski Brylant Roku 2001" dla Międzynarodowego Festiwalu Teatralnego Dialog – Wrocław.
Rok 2000Nagrodę honorową – statuetkę Aleksandra Fredry za najciekawsze wydarzenie teatralne otrzymał spektakl "Rzeźnia" Sławomira Mrożka w reżyserii Grzegorza Wiśniewskiego od Towarzystwa Przyjaciół Teatru

</doc>
<doc id="794903" url="https://pl.wikipedia.org/wiki?curid=794903" title="Teatr Współczesny we Wrocławiu">
Teatr Współczesny we Wrocławiu



</doc>
<doc id="794908" url="https://pl.wikipedia.org/wiki?curid=794908" title="Świetlówka kompaktowa">
Świetlówka kompaktowa

Świetlówka kompaktowa, kompaktowa lampa fluorescencyjna (CFL ang. "Compact fluorescent lamp"), znana też w handlu jako świetlówka energooszczędna – jest to rodzaj lampy fluorescencyjnej (świetlówki) o kształcie zapewniającym małe wymiary gabarytowe. Świetlówki takie mają najczęściej bańkę w kształcie litery „U” (często zwielokrotnionej) lub spirali. Świetlówki kompaktowe można podzielić na świetlówki ze zintegrowanym układem zapłonowym oraz na świetlówki wymagające opraw z takim układem.
Mity.
Zaletą takich świetlówek jest fakt, iż są one bezpośrednimi zamiennikami żarówek głównego szeregu (posiadają taki sam gwint). Żywotność świetlówek kompaktowych mieści się w zakresie od 6000 do 15000 godzin pracy. Większość z nich nie jest przystosowana do stosowania w oprawach zamkniętych; używanie świetlówki w takiej oprawie znacząco skraca jej żywotność. Niektóre świetlówki posiadają własną obudowę rury fluorescencyjnej zmniejszającą luminancję i poprawiającą walory estetyczne. Dostępne świetlówki zalicza się do klas energetycznych A albo B. Najczęściej spotykane mają temperaturę barwową 2700 K (zbliżona do temperatury barwowej żarówki) albo 6400 K (światło dzienne). Skuteczność świetlna wynosi ok. 50 lm/W.
Pobór mocy.
Porównanie pobieranej mocy żarówek głównego szeregu i świetlówek kompaktowych ze zintegrowanym układem zapłonowym, o zbliżonym strumieniu świetlnym, dla nowych żarówek, według producentów świetlówek kompaktowych:
Przykłady.
Przykłady świetlówek kompaktowych ze zintegrowanym układem zapłonowym:
Świetlówki z zewnętrznym układem zapłonowym.
Ich zaletą jest niższa cena spowodowana oszczędnościami na układzie zapłonowym. Mają większą gamę dostępnych temperatur barwowych. Są bardziej przyjazne środowisku, ponieważ nie są marnowane układy zapłonowe, jak to ma miejsce w przypadku zużytych świetlówek pierwszego rodzaju. Produkowane są zarówno świetlówki całkowicie pozbawione jakichkolwiek dodatkowych urządzeń, jak i z wbudowanym samym zapłonnikiem – takie modele wymagają opraw wyposażonych jedynie w statecznik. Dostępne są świetlówki z trzonkami G23, 2G7, G24, 2G11.
Perspektywy.
Obecnie (lata 20. XXI w.) świetlówki kompaktowe wypierane są przez oświetlenie w technologii LED o lepszych walorach energetycznych i użytkowych.

</doc>
<doc id="794909" url="https://pl.wikipedia.org/wiki?curid=794909" title="Karabinek AKS-74U">
Karabinek AKS-74U

AKS-74U (ros. АКС-74У) – subkarabinek opracowany w ZSRR pod koniec lat 70 XX w., skrócona wersja karabinka automatycznego AK-74. AKS-74U został skonstruowany jako broń dla załóg czołgów, artylerzystów, pilotów śmigłowców oraz żołnierzy Specnazu. Docelowo jest bronią przeznaczoną do samoobrony i walki na krótkich dystansach (np. w pomieszczeniach).
Budowa AKS-74U jest zbliżona do AK-74. Modyfikacje wynikają ze skrócenia lufy, co wiązało się z koniecznością skrócenia tłoczyska i zastosowania specjalnego urządzenia wylotowego zapewniającego działanie broni pomimo skrócenia lufy, a także pełniącego rolę tłumika płomieni. Ponieważ donośność skuteczna AKS-74U jest znacznie mniejsza niż AK-74, uproszczono także przyrządy celownicze, zastępując celownik krzywkowy przerzutowym. W celu wydłużenia linii celowniczej celownik przeniesiono na pokrywę komory zamkowej.

</doc>
<doc id="794911" url="https://pl.wikipedia.org/wiki?curid=794911" title="Wojciech Dąbrowski (polityk)">
Wojciech Dąbrowski (polityk)

Wojciech Dąbrowski (ur. 28 maja 1972 w Warszawie) – polski polityk, samorządowiec i menedżer.
Życiorys.
Absolwent Wydziału Prawa i Administracji Uniwersytetu Warszawskiego. Ukończył również studia podyplomowe na Politechnice Warszawskiej na Wydziale Mechanicznym Energetyki i Lotnictwa w zakresie Eksploatacji Elektrowni i Elektrociepłowni parowych, gazowych i parowo-gazowych oraz w Akademii Leona Koźmińskiego i na Uniwersytecie Warszawskim na Wydziale Zarządzania – Zarządzanie w Administracji Publicznej.
W latach 1986–1989 działał w warszawskich strukturach Federacji Młodzieży Walczącej i Grupach Oporu „Solidarni”, zajmował się m.in. kolportażem ulotek.
W 2002 z rekomendacji Prawa i Sprawiedliwości został przewodniczącym rady dzielnicy Warszawa-Żoliborz. Od maja 2004 do listopada 2006 zajmował stanowisko burmistrza tej dzielnicy.
18 stycznia 2007 został powołany na urząd wojewody mazowieckiego w rządzie Jarosława Kaczyńskiego. W wyniku informacji opublikowanych w tygodniku „Wprost” o warunkowo umorzonym postępowaniu karnym za prowadzenie roweru po drodze publicznej w stanie nietrzeźwości, 1 lutego 2007 Wojciech Dąbrowski został odwołany z urzędu wojewody na wniosek ministra Ludwika Dorna. W tym czasie wszczęte zostało postępowanie w sprawie rzekomego wyłudzenia poświadczenia nieprawdy (zatajenia posiadania punktów karnych) przy składaniu przez niego w 2004 w wydziale komunikacji dzielnicy Praga-Południe wniosku o wydanie wtórnika prawa jazdy w związku z kradzieżą dotychczasowego. Na mocy wyroku Sądu Okręgowego Warszawa-Praga w Warszawie z 14 grudnia 2010 Wojciech Dąbrowski został prawomocnie uniewinniony od popełnienia zarzucanego mu wyłudzenia poświadczenia nieprawdy.
Od stycznia 2011 pełnił funkcję wiceprezesa zarządu Zakładu Energetyki Cieplnej w Wołominie, a od stycznia 2016 r. funkcję prezesa zarządu PGNiG Termika S.A. Od listopada 2017 prezes zarządu PGE Energia Ciepła.
W latach 2017–2019 brał udział w procesie integracji polskich aktywów ciepłowniczych zakupionych przez Skarb Państwa od francuskiego EDF. W czerwcu 2018 wybrany na prezesa Polskiego Towarzystwa Elektrociepłowni Zawodowych (PTEZ). Ponownie wybrany na to stanowisko w 2019 oraz w 2022 roku.  
Członek Rady Zarządzającej Polskiego Komitetu Energii Elektrycznej. Od marca 2020 roku prezes Rady Zarządzającej PKEE.
W lutym 2020 rada nadzorcza PGE Polskiej Grupy Energetycznej podjęła uchwałę o powołaniu Wojciecha Dąbrowskiego w skład zarządu XI kadencji i powierzeniu mu funkcji prezesa zarządu. Jako prezes zarządu PGE 19 października 2020 roku ogłosił nową strategię PGE 2030 z perspektywą do 2050 zakładającą uzyskanie neutralności klimatycznej przez PGE do 2050 roku. Był też zaangażowany w proces transformacji sektora elektroenergetycznego w Polsce, w szczególności wydzielenia wytwórczych aktywów węglowych ze spółek z udziałem Skarbu Państwa do Narodowej Agencji Bezpieczeństwa Energetycznego. Jako prezes PGE doprowadził do zakupu 22 grudnia 2022 roku 100 proc. udziałów – sprzedanej w 2015 roku – spółki PKP Holding, kontrolującej spółkę PKP Energetyka (według serwisu wgospodarce.pl transakcja zakupu PKP Energetyka miała istotne znaczenie w kontekście bezpieczeństwa państwa).
W 2018 roku zainicjował projekt „Tablice Pamięci”.
Odznaczenia.
13 czerwca 2017 został odznaczony Krzyżem Wolności i Solidarności. W 2019 roku za wkład w rozwój ciepłownictwa w Polsce otrzymał Srebrny Medal za Długoletnią Służbę.

</doc>
<doc id="794918" url="https://pl.wikipedia.org/wiki?curid=794918" title="Marianów Dolny">
Marianów Dolny

Marianów Dolny – część wsi Marianów w Polsce, położona w województwie łódzkim, w powiecie kutnowskim, w gminie Strzelce.
W latach 1975–1998 Marianów Dolny należał administracyjnie do województwa płockiego.

</doc>
<doc id="794921" url="https://pl.wikipedia.org/wiki?curid=794921" title="Rezolucja Rady Bezpieczeństwa ONZ nr 1718">
Rezolucja Rady Bezpieczeństwa ONZ nr 1718

Rezolucja Rady Bezpieczeństwa ONZ nr 1718 – rezolucja nakładająca sankcje na Koreę Północną, uchwalona jednomyślnie przez Radę Bezpieczeństwa ONZ w dniu 14 października 2006 roku. Rada Bezpieczeństwa potępiła w niej Koreę Północną w związku z przeprowadzeniem pięć dni wcześniej próby nuklearnej. W Rezolucji Rada Bezpieczeństwa wezwała Koreę do rezygnacji z programu nuklearnego, a także nałożyła na nią szereg sankcji. Postępowanie Korei Północnej, w tym podziemną próbę nuklearną uznano tym samym za zagrożenie dla pokoju i bezpieczeństwa na świecie.
Podstawa prawna Rezolucji.
Rezolucję podjęto na podstawie Rozdziału VII Karty Narodów Zjednoczonych, wyraźnie ograniczając podstawę prawną do art. 41 Karty (sankcje nie wymagające użycia siły zbrojnej), a tym samym nie dopuszczając możliwości użycia siły zbrojnej wobec Korei Północnej bez odrębnej, dodatkowej rezolucji Rady podjętej na mocy art. 42 Karty (sankcje zbrojne).
Sankcje nałożone na Koreę Północną.
Rezolucja przewiduje szeroki zakres sankcji wobec Korei Północnej. Zakazano dostarczania szerokiego asortymentu ciężkiego uzbrojenia wojskowego i części zamiennych do niego, a także wyłączono możliwość eksportowania uzbrojenia przez Koreę. Zakazano także szkoleń, doradztwa i innych form pomocy, które mogłyby zostać wykorzystane przez Koreę do rozwoju uzbrojenia. Ponadto zdecydowano o zamrożeniu wszelkich środków finansowych, które mogłyby wspierać rozwój programu nuklearnego Korei, a także zabroniono wpuszczania na swe terytorium osób (i ich rodzin), które są zaangażowane w program nuklearny. Jako dodatkową sankcję o charakterze psychologicznym zakazano eksportu dóbr luksusowych do Korei.

</doc>
<doc id="794924" url="https://pl.wikipedia.org/wiki?curid=794924" title="Teofilia Rey">
Teofilia Rey

Teofilia Rey (zm. 1701) – szlachcianka pochodząca z rodu Gorajskich, ostatnia właścicielka Biłgoraja należąca do tej rodziny.
12 marca 1651 wzięła ślub z Władysławem Reyem, stolnikiem krakowskim. 16 marca 1655 w wyniku podziału dóbr należących do jej zmarłego brata, Teodora Gorajskiego otrzymała miasto Biłgoraj. Cztery dni po otrzymaniu miasta potwierdziła dokument wydany unitom biłgorajskim przez ojca Zbigniewa Gorajskiego w 1654 r., a kilka miesięcy później transumowała "ordynację" wydaną przez niego w 1634.
W zarządzaniu majątkiem miała pełną swobodę, gdyż Władysław, jako podskarbi koronny i wojewoda lubelski nie miał czasu zajmować się swoimi dobrami, a w 1683 r. zmarł.
Kolejnym mężem Teofili został Jan Bogusław Fredro, jednakże kilka lat po ślubie rozwiedli się. Później wyszła za mąż za kasztelana żmudzkiego Eustachego Grothusa, który, jak się potem okazało, poślubił ją tylko ze względu na jej majątek.
31 grudnia 1692 r. Teofilia przekazała Eustachemu wszystkie włości, lecz 18 kwietnia 1693 ten je jej zwrócił. Jednocześnie wraz z kardynałem Michałem Radziejowskim i wojewodą ruskim Markiem Matczyńskim zaczął namawiać ją do sprzedaży Biłgoraja. Mimo protestów całej rodziny, a także Jana, poprzedniego męża oraz synów siostry Zofii Potockiej, sprzedała miasto Stanisławowi Antoniemu Szczuce.
Pozostała do końca życia ewangeliczką reformowaną.

</doc>
<doc id="794927" url="https://pl.wikipedia.org/wiki?curid=794927" title="Języki paleosyberyjskie">
Języki paleosyberyjskie



</doc>
<doc id="794929" url="https://pl.wikipedia.org/wiki?curid=794929" title="Samson (zespół muzyczny)">
Samson (zespół muzyczny)

Samson – brytyjska grupa heavymetalowa założona w 1977 roku przez gitarzystę i wokalistę Paula Samsona. Pierwsze i najlepiej rozpoznawalne dwa albumy zespół nagrał z Bruce’em Dickinsonem – późniejszym wokalistą grupy Iron Maiden znanym wówczas jako „Bruce Bruce”. Członkami Samson byli także perkusiści Thunderstick (właściwie Barry Graham Purkis; znany z występowania na koncertach w metalowej klatce ze skórzaną maską na twarzy) i Clive Burr – obaj związani z Iron Maiden. Grupa została rozwiązana 9 sierpnia 2002 po śmierci Paula Samsona.
W styczniu 2007 zmarł Chris Aylmer, basista i pomysłodawca nazwy "Samson".
Zespół pojawił się na krótko w filmie "Demon" (1981) występując na scenie, podczas gdy tytułowy stwór atakował kogoś w toalecie.

</doc>
<doc id="794930" url="https://pl.wikipedia.org/wiki?curid=794930" title="Ekonomika pracy">
Ekonomika pracy

Ekonomika pracy – ekonomika szczegółowa i stosowana, badająca oddziaływanie praw ekonomicznych dotyczących pracy. Skupia się w szczególności na badaniu relacji między ponoszonymi nakładami dotyczącymi pracy w odniesieniu do uzyskiwanych z niej efektów (wydajności pracy).

</doc>
<doc id="794936" url="https://pl.wikipedia.org/wiki?curid=794936" title="Sójki-Parcel">
Sójki-Parcel

Sójki-Parcel – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="794937" url="https://pl.wikipedia.org/wiki?curid=794937" title="Mono (grupa muzyczna)">
Mono (grupa muzyczna)



</doc>
<doc id="794942" url="https://pl.wikipedia.org/wiki?curid=794942" title="Lista najwyższych budynków w Vancouver">
Lista najwyższych budynków w Vancouver

Vancouver jest jednym z największych miast Kanady. Jest to także największe skupisko wysokich budynków na zachodnim wybrzeżu kraju. Obecnie w mieście tym znajduje się tylko jeden budynek przekraczający 150 metrów wysokości, jednak powyżej 100-metrowych jest aż 33. Co jest liczbą dość wysoką. Wszystkie budynki, tak jak w większości miast w tej części świata, powstało głównie w dwóch okresach: W na przełomie lat 70. i 80., oraz w okresie od początku trzeciego tysiąclecia. Najwyższe z nich powstały w tym drugim okresie, i nadal powstają. W trakcie budowy jest pretendujący do miana najwyższego w mieście 197-metrowy Living Shangri-La. Poza nim w budowie są jeszcze 3 budynki które "wskoczą" na listę najwyższych w tym mieście. 
 
Panorama Vancouver

</doc>
<doc id="794944" url="https://pl.wikipedia.org/wiki?curid=794944" title="Elżbieta Tudor (królewna)">
Elżbieta Tudor (królewna)

Elżbieta Tudor (ur. 2 lipca 1492 w Richmond, zm. 7 października lub 14 listopada 1495 w Eltham) – królewna angielska z dynastii Tudorów, druga córka i czwarte dziecko Henryka VII i Elżbiety jorskiej.
Życiorys.
Narodziny.
Na początku czerwca 1492 r. królowa Elżbieta przeniosła się do pałacu Sheen, gdzie w odosobnieniu miała odbyć swój czwarty poród. Ze względu na zaawansowaną ciążę królowa nie mogła wziąć udziału w pogrzebie matki, która zmarła 8 czerwca, ale na jej pamiątkę urodzona 2 lipca królewna otrzymała imię Elżbieta.
Królewna Elżbieta wychowywała się razem z młodszymi dziećmi królewskimi, ponieważ w rachunkach dworskich wydatki na służących opiekujących się Henrykiem, Małgorzatą i Elżbietą są zgrupowane razem. Znane jest nazwisko mamki królewny Elżbiety. Była nią Cecily Burbage, która otrzymywała za swoją pracę wynagrodzenie w kwocie 10 funtów rocznie.
Śmierć.
Królewna Elżbieta zmarła jesienią 1495 r. Prawdopodobną przyczyną jej śmierci była atrofia
Data śmierci dziewczynki nie jest pewna, ponieważ we współczesnej kronice odnotowano dzień jej zgonu jako 7 października, natomiast według XVI-wiecznego przekazu Johna Stowa, poświadczającego napis na nagrobku królewny, był to 14 listopada. Podawana niekiedy w literaturze błędna data 14 września 1495 r. nie jest poświadczona w żadnym źródle XV- lub XVI-wiecznym.
Była to pierwsza śmierć dziecka królewskiej pary. W źródłach odnotowano wielki żal rodziców po zgonie dziewczynki. Na jej pogrzeb wydano bardzo wysoką kwotę 318 funtów.
Pochówek.
Królewna Elżbieta została pochowana w Opactwie Westminsterskim, w kaplicy Edwarda Wyznawcy. Na jej nagrobku w formie ołtarza, wykonanym z czarnego i szarego marmuru, umieszczono dwie inskrypcje w języku łacińskim. Za wykonanie figury królewny z pozłacanej miedzi londyński złotnik John Shaw otrzymał 1 tys. marek. Posąg i tablice epitafijne zostały skradzione przed rokiem 1723.

</doc>
<doc id="794946" url="https://pl.wikipedia.org/wiki?curid=794946" title="Zaranna">
Zaranna

Zaranna – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="794949" url="https://pl.wikipedia.org/wiki?curid=794949" title="GeeXBox">
GeeXBox



</doc>
<doc id="794953" url="https://pl.wikipedia.org/wiki?curid=794953" title="2 Dywizja Strzelców Pieszych">
2 Dywizja Strzelców Pieszych

2 Dywizja Strzelców Pieszych (2 DSP), franc. "2e Division d’Infanterie Polonaise" (2e DIP) – wielka jednostka piechoty Polskich Sił Zbrojnych w latach 1939–1940 we Francji i w latach 1940–1945 w Szwajcarii.
W kampanii francuskiej 1940 dywizja toczyła, mimo niepełnego wyposażenia, walki z przeważającymi siłami Wehrmachtu w Alzacji. Po ustaniu możliwości oporu 19 czerwca większość sił dywizji przekroczyła granicę szwajcarską i została internowana.
Formowanie we Francji.
W ramach odtwarzania Wojska Polskiego po klęsce w kampanii wrześniowej 1939 roku formowanie dywizji rozpoczęto 11 listopada 1939 roku – dwa dni wcześniej niż 1 Dywizji Piechoty, przemianowanej w maju 1940 roku na 1 Dywizję Grenadierów. Zalążkiem dywizji był 4 pułk piechoty powstały z wydzielonych pododdziałów pułku szkolnego i 2 pułku piechoty
Rejon formowania dywizji znajdował się w Parthenay, w departamencie Deux-Sèvres. Dowódcą dywizji został pułkownik Bronisław Prugar-Ketling, awansowany do stopnia generała brygady. W końcu maja dywizja została przetransportowana w rejon Colombey-les-Belles, gdzie znalazła się w odwodzie 3 Armii. Tu kończyła procesy organizacyjne i uzupełniała brakujący sprzęt. Formowano także dodatkowe pododdziały przeciwpancerne, ponieważ macierzyste, przeszkolone w ośrodku Granville, zostały przejęte przez dywizje francuskie. Liczono, że oddziały dywizji walczyć będą przeciwko Niemcom wspólnie z 1 Dywizją Grenadierów, w ramach tego samego korpusu.
W lutym dywizja przekazała jeden batalion najlepiej wyszkolonych żołnierzy brygadzie podhalańskiej.
W pierwszej połowie czerwca dywizja posiadała 15883 żołnierzy. Występowały jednak niedobory sprzętu wojskowego, uzbrojenia i umundurowania.
Działania zbrojne.
Od 19 maja 1940 dywizja przebywała w strefie przyfrontowej, w odwodzie francuskiej 3 Armii w rejonie Colombey-les-Belles. Wraz z 1 Dywizją Grenadierów miała wejść w skład francuskiego XX Korpusu.
8 czerwca dywizja otrzymała rozkaz do działania. Zmieniono jej podporządkowanie i przydzielono do XLV Korpusu Armijnego gen. Daillégo, Miała ona wzmocnić obronę w rejonie Belfortu, miasta-twierdzy zamykającej bramę burgundzką.
10 czerwca rozpoczęto ładowanie wojsk na transporty kolejowe. Gen. Bronisław Prugar-Ketling zameldował się w m. Malveux u dowódcy 8 Armii. Zgodnie z wytycznymi dowódcy armii, dywizja miała budować umocnienia polowe między fortami i prowadzić jednocześnie szkolenie bojowe.
W miarę upływu czasu precyzowano zadania. Dotychczasowy pas obrony Belfortu został podzielony na dwie części:
Walki o wzgórza Clos du Doubs.
18 czerwca dywizja otrzymała rozkaz zorganizowania obrony opartej o wzgórza w rejonie Clos du Doubs. Celem obrony było zamknąć systemem samodzielnych punktów oporu wszystkie drogi prowadzące do Szwajcarii.
Na odprawie dowódców o 4.30 w miejscowości Maîche gen. Prugara-Ketling podzielił rejon obrony szerokości 18 km na dwa odcinki:
Organizacja obrony odbywała się w niezwykle trudnych warunkach. Wszystkie drogi i miejscowości zatarasowanie były wycofującymi się bezładnie oddziałami francuskimi. Około południa jednak oba odcinki obrony zostały obsadzone i oddziały przystąpiły do inżynieryjnej rozbudowy terenu.
Od 13.30 pododdziały dywizji weszły w kontakt ogniowy z grupami rozpoznawczymi nieprzyjaciela. O 16.00 Niemcy w sile około batalionu przeprowadzili rozpoznanie systemu obrony w Maîche.
Po przeprowadzeniu rozpoznania dwa wzmocnione bataliony piechoty niemieckiej, wsparte dywizjonem artylerii uderzyły na Maîche i zajęły je. Żołnierze 4 psp i I dyonu 2 pal wycofali się z miasta.
18 czerwca około 17.00, dowódca 2 DSP przeprowadził odprawę, której celem było dokonanie oceny sytuacji w tym oraz stanu fizycznego i moralnego żołnierzy dywizji. Miano na niej zdecydować o wyborze sposobu rozegrania walki i ewentualnej ewakuacji do Szwajcarii lub przebijania się na południe Francji.
Jednak wieczorny rozkaz dowódcy korpusu nakazywał, aby w nocy dywizja wycofała się z Maîche i Saint-Hippolyte i przyjęła front w kierunku południowo-zachodnim tak, by być gotowość do odparcia natarcia między doliną St. Hyppolyte a granicą szwajcarską w rejonie Charmauvillers.
W nocy dokonano przesunięcia oddziałów i przyjęto nowe ugrupowanie bojowe. Około 7.30 wyszło niemieckie natarcie na m. Damprichard.
Następnie nieprzyjaciel uderzył na Saint-Hippolyte. Miejscowości tej broniły dwa plutony piechoty z trzema działami 75 mm z 2 pal oraz pluton przeciwpancerny. Te niewielkie siły skutecznie prowadziły działania opóźniające, a po stracie wszystkich dział, wycofały się.
W południe Niemcy rozpoczęli natarcie na odcinku Trévillers.
Był to trudny dzień polskich żołnierzy. Pojawiły się oznaki wyczerpania fizycznego i psychicznego. W 6 pułku strzelców pieszych dwie kompanie z oficerami na czele samowolnie opuściły pozycje obrony porzucając broń i sprzęt. Dopiero interwencja dowódcy III batalionu pomogła opanować sytuację.
Bilans walk.
Bilans walki stoczonej przez 2 DSP można uznać w zasadzie za pomyślny. Żołnierz polski pomimo wielu niekorzystnych okoliczności, w jakich przyszło mu walczyć z silniejszym liczebnie i lepiej wyposażonym przeciwnikiem zadanie wykonał.
Kiedy wojsko francuskie rozbite, zdemoralizowane, w panicznym odwrocie nie stawiało prawie żadnego oporu, polscy żołnierze przekroczyli granice z prawie całym sprzętem bojowym i resztą nie wystrzelonej amunicji, w szyku bojowym i na rozkaz.
Kierunek Szwajcaria.
Internowanie w Szwajcarii.
W nocy z 19 na 20 czerwca, w związku z wyczerpaniem się większości amunicji, dywizja otrzymała rozkaz wycofania się do Szwajcarii przez przejścia graniczne: Goumois, Burnevillers, Brémoncourt, Montancy, gdzie złożono broń a żołnierze (w liczbie ponad 13 tys.) zostali internowani.
Początkowo Szwajcarzy, podobnie jak i Francuzi, traktowali 2 DSP jako część francuskiego XLV Korpusu. W związku z tym, że Francja zawarła z Niemcami rozejm, a Polska w dalszym ciągu pozostawała w stanie wojny z tym krajem, w terminie późniejszym (1941) formalnie wyłączono Polaków z armii francuskiej.
Od wiosny 1941 władze szwajcarskie zrezygnowały z komasowania internowanych w wielkich obozach.
Na terytorium Szwajcarii zorganizowano osiem zgrupowań obozów. Żołnierze byli w większości kierowani do prac na rzecz gospodarki szwajcarskiej. Początkowo pracowali przy budowie umocnień polowych dla armii szwajcarskiej, a później dróg o znaczeniu wojskowym. Brali też udział w pracach rolnych.
Żołnierze pracowali "w rolnictwie, przemyśle, usługach, przy budowie dróg, mostów, pracach rekultywacyjnych, leśnych, regulacji rzek, górnictwie, wydobywaniu torfu oraz przy ochronie kraju (budując wysokogórskie ścieżki, lotniska, stanowiska artyleryjskie, schrony, zasieki i linie telefoniczne). Przez kilka lat internowania wybudowali oni m.in. 450 km dróg, 63 mosty oraz 10 km kanałów, wydobyli 70 tys. ton rudy żelaza i 7 tys. ton węgla".
Plany obronne.
Pomimo wynikających z przepisów internowania wielu uciążliwości oraz braku sprzętu i uzbrojenia dowódca dywizji zamierzał utrzymać zwartość bojową i wysokie morale żołnierzy.
W październiku 1940 Naczelny Wódz polecił, aby w przypadku zaatakowania Szwajcarii przez Niemców wziąć udział w obronie tego kraju. Przewidywano również, że w przypadku wcześniejszego załamania się Włoch, dywizja będzie mogła połączyć się z wojskami alianckimi.
Gdyby wcześniej nastąpił rozkład Niemiec, planowano skierowanie żołnierzy polskich na Górny Śląsk przez Austrię i Czechosłowację.
15 grudnia 1942 został opracowany plan działania 2 Dywizji Strzelców Pieszych na wypadek niemieckiej napaści na Szwajcarię. Plan zakładał walkę z Niemcami u boku armii szwajcarskiej.
Ustalenia głównodowodzącego armii szwajcarskiej gen. Guisana z dowódcą 2 DSP gen. Prugarem-Ketlingiem z 22 kwietnia 1941 były wielokrotnie uaktualniane.
1 sierpnia 1943 dywizja liczyła 10.508 żołnierzy, w tym 534 oficerów, 87 aspirantów, 2473 podoficerów i 7414 szeregowców.
"Zobacz też: Polenweg"
Nauka.
Decyzją dowódcy 2 DSP i odpowiednich władz szwajcarskich żołnierze mieli możliwość studiowania na uniwersytecie i na politechnice w Zurychu, na Uniwersytecie Fryburskim, w Wyższej Szkole Handlowej w St. Gallen, a także w otworzonej specjalnie dla Polaków szkole technicznej w Winterthur.
W obozach uniwersyteckich uruchomiono tajny proces nauczania w nieoficjalnych szkołach podchorążych. Programy nauczania były tak ułożone, by nie rzutowały ujemnie na wyniki studiów w uczelniach szwajcarskich. Trwające jeden rok szkolenie wojskowe szczególnie zintensyfikowane było w okresie wakacji i ferii. Prowadzono je przede wszystkim jako zajęcia praktyczne w terenie.
Organizację obozów szkolnych licealnych oraz uniwersyteckich dla żołnierzy 2 DSP powierzono Adamowi Vetulaniemu, który prowadził pogadanki i wykłady uniwersyteckie, oraz redagował podręczniki dla żołnierskich szkół powszechnych i zawodowych. Kadra dydaktyczna została zorganizowana z inicjatywy gen. Prugara-Ketlinga. Vetulani wspólnie z dr. hab. Antonim Deryngiem działał przy organizacji studiów prawniczych.
Tajna ewakuacja.
Decyzja Naczelnego Wodza z 17 sierpnia 1944 nakazała rozpoczęcie tajnej ewakuacji ze Szwajcarii.
Dowódca 2 DSP wysłał do Francji swoich przedstawicieli, którzy zbadali warunki ewakuacji i odtworzenia dywizji. 30 sierpnia w Genewie przeprowadził również rozmowę z przedstawicielem francuskiego „Résistance”.
Ewakuacji podlegali ci internowani, którzy zgłosili akces do tajnego i zorganizowanego przerzutu. Po dotarciu do Francji żołnierze polscy byli odbierani przez obsadę odcinka granicznego i kierowani do Centrum Demobilizacyjnego 2 DSP. Tu załatwiano przede wszystkim kwestie finansowe i transport do Wielkiej Brytanii.
Rozwiązanie dywizji.
Po kapitulacji Niemiec władze szwajcarskie przekazały żołnierzy polskich, zgodnie z prawem międzynarodowym, dowódcom polskim. Wyraziły też zgodę i umożliwiły natychmiastowy ich przewóz transportami kolejowymi na terytorium Francji, gdzie byli demobilizowani.
Ordre de Bataille i obsada personalna dywizji.
Dywizja formowana była według etatów francuskiej dywizji piechoty typu północny wschód z 1940. Niektóre jednostki posiadały podwójną numerację, polską i francuską.
Kwatera główna
Piechota:
Artyleria dywizyjna:
Kawaleria dywizyjna:
Saperzy:
Łączność:
Służby:
Symbole dywizji.
Sztandary
W listopadzie 1939 roku do obozu w Coetquidan przywieziony został sztandar Polskiego Związku Kombatantów Legii Cudzoziemskiej Francuskiej.
Rozkazem dowódcy dywizji sztandar został przydzielony kwaterze głównej 2 DSP.
Po przegranej kampanii sztandar został przewieziony do Szwajcarii. W 1945 roku przewieziono go do Wielkiej Brytanii. W 1948 roku znak bojowy powrócił do Szwajcarii i został przekazany do Muzeum Polskiego w Rapperswilu. Tam jest przechowywany do dzisiaj.
Zmieniony sztandar na stronie głównej posiada czerwony wizerunek krzyża kawalerskiego na białym polu, a pośrodku haftowanego srebrem orła wzoru 1927 i napis: Polski Związek b. Kombatantów Legii Cudzoziemskiej Francuskiej. Na stronie odwrotnej, wykonanej z trzech kolorów o barwach narodowych Francji, umieszczono w czterech rogach płata wybuchające granaty, haftowane złotymi nićmi. Na białym tle wypisane nazwy miejscowości i daty związane z walką żołnierzy Legii Cudzoziemskiej, a na czerwonym i niebieskim – nazwy pól bitewnych 2 DSP.
Czyniono też starania o wręczenie sztandarów dla pozostałych oddziałów. Próbowano czynić pewne analogie między nazwami polskich oddziałów a francuskimi miastami mogącymi być fundatorami sztandarów. Tak więc dla pułków „warszawskich” jako ofiarodawcę przewidywano Paryż, dla pułku „kresowego” Nancy, a dla pułku „fortecznego” twierdzę Verdun.
Odznaka pamiątkowa
Odznaka wykonana z białego metalu z elementami srebrzonymi i oksydowanymi, złocone oraz emaliowane. Wymiary 56x18 mm. Nad trzema bagnetami, trzy flagi sprzymierzonych w 1940 roku armii: polska, francuska i brytyjska. Wyżej prostokątna płaszczyzna z inicjałami jednostki, nad nią orzeł w koronie. Orzeł, inicjały i bagnety – srebrzone i oksydowane, flagi emaliowane, korona i szpony orła oraz obramowanie prostokąta z flagami – złocone. Symbolika odznaki nawiązuje do tradycji Legionów Dąbrowskiego. Autor projektu: por. Bohdan Garliński. Wykonawca: dwie firmy: szwajcarska – Huguenin Freres w Le Locie oraz francuska -Arthus Bertrand w Paryżu.
Odznaka internowania
Odznaka o wymiarach 36 × 36 mm wykonana z oksydowanego białego metalu. Posiada formę krzyża o proporcjach godła państwowego Konfederacji Szwajcarskiej. Pośrodku tłoczony orzeł polski. Na trzech ramionach krzyża umieszczone ażurowe inicjały „DSP”, na dolnym ramieniu daty „1940–1941”. Ramiona krzyża połączone trąbkami strzeleckimi. Krzyż, inicjały, daty i orzeł – oksydowane, ciemnoszare. Trąbki, korona i szpony orła – srebrne. Odznaka mocowana do górnej lewej kieszeni munduru nakrętką firmową. Autor projektu: por. Bohdan Garliński Wykonawca: Huguenin Freres w Le Locle
Barwy dywizji
2 Dywizja Strzelców Pieszych nawiązała do tradycji Armii Polskiej we Francji z czasów I wojny światowej. 30 kwietnia 1943 roku, Naczelny Wódz – gen. W. Sikorski, zatwierdził przedstawiony mu projekt barw oddziałów 2 DSP. Podstawowym kolorem była jasna zieleń. Proporczyki w kształcie ostrza bagnetu nawiązywały do tradycji piechoty. Poszczególne oddziały dywizji otrzymały następujące barwy:
Oficerowie artylerii, saperów, łączności i służb otrzymali prawo noszenia ostrzy z aksamitu w odróżnieniu od ogólnie stosowanego sukna.
Upamiętnienie.
Walki żołnierza polskiego pod Clos du Doubs w II wojnie światowej, zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „CLOS DU DOUBS 18 – 19 VI 1940”.

</doc>
<doc id="794954" url="https://pl.wikipedia.org/wiki?curid=794954" title="Wiktor Boczkow">
Wiktor Boczkow

Wiktor Michaiłowicz Boczkow (ros. Виктор Михайлович Бочков, ur. 29 października 1900, zm. 2 sierpnia 1981) – oficer Armii Czerwonej, długoletni funkcjonariusz organów bezpieczeństwa OGPU/NKWD/MSW ZSRR, generał porucznik.
Życiorys.
Urodzony w sierpniu 1900 w rodzinie rosyjskiego chłopa w guberni mohylewskiej. Ukończył różne kursy dowódcze w Armii Czerwonej, także studia w Akademii Wojskowej im. Michaiła Frunzego. Na początku lat dwudziestych służył w Armii Czerwonej, m.in. jako dowódca oddziału zwiadowców konnych w brygadzie kawalerii w 15 Armii.
Służbę w organach bezpieczeństwa rozpoczął bardzo wcześnie już w październiku 1922, w GPU. Z początku służył jako dowódca różnych jednostek pogranicznych GPU. We wrześniu 1925 ukończył "Wyższą Szkołę Pograniczną OGPU", w następnych latach dowodził różnymi strażnicami i oddziałami pogranicza, a od lipca 1930 do stycznia 1932 był naczelnikiem "Kijowskiej Szkoły OGPU". Następnie służył na różnych stanowiskach m.in. jako naczelnik szkoły OGPU w Petrodworcu. Pod koniec 1938 został przeniesiony do Moskwy, do centrali NKWD na Łubiance, gdzie chwilowo objął stanowisko szefa Zarządu Głównego Więziennictwa NKWD. W grudniu 1938 roku, został mianowany szefem Wydziału 4 GUGB (Głównego Zarządu Bezpieczeństwa Państwowego) przy NKWD ZSRR. W czasie agresji ZSRR na Polskę w 1939 nadzorował z Białorusi koordynację działań grup operacyjno-czekistowskich na terytorium państwa polskiego. Od sierpnia 1940 do listopada 1943, pełnił funkcję prokuratora, w tym samym czasie był także naczelnikiem "Oddziału Specjalnego" (OO) NKWD przy jednym z frontów. W latach 1944-1951 był naczelnikiem "Głównego Zarządu Wojsk Konwojowych NKWD", od 1946 "Głównego Zarządu Wojsk Konwojowych Ministerstwa Spraw Wewnętrznych ZSRR". Następnie w latach 1951-1955 był szefem Zarządu Ochrony Gułag MSW ZSRR, a od 1955 do 1957 roku zastępcą naczelnika Gułag MSW ZSRR.
W swojej długiej karierze w organach OGPU/NKWD/MSW był wielokrotnie odznaczany m.in. trzykrotnie Orderami Czerwonego Sztandaru (m.in. 29 sierpnia 1939 i 3 listopada 1944), dwukrotnie Orderem Lenina (26 kwietnia 1940 i 21 lutego 1945), dwukrotnie Orderem Wojny Ojczyźnianej I klasy (29 października 1948 i 24 sierpnia 1949), Odznaką "Zasłużony Funkcjonariusz NKWD" (2 lutego 1942), Orderem Czerwonej Gwiazdy (8 marca 1944), Orderem Suworowa II klasy (21 września 1945), Orderem Czerwonego Sztandaru Pracy i 13 medalami. Służbę zakończył w 1959.

</doc>
<doc id="794959" url="https://pl.wikipedia.org/wiki?curid=794959" title="Kosów (Białoruś)">
Kosów (Białoruś)

Kosów (, "Kosawa"; , "Kossowo"; hist. "Kosów Poleski") – miasto na Białorusi, w obwodzie brzeskim, w rejonie iwacewickim, 15 km od Iwacewicz, ok. 2 tys. mieszkańców (2010).
Przynależność.
Miejscowość po raz pierwszy występuje w dokumentach około 1492. Miasto magnackie położone było w końcu XVIII wieku w powiecie słonimskim województwa nowogródzkiego. Od III rozbioru Polski (1795) w składzie Rosji. W okresie II Rzeczypospolitej siedziba starostwa powiatowego i powiatu kosowskiego w województwie poleskim. Od 1945 w granicach Białoruskiej SRR. Od 1991 miejscowość należy do niepodległej Białorusi, rejonu iwacewickiego obwodu brzeskiego.
Historia.
W X–XI w. było tu grodzisko otoczone wałem. Dobra kosowskie od XV w. przechodziły przez ręce możnych rodów - Chreptowiczów, Sanguszków, Sapiehów, Flemingów, Czartoryskich. W pierwszej połowie XIX w. były w rękach Pusłowskich, którzy na przełomie XIX i XX w. sprzedali dobra Rosjanom. Po I wojnie światowej majątek rozparcelowano.
W roku 1838 polski przemysłowiec, hrabia Wandalin Pusłowski wybudował w miejscowości pałac, przejęty po powstaniu styczniowym w ramach represji przez rosyjskich magnatów. W czasie I wojny światowej Kosów został częściowo zniszczony. Za II Rzeczypospolitej miejscowość była siedzibą wiejskiej gminy Kosów.
Po agresji ZSRR na Polskę w dniu 17 września 1939 miejscowa ludność została poddana represjom a niektóre obiekty zabytkowe uszkodzone – obecnie IPN prowadzi śledztwo w sprawie zamordowania w dniach 17–20 września 25 Polaków nieopodal Kosowa.

</doc>
<doc id="794960" url="https://pl.wikipedia.org/wiki?curid=794960" title="Zgórze (gmina Strzelce)">
Zgórze (gmina Strzelce)

Zgórze – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="794964" url="https://pl.wikipedia.org/wiki?curid=794964" title="Wypadek kolejowy">
Wypadek kolejowy

Wypadek kolejowy – niezamierzone, nagłe zdarzenie lub ciąg takich zdarzeń z udziałem pojazdu kolejowego, powodujące negatywne konsekwencje dla zdrowia ludzkiego, mienia lub środowiska.
Definicje.
Do wypadków zalicza się w szczególności:
W ramach dostosowywania polskiego prawodawstwa w tym zakresie do dyrektywy 2004/49/WE Parlamentu Europejskiego z dnia 29 kwietnia 2004 uchylono ustępy definiujące „katastrofę kolejową” jako „wypadek kolejowy, na skutek którego wystąpiły ofiary w ludziach lub znaczne straty materialne”. Ustęp piąty tejże ustawy definiował znaczne straty materialne jako szkody spowodowane wypadkiem o wartości większej niż 50 tysięcy euro (w przeliczeniu na złotówki według średniego kursu NBP). W zamian wprowadzono odpowiadający jej termin poważny wypadek, za który uważa się wypadek spowodowany kolizją pociągów, wykolejeniem lub innym podobnym zdarzeniem, w którym jest przynajmniej jedna ofiara śmiertelna lub pięć ciężko rannych, lub powodujący znaczne straty materialne o wysokości ponad dwóch milionów euro, mające oczywisty wpływ na regulację bezpieczeństwa kolei lub na zarządzanie bezpieczeństwem.
Poważne wypadki kolejowe mają miejsce stosunkowo rzadko, jednakże ze względu na ich poważne konsekwencje mogą wywoływać zaniepokojenie opinii publicznej odnośnie do bezpieczeństwa kolejowego.
Zakwalifikowanie zdarzenia do grupy poważnych wypadków wymaga stwierdzenia, że system zarządzania bezpieczeństwem funkcjonował niewłaściwie oraz wnioski z badania tego zdarzenia mogą mieć wpływ na regulacje bezpieczeństwa. Z tego względu do poważnych wypadków nie są zazwyczaj zaliczane m.in. kolizje pojazd kolejowy-pojazd drogowy, mające miejsce na przejazdach kolejowo-drogowych oraz wtargnięcia pod pociąg, pomimo że w zdarzeniach tych są ofiary śmiertelne.
Ciężki wypadek oznacza według rozporządzenia Parlamentu Europejskiego każdy wypadek z udziałem co najmniej jednego pojazdu szynowego w ruchu, w wyniku którego co najmniej jedna osoba zostaje zabita lub ciężko ranna lub znacząco uszkodzony zostaje tabor, tory, inne obiekty lub otoczenie, bądź też nastąpi znaczące zakłócenie ruchu. Wyłącza się wypadki w warsztatach, magazynach i zajezdniach.
Wypadek z ciężko rannymi oznacza każdy wypadek z udziałem co najmniej jednego pojazdu szynowego w ruchu, w wyniku którego co najmniej jedna osoba zostaje zabita lub ciężko ranna.
Znaczący wypadek to wypadek z udziałem co najmniej jednego pojazdu kolejowego będącego w ruchu:
Nie uwzględnia się przy tym wypadków w warsztatach, w magazynach i miejscach do postoju pojazdów kolejowych.
Incydent oznacza każde zdarzenie, inne niż wypadek lub poważny wypadek, związane z ruchem pociągów i mające wpływ na jego bezpieczeństwo.
Badanie przyczyn wypadku.
W celu zapobiegania wypadkom i incydentom prowadzone są w państwach UE każdorazowo dochodzenia obejmujące zbieranie i analizę informacji, wyciąganie wniosków łącznie z tymi dotyczącymi przyczyn wypadków oraz, gdzie to właściwe, opracowanie rekomendacji dotyczących bezpieczeństwa. Badanie przyczyn wypadku w zakresie bezpieczeństwa powinno być prowadzone niezależnie od dochodzenia sądowego w tej samej sprawie. Dla każdego zdarzenia podmiot badający wypadki powinien wyznaczyć odpowiedni zespół dysponujący niezbędną wiedzą ekspercką i doświadczeniem do ustalenia bezpośrednich i pośrednich przyczyn wypadku. Badanie powinno być prowadzone przez stale funkcjonujący podmiot, niezależny od podmiotów branży kolejowej. Podmiot badający wypadki powinien funkcjonować w sposób, który wyklucza konflikt interesów i jakiekolwiek możliwe związki dotyczące wypadków, które są badane. W szczególności nie można wpływać na funkcjonalną niezależność podmiotu badającego wypadki, jeżeli ma on bliskie związki organizacyjne i prawne z krajową władzą bezpieczeństwa lub regulatorem kolejowym.
Corocznie organ dochodzeniowy publikuje roczny raport opisujący badania z poprzedniego roku, wydane rekomendacje w zakresie bezpieczeństwa oraz działania podjęte zgodnie z rekomendacjami wydanymi uprzednio. Władza bezpieczeństwa i inne władze lub podmioty do których skierowano rekomendacje, przedstawiają organowi dochodzeniowemu zwrotne raporty, przynajmniej corocznie, o środkach podjętych bądź planowanych do podjęcia jako reakcja na rekomendacje.
Rozporządzenie Ministra Infrastruktury z dnia 19 grudnia 2007 nakłada na Prezesa UTK obowiązek zamieszczania informacji o wypadkach kolejowych (z wyszczególnieniem wypadków poważnych) w rocznym raporcie w sprawie bezpieczeństwa.
Krajowe organa dochodzeniowe w Polsce muszą badać wszystkie poważne wypadki, powiadamiać o tym Europejską Agencję Kolejową, a po zakończeniu dochodzenia wysłać jej raport.
Największe wypadki.
Największym wypadkiem kolejowym był wypadek z 26 grudnia 2004. Pociąg „Queen of the Sea” (ang. „Królowa Morza”) relacji Kolombo – Galle (zachodnie wybrzeża Sri Lanki) został całkowicie zniszczony i zmieciony w głąb palmowego lasu przez falę tsunami wywołaną trzęsieniem ziemi na Oceanie Indyjskim. Zginęła wówczas większość z 1700 pasażerów, jednak liczba ofiar nie jest do końca znana (podobnie jak liczba podróżnych).
Największy udokumentowany wypadek kolejowy w historii Polski miał miejsce w Barwałdzie Średnim 24 listopada 1944 r. (ok. 130 ofiar), natomiast w okresie powojennym największą katastrofą był wypadek pod Otłoczynem 19 sierpnia 1980, gdzie nastąpiło czołowe zderzenie pociągu pasażerskiego z pociągiem towarowym (śmierć poniosło wówczas 67 osób).

</doc>
<doc id="794966" url="https://pl.wikipedia.org/wiki?curid=794966" title="Opawa (miasto)">
Opawa (miasto)



</doc>
<doc id="794967" url="https://pl.wikipedia.org/wiki?curid=794967" title="Pionium">
Pionium

Pionium – atom egzotyczny złożony z dwóch pionów, dodatniego i ujemnego (π+π−).
W starszej literaturze nazwę pionium stosowano czasem do atomu πμ, czyli atomu egzotycznego złożony z pionu (zastępuje proton) i mionu (zastępuje elektron). Jest on pierwszym odkrytym atomem egzotycznym składającym się tylko z cząstek nietrwałych, nie występujących w zwykłej materii. Może powstać w rozpadzie kaonu formula_1 lub formula_2.
Nazewnictwo atomów egzotycznych nie było ściśle ustalone, więc słowo „pionium” mogło też oznaczać stan związany pionu i elektronu.

</doc>
<doc id="794970" url="https://pl.wikipedia.org/wiki?curid=794970" title="Wendell Berry">
Wendell Berry

Wendell Berry (ur. 5 sierpnia 1934) – amerykański poeta, pisarz, wykładowca akademicki (literatura angielska, historia literatury), działacz społeczny i ekologiczny, rolnik. 
Jeden z liderów amerykańskiego ruchu drobnych rolników, sprzeciwiających się rolnictwu wielkoprzemysłowemu, pionier ruchu na rzecz rolnictwa ekologicznego, jeden z pierwszych krytyków globalizacji.
Jego rodzicami byli John Marshall Berry, prawnik i plantator tytoniu w Henry County, i Virginia Erdman Berry.
Autor ponad 30 tomików wierszy i poematów ("The Broken Ground", "Openings: Poems", "Farming: A Handbook", "The Country of Marriage"), kilkunastu zbiorów esejów, kilkunastu powieści ("Memory of Old Jack") i zbiorów nowel.

</doc>
<doc id="794973" url="https://pl.wikipedia.org/wiki?curid=794973" title="Fort Legionów">
Fort Legionów



</doc>
<doc id="794975" url="https://pl.wikipedia.org/wiki?curid=794975" title="Fort Traugutta">
Fort Traugutta



</doc>
<doc id="794976" url="https://pl.wikipedia.org/wiki?curid=794976" title="Fort Sokolnickiego">
Fort Sokolnickiego



</doc>
<doc id="794978" url="https://pl.wikipedia.org/wiki?curid=794978" title="Rose Byrne">
Rose Byrne

Rose Judith Esther Byrne (ur. 24 lipca 1979 w Sydney) – australijska aktorka, która wystąpiła m.in. w filmach "W stronę słońca", ', ' i "Zapowiedź".
Życiorys.
Rose Byrne urodziła się w rodzinie o szkockich i irlandzkich korzeniach.
Zadebiutowała w wieku 15 lat w filmie "Dallas Doll". Później grała mniejsze role w operach mydlanych, m.in. "Heartbreak High", "Echo Point" czy "Fallen Angels". W 1999 pojawiła się w dwóch niskobudżetowych filmach: "The Date" i "Dwie ręce", gdzie zagrała u boku Heatha Ledgera. Rola w "Bogini roku 1967" (2000) Clary Law przyniosła jej Puchar Volpiego dla najlepszej aktorki na 57. MFF w Wenecji. Później wystąpiła w trzech sztukach teatralnych Sydney Theatre Company.
Od 2002 pojawia się w amerykańskich filmach. Zaczęło się od niewielkiej roli w drugiej części "Gwiezdnych wojen" – "". Jej uroda zwróciła uwagę dziennikarzy i w tym samym roku magazyn „Maxim” umieścił ją na 95. miejscu w rankingu „Hot 100 Women of 2002”.
W latach 2007–2012 występowała w głównej roli u boku Glenn Close w amerykańskim serialu "Układy".
Życie prywatne.
W 2012 związała się z aktorem Bobbym Cannavale, z którym ma syna Rocco Robina (ur. 2016). Para ogłosiła w listopadzie 2017 roku że spodziewają się drugiego dziecka.

</doc>
<doc id="794983" url="https://pl.wikipedia.org/wiki?curid=794983" title="Bibracte">
Bibracte

Bibracte – ufortyfikowane miasto ("oppidum") celtyckie i stolica krainy Eduów ("Aedui") z okresu do I w. p.n.e.
Położone w Burgundii, na wzgórzu Mont Beuvray, leżącym na pograniczu współczesnych francuskich departamentów Nièvre i Saône-et-Loire i około stu kilometrów na południowy zachód od miasta Dijon. Obecnie mieści się tu muzeum archeologiczne (najbliższa miejscowość – Glux-en-Glenne – znajduje się około 4 km na północ od muzeum). Odsłonięte w wyniku prac archeologicznych mury mają 5,5 km obwodu.
Najstarsze artefakty dokumentujące obecność ludzi na wzgórzu Mont Beuvray pochodzą z młodszej epoki kamienia.
Powstanie oppidum jest datowane na koniec III w. p.n.e., jego powierzchnia wynosiła 200 ha.
Wg relacji Juliusza Cezara – O wojnie galijskiej (łac. "Commentarii de bello Gallico"), ok. 25 kilometrów na południe od fortu w roku 58 p.n.e. odbyła się bitwa pod Bibracte, w której sześć rzymskich legionów (ok. 30 tys. wojska) pokonały 70 tysięcy zbrojnych osłaniających około 300 tysięcy migrujących na zachód Helwetów; po bitwie Rzymianie wycięli w pień znaczną ilość nieuzbrojonych wędrujących osadników i ich rodziny. Być może szacunki Juliusza Cezara zostały zawyżone.
Sześć lat później, w roku 52 p.n.e., galijski wódz Wercyngetoryks został w Bibracte ogłoszony dowódcą koalicji plemion galijskich przeciw Imperium Rzymskiemu; wkrótce w pobliżu odległego o około stu kilometrów na północ od Bibracte innego fortu Alezja, odbyła się kończąca wojny galijskie bitwa pod Alezją, w której Galowie ponieśli klęskę, a ich wódz został pojmany przez Rzymian. W ciągu kilku dziesiątek lat po tej klęsce Galów Bibracte wyludniło się, a ludność zaczęła chętniej osiedlać się w odległym o 25 km na wschód Autun, które dziś jest liczącym 16 tysięcy mieszkańców miastem.

</doc>
<doc id="794985" url="https://pl.wikipedia.org/wiki?curid=794985" title="Zdzisław Janiak">
Zdzisław Janiak

Zdzisław Janiak (ur. 14 lipca 1950 we Wrocławiu) – polski muzyk, gitarzysta zespołu rockowego Budka Suflera w latach 1979–1983. Muzyczną karierę rozpoczął w oleśnickim zespole rockowym Hej.
Zagrał na koncercie Budki Suflera w Sopockiej Operze Leśnej w roku 1994 (zapis koncertu ukazał się jako "Budka w Operze, Live From Sopot ’94").
Brał udział w nagrywaniu następujących studyjnych albumów Budki Suflera: "Ona przyszła prosto z chmur" i "Za ostatni grosz "oraz płyty „Iza” Izabeli Trojanowskiej podczas jej współpracy z Budką.
Wziął udział w koncercie z okazji 35-lecia Budki Suflera w Operze Leśnej w Sopocie 9 sierpnia 2009 roku.

</doc>
<doc id="794992" url="https://pl.wikipedia.org/wiki?curid=794992" title="Marek Dopierała">
Marek Dopierała

Marek Franciszek Dopierała (ur. 30 lipca 1960 w Bielsku Białej) – polski przedsiębiorca, kanadyjkarz, kajakarz, najbardziej znany jako partner Marka Łbika. Mistrz i reprezentant Polski, dwukrotny mistrz świata (1986, 1987), olimpijczyk.
Życiorys.
Syn Zygmunta i Franciszki Drąg, absolwent Technikum Górniczego w Czechowicach. W latach 1972–1988 reprezentant Górnika Czechowice, zawodnik trenera Stanisława Rybakowskiego. Od 2002 do 2006 działał w samorządzie, był przewodniczącym rady miejskiej w Czechowicach-Dziedzicach.

</doc>
<doc id="794994" url="https://pl.wikipedia.org/wiki?curid=794994" title="Randal Berkeley">
Randal Berkeley

Randal Thomas Mowbray Berkeley (ur. 30 stycznia 1865 w Brukseli, zm. 15 stycznia 1942 w Berkeley Castle) – brytyjski arystokrata i naukowiec, najstarszy syn George’a Berkeleya, 7. hrabiego Berkeley, i Cecile Drummond, córki Edwarda Drummonda.
Życiorys.
Wczesne lata życia Berkeley spędził we Francji. Kiedy przybył do Wielkiej Brytanii wstąpił do Royal Navy i rozpoczął służbę na HMS "Britannia" w 1878 r. Berkeley był zdolnym oficerem, ale często popadał w konflikt z przełożonymi. Jego zainteresowanie matematyką i fizyką doprowadziły do decyzji o opuszczeniu służby w 1887 r. Rok później, po śmierci ojca, odziedziczył tytuł hrabiego Berkeley. Od śmierci swojego kuzyna, Thomasa, w 1882 r. status tytułu nie był pewny. Ojciec Randala nigdy nie uzyskał potwierdzenia swojego tytułu. Randal kontynuował jego starania w tym kierunku. Udało mu się doprowadzić do potwierdzenia tytułu (ale tylko w stosunku do swojej osoby) w 1891 r. Zasiadł wtedy w Izbie Lordów. Po śmierci swojego kuzyna, Charlesa w 1916 r., odziedziczył jego posiadłości ziemskie. Zamek Berkeley znajdował się w ruinie i Randal poświęcił wiele pieniędzy na jego renowację.
W międzyczasie pracował w laboratorium chemicznym w Kensington, jednak po poważnej chorobie zrezygnował z tej pracy i zakupił rezydencję w Foxcombe na przedmieściach Oksfordu. Rozpoczął również pracę w laboratoriach Christ Church i Balliol College na tamtejszym uniwersytecie. Jego badania dotyczyły struktury kryształów i elektrolizy szkła. W 1898 r. zbudował laboratorium w Foxcombe i rozpoczął badania nad ciśnieniem osmotycznym. W kolejnych latach dołączyli do niego Ernald Hartley, Alfred William Porter i Charles Vandeleur Burton. Berkeley opublikował pracę o osmotycznej teorii roztworów ("Contributions of Osmotic Theory of Solutions", "Philosophical Magazine" z kwietnia 1909 r.) oraz o rozpuszczalności z perspektywy osmozy ("Solubility and Supersolubility from the Osmotic Standpoit", "Philosophical Magazine" z sierpnia 1912 r.). W 1908 r. został członkiem Towarzystwa Królewskiego.
9 listopada 1887 roku poślubił Kate Brand (zm. 29 marca 1898), córkę Williama Branda. 8 listopada 1924 roku ożenił się po raz drugi z Mary Elmen Lloyd Lowell (ur. ok. 1884, zm. 11 sierpnia 1975), córkę Johna Lowella. Z obu tych małżeństw nie doczekał się potomstwa.
Lord Berkeley zmarł w wieku 77 lat. Wraz z jego śmiercią status tytułu hrabiowskiego stał się ponownie niejasny. Ponieważ został on tylko potwierdzony osobiście dla 8. hrabiego, nie przypadł on jego bratankowi, kompozytorowi Lennoxowi Berkeleyowi. Tytuł jest obecnie określony jako „wygasły lub zawieszony” (ang. "extinct or dormant").

</doc>
<doc id="794995" url="https://pl.wikipedia.org/wiki?curid=794995" title="Oficer polityczny">
Oficer polityczny

Oficer polityczny – żołnierz w stopniu podporucznika lub wyższym pełniący służbę w Siłach Zbrojnych PRL w korpusie oficerów politycznych w latach 1948–1990. Oficerowie polityczni pełnili służbę w ludowym Wojsku Polskim i innych państwach Układu Warszawskiego. W NATO ich odpowiednikiem w zakresie funkcji szkoleniowo-wychowawczych i kulturalno-oświatowych spełniali oficerowie i podoficerowie wychowawczy.
W Polsce.
Korpus oficerów polityczno-wychowawczych utworzony został podczas II wojny światowej w 1 Korpusie Polskich Sił Zbrojnych w ZSRR, na wzór politruków Armii Czerwonej. Po wojnie przeszedł on szereg zmian strukturalno-zadaniowych, a w 1948 został przemianowany w korpus oficerów politycznych. Od 1990 w miejsce korpusu oficerów politycznych utworzono korpus oficerów wychowawczych.
Do podstawowych zadań tego korpusu należało kształtowanie wśród żołnierzy: obywatelskich i patriotycznych postaw żołnierzy oraz ich morale i dyscypliny. Poza tym ważnym zadaniem było rozwiązywanie spraw socjalno-bytowych (w wojsku i poza nim np. zasiłki dla rodzin) oraz problemów związanych z naruszaniem stosunków międzyludzkich (np. zjawisko fali, nadmiernego rygoryzmu ze strony przełożonych). W celu umożliwienia zgłoszenia tych spraw żołnierze mogli się zwracać do oficerów politycznych dowolnego szczebla z pominięciem tzw. drogi służbowej (nie mieli obowiązku meldować o tym bezpośrednim przełożonym).
Statut oficerów polityczno-wychowawczych Wojska Polskiego został zatwierdzony 25 listopada 1944 roku przez przewodniczącego KRN Bolesława Bieruta. Regulował on od strony formalnoprawnej pozycję oficerów politycznych-wychowawczych wszystkich szczebli, określając ich podstawowe zadania i posiadane uprawnienia.
Oficerowie polityczni (polityczno-wychowawczy) pełnili obowiązki w pięciu zasadniczych pionach:
Oficerów tego korpusu kształciła: Oficerska Szkoła Polityczna w Łodzi, a potem Wojskowa Akademia Polityczna w Warszawie. Kandydaci pozyskiwani byli najpierw spośród oficerów liniowych, którzy wyróżniali się aktywnością polityczną i społeczną. Rekrutowano też absolwentów cywilnych studiów wyższych z zakresu nauk humanistycznych (politologii, pedagogiki, kulturoznawstwa itp). Od 1970 oficerów politycznych kształcono w niektórych wyższych szkołach oficerskich. (patrz: Szkolnictwo wojskowe w PRL).

</doc>
<doc id="794996" url="https://pl.wikipedia.org/wiki?curid=794996" title="Las Miejski (Gdańsk)">
Las Miejski (Gdańsk)

Las Miejski (niem. "Stadtwald") – nadmorski obręb leśny w Gdańsku na Wyspie Portowej, leżący na terenie dzielnic administracyjnych Stogi oraz Krakowiec-Górki Zachodnie.
Położenie.
Las położony jest na terenie mezoregionu Mierzeja Wiślana. Zajmuje północną część wyspy, w większości porasta niezasiedlone wydmy na północ od osiedli Stogi, Krakowiec i Górki Zachodnie. Niewielki fragment lasu położony jest między Sączkami a Portem Północnym. Od północy na całej długości Las Miejski graniczy z piaszczystą plażą nad Zatoką Gdańską.
W obrębie Lasu Miejskiego znajduje się Jezioro Pusty Staw oraz Jezioro Bursztynowe.
Kąpielisko.
Na obszarze Lasu Miejskiego mieści się "kąpielisko morskie Stogi", wraz z zapleczem gastronomiczno-sanitarnym. Połączenie kąpieliska z centrum miasta umożliwiają linie tramwajowe nr 3 i 8.
Przyroda.
Flora.
W części wydmowej występują rośliny zasadzone w celu przeciwdziałania erozji; trawy: piaskownica zwyczajna i wydmuchrzyca piaskowa oraz drzewa: wierzba wawrzynkowa, wierzba ostrolistna, wierzba iwa, kosodrzewina i sosna czarna. Ponadto rosną tu krzaki róży pomarszczonej.
W głębi lasu rośnie bór i las mieszany. Wśród gatunków przeważa sosna zwyczajna. Występują tu również olsza czarna, brzoza omszona, klon pospolity i jawor. W podszycie występują kruszyna, bez i jarzębina.
Runo tworzą takie rośliny, jak śmiałek pogięty, pszeniec zwyczajny, borówka czarna, szczawik zajęczy, konwalia majowa, kokoryczka wonna, sałatnik leśny, trzcinnik piaskowy, niecierpek drobnokwiatowy. Na obszarach podmokłych występuje roślinność bagienna np. rzęśl czy okrężnica bagienna.
Rośliny chronione: wiciokrzew pomorski, mikołajek nadmorski, widłak goździsty, widłak jałowcowaty, bluszcz pospolity, rojnik pospolity, kruszyna pospolita, turzyca piaskowa, konwalia majowa, kocanki piaskowe, kalina koralowa.
Fauna.
Las Miejski zamieszkuje wiele gatunków bezkręgowców typowych dla wybrzeża morskiego. Z innych zwierząt występują tu sarny, lisy, zające, jaszczurka zwinka, padalce, zaskrońce. Gniazdują tu ptaki nadmorskie oraz wędrują ptaki śpiewające.
Historia.
Nazwa Las Miejski pochodzi od faktu zakupu przez miasto Gdańsk tego obrębu leśnego w 1895.
Las Miejski został przyłączony w granice administracyjne miasta w 1914. Należy do okręgu historycznego Port.

</doc>
<doc id="794998" url="https://pl.wikipedia.org/wiki?curid=794998" title="Łopaciński">
Łopaciński



</doc>
<doc id="795000" url="https://pl.wikipedia.org/wiki?curid=795000" title="Evan Lysacek">
Evan Lysacek

Evan Frank Lysacek (ur. 4 czerwca 1985 w Chicago) – amerykański łyżwiarz figurowy, startujący w konkurencji solistów. Mistrz olimpijski z Vancouver (2010) i uczestnik igrzysk olimpijskich (2006), mistrz świata (2009), dwukrotny mistrz czterech kontynentów (2005, 2007), zwycięzca finału Grand Prix (2008) oraz dwukrotny mistrz Stanów Zjednoczonych (2007, 2008).
Kariera.
Dorastał w Naperville niedaleko Chicago, treningi łyżwiarskie rozpoczął w wieku 8 lat, pierwszy juniorski tytuł mistrza USA zdobył w 1996. W 2001 zakwalifikował się do finału Grand Prix juniorów, w którym zajął 8. miejsce. W tym samym roku w mistrzostwach świata juniorów uplasował się na 2. miejscu, przegrywając jedynie z rodakiem Johnnym Weirem, a w debiucie w mistrzostwach USA seniorów uplasował się na 12. miejscu. Po słabszym sezonie 2001/2002 w kolejnych latach odniósł szereg sukcesów juniorskich - był wicemistrzem świata jeszcze dwukrotnie (2003, 2004), w 2004 wygrał finał Grand Prix juniorów (w 2003 był 5. w tej imprezie). Rozpoczął również starty międzynarodowe wśród seniorów, zajmując w 2003 10. miejsce w mistrzostwach czterech kontynentów. 
W 2004 Lysacek zdobył brązowy medal w mistrzostwach czterech kontynentów, w mistrzostwach USA zajął 5. miejsce. Rok później w mistrzostwach czterech kontynentów okazał się najlepszy, a w mistrzostwach świata i mistrzostwach USA plasował się na najniższym stopniu podium. W 2006 ponownie zdobył brąz mistrzostw świata, w rywalizacji krajowej był drugi (za Weirem); na olimpiadzie w Turynie zmagał się z grypą żołądkową, ale zdołał po słabszym programie krótkim (10. miejsce) awansować tuż za podium, kończąc rywalizację na 4. miejscu.
W sezonie 2006/2007 wygrał zawody Grand Prix w Chinach, był 2. w Skate America, czym zapewnił sobie awans do finału Grand Prix. W finale Grand Prix nie wystąpił jednak z powodu kontuzji. W 2007 zdobył także po raz pierwszy mistrzostwo kraju oraz ponownie zwyciężył w mistrzostwach czterech kontynentów.
Inne.
Jest wyznawcą greckiego prawosławia. 
W 2010 roku Lysacek brał udział w 10. edycji amerykańskiego programu Dancing with the Stars w parze z Anną Trebunskają. Zajęli drugie miejsce przegrywając w finale z parą Nicole Scherzinger / Derek Hough.
Bibliografia.
 

</doc>
<doc id="795001" url="https://pl.wikipedia.org/wiki?curid=795001" title="Holendry Strzeleckie">
Holendry Strzeleckie

Holendry Strzeleckie () – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="795003" url="https://pl.wikipedia.org/wiki?curid=795003" title="Łomnicki">
Łomnicki



</doc>
<doc id="795004" url="https://pl.wikipedia.org/wiki?curid=795004" title="Nie wierz nigdy kobiecie">
Nie wierz nigdy kobiecie

Nie wierz nigdy kobiecie – ballada rockowa zespołu Budka Suflera, którą w 1982 roku – nakładem wytwórni Tonpress – wydano na singlu. Pierwotnie utwór nie znalazł się na płycie długogrającej, dopiero w 1996 roku umieszczono go na reedycji albumu "Za ostatni grosz". W roli wokalisty w piosence wystąpił Romuald Czystaw.
Tekst do utworu napisał Andrzej Mogielnicki, zaś muzykę skomponował Jan Borysewicz z pomocą Romualda Lipki, choć na okładkach wydawnictw jako autor wymieniany jest tylko ten pierwszy.
Album "Za ostatni grosz" promowany był przez program telewizyjny w którym przedstawiono „Nie wierz nigdy kobiecie”, utwór jednak nie trafił ostatecznie na ten album.
Utwór „Nie wierz nigdy kobiecie” znany jest także w wykonaniu m.in. Lady Pank, Krzysztofa Krawczyka i Stachurskego.

</doc>
<doc id="795005" url="https://pl.wikipedia.org/wiki?curid=795005" title="Borówkowa">
Borówkowa

Borówkowa (900 m n.p.m., , czes. "Borůvková") – szczyt na granicy polsko-czeskiej w Górach Złotych (Sudety Wschodnie) wznoszący się ponad Przełęczą Lądecką, z którego roztacza się szeroka panorama na ziemię kłodzką po polskiej stronie, a po czeskiej na Morawy i Śląsk. Poprzez wąski pas państwa czeskiego na rozległe obszary Pogórza Sudeckiego na obszarze Polski w tym Paczków, Otmuchów, Kamieniec Ząbkowicki.
Po 1945 r., a przed ustaleniem obecnej polskiej nazwy, szczyt nazywany był również "Wrzesiec", "Wrzosiec" lub "Wrzosówka". Nazwa ta pozostała ostatecznie jednak przy wsi Wrzosówka leżącej na jej stoku.
Geografia.
Jest jednym z najwyższych szczytów pasma Gór Złotych i najwyższym punktem gminy Lądek-Zdrój. Wznosi się pomiędzy Przełęczą Lądecką znajdującą się na południu i przełęczą Różaniec od północy i jest najwyższym szczytem w tej części pasma biegnącego południkowo. Jest też zwornikiem dla dwóch bocznych odgałęzień Gór Złotych, które przebiegają poprzecznie w stosunku do pasma głównego. Szczyt Borówkowej flankuje od północnego zachodu Krowia Góra Wielka, zaś od południowego wschodu wierzchołek z grupą skalną zwaną Białą Skałą (niem. "Weisser Stein" lub "Weissenbrunn") na wysokości 864 m n.p.m. Na południowym stoku wypływa źródło o nazwie Biała Studnia.
Budowa geologiczna.
Góra zbudowana jest z gnejsów należących do metamorfiku Lądka i Śnieżnika.
Roślinność.
Porasta ją dolnoreglowy bór świerkowy domieszkowany bukiem, jodłą i modrzewiem. Na południowych zboczach, poniżej szczytu rozciągają się łąki. Polska, jak również czeska nazwa szczytu wywodzi się od pokrycia najwyższych partii masywu Borówkowej w znacznej części jagodami – głównie borówką brusznicą i borówką czarną.
Historia.
Tereny obejmujące Borówkową i pobliskie wzniesienia stanowiły w średniowieczu pogranicze księstwa nyskiego i hrabstwa kłodzkiego. Północno-wschodnie zbocza w 1420 r. biskup Konrad podarował miastu Paczków i od tej pory zaczęto je nazywać Paczkowskim Lasem. Las na stoku południowo-zachodnim nazwano dla odróżnienia Lasem Lądeckim.
Turystyka.
Szczyt dość wcześnie zdobył popularność turystyczną, głównie dzięki atrakcyjnej panoramie z Białej Skały znajdującej się po czeskiej stronie, z której widok sięgał aż po Paczków, Otmuchów, Nysę, Javorník oraz Śląsk po Górę Świętej Anny. Szczyt zarówno od strony północnej (Przedgórze Paczkowskie), jak i od południowej (Obniżenie Lądka i Stronia) jest dominacyjnym wzniesieniem, od lat przyciągającym turystów. Na znaczne zwiększenie ruchu turystycznego w tym rejonie wpłynęło przystąpienie obu krajów do Układu z Schengen i wybudowanie w 2006 r. wieży widokowej.
Budowle na szczycie Borówkowej.
Pierwsze obiekty turystyczne zaczęły powstawać na szczycie w II połowie XIX wieku. W ciągu kilkuset lat stanęło tam schronisko turystyczne oraz cztery wieże widokowe. Współczesna wieża została otwarta po czeskiej stronie granicy w 2006, później wzniesiono inne obiekty służące turystom (m.in. zadaszone wiaty).
Także po czeskiej stronie, od północnego zachodu pod szczytem stoi uszkodzony kamienny krzyż, pozbawiony górnego ramienia. Krzyż nazywany jest potocznie krzyżem pokutnym lub pojednania, na co jednak nie ma dowodów.
Spotkania opozycyjne w latach 80. XX w..
Położenie szczytu sprzyjało organizowaniu spotkań opozycji lat 80. XX w. Pierwsze takie konspiracyjne spotkanie na Borówkowej odbyło się 21 sierpnia 1987 r. Spotkali się tam działacze Solidarności Polsko-Czechosłowackiej z obu stron granicy. Ze strony polskiej uczestniczyli w nim: Zbigniew Bujak, Zbigniew Janas, Mirosław Jasiński, Jacek Kuroń, Jan Lityński, Józef Pinior, Mieczysław Piotrowski (Ducin) i Danuta Winiarska. Ze strony czeskiej dotarli: Jiří Dienstbier (późniejszy minister spraw zagranicznych Czechosłowacji), , Petr Pospíchal, Jaroslav Šabata, Hanka Šabatowa i Petr Uhl. Podobne spotkania odbywały się również w okolicach pobliskiego Karpna, a wśród ich uczestników był m.in. późniejszy prezydent Czech Václav Havel. Głównym organizatorem tych spotkań po polskiej stronie był Warcisław Martynowski z Lądka-Zdroju.
W czerwcu 1988 r. odbyło się spotkanie ponad 20 młodych działaczy z polskich i czechosłowackich ugrupowań opozycyjnych. Kolejne spotkanie na Borówkowej miało miejsce 20 maja 1989 r. Spotkanie 30 września 1990 r. było czwartym i pierwszym legalnym spotkaniem na Borówkowej. Było ono jedną z trzech demonstracji, które odbyły wówczas się na granicy polsko-czeskiej w sprawie otwarcia granic. Na Borówkowej spotkała się wtedy ponad setka osób z Lądka-Zdroju i Javorníka, m.in. władze obu miast, co zaowocowało nawiązaniem partnerstwa między tymi miastami. W 2005 r. postawiono na szczycie tablice upamiętniające wydarzenia z lat 80. XX wieku.
Szlaki turystyczne.
Na szczyt prowadzi kilka znakowanych szlaków turystycznych:
Wieża widokowa jest otwarta dla turystów przez cały rok. Przy wieży znajduje się bar otwarty codziennie od czerwca do końca września, w październiku bar jest otwarty tylko w weekendy. Dla podróżujących autem dogodnym miejscem do zaparkowania jest Przełęcz Lądecka, gdzie do 2007 funkcjonowało przejście graniczne dla pieszych i rowerzystów.
W kulturze popularnej.
Widok na szczyt od strony północnej (z Kamienicy) znalazł się na okładce powieści pt. "Góra Bogów Śmierci".

</doc>
<doc id="795006" url="https://pl.wikipedia.org/wiki?curid=795006" title="Marco Amelia">
Marco Amelia

Marco Amelia (ur. 2 kwietnia 1982 we Frascati) – włoski piłkarz występujący na pozycji bramkarza. Były reprezentant Włoch.
Kariera klubowa.
Amelia urodził się w miasteczku Frascati leżącym na przedmieściach Rzymu. Swoją piłkarską karierę zaczynał właśnie w stolicy Włoch, w szkółce piłkarskiej AS Roma. W Romie nie dane mu było zadebiutować w pierwszej drużynie i był jedynie rezerwowym dla Cristiana Lupatelliego i Francesca Antonioliego. W końcu latem 2001 Amelia odszedł do grającego w Serie C1, AS Livorno Calcio. W sezonie 2001/2002 rozegrał jednak tylko 1 mecz w lidze. Po awansie Livorno do Serie B Amelia w kolejnym sezonie stał się pierwszym bramkarzem zespołu i jednocześnie jednym z najlepszych w lidze. Po rozegraniu 35 meczów i zajęciu ze swoją drużyną 10. miejsca na sezon 2003/2004 został wypożyczony do pierwszoligowego US Lecce. Rywalizował o miejsce w składzie z Vincenzem Sicignanem, ale to Amelia stał się pierwszym bramkarzem Lecce. W Serie A Amelia zadebiutował 31 sierpnia 2003 w przegranym 1:4 wyjazdowym meczu z S.S. Lazio. Warto odnotować, że w meczu Pucharu UEFA z Partizanem Belgrad Marco stał się pierwszym włoskim bramkarzem, który zdobył gola w europejskich pucharach. W Lecce grał do stycznia 2004 i wówczas przeszedł do Parmy. Jednak w zespole tym ani razu nie pojawił się na boisku.
Latem 2004 Amelia wrócił do Livorno, które grało już wówczas w Serie A. W sezonie 2004/2005 grał w 31 meczach i swoją wysoką formą przyczynił się do zajęcia przez ten zespół wysokiego 9. miejsca w lidze. W sezonie 2005/2006 Livorno pod wodzą Roberta Donadoniego i potem Carla Mazzonego zajął najwyższe miejsce w historii swoich występów w Serie A – 6. Duża w tym zasługa Amelii, który stał się jednym z najlepszych bramkarzy w lidze (rozegrał 36 meczów). Już od początku sezonu 2006/2007 Amelią, który przedłużył kontrakt z Livorno o 5 lat, interesowały się kluby z Premiership: Chelsea, Arsenal oraz Liverpool; Włoch pozostał jednak w ojczyźnie. 2 listopada w grupowym meczu Pucharu UEFA z Partizanem Livorno do 90. minuty przegrywało 0:1, ale tuż przed końcem spotkania Amelia zdobył gola wyrównując na 1:1 i stając się pierwszym włoskim bramkarzem, który zdobył gola w europejskich pucharach. W zimowym oknie transferowym 2007 za 8 milionów euro miał przejść do Spartaka Moskwa, by zastąpić w bramce Wojciecha Kowalewskiego, jednak ostatecznie do transferu nie doszło i Amelia został w Livorno.
Po spadku Livorno do Serie B, 5 czerwca 2008 roku Amelia podpisał kontrakt z US Palermo. Stał się jego podstawowym bramkarzem, a w sierpniu 2009 roku odszedł do Genoi.
W czerwcu 2010 roku Amelia został wypożyczony do Milanu z opcją pierwokupu po zakończeniu sezonu. 19 października 2010 zadebiutował w drużynie "Rossonerich", w przegranym 0:2 meczu fazy grupowej Ligi Mistrzów z Realem Madryt. W Serie A, jako piłkarz Milanu pierwszy mecz rozegrał 9 stycznia 2011, w zremisowanym 4:4 spotkaniu z Udinese Calcio. Swoje pierwsze czyste konto w barwach "Rossonerich" osiągnął 22 maja w meczu z Udinese Calcio. W pierwszym sezonie gry na San Siro Amelia zdobył ze swoim zespołem Mistrzostwo Włoch, a kolejny rozpoczął od wygrania Superpucharu Włoch. W październiku 2014 roku Marco Amelia został zawodnikiem klubu, którego jednocześnie jest prezydentem i kierownikiem. Włoski bramkarz będzie reprezentował barwy A.S.D. Rocca Priora Calcio (szósta liga).
Kariera reprezentacyjna.
W 2002 roku Amelia stał się pierwszym bramkarzem młodzieżowej reprezentacji Włoch U-21. W 2004 roku zdobył z nią Młodzieżowe Mistrzostwo Europy na boiskach Niemiec. W tym samym roku był pierwszym bramkarzem Włoch na Letnich Igrzyskach Olimpijskich w Atenach. Z Włochami doszedł do półfinału, tam jednak Włosi przegrali 0:3 z Argentyną. W meczu o 3. miejsce "Squadra Azzurra" pokonała 1:0 Irak.
W pierwszej reprezentacji Włoch Amelia zadebiutował 16 listopada 2005 roku w zremisowanym 1:1 meczu z reprezentacją Wybrzeża Kości Słoniowej, gdy w 71. minucie zmienił Christiana Abbiatiego. W 2006 został trzecim bramkarzem kadry Włoch na finały Mistrzostwa Świata w Niemczech. Nie zagrał tam ani minuty, ale z imprezy tej przywiózł złoty medal za mistrzostwo świata. Po mistrzostwach pozostał bramkarzem kadry i Roberto Donadoni dał mu szansę w swoim debiucie selekcjonerskim, 16 sierpnia w przegranym 0:2 meczu z Chorwacją.
W reprezentacji swojego kraju Amelia rozegrał 9 spotkań.

</doc>
<doc id="795007" url="https://pl.wikipedia.org/wiki?curid=795007" title="CC-Link">
CC-Link

CC-Link – technologia sieci przemysłowej charakteryzującą się dużą prędkością i możliwościami, która umożliwia połączenie wielu urządzeń.
Historia.
CC-Link to sieć o otwartej architekturze stworzona przez Mitsubishi Electric, producenta automatyki i produktów z grupy kontrolerów ruchu. w 1999 roku CC-Link stał się ogólnodostępną technologią (Podobnie jak Profibus lub Devicenet). Otwartość protokołu CC-Link została potwierdzona przez TÜV. Obecnie rozwój i promocja sieci koordynowane są przez CC-Link Partner Association (CLPA) z biurami na całym świecie. Stowarzyszenie zrzesza obecnie ponad 800 partnerów. Owi partnerzy oferują szeroki wachlarz, ponad 800 certyfikowanych produktów, w tym PC, PLC, roboty, serwonapędy, falowniki, moduły wejść/wyjść, regulatory temperatury, zawory i wiele innych. Do chwili obecnej wykonano ponad 4 miliony instalacji CC-Link i liczba ta stale się powiększa.
Specyfikacja techniczna.
Parametry CC-Link [Tabela parametrów CC-Link wersji 1.10 i 2.00]:
Medium.
CC-Link w wersji podstawowej oraz Safety do przesyłu sygnałów wykorzystuje trzyżyłową skrętkę ekranowaną.
Oznaczenia poszczególnych żył (kolor według specyfikacji):
Rezystancja żył nie powinna przekraczać 37,8 Ω/m w temperaturze 20 °C, zaś impedancja właściwa powinna wynosić 110 ± 15 Ω przy częstotliwości 1 MHz.
Żyły DA i DB powinny być na obu końcach magistrali zwarte opornikami końcowymi o rezystancji 110Ω(±5%) i o mocy znamionowej 0,5W.
Istnieje także możliwość przesyłania danych przewodami światłowodowymi oraz bezprzewodowo z wykorzystaniem promieniowania podczerwonego

</doc>
<doc id="795008" url="https://pl.wikipedia.org/wiki?curid=795008" title="Ostrovia (piłka ręczna)">
Ostrovia (piłka ręczna)

KPR Ostrovia (pełna nazwa: Klub Piłki Ręcznej Ostrovia) — polski klub piłki ręcznej mężczyzn z siedzibą w Ostrowie Wielkopolskim, założony w 1996. Aktualnie występuje w I lidze polskiej.

</doc>
<doc id="795010" url="https://pl.wikipedia.org/wiki?curid=795010" title="Ramón Marsal">
Ramón Marsal

Ramón Marsal Ribó (ur. 12 grudnia 1934 w Madrycie, zm. 22 stycznia 2007 tamże) – hiszpański piłkarz, występujący w barwach Realu Madryt, z którym zdobył trzykrotnie Puchar Europy i tytuł mistrza Hiszpanii, w latach 50. XX wieku. Karierę zakończył, po ciężkiej kontuzji kolana, w wieku zaledwie 26 lat.

</doc>
<doc id="795016" url="https://pl.wikipedia.org/wiki?curid=795016" title="Bielawy (powiat kutnowski)">
Bielawy (powiat kutnowski)

Bielawy – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość należała administracyjnie do województwa płockiego.

</doc>
<doc id="795021" url="https://pl.wikipedia.org/wiki?curid=795021" title="Nowa Kozia Góra">
Nowa Kozia Góra

Nowa Kozia Góra – część wsi Kozia Góra w Polsce, położona w województwie łódzkim, w powiecie kutnowskim, w gminie Strzelce.
W latach 1975–1998 Nowa Kozia Góra należała administracyjnie do województwa płockiego.

</doc>
<doc id="795024" url="https://pl.wikipedia.org/wiki?curid=795024" title="Johann von Frankenstein">
Johann von Frankenstein

Johann (Hans) von Frankenstein – patrycjusz świdnicki, burmistrz miasta w latach 1680/1681 i 1683/1683 (w czasie drugiej kadencji został zawieszony w pełnieniu urzędu).
Do 1694 (kiedy to odsprzedał ją Hochbergom) był właścicielem jednej z kamienic w rynku (obecnie nosi ona numer 25).

</doc>
<doc id="795027" url="https://pl.wikipedia.org/wiki?curid=795027" title="Walerian Płatonow">
Walerian Płatonow

Walerian Płatonowicz Płatonow (; ur. 15 marca 1809, zm. 22 grudnia 1893 w Paryżu) – generał armii rosyjskiej, zarządzający kancelarią Namiestnika Królestwa Kongresowego w 1859 roku.
Życiorys.
Syn Płatona Zubowa, faworyta carycy Katarzyny II. 
Był członkiem Rady Państwa oraz sekretarzem stanu do spraw Królestwa Polskiego, członek Rady Stanu Królestwa Kongresowego. Członek Senatu, szambelan. 
W 1850 r., po ślubie z Teodorą z Nowakowskich Drzewiecką córką Stanisława Kostki Nowakowskiego został właścicielem miasta Biłgoraj. W 1864 odsprzedał go rządowi rosyjskiemu.
W latach 80. popadł w konflikt z księciem Michaiłem Gorczakowem (zmarłym w 1861 roku), wskutek czego opuścił Rosję i osiadł w Paryżu. 
Archiwum prywatne Waleriana Płatonowa zawierające wiele dokumentów na jego temat znajduje się w Instytucie im.Józefa Piłsudskiego w Nowym Jorku.
Odznaczony Orderem Świętego Stanisława 1. klasy, Orderem Świętego Włodzimierza 3. klasy, Orderem Świętej Anny 2. klasy, znakiem honorowym za XXV lat nieskazitelnej służby.

</doc>
<doc id="795033" url="https://pl.wikipedia.org/wiki?curid=795033" title="Jan Czarnecki (biskup)">
Jan Czarnecki (biskup)

Jan Czarnecki – biskup kamieniecki ok. 1677, opat czerwiński.

</doc>
<doc id="795034" url="https://pl.wikipedia.org/wiki?curid=795034" title="Port of South Louisiana">
Port of South Louisiana

Port of South Louisiana – kompleks portowy położony w stanie Luizjana w Stanach Zjednoczonych w delcie Missisipi, w pobliżu jej ujścia do Zatoki Meksykańskiej. Zespół rozciąga się na długości 87 km wzdłuż brzegów rzeki. Największy port na zachodniej półkuli pod względem tonażu przeładunku. 
Roczne saldo przeładunków wynosiło w 2004 roku ok. 249 mln t amerykańskich. Przez port przechodzi 15% całkowitego eksportu USA, ponad 50% (49 mln t amerykańskich) zboża eksportowanego przez Stany Zjednoczone oraz 40 milionów t amerykańskich ropy naftowej importowanej przez USA. Głównymi produktami eksportowanymi za granicę przez port są zboża - kukurydza, soja, pszenica i pasze (ponad 90% eksportowanego tonażu). Importuje się natomiast głównie ropę naftową, która wraz z produktami pochodnymi tworzyła w 2004 roku ok. 75% tonażu całości importu. 
Rocznie port obsługuje ok. 4000 statków oraz 55000 barek. Na terenie portu znajduje się 8 elewatorów zbożowych, ponad 40 terminali obsługujących towary masowe, wiele zakładów przemysłowych, m.in. 4 rafinerie (przerób ponad 1 mln baryłek dziennie) i 11 innych zakładów petrochemicznych. 
Porty położone w delcie Mississippi (Port of South Louisiana, Nowy Orlean, Baton Rouge, Plaquemines) tworzą największy na świecie kompleks portowy, w którym odbywa się ok. 1/5 wartości morskiego handlu zagranicznego USA.

</doc>
<doc id="795036" url="https://pl.wikipedia.org/wiki?curid=795036" title="Olivier">
Olivier

Osoby o nazwisku Olivier:

</doc>
<doc id="795039" url="https://pl.wikipedia.org/wiki?curid=795039" title="Rezolucje Rady Bezpieczeństwa ONZ z roku 2006">
Rezolucje Rady Bezpieczeństwa ONZ z roku 2006

Stałe miejsca w Radzie Bezpieczeństwa ONZ posiadają:
W roku 2006 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 2006: 

</doc>
<doc id="795044" url="https://pl.wikipedia.org/wiki?curid=795044" title="Błach">
Błach

Błach - nazwisko polskie. 
Formy żeńskie: Błachowa, Błachówna. 
Liczba mnoga: Błachowie.
Etymologia.
Najstarsza wzmianka o nazwie osobowej "Błach" pochodzi z 1336 roku. Antroponim ten pochodzi od imienia zaczynającego się na "Bła-", typu "Błażej". Imię chrześcijańskie "Błażej" notowane jest w Polsce od XIII wieku. Jest polską formą łacińskiego imienia "Blasius" i zostało przejęte prawdopodobnie za pośrednictwem języka czeskiego. Nazwa osobowa "Błach" składa się z rdzenia "Bła-" i przyrostka słowotwórczego "-ch". W średniowieczu miał on znaczenie zdrabniające, spieszczające. Nazwiska utworzone z podstawowym "-ch-" w części przyrostkowej są bardzo stare. Nazwa osobowa "Błach" była skróceniem imienia zaczynającego się na "Bła-" i zarazem jego zdrobnieniem. Stała się dziedziczna i do dziś jest nierzadko spotykanym nazwiskiem.
Liczebność i rozmieszczenie geograficzne.
W 1990 roku Polskę zamieszkiwało co najmniej 2310 osób o nazwisku Błach. Najwięcej jego właścicieli występowało w województwach: kieleckim – 370, katowickim – 340, radomskim – 177, kaliskim – 152, częstochowskim – 132, lubelskim – 120, tarnowskim – 112, krakowskim – 94, sieradzkim – 74. Prawdopodobnie przynajmniej niektóre z tych liczb były nieco większe, gdyż system PESEL obejmował wówczas ok. 94% ludności Polski.
W 2002 roku Polsce mieszkały 2504 osoby o nazwisku Błach. Powiaty o największej frekwencji tego nazwiska:
Błachowie w większej liczbie mieszkają więc w Małopolsce niż w innych dzielnicach. Zasięg gęstszego ich zamieszkiwania obejmuje po kilka powiatów w Górach Świętokrzyskich oraz na pograniczu wielkopolsko-małopolsko-śląskim.
Frekwencja nazwiska w Polsce w 1990 roku – na podstawie słownika K. Rymuta opublikowanego w wersji elektronicznej pod adresem: http://www.herby.com.pl
Dane liczbowe o rozmieszczeniu nazwiska w Polsce w 2002 r. pochodzą z nowego opracowania prof. K. Rymuta, wykorzystanego w: http://www.moikrewni.pl/mapa/kompletny

</doc>
<doc id="795047" url="https://pl.wikipedia.org/wiki?curid=795047" title="Gottfried Kehler">
Gottfried Kehler

Gottfried Kehler (Köhler) – śląski lekarz i urzędnik miejski. Był między innymi świdnickim lekarzem miejskim, burmistrzem tego miasta w latach 1734/1735, 1737/1738 i 1740/1741 oraz deputowanym do wrocławskiego "conventus publicus".
W 1733 zakupił jedną ze świdnickich kamienic (obecnie znajduje się ona w rynku i nosi numer 34). To najprawdopodobniej jego inicjały znajdują się w centralnej części portalu tego budynku.

</doc>
<doc id="795051" url="https://pl.wikipedia.org/wiki?curid=795051" title="Sticky bit">
Sticky bit

Sticky bit – atrybut pliku lub katalogu w systemach klasy Unix.
W katalogu z ustawionym "sticky bit" pliki mogą być usuwane lub przemianowywane tylko przez właściciela pliku lub owego katalogu, lub jeśli proces ma prawo ich modyfikacji. "Sticky bit" jest często stosowany w katalogu /tmp, do którego dostęp mogą mieć wszyscy użytkownicy systemu. Wyklucza to usuwanie przez użytkowników plików do nich nienależących.
Słowo to bardzo trudno przetłumaczyć na język polski, w związku z czym najczęściej można się spotkać ze zwykłym anglojęzycznym określeniem, choć pojawiają się też tłumaczenia, np. "bit lepkości", "bit przyklejony", "bit zaczepienia".
Zastosowanie historyczne.
"Sticky bit" został wprowadzony w piątej edycji Uniksa w 1974 roku. Ustawienie tego bitu dla pliku wykonywalnego powodowało pozostawienie jego segmentu kodu w pamięci wymiany po zakończeniu procesu. Stosowane to było dla często używanych programów (np. edytory tekstu); przyspieszało ich uruchamianie przy kolejnym wywołaniu danego pliku wykonywalnego.

</doc>
<doc id="795052" url="https://pl.wikipedia.org/wiki?curid=795052" title="Turina">
Turina



</doc>
<doc id="795057" url="https://pl.wikipedia.org/wiki?curid=795057" title="ITU">
ITU



</doc>
<doc id="795063" url="https://pl.wikipedia.org/wiki?curid=795063" title="Port of Houston">
Port of Houston

Port of Houston – port w Stanach Zjednoczonych w stanie Teksas nad Zatoką Galveston (część Zat. Meksykańskiej) oraz szlakami wodnymi: Houston Ship Channel (główny kanał portowy) oraz Intracostal Waterway.
Port ma strategiczne położenie w środkowej części amerykańskiego wybrzeża Zatoki Meksykańskiej co pozwala na dogodne transportowanie towarów z lub do zachodnich i środkowo-zachodnich stanów USA. Port połączony jest z wnętrzem kontynentu (Stany Zjednoczone, Kanada, Meksyk) systemem autostrad, linii kolejowych, sieci kanałów oraz portów lotniczych. 
Port of Houston jest ważnym elementem gospodarki liczącego kilka milionów ludności obszaru zurbanizowanego z centrum w Houston. Szacuje się, że port generuje w różnym stopniu i formie ok. 290 tys. miejsc pracy w Teksasie oraz 714 tys. w całych Stanach. Na obszarze w promieniu 300 mil (ok. 483 km) od portu mieszka ok. 17 mln potencjalnych konsumentów. Na terenie portu znajduje się wart 15 miliardów dolarów, największy w Stanach Zjednoczonych oraz drugi na świecie kompleks zakładów petrochemicznych. 
W 2004 roku port obsłużył ponad 6500 statków. Całkowity eksport towarów z portu w 2004 roku wyniósł 42,6 mln t amer. Eksportuje się głównie ropę naftową i produkty pochodne (18,7 mln t amer., 2004 rok) oraz chemikalia organiczne (9,7 mln t amer., 2004 rok). Największymi odbiorcami towarów są: Meksyk, Włochy, Brazylia, Belgia, Korea Południowa czy Holandia. Całkowity import towarów w 2004 roku wyniósł 97,8 mln t amer. Importuje się głównie ropę naftowa i produkty pochodne (76,4 mln t amer., 2004 rok) oraz żelazo i stal (5,8 mln t amer., 2004 rok) przede wszystkim z Meksyku, Wenezueli, Arabii Saudyjskiej, Iraku, Algierii.

</doc>
<doc id="795066" url="https://pl.wikipedia.org/wiki?curid=795066" title="Rezolucja Rady Bezpieczeństwa ONZ nr 1739">
Rezolucja Rady Bezpieczeństwa ONZ nr 1739

Rezolucja Rady Bezpieczeństwa ONZ nr 1739 została uchwalona jednogłośnie 10 stycznia 2007 podczas 5617. posiedzenia Rady, odbywającego się w Nowym Jorku. Posiedzenie trwało zaledwie 4 minuty.
Najważniejsze postanowienia:

</doc>
<doc id="795067" url="https://pl.wikipedia.org/wiki?curid=795067" title="Grzesiuk">
Grzesiuk



</doc>
<doc id="795072" url="https://pl.wikipedia.org/wiki?curid=795072" title="Międzynarodowa Unia Telegraficzna">
Międzynarodowa Unia Telegraficzna



</doc>
<doc id="795074" url="https://pl.wikipedia.org/wiki?curid=795074" title="Gut">
Gut

Zobacz też:

</doc>
<doc id="795075" url="https://pl.wikipedia.org/wiki?curid=795075" title="Superuser">
Superuser



</doc>
<doc id="795076" url="https://pl.wikipedia.org/wiki?curid=795076" title="Feldman">
Feldman



</doc>
<doc id="795078" url="https://pl.wikipedia.org/wiki?curid=795078" title="Cc-link">
Cc-link



</doc>
<doc id="795081" url="https://pl.wikipedia.org/wiki?curid=795081" title="Cclink">
Cclink



</doc>
<doc id="795083" url="https://pl.wikipedia.org/wiki?curid=795083" title="Gut (nazwisko)">
Gut (nazwisko)

Gut – nazwisko pochodzenia niemieckiego. Na początku lat 90. XX wieku Polskę zamieszkiwało 5549 osób o tym nazwisku. Obecnie w Polsce najwięcej osób noszących nazwisko Gut mieszka we wschodniej i południowej części kraju.

</doc>
<doc id="795084" url="https://pl.wikipedia.org/wiki?curid=795084" title="Rezolucja Rady Bezpieczeństwa ONZ nr 1740">
Rezolucja Rady Bezpieczeństwa ONZ nr 1740

Rezolucja Rady Bezpieczeństwa ONZ nr 1740 została uchwalona jednogłośnie 23 stycznia 2007 podczas 5622. posiedzenia Rady, odbywającego się w Nowym Jorku. Posiedzenie trwało zaledwie 4 minuty. 
Najważniejsze postanowienie:

</doc>
<doc id="795085" url="https://pl.wikipedia.org/wiki?curid=795085" title="Fort I Twierdzy Modlin">
Fort I Twierdzy Modlin

 Fort Zakroczym – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku.
Fort znajduje się w Zakroczymiu. Jego zadaniem było zamknięcie zachodniego odcinka twierdzy.
Zrealizowany według wzorcowego fortu "F1879" był dziełem o narysie z dwoma czołami i dwoma barkami. Nietypowym dla tego typu fortów rozwiązaniem było złamanie szyi i dość znaczne cofnięcie jej w stronę środka umocnienia, dla uzyskania lepszego pola ostrzału szyi z kaponiery. Wielokrotnie modernizowany, posiada obecnie ceglane, dwukondygnacyjne koszary oraz szereg elementów betonowych: kaponiery i przeciwskarpę, liczne schrony oraz dużą, trzykondygnacyjną kaponierę szyjową, spełniającą zarazem rolę tradytora międzypola.
Fort nie znajdował się na kierunku niemieckiego ataku w 1915 roku. Ciężkie walki toczyły się o niego natomiast w roku 1939. W okresie okupacji na jego terenie mieścił się obóz przejściowy dla wywożonych mieszkańców Warszawy. Wydarzenia te upamiętnia tablica.
Obecnie na terenie fortu znajduje się siedziba lokalnej spółdzielni spożywczej. Brakuje planów turystycznej adaptacji fortu, czemu sprzyjałaby jego lokalizacja przy ważnej drodze S7 - Warszawa-Gdańsk.

</doc>
<doc id="795086" url="https://pl.wikipedia.org/wiki?curid=795086" title="Port Authority of New York and New Jersey">
Port Authority of New York and New Jersey

Port Authority of New York and New Jersey (PANYNJ) – największy kompleks portowy na Wschodnim Wybrzeżu, trzeci co do wielkości przeładunku w USA. Położony przy ujściu rzeki Hudson do Oceanu Atlantyckiego, w stanach: New Jersey i Nowy Jork (w mieście Nowy Jork), po przeciwległych brzegach rzeki, która rozdziela te dwa stany. Port zajmuje powierzchnię ok. 3900 km², w promieniu ok. 40 km od Statuy Wolności w Nowym Jorku. 
W skład zespołu portowego wchodzi 7 portów towarowych podlegających zarządowi władz kompleksu: Port Newark (NJ, mieszany), Elizabeth-Port Authority Marine Terminal (NJ, kontenerowy), PA Auto Marine Terminal (NJ, samochodowy), Brooklyn Piers (NY, mieszany), Red Hook Container Terminal (NY, kontenerowy, RORO), Howland Hook Marine Terminal (NY, kontenerowy) oraz terminal obsługujący ruch pasażerski – Manhattan Cruise Terminal. Ponadto działa szereg terminali będących własnością prywatną. Poza infrastrukturą portową kompleks obejmuje system autostrad, mostów i tuneli biegnących pod rzeką, łączących New Jersey z Nowym Jorkiem, terminal autobusowy, system kolejowy, porty lotnicze (LaGuardia, JFK, Newark Liberty International Airport, Teterboro), połączenia promowe (Staten Island Ferry). Port Authority of New York and New Jersey było właścicielem kompleksu World Trade Center, aż do końca 2000 roku. W 2001 roku kompleks został kupiony przez Larry’ego Silversteina.
Zespół portowy jest najważniejszym w USA pod względem przeładunku samochodów (łącznie 728,72 tys. sztuk; 2004) oraz jednym z ważniejszych jeśli chodzi o przeładunek takich towarów jak banany czy kakao. PANYNJ jest trzecim co do wielkości ruchu kontenerowego portem w Stanach Zjednoczonych (prawie 4,5 mln TEU; 2004 rok), po kalifornijskich portach Los Angeles i Long Beach (odpowiednio: 7,3 mln TEU i 5,3 mln TEU; 2004 rok). Najważniejszymi produktami importowanymi były napoje, pojazdy i plastik. Głównymi produktami eksportowymi były pulpa drzewna, plastik i maszyny. W 2004 roku do portu zawinęło ok. 5300 statków. Najwięcej towarów przybywających do portu pochodziło z portu Point Tupper w Nowej Szkocji (Kanada). Natomiast eksport skierowany był w największej mierze do Hongkongu.

</doc>
<doc id="795088" url="https://pl.wikipedia.org/wiki?curid=795088" title="Glen Salmon">
Glen Salmon

Glen George Salmon (ur. 24 grudnia 1977 w Salisbury) – południowoafrykański piłkarz grający na pozycji napastnika, reprezentant RPA.
Od 2008 roku jest zawodnikiem Supersport United. Wcześniej występował w FC Groningen NAC Breda i PAOK-u Saloniki.

</doc>
<doc id="795095" url="https://pl.wikipedia.org/wiki?curid=795095" title="Lennox Berkeley">
Lennox Berkeley

Lennox Randal Francis Berkeley (ur. 12 maja 1903 w Oksfordzie, zm. 26 grudnia 1989 w Charles Hospital w Londynie) – brytyjski kompozytor, jedyny syn kapitana Hastingsa Berkeleya i Aline Harris.
Życiorys.
Zainteresowanie muzyką okazywał od najmłodszych lat. Wykształcenie odebrał w Gresham’s School, St. George’s School (podczas nauki w tej szkole, w 1920 r., dał swój pierwszy publiczny koncert na fortepianie) oraz w Merton College w Oksfordzie. W 1926 r. przerwał naukę na uczelni i rok później udał się do Francji razem z Nadią Boulanger. To prawdopodobnie pod jej wpływem Berkeley przeszedł w 1928 r. na katolicyzm. Berkeley podziwiał muzykę Ravela, z którym się zaprzyjaźnił. Podziwiał również Mozarta, Chopina i Strawinskiego.
Wielki wpływ na Berkeleya wywarła osobista i zawodowa znajomość z Benjaminem Brittenem, którego poznał podczas Międzynarodowego Festiwalu Muzyki Współczesnej w Barcelonie w 1936 r. Britten był o 10 lat młodszy od Berkeleya, ale muzyka obydwu była uderzająco podobna. Napisali razem m.in. suitę "Mont Juic", na podstawie melodii, które usłyszeli w Barcelonie, i przez wiele lat nie wiadomo było który z kompozytorów napisał poszczególne części.
Po wybuchu II wojny światowej rozpoczął pracę w radiu BBC. W 1946 r. został profesorem w Królewskiej Akademii Muzycznej. Był nim do 1968 r. Jego podopiecznymi byli m.in. Richard Rodney Bennett, David Bedford i John Tavener. W 1957 r. został komandorem Orderu Imperium Brytyjskiego. W 1974 r. otrzymał szlachectwo za zasługi dla muzyki z rąk królowej Elżbiety. W latach 1977-1983 przewodniczył Cheltenham Festival. W 1979 r. został prezesem Brytyjskiego Towarzystwa Muzycznego.
Przejście na katolicyzm spowodowało, że w jego twórczości często pojawiały się motywy religijne. Pod koniec życia stał się zwolennikiem serializmu, w związku z czym jego muzyka stała się cięższa i mroczniejsza. W 1985 r. zmuszony został zaprzestać komponowania z powodu postępującej choroby Alzheimera. Pod koniec życia trafił do Charles Hospital w Londynie. Opiekujące się nim pielęgniarki nie znały jego tożsamości, ale domyślały się, że to ktoś ważny, z powodu odwiedzania go przez wysoko postawionych gości. Zmarł w szpitalu w 1989 r.
Rodzina.
W 1946 r. poślubił Elizabeth Fredę Bernstein, córkę Isaaca Bernsteina. Lennox i Elizabeth mieli razem trzech synów:

</doc>
<doc id="795097" url="https://pl.wikipedia.org/wiki?curid=795097" title="Irlandzki numer">
Irlandzki numer

Irlandzki numer (ang. "Irish Jam") – amerykańsko-brytyjski film fabularny (komedia) z 2006 roku w reżyserii John Eyres. Film kręcono w Kornwalii (Anglia).
Fabuła.
Amerykański raper (Eddie Griffin) jest nieudacznikiem. Zarabia pieniądze śpiewając. Jest zadłużony z mieszkaniem, nie płaci rachunków za telefon. Pewnego dnia właściciel mieszkania wyrzuca go na bruk. Znaleziona gazeta na ulicy daje jemu szczęście. Czytając gazetę zobaczył konkurs poetycki; zwycięzca konkursu zostanie właścicielem baru, który znajduje się w irlandzkim miasteczku Ballywood. Wziął udział w tym konkursie i wygrał. No i tam wykręcił numer.

</doc>
<doc id="795109" url="https://pl.wikipedia.org/wiki?curid=795109" title="Loglan 82">
Loglan 82

Loglan 82 – uniwersalny obiektowy język programowania, stworzony w Instytucie Informatyki Uniwersytetu Warszawskiego w latach 1977–1982 przez zespół kierowany przez Andrzeja Salwickiego.
Składnia języka wzoruje się na Pascalu. Semantyka zawiera konstrukcje klasyczne oferowane przez języki z rodziny Algol oraz nowsze: klasy i dziedziczenie klas, współbieżność i obsługa wyjątków. Zawiera m.in. do dziś zapomniane rozwiązanie problemu wiszących referencji opracowane przez Antoniego Kreczmara. W 1988 Bolesław Ciesielski zaproponował i zrealizował własną koncepcję obiektów aktywnych. Narzędziem (obiektowym) komunikacji i synchronizacji obiektów – procesów jest obce wywołanie metody innego obiektu. Koncepcja ta wyróżnia się ponadto ujednoliceniem formy postaci programów współbieżnych i rozproszonych. Autorem maszyny wirtualnej Loglanu 82 był Antoni Kreczmar.
Wśród współtwórczyń Loglanu 82 znajdowały się, m.in.: Hanna Oktaba, , Danuta Szczepańska-Wasersztrum.
Język Loglan 82 nie ma związku z mówionym językiem sztucznym loglan.

</doc>
<doc id="795110" url="https://pl.wikipedia.org/wiki?curid=795110" title="Port of Los Angeles">
Port of Los Angeles

Port of Los Angeles – port w mieście Los Angeles w stanie Kalifornia w Stanach Zjednoczonych, nad Zatoką San Pedro (Ocean Spokojny), ok. 30 km na południe od centrum Los Angeles. Cały kompleks zajmuje powierzchnię ok. 30 km² i rozciąga się na długości ok. 70 km wybrzeża. Na terenie portu znajduje się 270 nabrzeży oraz 27 terminali. Od południa sąsiaduje z portem Long Beach.
Jest największym portem w Stanach Zjednoczonych pod względem wielkości ruchu kontenerowego, wynoszącego w 2020 roku ponad 9,2 mln TEU. Głównymi produktami przybywającymi do portu są meble, zabawki, sprzęt elektroniczny, obuwie i ubrania. Głównymi produktami eksportowanymi przez port są produkty papiernicze, tkaniny, pasze, złom oraz soja. Głównymi partnerami handlowymi są kraje Azji Wschodniej: Chiny, Japonia, Tajwan, Korea Południowa i Tajlandia. Terminal samochodowy przeładował w 2004 roku ok. 220,8 tys. samochodów. Do portu zawinęło w 2004 roku ok. 2700 statków. Ruch pasażerów w terminalu pasażerskim wyniósł w 2004 roku ok. 950 tys. osób.

</doc>
<doc id="795111" url="https://pl.wikipedia.org/wiki?curid=795111" title="Saturnin Żórawski">
Saturnin Żórawski

Saturnin Benedykt Żórawski, pseud. Jerzy Podhorski (ur. 4 sierpnia 1920 w Warszawie, zm. 30 września 1977 tamże) – polski aktor i reżyser teatralny.
Życiorys.
Karierę aktorską rozpoczął w wieku 14 lat, będąc jeszcze uczniem warszawskiego liceum im. Mickiewicza w filmie "Młody las". Podczas II wojny światowej występował w teatrach jawnych, po aresztowaniu uwięziony w obozach koncentracyjnych Mathausen i Flossenburg. Po zakończeniu wojny aktor i dyrektor Teatru Miejskiego w Świdnicy. W 1948 powrócił do Warszawy, grał w Teatrze Syrena, Nowa Warszawa, Polskim, Satyryków, Młodej Warszawy, Klasycznym, Komedia i Współczesnym.
Najbardziej znany z roli służącego w "Pożegnaniach", Fahrenwirsta w ostatnim odcinku "Stawki większej niż życie" i ministra Zawodnego w "40-latku". Współtwórca kabaretu Iluzjon. 
W niektórych filmach użyto formy nazwiska: Żurawski.
Pochowany na cmentarzu Bródnowskim (kw. 5B, rząd II, grób 24).

</doc>
<doc id="795114" url="https://pl.wikipedia.org/wiki?curid=795114" title="Sarnowa (Rawicz)">
Sarnowa (Rawicz)

Sarnowa – osiedle Rawicza (województwo wielkopolskie). Najstarsza wzmianka mówiąca o Sarnowej jako mieście pochodzi z 1262 roku. Inni badacze podają jednak rok 1407 jako pewną datę, kiedy to Sarnowa otrzymała lokację miejską na prawie magdeburskim (pod nazwą "Sarnowce"). W dniu 1 stycznia 1973 r. obszar Sarnowy włączono do miasta Rawicza.
Historia.
Na terenie Sarnowej dotychczas nie przeprowadzano systematycznych badań archeologicznych. Jedynie w okresie międzywojennym prof. Konrad Jażdżewski w ramach prowadzonych badań w południowej Wielkopolsce udokumentował znaleziska archeologiczne osadnictwa w Sarnowej pochodzące ze środkowej epoki kamiennej mezolitu – tzw. kultury tardenuaskiej. W młodszej epoce kamiennej tzw. neolicie w Sarnowej odnaleziono dwa stanowiska kultury pucharów lejkowatych. Z okresu tego pochodzą także odkryte stanowiska kultury dołkowo – grzebykowej w Sarnowej i Foluszu. Z neolitu pochodzą także ślady ceramiki tzw. bałtyckiej. Z epoki brązu natknięto się na cmentarzysko kultury łużyckiej.
Od wczesnego średniowiecza do XIII w..
Z okresu wczesnośredniowiecznego pochodzi grodzisko wraz z fosą – najstarszy zabytek na terenie miasta. Zadaniem załogi grodu była obrona pogranicza oraz zabezpieczenie pobliskich dróg prowadzących z południa Europy przez Wrocław Gniezno w kierunku północy oraz ze wschodu na zachód przez Kalisz i Głogów. Jeden z najstarszych zapisków, z 1065 r. mówi o grodzie z czasów Bolesława Śmiałego. Kolejna wzmianka z pojawiającą się nazwą Sarnowa dotyczy roku 1110. W 1136 r. Sarnowa została wymieniona w Bulli Papieża Inocentego. W 1240 r. wymieniono Sarnowę wśród 10 wsi, z których parafia w Nieparcie otrzymywała dziesięciny. W 1248 r. mowa jest o Sarnowej w dokumencie wystawionym przez wielkopolskiego księcia Przemysła I. 7 czerwca 1262 r. zapisany został dokument księcia wielkopolskiego Bolesława, w którym po raz pierwszy użyto słów „civitatem nomine Sarnow”, czyli „miasto zwane Sarnov”.
Od XV wieku do końca Rzeczypospolitej.
W 1407 r. Jerzy Donin wraz z matką Małgorzatą na mocy przywileju króla Władysława Jagiełły przeniósł Sarnowę z prawa polskiego na tzw. prawo magdeburskie. 1 VII 1421 r. utworzona została parafia katolicka. Pierwszy drewniany kościół ufundowali Jerzy Donin i jego matka Małgorzata, a fundację zatwierdził biskup poznański Andrzej Łaskarz. Kościół parafialny w Sarnowej został konsekrowany w 1488 r. W czasie wojny trzynastoletniej Sarnowa wystawiła w 1458 roku 4 pieszych na odsiecz oblężonej polskiej załogi Zamku w Malborku. W 1516 r. dziedzic Grzegorz Obornicki Skóra de Gay wyjednał u króla Zygmunta I przywilej potwierdzający prawo magdeburskie i zezwalający na odbywanie dwóch jarmarków. W 1539 r. dziedzic Mieszkowski wyjednał prawo do trzeciego jarmarku. 16 XII 1639 r. za zgodą króla Władysława IV powstało Bractwo Kurkowe. W pierwszej połowie XVII w. powstało przedmieście. Na skutek potopu szwedzkiego uległo zniszczeniu kilkadziesiąt budynków i obiektów przemysłowych. Odbudowa miasteczka została zahamowana przez pożar który wybuchł 16 X 1684 r. w którym spłonęło 40 domów. Do końca XVII w. zdołano odbudować powstałe zniszczenia. Dalszemu rozwojowi przeszkodziła wojna północna oraz występująca po niej epidemie w latach 1709–1711 oraz pożar miasta w 1724 r., w którym spłonęły m.in. trzy browary. W kilkanaście miesięcy po pożarze miasto wystawiło nowy browar. W 1718 r. rozpoczęto budowę obecnie istniejącego kościoła parafialnego pw. św. Andrzeja i św. Doroty którego fundatorką była Joanna z Szołdrskich Zakrzewska. 26 kwietnia 1745 r. biskup poznański Józef Kierski konsekrował nowy kościół sarnowski. W 1780 r. powstała parafia ewangelicka. W 1787 r. wybudowano drewniany kościół ewangelicki. Zarówno w XVI, XVII, jak i XVIII w. w Sarnowej poza rynkiem z ratuszem i kilkoma obiektami użyteczności publicznej było kilka ulic. Sarnowa była otoczona wałem, a do jej wnętrza prowadziły dwie bramy: jedna od strony Rawicza, druga od strony Miejskiej Górki. Pod koniec istnienia I Rzeczypospolitej Sarnowa stała się poważnym centrum handlu bydłem. Rozwijający się handel osiągnął poziom 7 jarmarków rocznie.
Zabory.
W wyniku II rozbioru Polski w 1793 r. Sarnowa znalazła się w zaborze Pruskim. W latach 1797–1800 organistą w sarnowskim kościele był Karol Kurpiński wybitny polski kompozytor. W dniu 15 VII 1804 r. rozpoczęła działalność katolicka szkoła parafialna. 17 IX 1809 r. w pożarze Sarnowej spalił się m.in. ratusz z aktami miejskimi. W 1837 r. wybudowany został obecny ratusz, a w 1870 r. dobudowano wieżę zegarową. W 1870 r. wybudowano nowy budynek szkoły ewangelickiej. W 1878 r. wybudowano nową szkołę katolicką. 7 września 1885 r. poświęcono nową synagogę. W 1898 r. uruchomiona została linia kolejowa Rawicz – Kobylin, w Sarnowej uruchomiono stację kolejową. W 1911 r. powstała w Sarnowej Ochotnicza Straż Pożarna.
Powstanie Wielkopolskie.
10 stycznia 1919 r. polscy mieszkańcy Sarnowej tworzą oddział powstańczy i opanowują miasto. Niestety nie doczekawszy się pomocy w dniu 11 stycznia zostają wyparci przez wojska niemieckie. Między Sarnową a Miejską Górką przebiegała linia frontu. Szczególnie zaciętą bitwę o miasto toczono w dniach 5–6 lutego 1919 r., gdzie walki toczyły się na ulicach, a do działań wprowadzono pociąg pancerny. Na mocy postanowień Traktatu Wersalskiego Sarnowa wróciła do macierzy.
Okres międzywojenny.
Po odzyskaniu niepodległości burmistrzem wybrano Piotra Sobańskiego. Po nim funkcję tę obejmowali kolejno Teodor Grandke i Jakub Skowroński. W okresie międzywojennym z uwagi na zmiany polityczne i gospodarcze dobiegła trwająca ponad 150 lat supremacja w regionie sarnowskiego handlu bydłem.
W 1922 r. ponownie powstało Bractwo Strzeleckie, które kontynuowało tradycje Bractwa Kurkowego powstałego w 1639 r. W 1923 r. założono Towarzystwo Powstańców i Wojaków, w tym samym roku zainaugurował swoją działalność chór im. Karola Kurpińskiego. 26 I 1936 r. założono klub sportowy, któremu później nadano nazwę Klub Sportowy „Sarnowa”. W okresie międzywojennym funkcjonowało w Sarnowej kino „Odeon”.
Okupacja.
Okupacja niemiecka dla mieszkańców Sarnowej miała taki sam wymiar jak dla wszystkich Wielkopolan. Część mieszkańców wywieziono do pracy na terenie Niemiec, m.in. w niemieckich majątkach. Zamknięta została szkoła oraz kościół. Sarnowski las stał się zbiorową mogiłą dla 300 Żydów rozstrzelanych przez hitlerowców.
Lata 1945–1973.
Sarnowa została wyzwolona spod okupacji hitlerowskiej 22 stycznia 1945 r. Stanowisko Burmistrza objął Franciszek Fogt. 14 marca 1945 r. powstała Miejska Rada Narodowa. Jej przewodniczącym został Franciszek Stachowski. W 1946 r. majątek sarnowski przeszedł na własność Skarbu Państwa. W 1950 r. powstał Państwowy Ośrodek Maszynowy nr 205. W 1953 r. miasto zostało zradiofonizowane oraz powstała Spółdzielnia Produkcyjna. W 1955 r. Sarnowa została zelektryfikowana. 1 stycznia 1973 r. decyzją Rady Ministrów Sarnowa została włączona w granice miasta Rawicza.
Zabytki.
Na terenie obecnej dzielnicy Sarnowa znajdują się (m.in.):

</doc>
<doc id="795115" url="https://pl.wikipedia.org/wiki?curid=795115" title="Józef Papkin">
Józef Papkin

Józef Papkin – postać literacka, bohater komedii "Zemsta" (1834) Aleksandra Fredry; najbardziej komiczna postać w utworze.
Wygląd i charakterystyka.
Jest szczupły, niewysoki, wiotki. Dziwnie się ubiera: z francuska, z peruką, paraduje bez kontusza, w krótkich spodniach, kapeluszu, ze szpadą Artemizą przy boku i dwoma pistoletami pod pachą. Papkin jest kłamliwym, naiwnym, przebiegłym, gadatliwym, błazeńskim, tchórzliwym, impulsywnym samochwałą.
Opis.
Józef jest szlachcicem o słabym rodowodzie. Mieszka tymczasowo w zamku Cześnika. Niezbyt imponującą historię rodziny nadrabia opowiadaniem kłamstw i bujd o swym życiu, w czym odbija się jego prawdziwe oblicze – dwulicowego chwalipięty, podszytego tchórzem. Sam o sobie mówi „Jestem Papkin, lew Północy”, co dowodzi o jego skłonności do pustych przechwałek. Jego nazwisko pochodzi od słowa "papka", co w staropolskim języku oznacza „resztki z pańskiego stołu” – znakomicie pasujące określenie, bowiem Papkin szuka łaski u Cześnika, by chwilę potem przymilać się również do Rejenta. Jeżeli Papkin miał kiedyś jakiekolwiek pieniądze, to najpewniej wszystkie przehulał. Gdyby nie Cześnik Raptusiewicz, Papkin cierpiałby głód. Jego jedynym majątkiem jest zastawiona kolekcja motyli, szpada oraz gitara angielska. Jest hipochondrykiem. Najlepszym tego przykładem jest sytuacja, w której Papkin dowiedział się, że Rejent rzekomo go otruł – Józef zaczął wówczas wymyślać sobie dolegliwości, płacząc przy tym nieprzerwanie. Zakochał się w Klarze, lecz nie miał u niej szans; szlachcianka, w odpowiedzi na jego oświadczyny, wymyśliła mu niewykonalne zadania do zrobienia. Papkin wnosi do komedii powiew dworskich klimatów, choć sam niewiele znaczy w świecie.
Józef Papkin a Cześnik Raptusiewicz.
Z Cześnikiem Papkina łączą jakieś „dawne sprawki”, o czym świadczą słowa:
Przez swą niewyjaśnioną do końca przeszłość, mimo szlacheckiego pochodzenia, Papkin musi usługiwać Cześnikowi. Cześnik żywi do niego wielkie zaufanie, o czym świadczyć może chociażby poproszenie Papkina, aby oświadczył się Podstolinie.
Testament Papkina.
Papkin, który myśli, że został otruty przez Rejenta Milczka, postanawia spisać testament. Cały swój majątek (gitarę angielską i zastawioną kolekcję motyli) przepisuje Klarze Raptusiewiczównie. Szpadę Artemizę, którą najpierw chciał dać Cześnikowi, przepisuje najdzielniejszemu rycerzowi w Europie, jeżeli ten postawi mu pomnik na jego grobie. Pod koniec utworu, gdy dowiaduje się, że Rejent go nie otruł, drze testament.

</doc>
<doc id="795116" url="https://pl.wikipedia.org/wiki?curid=795116" title="Świadectwo (książka)">
Świadectwo (książka)

Świadectwo (znana także jako Una vita con Karol) – biografia Jana Pawła II napisana na podstawie wspomnień kardynała Stanisława Dziwisza, jego wieloletniego współpracownika i osobistego sekretarza. Obejmuje lata życia w Polsce (1966-1978) oraz późniejszy pontyfikat (1978-2005). Książka ma charakter rozmowy, przeprowadzonej przez włoskiego dziennikarza – Gian Franco Svidercoschiego z kardynałem Dziwiszem. Tytuł nawiązuje do jednej z chrześcijańskich form ewangelizacji, mówienia publicznie o swoim spotkaniu z Bogiem lub osobistym doświadczeniu Jego nadprzyrodzonego działania, czyli właśnie dawania świadectwa.
Autorzy kładą w książce nacisk na zarysowanie postaw papieża względem najważniejszych wydarzeń mających miejsce w Europie i na świecie.
"Świadectwo" to także zbiór m.in. wspomnień dotyczących zamachu na Jana Pawła II, pobytu papieża w klinice Gemelli oraz o sieci podsłuchów, jaką Karol Wojtyła był otoczony w Krakowie.
Premiera książki miała miejsce 18 stycznia 2007.
Spis treści.
PRZEDMOWA
CZĘŚĆ PIERWSZA - Okres Polski
CZĘŚĆ DRUGA - Czas pontyfikatu

</doc>
<doc id="795121" url="https://pl.wikipedia.org/wiki?curid=795121" title="Lista najwyższych budynków w Montrealu">
Lista najwyższych budynków w Montrealu

Montreal jest drugim co do wielkości miastem w Kanadzie. Stoją tu jedne z najwyższych budynków w kraju. Dwa spośród nich sięgają ponad 200 metrów. Ponad 100 metrów osiąga łącznie w całym mieście ponad 40 gmachów. Większość ze znajdujących się tu budynków została wybudowana w latach 60. i 80. W latach 70. powstał tylko jeden budynek. Obecnie w trakcie budowy są dwa budynki które mają przekroczyć 100 metrów. Jednak żaden nie zakwalifikuje się do umieszczenia na liście najwyższych w mieście. Ostatni budynek jaki na nią wszedł został ukończony w 1992 roku i od tamtej pory jest najwyższym w Montrealu. 

</doc>
<doc id="795122" url="https://pl.wikipedia.org/wiki?curid=795122" title="Mazepa (dramat)">
Mazepa (dramat)

„Mazepa. Tragedia w pięciu aktach” – dramat napisany przez Juliusza Słowackiego w Paryżu, w drugiej połowie roku 1839. Został wydany w 1840 r. również w Paryżu. Wystawiony w Budapeszcie w 1847 r.
Głównym bohaterem jest młody Iwan Mazepa, paź i dworzanin królewski – przyszły hetman kozacki. Akcja toczy się w XVII wieku na zamku wojewody, którego odwiedza król Jan II Kazimierz Waza wraz ze świtą.
Postaci.
i inni.
Fabuła.
XVII wiek. Wojewoda szykuje swój zamek na przyjęcie w gościnę samego króla Jana Kazimierza wraz z najbliższymi dworzanami. Gospodarzowi w tych działaniach pomaga jego syn Zbigniew. W gościnie u Wojewody pojawia się Kasztelanowa, która bardzo chce poznać króla. Młody Zbigniew robi na niej wielkie wrażenie. Kobieta wypytuje go o jego sprawy sercowe. W zamku zjawia się król w towarzystwie swoich dworzan. Wojewoda przedstawia władcy swoją młodą żonę Amelię. Uroda kobiety robi na nim wielkie wrażenie. Jednego z królewskich dworzan jednak nadal brakuje – jest nim Jan Mazepa, osobisty paź króla. Mazepa wchodzi do zamku przez okno, popisując się przed wszystkimi swoją zwinnością oraz elokwencją. Król lekko żartuje sobie z niego. Mazepa również zwraca uwagę na Amelię i jest zachwycony jej urodą. Wojewoda, choć paź nie robi na nim pozytywnego wrażenia, zaprasza go razem z resztą gości na salony. Rozpoczyna się uczta, po której wszyscy tańczą poloneza. Król tańczy z Amelią, Mazepa z Kasztelanową, Zbigniew z jakąś damą. Król wyraźnie zaleca się do żony swego gospodarza, jego paź zaś uwodzi Kasztelanową, która droczy się z nim i prosi go, by opowiedział jej w zaufaniu, jeśli się w kimś tutaj zakocha. Nikt nie zauważa, że Zbigniewa i jego macochę łączą relacje zupełnie inne niż powinny. Po odtańczeniu poloneza Mazepa próbuje zalecać się do Amelii, ta jednak wyraźnie daje mu do zrozumienia, że jego zaloty są jej niemiłe i zapowiada, że w razie czego zostanie przed nimi obroniona. Mazepa odprowadza Kasztelanową do jej powozu.
Król szykuje się do snu, a Mazepa pomaga mu się rozebrać. Paź pomstuje po cichu na swego pana, a głośno mówi pochlebstwa na jego temat. Nagle widzi, że król bierze jego płaszcz i kapelusz. Pyta go, dlaczego to robi, na co Jan Kazimierz odpowiada ironicznie, że idzie na podboje miłosne, zaś płaszcz i kapelusz pazia są mu potrzebne po to, by nikt go nie rozpoznał. Wychodzi, ale po chwili wraca z raną na dłoni. Okazało się, że to Zbigniew czuwający nad czcią ukochanej zaatakował jej zalotnika, biorąc go za Mazepę. Król zachowuje się jak urażone dziecko i wyzywa Bogu ducha winnego pazia. Oznajmia mu też, że zamierza jutro opuścić zamek Wojewody. Mazepa z kpiną przypomina władcy, że jeśli jutro wszyscy zobaczą ranę na dłoni króla, to wyjdzie na jaw, kto szedł w zaloty do wojewodziny i wyjazd Jana Kazimierza nic tutaj nie pomoże. Król nie wie, co ma robić. Mazepa jednak sam rani się swoją szablą w dłoń, by ratować swego pana.
Następnego dnia Jan Kazimierz opowiada Wojewodzie o napaści na swojego pazia, w której to Mazepa został ranny w dłoń. Gospodarz obiecuje ukarać sprawców tego zuchwałego czynu, jednak z toku rozmowy zaczyna się domyślać, że Mazepa został ranny podczas schadzki z jego żoną i kipi z zazdrości. Król, widząc to, próbuje ratować sytuację, mówiąc, że ostatecznie nic się nie stało, zaś jego dworzanin sam jest sobie winien. Nie udaje mu się jednak zmylić zazdrosnego męża. Po Wojewodzie u króla zjawia się Amelia, która skarży się na Mazepę. Mówi, iż ten napastował ją, gdy ta szła na mszę do kościoła. Król udaje współczucie do jej problemu, a jednocześnie sam w sposób dość obleśny wyznaje jej miłość. Amelia widzi, że u władcy nie znajdzie pomocy i odtrąca zaloty Jana Kazimierza, po czym odchodzi. Rozwścieczony tym władca wzywa do siebie Mazepę i oznajmia mu, że ten ma jechać z listami do królowej. Jednocześnie Zbigniew czuje się zazdrosny o macochę i chce zaatakować pazia. Wojewoda, widząc to, odciąga go na stronę i wyjawia, że sam planuje ukarać zuchwałego dworzanina. Ojciec oczywiście nie domyśla się, że ma rywala we własnym synu i jest pewien jego lojalności. Zapowiada przyszłą zasadzkę na Mazepę. Zbigniew przerażony pyta, co będzie, jeśli król się o tym dowie, na co Wojewoda odpowiada mu, że w swoim domu to on jest panem.
Król pisze listy do swojej żony, królowej i każe Mazepie jechać z nimi. Wojewoda przychodzi do władcy i prosi go, by lepiej wyprawił swego pazia daleko od tego zamku, bo w innym wypadku owego pazia może tu spotkać niemiła przygoda. Jan Kazimierz, ku zadowoleniu swego gospodarza, oznajmia, że Mazepa wyjeżdża jeszcze dzisiaj z listami. Radosny Wojewoda daje paziowi swoją własną szablę oraz najlepszego konia, byle tylko jak najszybciej opuścił on jego zamek. Mazepa z torbą pełną listów idzie do stajni po swego wierzchowca. Zostaje jednak zaatakowany przez Zbigniewa, który wyzywa go na pojedynek. Paź nie chce się nim bić, ale młodzieniec tnie go szablą przez torbę, zaś listy z niej rozsypują się po podłodze. Zdenerwowany tym czynem Mazepa przyjmuje wyzwanie i staje do pojedynku, który wygrywa. Daruje jednak Zbigniewowi życie i, domyślając się jego uczuć do macochy, radzi mu, by wyjechał razem z nim i rzucił się w wir życia. Twierdzi, że czas pomoże mu zapomnieć o nieszczęśliwej miłości. Zbigniew zgadza się i odchodzi. Mazepa zapowiada, że będzie czekał na niego do północy w oberży, po czym ogląda listy, które wyleciały mu z torby. Jeden z nich ma przeciętą szablą pieczęć. Mazepa z ciekawości otwiera go i ku swemu przerażeniu odkrywa, że król w tym piśmie każe porwać Amelię, zaś Mazepę wtrącić do wieży. Wściekły paź chce uprzedzić o tym wszystkim wojewodzinę.
Mazepa wchodzi do komnaty Amelii. Nie zastaje jej jednak, więc postanawia na nią zaczekać. Słyszy zbliżające się głosy. Przerażony pisze krótką wiadomość na wachlarzu, po czym chowa się w alkowie. W komnacie zjawiają się Amelia i Zbigniew. Młodzieniec chce się pożegnać z ukochaną, ale nie jest w stanie tego zrobić. W końcu zrozpaczony mdleje u jej stóp. Wchodzi na to Wojewoda, który wciąż nie domyśla się uczuć syna. Przyszedł tutaj, ponieważ wierny sługa Chmara doniósł mu, że widziano Mazepę wchodzącego do komnaty Amelii. Kobieta zaprzecza, że jakoby chowa w alkowie kochanka, jednak nie chce wpuścić do niej męża. Zbigniew budzi się i znajduje wiadomość na wachlarzu. Szybko go chowa i nie chce wpuścić ojca ani jego ludzi do alkowy macochy, bojąc się, że gdy tylko wyjdzie na jaw, kto się w niej kryje, kobieta zostanie skompromitowana. W końcu Wojewoda wpada na szatański pomysł. Nakazuje sprowadzić murarzy i zamurować alkowę Amelii, zaś z reszty komnaty stworzyć kaplicę dla Jana Kazimierza. Murarze przychodzą i zamurowują żywcem Mazepę, który zmęczony zasnął i nie wie, co się dzieje. Wojewoda zadowolony każe zamknąć żonę w lochu, zaś królowi oznajmia, że ma dla niego gotową kaplicę.
Amelia siedzi w lochu i zrozpaczona nie chce jeść ani pić. Chmara przynosi jej posiłek. Zachowuje się wobec niej grzecznie, lecz z dystansem. Oznajmia kobiecie, że w alkowie został zamurowany żywcem jej kochanek. Amelia zaprzecza i żąda widzenia się z mężem oraz królem. Zostaje zaprowadzona do swej dawnej komnaty, gdzie właśnie król odbywa modły. Gdy władca dowiaduje się o wszystkim każe rozbić mur i zobaczyć, czy zarzuty Wojewody są prawdziwe. Mur zostaje rozbity, a w alkowie (ku przerażeniu Amelii) ludzie króla znajdują nieprzytomnego Mazepę. Paź zostaje ocucony i wyjaśnia swoją obecność w alkowie kobiety, pokazując na dowód list, który niechcący odczytał. Władca zażenowany staje w obronie Mazepy i Amelii, potwierdzając prawdziwość ich wyjaśnień. Wojewoda wpada jednak w paranoję. Uważa, że wszyscy przeciwko niemu spiskują. Mazepa w końcu wyzywa Wojewodę na pojedynek w obronie honoru Amelii. Zamiast ojca do walki zgłasza się jednak Zbigniew i proponuje użyć do walki pistoletów. Amelia czuje, że jej ukochany chce zginąć w tej walce i uprzedza o tym męża, który jednak lekceważy jej ostrzeżenia. Zbigniew wychodzi z Mazepą na dziedziniec, przedtem prosząc ojca, by jeśli zginie w walce, uwierzył on wreszcie w niewinność swojej żonie. Po chwili słychać jeden strzał i ciszę. A nieco później zjawia się Mazepa. Wszyscy domyślają się wyniku pojedynku. Wojewoda wybiega przerażony i wraca z zakrwawioną koszulą syna. Wściekły ciska ją w twarz Amelii, która mdleje. Następnie gospodarz oznajmia królowi, że nie wypuści go z zamku, póki władca nie weźmie udziału w pogrzebie jego syna. Król czuje, że jest więźniem Wojewody.
Następnego dnia odbywa się pogrzeb Zbigniewa. Wojewoda każe Chmarze przyszykować drugą trumnę, na której mają zostać wyryte insygnia herbowe. Wierny sługa obawia się najgorszego. Król chce wraz ze swym dworem jak najszybciej opuścić zamek, ale Wojewoda nie chce go wypuścić nawet pod groźbą użycia siły. Zastawia drzwi trumną z ciałem swego syna, a sam na niej siada. W końcu oznajmia, że pozwoli królowi wyjechać, ale bez Mazepy. Władca domyśla się, że jego gospodarz szykuje coś okrutnego dla pazia i odmawia. W końcu jednak sam Mazepa namawia Jana Kazimierza, by zgodził się na warunki Wojewody, a za godzinę wrócił z wojskiem i odebrał swego wiernego sługę. Jan Kazimierz wyraża na to zgodę oznajmiając, że jeśli jego dworzaninowi coś się stanie, to Wojewoda za to odpowie własną głową. Władca i jego świta odchodzą. Wojewoda i Mazepa zostają sami, przez chwilę rozmawiają ze sobą. Paź widzi, że jego gospodarz stracił zdrowe zmysły, dlatego stara się go nie drażnić. Po chwili zostaje sam, ale nie na długo, bowiem podchodzi do niego Amelia. Kobieta pyta go o szczegóły pojedynku ze Zbigniewem. Mazepa opowiada jej, co naprawdę się wydarzyło na dziedzińcu. Mówi, że Zbigniew, wiedząc, że nigdy nie będzie mógł być z ukochaną, sam się zastrzelił. Amelia płacze nad jego trumną, na co wchodzi Wojewoda i reaguje gniewem. Amelia słabnie i mdleje, mówiąc, że zażyła truciznę. Po chwili umiera, zaś mąż pastwi się nad jej ciałem. Rozwścieczony tym wszystkim Mazepa wykrzykuje Wojewodzie prawdę o miłości jego żony i syna, po czym wychodzi. Nie wie jednak, że w komnacie obok czeka na niego pułapka. Ludzie Wojewody łapią go, wiążą, nagiego przywiązują do konia i wyganiają w step. Wojewoda jest zadowolony ze swego planu. Kiedy pod zamkiem zjawia się Jan Kazimierz z wojskiem żądający wydania Mazepy, otrzymuje jedynie kpiącą odpowiedź. Rozpoczyna się oblężenie, które jednak nie trwa długo. Zamek zostaje szybko zdobyty. Wojewoda każe Chmarze podać sobie kindżał. Wierny sługa prosi swego pana, by ten ukorzył się przed królem. Dumny szlachcic nie potrafi jednak tego zrobić i kiedy wchodzi rozwścieczony Jan Kazimierz, to na jego oczach Wojewoda zadaje sobie śmierć. Umierając, prosi, by pochować go daleko od Amelii i Zbigniewa, którzy mocno go zawiedli.
Forma.
Dramat jest napisany parzyście rymowanym klasycznym trzynastozgłoskowcem ze średniówką po sylabie siódmej. Poeta kształtuje tok wiersza w ten sposób, że koniec wersu i rym nie zbiega się z końcem zdania. Lucylla Pszczołowska stwierdza, że było to w literaturze polskiej zjawiskiem nowatorskim.
Ekranizacje.
"Mazepa" jest sztuką dość często wystawianą na scenie. Doczekała się ona również swojej filmowej adaptacji w reżyserii Gustawa Holoubka w 1975 roku. W filmie zagrali znani polscy aktorzy: Jerzy Bończak jako Mazepa, Zbigniew Zapasiewicz jako Jan Kazimierz, Mieczysław Voit jako Wojewoda, Magdalena Zawadzka jako Amelia, Krzysztof Kolberger jako Zbigniew i Kalina Jędrusik jako Kasztelanowa.
W roku 1971 Walerian Borowczyk nakręcił "Blankę", luźną adaptację "Mazepy", w której akcja została przeniesiona do średniowiecznej Francji.

</doc>
<doc id="795123" url="https://pl.wikipedia.org/wiki?curid=795123" title="Zbroja maksymiliańska">
Zbroja maksymiliańska

Zbroja maksymiliańska – odmiana renesansowej zbroi płytowej, charakteryzująca się żłobkowaną powierzchnią płyt pancerza. Nazwa nawiązuje do cesarza Maksymiliana I, który jednak nie miał nic wspólnego z jej powstaniem.
Zbroja maksymiliańska złożona jest z płyt o powierzchni żłobkowanej (lub z wklęsłymi: kanelami, żeberkami), co pełniło nie tylko funkcję dekoracyjną, ale również usztywniało płyty zwiększając ich odporność. Jako hełm najczęściej stosowano przyłbicę, (zazwyczaj typu armet).
Zbroje tego typu pojawiły się pierwszy raz w północnych Włoszech pod koniec XV wieku, następnie rozpowszechniając się na północ przez Alpy, szczególną popularność zdobywając na terenach Niemiec. Dekoracyjne mosiężne obrzeżenia typowe dla zbroi włoskich, na terenach niemieckich zastępowano ozdobnie zawiniętymi krawędziami. Zbroje te były smuklejsze w formie, z silniej zaznaczonymi elementami pionowymi, nawiązującymi do popularnych w południowych Niemczech tzw. zbroi gotyckich. Zbroi maksymiliańskich używano zarówno w charakterze bojowym jak i turniejowym przez cały wiek XVI, do czasu rozpowszechnienia się broni palnej.

</doc>
<doc id="795126" url="https://pl.wikipedia.org/wiki?curid=795126" title="Port Long Beach">
Port Long Beach

Port of Long Beach – port w Kalifornii w Stanach Zjednoczonych nad Oceanem Spokojnym ok. 30 km na południe od centrum Los Angeles, sąsiaduje od północy z portem Los Angeles. Port zajmuje powierzchnię 1214 ha – znajduje się w nim 80 nabrzeży oraz 71 żurawi do przeładunku kontenerów. W 2004 roku do portu zawinęło ok. 5300 statków. Głównymi partnerami handlowymi portu są kraje wschodnioazjatyckie. Budowa portu rozpoczęła się w 1890 roku (początek budowy falochronu).

</doc>
<doc id="795128" url="https://pl.wikipedia.org/wiki?curid=795128" title="Rezolucja Rady Bezpieczeństwa ONZ nr 1652">
Rezolucja Rady Bezpieczeństwa ONZ nr 1652

Rezolucja Rady Bezpieczeństwa ONZ nr 1652 została uchwalona jednogłośnie 24 stycznia 2006 podczas 5354. posiedzenia Rady, odbywającego się w Nowym Jorku. Posiedzenie trwało 5 minut. 
Postanowienie:

</doc>
<doc id="795129" url="https://pl.wikipedia.org/wiki?curid=795129" title="Andrzej Zając">
Andrzej Zając



</doc>
<doc id="795130" url="https://pl.wikipedia.org/wiki?curid=795130" title="Sławibor">
Sławibor

Sławibor (IX w.) – książę pszowski lub milczański, ojciec Ludmiły, żony czeskiego księcia Borzywoja I.
Według legendy tzw. Krystiana oraz przekazu kronikarza Kosmasa z Pragi był komesem w grodzie Pšov (współczesny Mielnik), z kolei według słowiańskiego Prologu o św. Ludmile był księciem serbskiego plemienia Milczan.

</doc>
<doc id="795131" url="https://pl.wikipedia.org/wiki?curid=795131" title="Człowiek w żelaznej masce">
Człowiek w żelaznej masce

Człowiek w Żelaznej Masce, , Żelazna Maska (zm. 19 listopada 1703) – postać autentyczna, więzień przetrzymywany w cytadeli na Wyspie Świętej Małgorzaty u południowych wybrzeży Francji, a następnie w Bastylii. Miał założoną na twarzy żelazną maskę, której pod karą śmierci nie wolno mu było zdejmować.
Tożsamość.
Tożsamość więźnia pozostaje nieznana. Rzekomo był to włoski dyplomata Marchiali. Natomiast według Woltera był to przyrodni starszy brat króla Ludwika XIV – jego ojcem miał być kardynał Jules Mazarin, a matką Anna Austriaczka, która notabene bardzo ceniła kardynała i ufała mu. Z kolei Alexandre Dumas (ojciec), w powieści "Wicehrabia de Bragelonne" pod żelazną maską ukrył brata bliźniaka króla Ludwika XIV, zmieniając nieco wersję Woltera.
Życiorys.
Człowiek w żelaznej masce miał zawsze tego samego strażnika – Bénigne Dauvergne de Saint-Mars. Miał wiele nazwisk. Został aresztowany pod nazwiskiem Eustachy Dauger. Zmarł 19 listopada 1703 w Bastylii pod nazwiskiem Marchialy. Tożsamość tego człowieka została dokładnie omówiona i była przedmiotem wielu książek. Zainteresowanie więźniem było tak wielkie, ponieważ nigdy nikt nie widział jego twarzy (oprócz komisji sędziowskiej; każdy z jej członków „zaginął” w niewyjaśnionych okolicznościach). Ludwik bardzo się postarał, aby osoba człowieka w żelaznej masce nie była znana. Według teorii pisarza i filozofa Woltera, opublikowanej w 1771 roku, więzień nosił żelazną maskę i był starszym bratem Ludwika XIV. Pod koniec 1840 roku pisarz Aleksander Dumas uznał, że więzień był zmuszony do noszenia żelaznej maski, będąc bratem bliźniakiem Ludwika XIV. Wszystkie fakty są znane z korespondencji jego strażnika i przełożonych w Paryżu.

</doc>
<doc id="795133" url="https://pl.wikipedia.org/wiki?curid=795133" title="Telemark (skoki narciarskie)">
Telemark (skoki narciarskie)

Telemark – sposób lądowania w skokach narciarskich. Skoczek, lądując, wysuwa jedną z nóg do przodu, amortyzując lądowanie przez tzw. wypad. Jedna noga powinna być wysunięta do przodu na odległość nieprzekraczającą długość buta, podudzie powinno być ustawione jak najbardziej prostopadle do podłoża, a sam zawodnik powinien pochylić się lekko do przodu. Rozstaw nart nie powinien przekroczyć dwukrotnej szerokości narty.
Wypad przy lądowaniu skoczka narciarskiego przez wielu dziennikarzy bywa nazywany telemarkiem. Jest to również znana z historii narciarstwa technika zjazdowa bardzo rozpowszechniona w Norwegii.

</doc>
<doc id="795136" url="https://pl.wikipedia.org/wiki?curid=795136" title="Czukowski">
Czukowski



</doc>
<doc id="795145" url="https://pl.wikipedia.org/wiki?curid=795145" title="Oliwskie Łąki">
Oliwskie Łąki

Oliwskie Łąki (niem. "Sasper und Olivaer Wiesen") – obszar historyczny w Gdańsku, na osiedlu Letnica.
Historia.
Do 1772 roku Oliwskie Łąki stanowiły własność klasztoru Cystersów w Oliwie. Dzięki położeniu nad Jeziorem Zaspa były dobrze nawodnione i pełniły funkcję pastwisk dla wsi Zaspa.
Oliwskie Łąki zostały przyłączone w granice administracyjne miasta w 1926. Należą do okręgu historycznego Port.
Obecnie nazwa Oliwskie Łąki jest już praktycznie nieużywana, lecz zagospodarowanie tych terenów nie uległo znaczącej zmianie. Na obszarze między osiedlem Letnica a dzielnicą Nowy Port, który przecina droga krajowa nr 1 (E75) E77 jako ul. Marynarki Polskiej, znajdują się głównie ogródki działkowe, składowiska przemysłowe oraz nieużytki.

</doc>
<doc id="795147" url="https://pl.wikipedia.org/wiki?curid=795147" title="Wiktor Grotowicz">
Wiktor Grotowicz

Wiktor Grotowicz, właśc. Wiktor Swincow (ur. 23 października 1919 w Białymstoku, zm. 19 grudnia 1985 we Wrocławiu) – polski aktor.

</doc>
<doc id="795148" url="https://pl.wikipedia.org/wiki?curid=795148" title="BackTrack">
BackTrack

BackTrack (lub Back|Track) – dystrybucja systemu operacyjnego Linux typu Live CD oparta pierwotnie na dystrybucji Slax. Począwszy od wersji 4, oparta na dystrybucji Ubuntu. W styczniu 2013 twórcy ogłosili, że rezygnują z rozwijania dystrybucji pod dotychczasową nazwą i jest ona obecnie dostępna pod nazwą Kali Linux.
Powstała w wyniku połączenia dystrybucji Whax i Auditor. Zawiera oprogramowanie do testów bezpieczeństwa i łamania zabezpieczeń. Może być uruchamiana z dysku twardego, napędu optycznego (płyta CD, DVD) lub pendrive’a.
Popularność zyskał głównie wśród osób zajmujących się wardrivingiem oraz warchalkingiem, ponieważ posiada wbudowane narzędzia do monitorowania sieci bezprzewodowych oraz łamania zabezpieczeń takich jak: filtracja adresu MAC, szyfrowanie WEP i WPA. Umożliwia także analizowanie pakietów VoIP. Posiada wbudowane sterowniki większości kart Wi-Fi oraz narzędzia do przeprowadzania audytów bezpieczeństwa.
Funkcjonalność.
BackTrack skupia się wokół penetracji zabezpieczeń sieciowych, czemu służą programy:
Zawiera też standardowe programy, takie jak Mozilla Firefox, Pidgin, K3b czy XMMS.
Kali Linux.
13 marca 2013 ukazała się nowa wersja pod nazwą Kali Linux. Zgodnie z zapowiedziami dystrybucja pod nazwą BackTrack już nie będzie rozwijana.

</doc>
<doc id="795150" url="https://pl.wikipedia.org/wiki?curid=795150" title="Rezolucja Rady Bezpieczeństwa ONZ nr 1653">
Rezolucja Rady Bezpieczeństwa ONZ nr 1653

Rezolucja Rady Bezpieczeństwa ONZ nr 1653 została uchwalona 27 stycznia 2006 podczas 5359. posiedzenia Rady, odbywającego się w Nowym Jorku.
Rezolucja nie zawiera żadnych postanowień o wiążącej mocy prawnej. Stanowi jedynie przegląd ostatnich wydarzeń w regionie Wielkich Jezior Afrykańskich, w szczególności na terytorium Demokratycznej Republiki Konga i Burundi. Wymienia najważniejsze działania ONZ na tym obszarze prowadzone w ostatnim czasie i kreśli pożądane kierunki rozwoju sytuacji na najbliższą przyszłość. 

</doc>
<doc id="795151" url="https://pl.wikipedia.org/wiki?curid=795151" title="Mistrzostwa świata w szachach 1999">
Mistrzostwa świata w szachach 1999

Mistrzostwa świata w szachach 1999 odbyły się w dniach 31 lipca–29 sierpnia w Las Vegas w Stanach Zjednoczonych.
Przebieg mistrzostw.
Był to drugi z pięciu turniejów o mistrzostwo świata FIDE rozegranych systemem pucharowym. W odróżnieniu od mistrzostw rozegranych dwa lata wcześniej w Groningen zwycięzca turnieju zdobył tytuł mistrza świata bez rozgrywania dodatkowego meczu z aktualnym championem, Anatolijem Karpowem. Pierwszym zawodnikiem, który wywalczył tytuł według nowej formuły był rosyjski arcymistrz, Aleksandr Chalifman. Było to spore zaskoczenie, gdyż szachista ten na aktualnej wówczas liście rankingowej FIDE klasyfikowany był dopiero na miejscu 47. Sytuacja ta spowodowała ponowne pojawienie się głosów krytycznych nowego systemu, które już dwa lata wcześniej zwracały uwagę, iż krótki dystans poszczególnych meczów i dogrywki w tempie szachów szybkich sprzyjają zaskakującym rozwiązaniom.
W turnieju uczestniczyło 100 zawodników (w tym 7 z rankingiem powyżej 2700 punktów), którzy rozegrali 7 rund systemem pucharowym. W I rundzie rozegrano 36 meczów, natomiast od rundy II do zwycięzców spotkań z rundy I dołączyło 28 zawodników rozstawionych według posiadanego rankingu, którzy kolejne rundy rozegrali według klasycznej drabinki turniejowej. Spośród zawodników klasyfikowanych w pierwszej dziesiątce na świecie w dniu 1 lipca 1999 w turnieju nie wystąpili Garri Kasparow (nr 1), Viswanathan Anand (nr 2), Aleksander Morozewicz (nr 4) oraz obrońca tytułu, Anatolij Karpow (nr 8).
Zasady rozgrywania poszczególnych rund były prawie takie same jak w roku 1997 - zwiększono jedynie liczbę partii w meczach półfinałowych oraz w finale. Zawodnicy rozgrywali ze sobą po dwie partie klasyczne (w półfinałach po 4, a w finale - 6), następnie - w przypadku wyniku remisowego - pojedynek dwupartiowy tempem przyspieszonym, po nim zaś - w razie konieczności - jeszcze jeden. Jeśli po tych partiach wynik wciąż był remisowy, rozgrywano jedną decydującą partię tempem błyskawicznym, w której losowano kolory bierek i w której grający białymi otrzymywał więcej czasu do namysłu od swojego przeciwnika. Aby jednak awansować, musiał tę partię wygrać - remis premiował awansem zawodnika grającego czarnymi (jak również jego zwycięstwo).
Turniej obfitował w wiele niespodzianek, z których największą był oczywiście skład finału, w którym spotkali się Aleksandr Chalifman (2628, 32 numer startowy) i Władimir Akopian (2646, nr 30). W rundzie II z turnieju odpadli m.in. Gata Kamski (2720, nr 3), Zurab Azmaiparaszwili (2681, nr 11) oraz Ilia Smirin (2671, nr 15), zaś w III - Peter Leko (2701, nr 7), Jewgienij Bariejew (2698, nr 8), Piotr Swidler (2684, nr 10) i Wiktor Korcznoj (2676, nr 13). Skład półfnałów był bardzo zaskakujący: oprócz Chalifmana i Akopiana znaleźli się w nich Liviu-Dieter Nisipeanu (2584, nr 51) oraz jedyny szachista elity, finalista poprzednich mistrzostw, Michael Adams (2708, nr 5). Adams nie wytrzymał presji i wyjątkowo łatwo uległ Akopianowi, natomiast w drugim półfinale - po dogrywce - zwyciężył Chalifman. W wielkim finale zawodnik rosyjski pokonał swojego przeciwnika 3½-2½ i został zwycięzcą całego turnieju.
W mistrzostwach wystartowało dwóch Polaków: Michał Krasenkow (2647, nr 29) oraz Bartłomiej Macieja (2542, nr 71). Krasenkow wystartował od rundy II, w której pokonał Anthony Milesa (2588, nr 48), w kolejnej jednak przegrał z Wadimem Zwiagincewem (2652, nr 24) i odpadł z dalszych rozgrywek. Natomiast Macieja, po pokonaniu w I rundzie Wadima Miłowa (2626, nr 34), zakończył udział w mistrzostwach w następnej rundzie, ulegając Rafaelowi Leitao (2574, nr 58).

</doc>
<doc id="795155" url="https://pl.wikipedia.org/wiki?curid=795155" title="Conew">
Conew



</doc>
<doc id="795159" url="https://pl.wikipedia.org/wiki?curid=795159" title="Michael Berkeley">
Michael Berkeley

Michael Fitzhardinge Berkeley (ur. 29 maja 1948) – brytyjski kompozytor i dziennikarz muzyczny, najstarszy syn kompozytora Lennoxa Berkeleya i Fredy Bernstein, córki Issaca Bernsteina. Był chórzystą w katedrze westminsterskiej i śpiewał utwory swojego ojca chrzestnego, Benjamina Brittena.
Studiował komponowanie, śpiew i grę na pianinie w Królewskiej Akademii Muzycznej, ale rychło porzucił dwa ostatnie kierunki i skupił się na komponowaniu. W 1977 r. otrzymał Nagrodę Guinnesa za Kompozycję. Dwa lata później został asystentem kompozytora w Scottish Chamber Orchestra. Obecnie jest jednym z kompozytorów w BBC National Orchestra of Wales. Jest również profesorem gościnnym Royal Walsh College of Music &amp; Drama. W latach 1995-2004 był dyrektorem artystycznym Międzynarodowego Festiwalu Cheltenham. W 2001 r. został dyrektorem Królewskiego Baletu.
Napisał m.in. koncert na obój (1977 r.), oratorium "Or Shall We Die?" (1982 r.), "Gethsemani Fragment" (1990 r.), operę "Baa Baa Balck Sheep" (z librettem Davida Maloufa, na podstawie wydarzeń z dzieciństwa Rudyarda Kiplinga, 1993 r.), "Secret Garden" (1997 r.) oraz "The Garden of Earthy Delights" (1998 r.). W 2000 r. skomponował drugą operę "Jane Eyre". 
Berkeley pracował również jako dziennikarz muzyczny dla radia i telewizji, na przykład dla BBC Radio 3 przy programie "Private Passions", w którym znane osobistości opowiadają o swoich gustach muzycznych. W 1997 r. w jego programie pojawił się 112-letni perkusista wiedeński Manfred Sturmer, który opowiadał anegdoty o Brahmsie, Clarze Schumann, Strussie, Schönbergu i innych tak realistycznie, że słuchacze nie zorientowali się, że była to mistyfikacja przygotowana przez Berkeleya i Johna Sessionsa.
W 1979 r. poślubił Deborah Jane Coltman-Rogers, córkę Guya Coltman-Rogersa. Para nie ma własnych dzieci, małżonkowie mają adoptowaną córkę, Jessicę Rose (ur. 1986). Rodzina mieszka obecnie na Blenheim Crescent 49 w Londynie.

</doc>
<doc id="795163" url="https://pl.wikipedia.org/wiki?curid=795163" title="V Korpus Wielkiej Armii">
V Korpus Wielkiej Armii

V Korpus Wielkiej Armii – jeden z korpusów Wielkiej Armii I Cesarstwa Francuskiego utworzony w 1805, zwany czasem w literaturze „"Korpusem polskim"” (w 1812 Armia Księstwa Warszawskiego stała się trzonem odtwarzanego korpusu). Z woli Napoleona pierwszym dowódcą V Korpusu Wielkiej Armii został marszałek Jean Lannes.
Historia korpusu przed 1812.
2 Dywizja V Korpusu Wielkiej Armii, dowodzona przez gen. Gazana, była jedną z dywizji tworzących nowy VIII Korpus Wielkiej Armii. Zmiany organizacyjne Wielkiej Armii miały związek z przygotowaniami do bitwy pod Dürrenstein (11 listopada 1805).
2 brygada huzarów V Korpusu Wielkiej Armii dołączyła do jazdy Joachima Murata i wzięła udział w bitwie pod Wertingen (8 października 1805).
Kampania pruska 1806.
4 października 1806 Wielka Armia wkroczyła do sprzymierzonej z Prusami Saksonii idąc na północny wschód. Podzielona była na korpusy armijne.
V Korpus marsz. Jeana Lannesa i VII Korpus marsz. Pierre’a Augereau maszerowały z Bambergu przez Coburg na Saalfeld/Saale.
Odtworzenie korpusu w 1812.
Korpus został powołany, a "de facto" odtworzony dekretem Napoleona z 3 maja 1812. Dowództwo nad korpusem powierzono księciu Józefowi Poniatowskiemu. Od 12 listopada 1812, na skutek rany księcia Poniatowskiego, dowództwo przejął gen. Józef Zajączek. Korpus ten był największą polską formacją wojskową w wojnie roku 1812.
Szefem sztabu korpusu był gen. Stanisław Fiszer, aż do czasu gdy został śmiertelnie ranny w bitwie pod Tarutlnem. Dowódcą artylerii korpusu zaś gen. Jean Pelletier, a wojsk inżynieryjnych gen. Jean-Baptiste Mallet de Grandville.
Korpus liczył około 32 000 żołnierzy ("inne źródła 36 tys.") i posiadał ok. 70 dział. Brał udział m.in. w bitwach pod Smoleńskiem i pod Borodino.
Skład w 1812.
Trzy w/w brygady jazdy utworzyły następnie dywizję jazdy, której to dowództwo powierzono gen Michałowi Ignacemu Kamieńskiemu.
Odtworzenie korpusu w 1813.
V Korpus Wielkiej Armii został odtworzony zimą 1813 w Magdeburgu. Kwatera główna: Löwenberg (pol. Lwówek Śląski).
Odtworzenie korpusu wiosną 1815.
V Korpus odtworzono w marcu 1815 na bazie Armii Renu.

</doc>
<doc id="795165" url="https://pl.wikipedia.org/wiki?curid=795165" title="Retkinia-Południe">
Retkinia-Południe



</doc>
<doc id="795166" url="https://pl.wikipedia.org/wiki?curid=795166" title="Intuicjonizm (filozofia)">
Intuicjonizm (filozofia)

Intuicjonizm – prąd epistemologiczny w filozofii współczesnej przyjmujący intuicję za podstawę poznania. 
Jego głównym twórcą jest Henri Bergson. W jego pojęciu intuicja ma naturę organiczną, równą rzeczom poznawanym, a jej przedmiotem jest rzeczywistość wewnętrzna. Rozważaniom na temat intuicji poświęcił m.in. książkę "Wstęp do metafizyki, Intuicja filozoficzna". W tym zakresie poprzednikami Bergsona byli: Blaise Pascal, święty Augustyn, Plotyn, John Henry Newman.
Intuicjonizm stanowił istotną inspirację w twórczości Bolesława Leśmiana i Marcela Prousta.

</doc>
<doc id="795169" url="https://pl.wikipedia.org/wiki?curid=795169" title="Czeriepnin">
Czeriepnin

Czeriepnin – rodzina rosyjskich i amerykańskich kompozytorów muzyki poważnej

</doc>
<doc id="795172" url="https://pl.wikipedia.org/wiki?curid=795172" title="Lista najwyższych budynków w Calgary">
Lista najwyższych budynków w Calgary

Calgary jest jednym z większych miast w kanadyjskich. Pomimo tego, że jest znacznie mniejsze niż Montreal pod względem ilości i wysokości stojących tu budynków nie ustępuje mu na krok. Znajduje się tutaj jeden budynek którego wysokość przekracza 200 metrów wysokości. Ponad 150 metrów ma 10 budynków, a ponad 100 metrów, prawie 50. Podobnie jest w Montrealu. Innym podobieństwem jest czas ich budowania. W obu przypadkach gmachy te nie powstały w jakimś konkretnym okresie, lecz stopniowo. Jednak tutejsze drapacze chmur zaczęły się pojawiać kilkanaście lat później, bo w latach 70. Drugą różnicą jest to, że tutaj wysokie budynki nadal są budowane, podczas gdy w Montrealu, jedynie te niższe. Obecnie w Calgary w trakcie budowy są trzy wieżowce przekraczające 150 metrów wysokości, w tym The Bow, który ma pretendować do miana najwyższego w mieście. Ponadto, zatwierdzono projekty kilku innych.

</doc>
<doc id="795175" url="https://pl.wikipedia.org/wiki?curid=795175" title="Kazakow">
Kazakow



</doc>
<doc id="795176" url="https://pl.wikipedia.org/wiki?curid=795176" title="Starość">
Starość

Starość – stan będący efektem starzenia się, ostatni okres życia u ludzi. Starość ma przede wszystkim wymiar biologiczny (fizjologiczny), lecz także poznawczy, emocjonalny i społeczny.
Starość w znaczeniu społecznym.
Granica między wiekiem średnim człowieka a starością jest płynna i zmieniała się w ciągu wieków. W czasach prehistorycznych ludzie dożywali 30 (neandertalczyk z Krapiny) – 35 lat (szkielety z Sima de los Huesos w Atapuerca). W starożytności człowiek 35–40-letni był uważany za człowieka starego. Średnia długość życia, a co za tym idzie "granica" starości na świecie bardzo wydłużyła się w XVIII, XIX oraz XX wieku, wraz z poprawą warunków życia, rozwojem medycyny oraz upowszechnieniem takich wynalazków jak np. kanalizacja, które podwyższały poziom higieny, oraz wynalezieniem szczepionek, które zapobiegały chorobom (zob. też oczekiwana dalsza długość trwania życia).
Zwiększenie długości życia skutkowało pojawieniem się dziadków co zwiększało szansę przeżycia młodych osobników, było skorelowane z rozwojem relacji społecznych i przekazywaniem doświadczeń.
W kulturach na całym świecie ludzie w podeszłym wieku byli zwykle obdarzani dużym szacunkiem – niekiedy nawet czcią – jako ludzie bardziej doświadczeni i mądrzejsi.
Starość w znaczeniu medycznym.
Pojęcie starości w znaczeniu medycznym to ogół zmian biologicznych zachodzących w ciele człowieka (głównie zużycie narządów i zmniejszona regeneracja komórek) w wieku starszym (tzw. trzeci wiek) czyli po 60–65 roku życia.
W okresie starości ustaje intensywne odbudowywanie komórek, organizm jest mniej odporny na choroby, a układ nerwowy jest mniej aktywny. Tkanki ludzkie stają się odwodnione i mniej elastyczne, ulegają atrofii. Obecnie w rozwiniętych społeczeństwach ludzie przeżywają 70–90 lat, rekordziści dożywają 120 lat, przy czym statystycznie dłużej żyją kobiety. W Stanach Zjednoczonych w ciągu XX wieku przeciętna długość życia wydłużyła się z niecałych 50 lat do ok. 75 lat u mężczyzn i ok. 80 lat u kobiet.
Dożywanie sędziwego wieku wiąże się ze znacznym rozwojem medycyny. Jednakże wydłużanie życia u ludzi prowadzi do pojawiania się w strukturze społeczeństwa znacznego odsetka osób nie będących samodzielnymi, ze względu na np. zaburzenia układu nerwowego związane z chorobą Alzheimera, której objawami są m.in. zaburzenia pamięci, zachowania i osobowości.
Seksualność osób starszych.
Przyjęło się uważać osoby starsze za aseksualne oraz że podejmowanie życia seksualnego w tym wieku jest niemoralne. Tymczasem z badań Starr i Weiner wynika, że 97% 60- i 70-latków oraz 93% 80-latków nie tylko myśli o seksie, ale i za nim tęskni. Badania doktor Marty Cichockiej wskazują także na to, że najwyższą satysfakcję z życia seksualnego deklarują osoby często odbywające stosunki seksualne oraz osoby starsze.
Kobiety wcześniej rezygnują z aktywności seksualnej niż mężczyźni. W sztuce miłosnej osób starszych zmienia się hierarchia bodźców, które mają główne znaczenie. Rośnie rola dotyku kosztem bodźców wzrokowych. Osoby starsze mogą mieć też tendencję do idealizowania związków z przeszłości, czy fantazjowania, co może źle wpływać na relację, w której się obecnie znajdują.
Badania wykazują, że kobiety i mężczyźni pozostają aktywni seksualnie do lat 80. swojego życia. Fizjologiczne zmiany zachodzące u ludzi starszych nie muszą powodować obniżenia aktywności seksualnej. U kobiet i u mężczyzn stwierdza się pozytywny wpływ dobrego stanu zdrowia fizycznego i psychicznego na częstość aktywności seksualnej.
Na aktywność seksualną seniorów wpływają trzy główne grupy czynników:

</doc>
<doc id="795177" url="https://pl.wikipedia.org/wiki?curid=795177" title="Zamek Scotty’ego">
Zamek Scotty’ego

Zamek Scotty’ego lub Ranczo Doliny Śmierci – dwupiętrowa willa na północy Parku Narodowego Dolina Śmierci w hrabstwie Inyo stanu Kalifornia, blisko granicy z Nevadą (hrabstwo Nye). Nazwa budowli pochodzi od Waltera E. Scotta pomimo tego, iż nigdy nie należała do niego.
Historia.
Walter E. Scott, słynny hochsztapler, przekonał biznesmena Alberta Johnsona do zainwestowania w Dolinie Śmierci w złoża złota, których miał być właścicielem, co nie było prawdą. Do roku 1937 Johnson kupił ponad 1500 akrów w Kanionie Grapevine i mniej więcej (jak się później okazało) na tym terenie rozpoczęto w 1922 roku budowę posiadłości, która w sumie kosztowała półtora do dwóch i pół miliona dolarów. Ponieważ małżonkom Johnsonom tamtejszy klimat, podczas kilku wypraw, bardzo się spodobał i uznali, że służy ich zdrowiu, to zdecydowali o kontynuowaniu budowy z przeznaczeniem posiadłości na rezydencję zimową. 
Wielki kryzys poważnie utrudnił realizację przedsięwzięcia. Ponadto w 1931 okazało się, że miejsce budowy znajduje się poza gruntami Johnsonów, a w 1933 r. ubezpieczeniowa firma A. Johnsona zbankrutowała. Małżonkom pozostał niewielki majątek. Nie mając spadkobierców zdecydowali o przekazaniu posiadłości po ich śmierci fundacji Gospel. W 1970 r. National Park Service odkupił posiadłość od fundacji za 850 000 dolarów.
Walter Scott zmarł w 1954 r., pochowano go na wzgórzu blisko willi.
Turystyka.
Posiadłość stanowi atrakcję turystyczną – według Centrum Zwiedzania Muzeum Zamek Scotty’ego rocznie odwiedza ok. 100 000 turystów. Gościom proponowane są koncerty organowe, zwiedzanie tunelu długości ćwierć mili (402 metrów), gdzie jest mała elektrownia i tysiące kafelków przeznaczonych na basen, który nigdy nie powstał. Ponadto w zamku zachowała się większość oryginalnych mebli i drobnych przedmiotów, w tym odzież Alberta Johnsona.
Dojazd.
Zamek znajduje się ok. 45 mil (ok. 72 km) na północ od Stovepipe Wells w Kalifornii. W pobliżu - ok. godziny jazdy – jest też Las Vegas w Nevadzie.

</doc>
<doc id="795178" url="https://pl.wikipedia.org/wiki?curid=795178" title="Royal Gigolos">
Royal Gigolos

Royal Gigolos, niemiecka grupa muzyczna tworząca muzykę dance i tech house.
Zespół został utworzony w 2003 roku i tworzą go "Melanie", "Jay", "DJ/producent Tyson".

</doc>
<doc id="795181" url="https://pl.wikipedia.org/wiki?curid=795181" title="Ziewanie">
Ziewanie

Ziewanie – odruch polegający na wykonaniu głębokiego wdechu i wydechu związany ze zmęczeniem, brakiem pobudzenia lub potrzebą snu; występuje także podczas niedotlenienia oraz przy wybudzaniu się.
Ludzkie ziewanie jest silnym przekazem niewerbalnym, może posiadać różne znaczenia w zależności od sytuacji, w jakiej wystąpi. Przyczyny ziewania nie zostały dokładnie poznane. Jedna z teorii głosi, że ziewanie poprawia przepływ krwi i chłodzi mózg.
„Zaraźliwość”.
Odruch ziewania jest często opisywany jako zaraźliwy: osoba ziewająca może wywołać podobny odruch u drugiej. Jak jednak pokazały badania, nie dają się zarazić ziewaniem osoby, którym zostanie przyłożony do głowy zimny kompres (co wspiera teorię o chłodzeniu mózgu).
Bezpośrednia przyczyna zaraźliwego ziewania może leżeć w neuronach lustrzanych, na przykład płata czołowego niektórych kręgowców, u których pod wpływem ekspozycji na bodziec od innych osobników tego samego gatunku (rzadko innych), dojdzie do aktywacji podobnych obszarów w mózgu. Zaproponowano teorię, że neurony lustrzane są czynnikiem napędzającym naśladownictwo, które leży u podstaw uczenia się u człowieka, na przykład przyswajania języka. Zaraźliwe ziewanie stanowi być może odgałęzienie tego samego popędu naśladowniczego.

</doc>
<doc id="795185" url="https://pl.wikipedia.org/wiki?curid=795185" title="Walter E. Scott">
Walter E. Scott

Walter Edward Perry Scott (ur. 20 września 1872 w Cynthiana, zm. 5 stycznia 1954) – amerykański podróżnik, poszukiwacz złota, robotnik i naciągacz.
Młodość.
Urodził się w Cynthianie, stolicy hrabstwa Harrison stanu Kentucky. Tam spędził wczesne lata dzieciństwa. W wieku 11 lat wyprowadził się do swoich dwóch braci na ranczo w pobliżu Wells w hrabstwie Elko stanu Nevada. W 1884 roku po raz pierwszy odwiedził Dolinę Śmierci jako członek ekipy wyznaczającej granicę Kalifornii z Nevadą. W wieku 16 dołączył do "Wild West Show" Buffalo Billa jako kaskader. Przez następne 12 lat objechali Stany Zjednoczone i Europę.
Kariera.
Karierę na scenie zakończył w 1900 roku, gdy poślubił Ellę Josephine Milius w Nowym Jorku. Wtedy wyjechali do Cripple Creek w hrabstwie Teller stanu Kolorado. Walter bezskutecznie szukał złota. Gdy nie pozwolono mu powrócić do "Wild West Show", namówił bogatego biznesmena z Nowego Jorku do sponsorowania fikcyjnej akcji wydobywczej złota. Przez dwa lata przesyłał informacje o stanie kopalni, lecz nigdy nie wysłał kruszcu. Gdy jego sponsor zainwestował ponad 5 tys. ówczesnych dolarów, Scott wsiadł do pociągu z torbą zawierającą złoty pył o wartości 12 tys. dolarów. Po przyjeździe do Nowego Jorku zaklinał się, że został obrabowany. W 1904 roku Scott opuścił swojego "opiekuna" i "zajął się" Albertem Johnsonem. W ciągu kilku miesięcy, nim podpisali kontrakt, wyłudził od niego ponad 4 tys. dolarów.
W latach 1905-1906 Scott kontynuował próby nabierania zamożnych ludzi do sponsorowania jego fikcyjnej działalności górniczej. Często odnosił sukces, mimo że potencjalni sponsorzy wysyłali własne komisje do stanów, w których rzekomo znajdowały się jego kopalnie. Używał podstępów, by nie zostać aresztowanym. 11 marca 1906 roku w zamieszkał w Seattle, stolicy stanu Waszyngton. Tam został zatrzymany. Odmówił przyznania się do zarzutów. Z powodu błędów proceduralnych zaniechano jednak jego oskarżenia. Był to początek końca kariery hochsztaplera, gdyż jego nazwisko stało się sławne w kręgach przemysłowców. Mimo to namówił Alberta Johnsona do inwestycji. Oficerowie śledczy ostrzegali Johnsona, że kopalnia nie istnieje, gdyż rok wcześniej dokładnie zbadali miejsce, gdzie miała się znajdować. Ten jednak nie uwierzył. Tymczasem Scott kradł rudę złota. W tym celu wydzierżawił kopalnię w górach Humboldt Mountains w stanie Nevada. W 1912 roku wrócił do Doliny Śmierci i ogłosił, że sprzedał kopalnię za 12 mln dolarów. Wtedy został pozwany przez swoich wierzycieli i osadzony w więzieniu.
Zamek Scotty’ego.
W 1915 Scott wyjechał do Twentynine Palms w hrabstwie San Bernardino stanu Kalifornia, by odpocząć od wszystkiego. Tam odwiedził go Johnson, który kupił Staininger Ranch w Grapevine Canyon i pozwolił mu tam zamieszkać. Scott natychmiast powrócił do swojej dawnej praktyki opowiadania o nieprzebranych złożach złota. W związku z tym Johnson zbudował willę w Dolinie Śmierci, którą szybko nazwano Zamkiem Scotty’ego. Kiedy przyjeżdżali goście, Scotty witał ich zawsze dając do zrozumienia, że to "jego zamek, który zbudował za pieniądze z wydobytego złota". Nazwa pozostała, mimo że go nie zaprojektował, nie uczestniczył w budowie i nie wpłacił ani centa w tę inwestycję. Sam rzadko w nim mieszkał, na co dzień żył w pobliskim bungalowie na krawędzi doliny blisko Grapevine Springs. Jego żona i dziecko mieszkali wtedy w Reno.
W 1931 roku odkryto, że z powodu błędnych pomiarów Johnson nie był właścicielem ziemi, na której stoi Zamek. Skorygowano to cztery lata później, lecz jego firma był już na krawędzi bankructwa w związku z wielkim kryzysem. Pozwolił Scottowi żyć w Zamku dożywotnio. Posiadłość nigdy nie została całkowicie ukończona. Scott zmarł w niej 5 stycznia 1954 roku i został pochowany na pobliskim wzgórzu.

</doc>
<doc id="795188" url="https://pl.wikipedia.org/wiki?curid=795188" title="Ferdynand Matysik">
Ferdynand Matysik

Ferdynand Matysik (ur. 21 kwietnia 1931 w Drogomyślu, zm. 9 maja 2021 we Wrocławiu) – polski aktor teatralny i filmowy.
Życiorys.
Absolwent PWSA w Krakowie (1954). W 1954 pracował w Teatrze Wybrzeże w Gdańsku, w latach 1955–1964 w Teatrze Ludowym w Nowej Hucie oraz w latach 1964–2007 w Teatrze Polskim we Wrocławiu. Występował też w kabarecie „Dreptak” Andrzeja Waligórskiego.
Odznaczony Krzyżem Kawalerskim Orderu Odrodzenia Polski (1984). W 2006 został odznaczony Srebrnym Medalem „Zasłużony Kulturze Gloria Artis”.
Ojciec aktora Grzegorza Matysika (ur. 1960).

</doc>
<doc id="795190" url="https://pl.wikipedia.org/wiki?curid=795190" title="Alkaliczne ogniwo paliwowe">
Alkaliczne ogniwo paliwowe

Alkaliczne ogniwo paliwowe, ogniwo paliwowe Bacona, AFC (ang. "Alkaline Fuel Cell") to jedna z najlepiej rozwiniętych technologii ogniw paliwowych. AFC zużywa wodór i czysty tlen do wytworzenia energii elektrycznej, wody i ciepła.
Ogniwa te wynalazł Francis Thomas Bacon w latach trzydziestych XX wieku, jednak ich rozwój rozpoczął się dopiero od 1960 r.
Zaletą ogniw alkalicznych są ich dobre parametry prądowo-napięciowe, w porównaniu z innymi typami ogniw, jednak tylko przy zasilaniu czystym wodorem i tlenem. Wadą natomiast jest mała tolerancja na CO, który "truje" katalizator, oraz na CO2, który reaguje z wodorotlenkiem potasu (KOH). Wady te spowodowały wstrzymanie na jakiś czas w USA badania tych ogniw. Obecnie, zwłaszcza w Europie, ponownie wzrasta zainteresowanie nimi.
Budowa i zasada działania.
W ogniwach AFC elektrolitem jest tkanina azbestowa nasączona stężonym 85% roztworem wodorotlenku potasu, przy temperaturze pracy 250 °C lub 35-50% roztworem KOH przy 120 °C. Ogniwo pracuje pod ciśnieniem 4-5,5 MPa. Katalizatorem jest nikiel (Ni), srebro (Ag), tlenki metali lub metale szlachetne. Anodę stanowi siatka lub porowaty Ni z maksymalną średnicą porów 16 μm po stronie elektrolitu i 30 μm po stronie gazu, natomiast katodą jest porowaty litowy tlenek niklu NiO z Ag. Paliwem w ogniwach alkalicznych jest wodór.
Reakcje zachodzące w ogniwie AFC mają następujący przebieg:
Etapy pracy ogniwa AFC:
Moduł ogniwa składa się z 6 płyt połączonych szeregowo, przy czym każda warstwa zawiera 4 płyty połączone równolegle. Każda płyta, składająca się z cel, z których każda wytwarza napięcie 0,93 V i natężenie 25 A. Cały moduł wytwarza prąd elektryczny o napięciu 5,6 V i natężeniu 100 A i ma sprawność ok. 50%. Jednak dla modułu o mocy 2,5 kW, przy mniejszym poborze prądu niż 100 A, sprawność dochodzi do 70%.

</doc>
<doc id="795192" url="https://pl.wikipedia.org/wiki?curid=795192" title="CWL">
CWL



</doc>
<doc id="795196" url="https://pl.wikipedia.org/wiki?curid=795196" title="James Smillie">
James Smillie

James Smillie (ur. 28 listopada 1944 w Springburn, w Glasgow) – australijski aktor teatralny, radiowy, telewizyjny i filmowy pochodzenia szkockiego.
Życiorys.
Urodzony w Glasgow w Szkocji, już od wczesnych lat młodzieńczych śpiewał w chórze kościelnym. Miał 10 lat, gdy jego rodzina przeprowadziła się do Australii, gdzie uczęszczał do Mount Lawley Senior High School. W latach 1972–1979 przebywał w Anglii. 
Jako dynamiczny i wszechstronny aktor, rozpoczął swoją karierę w radio, a następnie na londyńskiej scenie West End w spektaklu "Pocałuj mnie Kate" ("Kiss Me Kate") w Old Vic z Royal Shakespeare Company. Międzynarodową sławę zdobył rolą chirurga plastycznego Dana Marshalla w miniserialu australijskim "Powrót do Edenu" ("Return to Eden", 1983, 1986).
Odnosił sukcesy sceniczne: jako Orin w Eugene O’Neilla "Żałoba przystoi Elektrze" ("Mourning Becomes Electra"), Chance Williams w "Słodki ptak młodości" ("Sweet Bird of Youth") Tennessee Williamsa, Eilif w "Matka Courage" ("Mother Courage"), Tom Jones w "Tom Jones", Tony w londyńskim musicalu "West Side Story" (1972).
Występował na West End: w roli włoskiego Lothario w "Kochanek" ("Lover") Briana Clemens'a (Ambassadors); jako Henryk II w "Thomas i król" ("Thomas and the King") w Her Majestys, w roli Doktora Thomasa Barnardo, odpowiedzialnego za ratowanie bezdomnych dzieci w Victorian London w "Barnardo" (Royalty), jako Nicos, angielski nauczyciel w "Zorba", w roli Georges’a w "Klatka szaleńców" ("La Cage aux Folles", London Palladium), jako Fred Graham w "Pocałuj mnie Kate" ("Kiss Me Kate", RSC Savoy) w sezonie 1991/1992, w roli Jamesa Mavora Morrella w George Bernard Shaw "Candida"'.
Sporadycznie pojawiał się na dużym ekranie, m.in. w dramacie Bryana Forbesa "Wielka gonitwa" ("International Velvet", 1978) u boku Tatum O’Neal i Anthony’ego Hopkinsa, filmie akcji "Pseudonim „Jaguar”" ("Jaguar Lives", 1979) z Christopherem Lee, Donaldem Pleasence i Barbarą Bach oraz telewizyjnym dramacie sportowym "The Junction Boys," (2002) z Tomem Berengerem i Ryanem Kwantenem. 
Przez cztery lata był związany z Royal Command Performances. Prowadził regularnie koncerty w radio BBC i seryjne audycje "Piątek nocą w muzyce nocą" ("Friday Night is Music Night"), "Sondheim on the South Bank", "An Evening with Cole Porter" przy Royal Festival Hall i jako pilot w musicalu "Jesus Christ Superstar" w Barbican.
W 2006 powrócił do Australii, gdzie podjął pracę jako komentator, i zagrał postać Buffalo Billa w wersji koncertowej "Rekord Annie" ("Annie Get Your Gun") przy His Majesty's Theatre.
W melodramacie Giuseppe Tornatore "La corrispondenza" (2016) z Jeremym Ironsem, Shauną Macdonald i Olgą Kurylenko wystąpił jako przewodniczący. W dramacie "Gniew" ("Romans", 2017) u boku Janet Montgomery i Orlando Blooma wcielił się w postać księdza Jimmy’ego. Film był prezentowany podczas Międzynarodowego Festiwalu Filmowego w Edynburgu oraz podczas Międzynarodowego Festiwalu Filmowego w Rzymie, w sekcji „Alice in the City”. 
Życie prywatne.
12 czerwca 2007 ożenił się z Caroline (z domu Lea), ma dwójkę dzieci.

</doc>
<doc id="795197" url="https://pl.wikipedia.org/wiki?curid=795197" title="Dolina Śmierci (USA)">
Dolina Śmierci (USA)



</doc>
<doc id="795199" url="https://pl.wikipedia.org/wiki?curid=795199" title="Sens wyrazu">
Sens wyrazu

Sens wyrazu – jedno ze znaczeń danego wyrazu.
Dla przykładu czasownik „grać” może mieć wiele znaczeń w zależności od sensu wyrazu:
Pierwsze zdanie dotyczy odgrywania roli w pewnej sztuce w teatrze. Drugie natomiast informuje nas o prowadzeniu rozgrywki w piłkę nożną.
Przykładem mogą również być rzeczowniki takie jak "piła" (narzędzie do cięcia drewna i potoczna nazwa piłki) czy "zamek" (jako budowla, zamek błyskawiczny czy zamek do drzwi).
Człowiek, znając kontekst, może poprawnie wywnioskować sens wyrazu. Wybór sensu właściwego w danym kontekście nazywa się rozstrzyganiem sensu słowa.

</doc>
<doc id="795201" url="https://pl.wikipedia.org/wiki?curid=795201" title="Ranczo Doliny Śmierci">
Ranczo Doliny Śmierci



</doc>
<doc id="795202" url="https://pl.wikipedia.org/wiki?curid=795202" title="Agencja Rozwoju Przemysłu">
Agencja Rozwoju Przemysłu

Agencja Rozwoju Przemysłu S.A. (ARP S.A.) – spółka akcyjna Skarbu Państwa wspierająca restrukturyzację polskich przedsiębiorstw. Przejęła majątek Funduszu Zmian Strukturalnych w Przemyśle.
Opis.
ARP została utworzona w 1991. Główna siedziba agencji mieści się w Centrum Bankowo-Finansowym przy ul. Nowy Świat 6/12 w Warszawie, posiada także oddziały w Katowicach, Mielcu i Tarnobrzegu.
Katowicki oddział ARP monitoruje sytuację w górnictwie, udostępniając analizy i opinie na temat tego rynku na portalu internetowym: Polski Rynek Węgla, gdzie publikuje istotne dla tej branży informacje i wskaźniki .
ARP S.A. jest zaangażowana w transport kolejowy w Polsce. Agencja jest właścicielem spółki H. Cegielski – Fabryka Pojazdów Szynowych z siedzibą w Poznaniu, projektującej i wytwarzającej pojazdy szynowe&lt;ref name="FPS/Historia"&gt;&lt;/ref&gt;. Od 2015 roku do Agencji należy większość (50% + 1 udział) udziałów w spółce Polregio (w latach 2015-2020 Przewozy Regionalne), obsługującej na zlecenie samorządów wojewódzkich ruch lokalnych i międzywojewódzkich pociągów osobowych. Pozostałe udziały w Przewozach Regionalnych należą do samorządów wojewódzkich.
ARP S.A. zarządza dwiema Specjalnymi Strefami Ekonomicznymi:
ARP S.A. jest właścicielem Fundacji PRO ARTE ET HISTORIA, która zarządza Zespołami Zamkowo-Parkowymi w Baranowie Sandomierskim i Krasiczynie.

</doc>
<doc id="795205" url="https://pl.wikipedia.org/wiki?curid=795205" title="Sztip">
Sztip

Sztip (, ) – miasto we wschodniej Macedonii Północnej, nad Bregałnicą, u zbiegu kotlin Koczansko Pole i Owcze Pole. Ośrodek administracyjny gminy Sztip.
Ludność.
Struktura narodowościowa mieszkańców w 2002 roku:
Historia.
Pierwsza wzmianka o Sztipie, noszącym wówczas nazwę Astibo, pochodzi z I wieku n.e. Obecna nazwa pojawia się po zasiedleniu Bałkanów przez Słowian. Za czasów bizantyjskich miasto nazywa się "Estipion". Od 1382 pod panowaniem osmańskim.
Zabytki.
Do zabytków miasta należą monaster z XIV wieku, ruiny zamku na wzgórzu Isar i "Bezisten" – dawny bazar, dziś galeria sztuki.
Zwyczaje.
Każdego roku 22 marca jest obchodzone świeto ku czci czterdziestu męczenników z Sebasty. Uczestnicy obchodów gromadzą się Sztipie i udają na wzgórze Isar. Zgodnie z tradycją podczas wędrówki każdy powinien pozdrowić 40 znajomych oraz zebrać 40 kamieni i 40 kwiatów lub gałązek z rosnących w pobliżu migdałowców. Po wejściu na szczyt wzgórza należy wypowiedzieć życzenia i wrzucić 39 kamieni do płynącej w dole rzeki. Ostatni kamień należy zachować i włożyć wieczorem pod poduszkę. Nie zamężnym dziewczynom ma się przyśnić ukochany. W 2011 roku został złożony wniosek o wpisanie święta przez UNESCO na Listę reprezentatywną niematerialnego dziedzictwa kulturowego. Wpisu dokonano w 213 roku podczas spotkania w Baku w dniach 2–7 grudnia 2013 roku.

</doc>
<doc id="795206" url="https://pl.wikipedia.org/wiki?curid=795206" title="Zaborowo (Leszno)">
Zaborowo (Leszno)

Zaborowo – dzielnica Leszna (województwo wielkopolskie). W latach 1644–1892 samodzielne miasto. 1 sierpnia 1977 włączone do Leszna.
Historia.
Lokacja miasta nastąpiła w 1644r. na podstawie przywileju króla Władysława IV wydanego dla Wojciecha Gajewskiego. Pozostałością układu miejskiego jest dawny rynek. W XVII w. stanowiło silny ośrodek rzemiosła tkackiego. Było kolejno własnością Leszczyńskich i Sułkowskich.
Kościół Najświętszej Maryi Panny Wniebowziętej został zbudowany w połowie XVII w., o konstrukcji szkieletowej wypełnionej cegłą, z dachem dwuspadowym, krytym gontem. W latach późniejszych kilkakrotnie był odnawiany i gruntownie restaurowany. Wnętrze jest oszalowane.
Na mocy rozporządzenia Ministra Administracji, Gospodarki Terenowej i Ochrony Środowiska z dniem 1 sierpnia 1977 zostało włączone wraz z Gronowem i częścią Strzyżewic do Leszna.
W obrębie dzielnicy znajduje się zbiornik wodny powstały w wyniku eksploatacji złoża kruszyw mineralnych.

</doc>
<doc id="795207" url="https://pl.wikipedia.org/wiki?curid=795207" title="Zbigniew Józefowicz">
Zbigniew Józefowicz

Zbigniew Józefowicz (ur. 8 czerwca 1925 w Tarnowie, zm. 24 sierpnia 2016 w Łodzi) – polski aktor.
Kariera zawodowa.
W 1951 zdał aktorski egzamin eksternistyczny. Był wykładowcą na Wydziale Aktorskim PWSFTviT w Łodzi (w latach 1981–1982 dziekan).
W latach 1962–1990 zagrał ponad trzydzieści ról w Teatrze Telewizji.
W 2008 został odznaczony Srebrnym Medalem „Zasłużony Kulturze Gloria Artis”.
Zmarł w 2016 w Łodzi. Został pochowany na Cmentarzu Doły w Łodzi (część komunalna), kwatera XXIII-5-34.

</doc>
<doc id="795208" url="https://pl.wikipedia.org/wiki?curid=795208" title="Gostiwar">
Gostiwar

Gostiwar (maced. Гостивар, alb. "Gostivari") – miasto w północno-zachodniej Macedonii Północnej, w południowej części kotliny Połog, nad Wardarem. Ośrodek administracyjny gminy Gostiwar. Liczba mieszkańców – 35 847 osób (47% Albańczyków, 33% Macedończyków, 13% Turków, 5% Romów, dane z 2002 – po reformie administracyjnej w 2004 proporcje uległy zmianie).
Historia.
W starożytności Gostiwar nosił nazwę "Drau-Dak". rzymski historyk Tytus Liwiusz wspomina, że podczas III wojny macedońskiej zdobył to miasto macedoński król Perseusz. Pod koniec XIX wieku Gostiwar liczył około 4 tys. mieszkańców, w większości Turków. Miasto zaczęło się rozwijać pod koniec XIX wieku i stało się ważnym ośrodkiem handlowym.
Dzisiejszy Gostiwar jest ośrodkiem przemysłowym, głównie przemysłu lekkiego i przetwórstwa surowców mineralnych. W ostatnich latach bujnie rozwija się handel. Przez Gostiwar przebiegają droga i linia kolejowa ze Skopja do Kiczewa przez Tetowo. W połowie 1997 Gostiwar wraz z pobliskim Tetowem stał się widownią zamieszek wynikłych na tle irredenty albańskiej.
Zabytki.
Do zabytków miasta należą wieża zegarowa z 1728/29 i meczet z 1688. Na listę zabytków został również wpisany dom z XVIII wieku Begowa kuḱa oraz Kuḱata na Ahmet Czako (dom Ahmeta Czako).
Turystyka.
Kilka km na południe od Gostiwaru leży wieś Wrutek ze źródłami Wardaru. Miasto jest turystyczną bazą wypadową w góry Szar Płanina i do parku narodowego Mawrowo.

</doc>
<doc id="795222" url="https://pl.wikipedia.org/wiki?curid=795222" title="Strowger 32AB">
Strowger 32AB

Strowger 32AB – elektromechaniczna centrala telefoniczna. Ostatnia centrala tego typu przestała działać w Polsce w maju 2005 r. 
Zasada działania.
W centralach tego typu do zestawienia połączenia używane były wybieraki podnosząco-obrotowe.
Za pomocą takiego wybieraka można było zestawić połączenie dla 200 abonentów (dziesięć pozycji w cyklu podnoszącym, dziesięć pozycji w cyklu obrotowym oraz wybór szczotki górnej lub dolnej – razem 10×10×2). Dla większej liczby abonentów należało stosować wybieraki grupowe.
Na przykład centrala dla 3000 abonentów musiała posiadać dwa stopnie grupowe (WG1 i WG2), jeden liniowy (WL) oraz stopień szukacza (SL) obsługujący zazwyczaj 200 abonentów.

</doc>
<doc id="795223" url="https://pl.wikipedia.org/wiki?curid=795223" title="Caipirinha">
Caipirinha

Caipirinha (wym. [kaj.pi.'ɾĩ.jɐ]) – brazylijski koktajl alkoholowy na bazie rumu z trzciny cukrowej, zwanego cachaça.
Limonkę umyć, sparzyć, przekroić na 4 lub 8 części. Wrzucić do wysokiej szklanki, dodać cukier i wycisnąć. Następnie wsypać pokruszony lód do dwóch trzecich szklanki. Wlać cachaçę i mieszać, aż rozpuści się cukier. Podawać ze słomką oraz udekorować ćwiartką limonki.

</doc>
<doc id="795225" url="https://pl.wikipedia.org/wiki?curid=795225" title="Olivier Delaître">
Olivier Delaître

Olivier Delaître (ur. 1 czerwca 1967 w Metzu) – francuski tenisista, reprezentant kraju w Pucharze Davisa.
Kariera tenisowa.
Jako zawodowy tenisista Delaître startował w latach 1986–2000.
W grze pojedynczej Francuz nie wygrał turnieju z cyklu ATP World Tour, pomimo że cztery razy osiągał finał.
W grze podwójnej Delaître zwyciężył w piętnastu turniejach o randze ATP World Tour i jedenaście razy był finalistą tych rozgrywek. Swój największy deblowy sukces odniósł w 1999 roku triumfując w zawodach ATP Masters Series w Monte Carlo, gdzie tworzył parę z Timem Henmanem. W rozgrywkach wielkoszlemowych najdalej doszedł do półfinału Wimbledonu z 1999 roku. Partnerem deblowym Delaîtra był wówczas Fabrice Santoro.
W rankingu gry pojedynczej Delaître najwyżej był na 33. miejscu (20 lutego 1995), a w klasyfikacji gry podwójnej na 3. pozycji (12 lipca 1999).
Delaître wystąpił w latach 1994, 1995, 1999, 2000 osiem razy w reprezentacji Francji w Pucharze Davisa. W 1999 roku awansował z drużyną do finału imprezy, ale Francuzi nie sprostali wówczas Australijczykom, a para Delaître-Santoro uległa duetowi Todd Woodbridge–Mark Woodforde. Łącznie w reprezentacji zagrał w jednym zwycięskim meczu singlowym oraz siedmiu spotkaniach deblowych, z których w czterech wygrał.

</doc>
<doc id="795226" url="https://pl.wikipedia.org/wiki?curid=795226" title="Olivier Delaitre">
Olivier Delaitre



</doc>
<doc id="795229" url="https://pl.wikipedia.org/wiki?curid=795229" title="Pentaconta">
Pentaconta

Pentaconta – centrala telefoniczna elektromechaniczna rejestrowa oparta na wybierakach krzyżowych Pentaconta. Idea powstania systemu tego typu powstała pod koniec lat 50. XX wieku. Producentem central Pentaconta były francuskie towarzystwa "Le Materiel Téléphonique" (LMT) i "Compagnie Generale de Constructions Téléphonique" (CGCT). Nazwa pochodzi z języka greckiego - określa pojemność wybieraków krzyżowych (52).
System Pentaconta rozwijał się, a kolejne jego odmiany były oznaczane literami A, B, C.
Polska zakupiła licencję na system Pentaconta 1000C 28 września 1972 roku, a od 1974 roku łącznice PC 1000C były produkowane przez Zakłady Wytwórcze Urządzeń Telefonicznych. W roku 1977 wdrożono do eksploatacji centrale PC-GCI jako międzymiastowe/międzynarodowe w Warszawie, Gdańsku, Poznaniu i Krakowie.
Pentaconta PC1000C.
Nazwa centrali pochodzi od pojemności bloku abonenckiego stanowiącego element ugrupowania łączeniowego centrali (1000 numerów), a symbol C jest oznaczeniem kolejnej odmiany centrali.
Zasada działania.
Centrala Pentaconta 1000C w bloku komutacyjnym składa się z sekcji połączonych ze sobą szeregowo, na zasadzie pomocy wzajemnej. Pierwsza sekcja (SP) zbudowana jest z określonej liczby mostków, zwielokrotnionych wzdłuż drążków. Każdy z wybieraków sekcji SP jest połączony z określonym mostkiem sekcji drugiej (SS), tak że istnieje możliwość zestawienia połączenia od wejścia sekcji SP do wyjścia sekcji SS. W połączeniu wybieraków bez pomocy wzajemnej i zajęciu wszystkich dostępnych z wybieraka SP łączy międzysekcyjnych do wybieraków SS, powstaje tzw. "blokada liniowa" - połączenie nie może zostać zrealizowane ze względu na zajęcie wszystkich dróg połączeniowych. Aby zmniejszyć prawdopodobieństwo takiej sytuacji stosuje się połączenie wybieraków SP w taki sposób, że każda z grup sekcji SP ma dostęp do pozostałych grup sekcji SP ("łącza pomocy wzajemnej"). Dzięki temu w przypadku braku wolnego łącza międzysekcyjnego w obrębie danej grupy SP, połączenie realizowane jest przez inną grupę SP i dalej docelowo do wybieraka grupy SS.
Schemat blokowy centrali zawiera następujące bloki:
Blok liniowy.
Składa się z sekcji SP (pierwszej) i ST (końcowej). Sekcja SP to maksymalnie 11 grup 22-mostkowych. Sekcja ST to 14 grup 22-mostkowych. Sekcja SP spełnia 3 funkcje: szukacza wywołań (CA), mostków przedostatnich (SC), mostków pomocy wzajemnej (SE).
Pole mostków SP ma 52 wyjścia: 42 łączy się z sekcją ST, 10 służy jako łącza pomocy wzajemnej.
Pojemność całego bloku to 74 wyjścia grupy ST * 14 grup = 1036, z czego 1000 wyjść to numery abonentów, natomiast pozostałe 36 to łącza nienumerowane (roboty badaniowe, aparaty wrzutowe).
Blok grupowy.
Wielkość bloku zależna od pojemności centrali. 
Na przykład blok o 2080 wyjściach, to 6 grup sekcji SP. Z 52 wyjść pola wielokrotnego 40 łączy się z sekcją SS, 12 służy jako łącza pomocy wzajemnej. Pojemność całego bloku to 52 wyjścia grupy SS * 40 grup = 2080.
Blok szukacza rejestrów i układów dołączających.
Rejestr abonencki (ED) włączany jest między blok liniowy a blok grupowy za pomocą zespołu zwrotników (JE) oraz jednosekcyjnego bloku szukacza rejestru (CE). Szukacz CE to wybierak o 12 mostkach i 13 drążkach. Do jego wejść podłączone są zwrotniki JE, a do wyjść 6 rejestrów abonenckich (ED). Blok szukacza (CE) łączy zwrotnik (JE) z rejestrem (ED) 10 przewodami.
Układy dołączające służą do przyłączenia nadajników kodów (ENV MF, ENV SxS) do rejestrów oraz translacji (JA) do rejestrów (EA).
Urządzenia sterujące.
Rejestr abonencki (ED) - układ pamiętający numer abonenta wywoływanego ("Abonent B"), oraz przekazujący tę informację do innych zespołów centrali w czasie zestawiania połączenia. Numer ten jest odbierany przez układ zliczający impulsy sygnałów wybierczych lub układy dekodujące sygnał DTMF. Maksymalna długość numeru to 14 cyfr. Rejestr analizuje pierwszą lub pierwsze dwie cyfry numeru wybieranego, by określić cechy połączenia (miejscowe, międzymiastowe, numer alarmowy, itd.). 
Cechownik (ML) dostarcza informacji o kategorii abonenta wywołującego ("Abonent A") w czasie preselekcji.
Przelicznik (TR) analizuje tzw. "kod kierunku" - cyfry (jedna do czterech) określające wiązkę łączy międzystopniowych lub wiązkę łączy międzycentralowych. Możliwe jest wyznaczenie jednego ze 100 kierunków (w obrębie centrali lub na zewnątrz).
Pentaconta PC-LNI.
Nazwa centrali pochodzi od ang. "Local-Nodal" - centrala ruchu lokalno-węzłowego. Jest to centrala zespolona: miejscowo-międzymiastowa.
Pentaconta PC-GCI.
Nazwa centrali pochodzi od fr. "Grand Centre Interurbain" - centrala międzymiastowa.
Pentaconta 32.
Nazwa centrali pochodzi od minimalnej liczby łączy abonenckich (32), które mogą zostać podłączone. Liczbę łączy uzyskuje się z 7-drążkowego wybieraka Pentaconta. Centrale o pojemności 32 do 128 abonentów mają układ jednosekcyjny. Dla central wiejskich o pojemności powyżej 128 abonentów wprowadzone zostały wersje z drugą sekcją. Pozwalało to uzyskać 24 * 32 = 768 łączy (numerów oraz łączy międzycentralowych). Z kolei zwiększenie liczby bloków centrali pozwalało uzyskać aż do 5 * 768 = 3 840 łączy.
Pentaconta PC1000C-rural.
Jest to odmiana systemu PC1000 uwzględniająca specyfikę central wiejskich.
Dane techniczne.
Orientacyjne rozmiary central systemu Pentaconta:
Parametry stojaków:

</doc>
<doc id="795230" url="https://pl.wikipedia.org/wiki?curid=795230" title="Źródło (album Kuby Sienkiewicza)">
Źródło (album Kuby Sienkiewicza)

Źródło – album Kuby Sienkiewicza, wyłącznie z piosenkami Jacka Kleyffa, wydany w 1998 roku. Piosenki zostały zaaranżowane w stylistyce miejskiego folku i rock'n'rolla. Drobne zmiany w tekstach naniósł sam Jacek Kleyff, z którym Kuba Sienkiewicz rozmawiał na temat projektu. Od oryginału najbardziej odbiegły utwory "Jechała baba" i "Cała młodzież". Swój wkład w płytę mieli współpracownicy Kuby Sienkiewicza oraz koledzy z Elektrycznych Gitar – w piosence "Przytułek" występują wszyscy w pełnym, obecnym składzie. Na płytę, oprócz niżej wymienionych utworów, nagrano "Ogryzek" i "Balladę o życiu i śmierci Brunona Schulza". Nie znalazły się one na albumie, obecnie można je pobrać ze strony Kuby Sienkiewicza.

</doc>
<doc id="795233" url="https://pl.wikipedia.org/wiki?curid=795233" title="MS Fantasy">
MS Fantasy

MS Fantasy – pierwszy z serii ośmiu wycieczkowców zbudowanych w Finladnii dla linii obsługującej rejsy wycieczkowe Carnival Cruise Lines.
Stępkę pod jednostkę położono 18 stycznia 1988 w stoczni Wartsila Marine. Budowa jednostki przeciągała się w czasie z powodu kłopotów technicznych, strajku stoczniowców i bankructwa stoczni w 1989. Nowo utworzone przedsiębiorstwo Masa Yards kontynuowało zobowiązania Wartsilia dzięki czemu statek oddano do eksploatacji 2 marca 1990. Odbywa on krótkie (3-5 dni) rejsy z portu Miami. Był jednym z pierwszych dużych wycieczkowców pływających w rejonie Karaibów.

</doc>
<doc id="795234" url="https://pl.wikipedia.org/wiki?curid=795234" title="Günther Mader">
Günther Mader

Günther Mader (ur. 24 czerwca 1964 w Matrei am Brenner) – austriacki narciarz alpejski, brązowy medalista olimpijski, wielokrotny medalista mistrzostw świata oraz mistrz świata juniorów. Zwyciężał we wszystkich konkurencjach w Pucharze Świata.
Kariera.
Pierwszy sukces w karierze Günther Mader osiągnął w 1982 roku, kiedy zdobył złoty medal w gigancie podczas mistrzostw świata juniorów w Auron. Na tych samych mistrzostwach zajął także piąte miejsce w biegu zjazdowym. W zawodach Pucharu Świata zadebiutował 22 grudnia 1982 roku w Madonna di Campiglio, gdzie zajął siódme miejsce w supergigancie. Tym samym już 
w swoim debiucie zdobył pierwsze pucharowe punkty. W sezonie 1982/1983 punkty zdobył jeszcze 7 marca 1983 roku w Aspen, gdzie był dziesiąty w gigancie. Wyniki ten dały mu 56. miejsce w klasyfikacji generalnej. Pierwsze podium w zawodach pucharowych wywalczył 21 lutego 1986 roku w Wengen, gdzie zwyciężył w kombinacji. Kilkanaście dni później, 2 marca w Geilo wygrał także slalom, jednak poza tym nie stawał na podium. Mimo to czternaście razy plasował się w czołowej dziesiątce, dzięki czemu był ostatecznie dziesiąty w klasyfikacji generalnej, siódmy w klasyfikacji kombinacji i ósmy w klasyfikacji slalomu. W międzyczasie wystąpił mistrzostwach świata w Bormio w 1985 roku, gdzie był ósmy w kombinacji, a rywalizacji w gigancie nie ukończył.
Mistrzostwa świata w Crans-Montana w 1987 roku przyniosły mu pierwsze medale wywalczone wśród seniorów. W slalomie zdobył tam srebrny medal, rozdzielając na podium dwóch reprezentantów RFN: Franka Wörndla i Armina Bittnera. Parę dni wcześniej zdobył ponadto brązowy medal w kombinacji, w której wyprzedzili go jedynie reprezentant Luksemburga Marc Girardelli oraz Pirmin Zurbriggen ze Szwajcarii. W zawodach PŚ wielokrotnie plasował się w czołówce, jednak na podium stanął tylko raz: 14 lutego 1987 roku w Markstein był trzeci w slalomie. W klasyfikacji generalnej zajął trzynaste miejsce. Rok później we wszystkich swoich startach pucharowych tylko trzy razy znalazł się poza najlepszą dziesiątką. Na podium stanął pięć razy: 27 listopada w Sestriere, 20 grudnia w Kranjskiej Gorze i 19 marca w Åre był trzeci w slalomie, 19 stycznia w Saas-Fee był drugi w gigancie, a 20 marca 1988 roku w Åre zwyciężył w kombinacji. Sezon ten ukończył na czwartym miejscu w klasyfikacji generalnej, a w klasyfikacjach slalomu i kombinacji zajmował drugie miejsce. Wśród slalomistów lepszy był tylko Włoch Alberto Tomba, a w klasyfikacji kombinacji wyprzedził go inny Austriak, Hubert Strolz. W lutym 1988 roku brał udział w igrzyskach olimpijskich w Calgary, gdzie był między innymi piąty w supergigancie i jedenasty w gigancie.
W sezonie 1988/1989 notował słabsze wyniki, ani razu nie stając na podium. Najlepszy wynik sezonu osiągnął 8 stycznia 1989 roku w Laax, gdzie był szósty w supergigancie. W pierwszej dziesiątce znalazł się jeszcze tylko trzy razy i w efekcie zajął 25. miejsce w klasyfikacji generalnej. Mader zdobył jednak brązowy medal w kombinacji podczas rozgrywanych w 1989 roku mistrzostw świata w Vail. Zarówno w zjeździe jak i slalomie uzyskał dziewiąty czas co łącznie dało mu miejsce na najniższym stopniu podium, za Girardellim i Szwajcarem Paulem Accolą. Na podium zawodów PŚ Mader wrócił w sezonie 1989/1990. W najlepszej trójce znalazł się łącznie osiem razy, w tym w grudniu 1989 roku w Mont-Sainte-Anne wygrał giganta, a 30 stycznia 1990 roku w Les Menuires był najlepszy w supergigancie. Ponadto 12 stycznia w Schladming był trzeci w kombinacji, 11 sierpnia w Thredbo i 30 listopada w Waterville Valley był trzeci, a 14 stycznia w Alta Badia drugi w gigancie, 29 stycznia w Val d’Isère zajął trzecie, a 6 lutego 1990 roku w Courmayeur drugie miejsce w supergigancie. Wyniki ten dały mu trzecie miejsce w klasyfikacji generalnej, za Zurbriggenem i Norwegiem Ole Kristianem Furusethem. Wtedy też po raz pierwszy w karierze sięgnął po Małą Kryształową Kulę za zwycięstwo w klasyfikacji giganta, a w klasyfikacji supergiganta był drugi za Zurbriggenem.
Kolejny medal zdobył na rozgrywanych w 1991 roku mistrzostwach świata w Saalbach-Hinterglemm, gdzie ponownie był trzeci w kombinacji. Po zjeździe Austriak zajmował jedenaste miejsce, jednak czwarty czas uzyskany w slalomie pozwolił mu awansować na podium. Lepsi okazali się jedynie jego rodak Stephan Eberharter oraz Włoch Kristian Ghedina. Na tych samych mistrzostwach startował także w slalomie, gigancie i supergigancie, jednak plasował się poza dziesiątką. W zawodach pucharowych sezonu 1990/1991 na podium znalazł się dwa razy: 6 stycznia 1991 roku w Garmisch-Partenkirchen był najlepszy w supergigancie, a tydzień później w Kitzbühel był trzeci w kombinacji. Podobne wyniki uzyskiwał w sezonie 1991/1992, który ukończył na szóstym miejscu. Na podium stawał czterokrotnie: 26 stycznia w Wengen był drugi w kombinacji, 6 marca w Panoramie był drugi w zjeździe, dwa dni później w tej samej miejscowości wygrał supergiganta, a 15 marca 1992 roku w Aspen był drugi w supergigancie. Zajął też wtedy trzecie miejsce w klasyfikacji supergiganta, ulegając tylko Paulowi Accoli i Markowi Girardellemu. W lutym 1992 roku brał udział w igrzyskach olimpijskich w Albertville, gdzie zdobył brązowy medal w zjeździe. Do zwycięzcy, Austriaka Patricka Ortlieba stracił 0,10 s, a do drugiego Francka Piccarda z Francji zaledwie 0,05 s. Na tych samych igrzyskach był też między innymi szósty w gigancie i siódmy w supergigancie.
Sezony 1992/1993 i 1993/1994 kończył na czwartej pozycji w klasyfikacji generalnej. W tym czasie ośmiokrotnie plasował się w najlepszej trójce zawodów, w tym 28 lutego 1993 roku w Whistler był najlepszy w supergigancie, 27 listopada 1993 roku w Park City wygrał giganta, a 12 grudnia 1993 roku w Val d’Isère ponownie zwyciężył w supergigancie. W sezonie 1992/1993 Austriak zajmował drugie miejsce w klasyfikacjach supergiganta i kombinacji, w tej pierwszej przegrywając z Norwegiem Kjetilem André Aamodtem, a w drugiej z Markiem Girardellim. W lutym 1993 roku startował na mistrzostwach świata w Morioce, jednak nie zdobył medalu. Najlepszy wynik osiągnął w kombinacji, którą ukończył na czwartej pozycji. W walce o podium lepszy o 9,26 pkt okazał się Girardelli. Czwarte miejsce w tej samej konkurencji zajął także podczas rozgrywanych w 1994 roku igrzysk olimpijskich w Lillehammer. Po zjeździe zajmował trzynaste miejsce, a w slalomie uzyskał ósmy czas. Walkę o brązowy medal przegrał tam z Haraldem Christianem Strandem Nilsenem z Norwegii o 0,09 s. Na tych samych igrzyskach był też między innymi dziewiąty w supergigancie i jedenasty w gigancie.
Najlepsze wyniki osiągał w sezonach 1994/1995 i 1995/1996, kiedy zajmował drugie miejsce w klasyfikacji generalnej Pucharu Świata. W pierwszym przypadku uległ tylko Alberto Tombie, a w drugim wyprzedził go Lasse Kjus z Norwegii. Łącznie dziewięć razy znalazł się na podium, w tym 16 stycznia 1995 roku w Kitzbühel wygrał supergiganta, a 13 i 14 stycznia 1996 roku w tej samej miejscowości był najlepszy w zjeździe i kombinacji. W 1995 roku był drugi za Włochem Peterem Runggaldierem w klasyfikacji supergiganta, a rok później był drugi za Francuzem Lukiem Alphandem. W sezonie 1995/1996 zdobył ponadto druga w karierze Małą Kryształową Kulę wygrywając klasyfikację kombinacji. W 1996 roku wystąpił także na mistrzostwach świata w Sierra Nevada, zdobywając kolejny brązowy medal w kombinacji. Po zjeździe zajmował drugą pozycję, jednak uzyskany w slalomie dziesiąty czas spowodował, iż wyprzedzili go Marc Girardelli i Lasse Kjus. Był też między innymi szósty w zjeździe i siódmy w supergigancie.
Ostatnie podium w zawodach Pucharu Świata wywalczył 12 stycznia 1997 roku w Chamonix, gdzie zwyciężył w kombinacji. W sezonie 1996/1997 jeszcze raz stanął na podium, 16 grudnia 1996 roku w Val d’Isère był drugi w supergigancie. W klasyfikacji generalnej był ostatecznie czternasty, a w klasyfikacji kombinacji zajął drugie miejsce za Kjetilem André Aamodtem. Ostatni medal zdobył podczas rozgrywanych w lutym 1997 roku mistrzostw świata w Sestriere, gdzie był trzeci w supergigancie. W zawodach tych lepsi byli jedynie Norwegowie: Atle Skårdal i Lasse Kjus. Startował także w kombinacji, jednak nie ukończył zawodów. Znalazł się również w reprezentacji Austrii na igrzyska olimpijskie w Nagano w 1998 roku, gdzie wystąpił tylko w kombinacji. Po zjeździe Mader prowadził w zawodach, jednak w slalomie uzyskał szósty czas, co łącznie dało mu czwartą pozycję. W walce o medal o 0,07 s wyprzedził go jego rodak, Christian Mayer. W zawodach pucharowych w sezonie 1997/1998 jego najlepszym wynikiem było siódme miejsce w supergigancie wywalczone 10 stycznia 1998 roku w Schladming. W klasyfikacji generalnej zajął 26. miejsce.
W 1998 roku zakończył karierę. 13 dni później Mader doznał udaru mózgu, w wyniku którego cała prawa strona ciała została sparaliżowana, stracił także około 85% umiejętności językowych. Po rehabilitacji odzyskał w większości sprawność oraz napisał książkę o swej karierze i rehabilitacji po udarze. Pracował także dla firmy Salomon, produkującej sprzęt narciarski. W 1998 roku otrzymał Odznakę Honorową za Zasługi dla Republiki Austrii.

</doc>
<doc id="795237" url="https://pl.wikipedia.org/wiki?curid=795237" title="Mantra Gajatri">
Mantra Gajatri

Mantra Gajatri (IAST "Gāyatrī Mantra", dewanagari गायत्री मंत्र) – hinduistyczna mantra będąca wersetem z Rygwedy (3.62.10). 
Tekst.
Stanowi ona modlitwę do Sawitara (postaci Boga opiekującej się Słońcem), akcentujące medytację nad jego doskonałym światłem z prośbą o oświecenie intelektu. Istnieje wiele dobrych przekładów znaczenia, które się uzupełniają lub zawierają dodatkowe objasnienia. Jeden z typowych przekładów to:
"„Oto Światłość ogarniamy (przenikamy); Cali światłością niebios przeniknięci; Światłem wszystko umacniamy!”"
Wierzenia.
Mantra Gajatrī jest uważana za jedną z najświętszych mantr, czyli różańcowych modlitw hinduizmu. Hinduiści wierzą, że ma moc niweczenia karmy. Jest to praktyka codzienna wszystkich uczniów bramińskich w Indiach, recytowana trzy razy dziennie (sandhya) po 108 razy z użyciem mali (różańca). 
Nazwa Gāyatrī ma podwójne znaczenie, raz jest to miara rytmu mająca 24 sylaby (tutaj 16 plus 8), nie licząc początku przed sylabą Tat, który jest dodatkiem. Dwa, Gāyatrī to Bogini Matka Ziemia, od którego to imienia zresztą pochodzi greckie słowo „Gaia”. Bogini Gāyatrī żywi się promieniami wszystkoożywiającego aspektu słonecznego Boga, zwanego Sawitar. Jest też częścią Bogini Słońca Sawitri, czyli umiłowaną przez solarne Bóstwo. W potocznym rozumieniu jest to zasadnicza dla tradycji hinduistycznych modlitwa o światło, zrozumienie i wyzwolenie. Hinduscy guru (mistrzowie) uważają wręcz, że ktoś kto nie praktykuje Gāyatrī Mantry nie może być wyzwolony. Nie jest to pogląd odosobniony, a doktrynalne spory z buddystami dotyczą także konieczności praktykowania tej mantry dla wyzwolenia. Nawiązując do miary rytmu 24 sylab, zasada ta może dotyczyć praktykowania wszystkich mantr Rygwedy o takim metrum.

</doc>
<doc id="795238" url="https://pl.wikipedia.org/wiki?curid=795238" title="Krwawy List">
Krwawy List

Krwawy List (bułg. Кърваво писмо) – list wysłany przez Todora Kableszkowa 20 kwietnia 1876 roku z Kopriwszticy do komitetu powstańczego w Panagjuriszte, w którym autor obwieścił wybuch powstania kwietniowego.
Geneza.
14 kwietnia 1876 roku, na zebraniu we wsi Oboriszte, bułgarscy spiskowcy należący do panagjurskiego okręgu powstańczego zdecydowali, że przygotowywane powstanie narodowe rozpocznie się 30 kwietnia tego samego roku. Jednocześnie dopuszczono możliwość wcześniejszego wybuchu insurekcji, gdyby zaistniało niebezpieczeństwo rozbicia spisku przez władze osmańskie. Na skutek zdrady, wieść o tych planach faktycznie dotarła do władz, które w odpowiedzi wysłały 19 kwietnia 1876 roku do Kopriwszticy ok. dziesięciu żandarmów, dowodzonych przez agę Nedżeba, z nakazem aresztowania Todora Kableszkowa i kilku innych konspiratorów. Po naradzie spiskowcy zdecydowali się stawić zbrojny opór żandarmerii. 20 kwietnia, przy dźwięku cerkiewnych dzwonów, uzbrojeni powstańcy zajęli budynek konaku (miejskiego urzędu), zabijając przy tym mudira (tureckiego urzędnika zarządzającego miastem). Tego samego dnia Todor Kableszkow napisał list, w którym przedstawił zajścia w Kopriwszticy i w którym wezwał komitet powstańczy w Panagjuriszte do rozpoczęcia powstania. List był zaadresowany do Georgiego Benkowskiego, a podpisany został krwią zabitego mudira (stąd nazwa Krwawy List). 
Treść listu.
Oryginalny list nie zachował się do naszych czasów. Jego treść została odtworzona przez Zacharija Stojanowa.
""Bracia!"
"Wczoraj do wsi przybył aga Nedżeb, z Płowdiwu, który chciał zaaresztować kilka osób wraz ze mną. Znając wasze ustalenia, które zapadły na zebraniu w Oboriszte, zwołałem kilku junaków, uzbroiliśmy się, a następnie skierowaliśmy się do konaku, który napadliśmy, zabijając mudira i kilku żandarmów... Teraz, gdy piszę do was ten list, przed konakiem powiewa sztandar, grzmią karabiny, którym towarzyszy echo cerkiewnych dzwonów, a junacy padają sobie w ramiona na ulicach!... Jeśli i wy, bracia, jesteście prawdziwymi patriotami i apostołami wolności, to podążcie za naszym przykładem w Panagjuriszte..."
"Kopriwsztica, 20 kwietnia 1876 r."
"T. Kableszkow."
"Byłem świadkiem wydarzeń opisanych powyżej w liście Todora. Wyruszam do Klisury, by uczynić to samo."
"N. Karadżow""
Zobacz też.
Treść listu w języku bułgarskim

</doc>
<doc id="795239" url="https://pl.wikipedia.org/wiki?curid=795239" title="Emotion 98.3">
Emotion 98.3



</doc>
<doc id="795241" url="https://pl.wikipedia.org/wiki?curid=795241" title="Dipol prosty">
Dipol prosty

Dipol prosty − najczęściej stosowany typ anten dipolowych. Kształt promieniowania dipola prostego zależy przede wszystkim od jego długości. Wraz ze wzrostem długości dipola kształt promieniowania zwęża się, a więc wzrasta kierunkowość anteny, czyli również tzw. zysk . Dla długości dipola l=1/4 λ szerokość charakterystyki na poziomie połowy mocy (dla napięcia poziom 0,707) wynosi około 90°. Kolejno dla: l=1/2 λ - 78°, l=λ - 48°. Przy długości dipola większej niż długość fali zaczyna pojawiać się więcej wiązek. Przykładowo dla l=3/2 λ jest ich aż sześć. Dzieje się tak dlatego, że dla długości większych niż długość fali prąd płynie w różnych kierunkach i powoduje zmniejszenie wypadkowego pola w kierunku osi y, a zwiększenie w innych kierunkach.
Zasilanie dipola.
Aby maksymalnie przenieść moc nadajnika na antenę należy odpowiednio połączyć antenę z nadajnikiem. Ta sama reguła dotyczy odbiornika i anteny. Typowa konfiguracja to:
Z reguły nadajnik/odbiornik jest dopasowany impedancyjnie do linii transmisyjnej. Następnie linia transmisyjna musi być dopasowana impedancyjnie do anteny. W przypadku niedopasowania zwiększa się WFS (ang. SWR), zwiększając tym samym straty mocy, gdyż część mocy zostaje odbita w kierunku powrotnym do nadajnika. Dopuszczalna wartość WFS zależy od konkretnego systemu radiowego. Przykładowo dla systemów telewizyjnych musi ona być bardzo mała, gdyż wielokrotne odbicie w kablu o długości kilkuset metrów może spowodować nieodwracalne zmiany w sygnale, pogarszając jakość obrazu. Również dla systemów o dużej mocy (powyżej 100 W) WFS musi być bardzo mały. Przykładowo dla nadajnika o mocy 100 kW 1% mocy odbitej wynosi 1 kW.
Aby WFS był minimalny należy dobrać antenę tak, aby była dopasowana impedancyjnie do linii transmisyjnej. Jeśli impedancja wejściowa anteny jest różna od impedancji linii transmisyjnej należy zastosować odpowiednie układy dopasowujące. Można także zmienić impedancje wejściową anteny poprzez zmianę położenia punktów zasilania dipola.

</doc>
<doc id="795243" url="https://pl.wikipedia.org/wiki?curid=795243" title="Smorgonie">
Smorgonie

Smorgonie ( "Smarhoń", "Smorgoń", , "Smargon") – miasto na Białorusi, w obwodzie grodzieńskim, stolica rejonu smorgońskiego, położone na historycznej Wileńszczyźnie.
Historia.
W XV wieku Smorgonie były własnością rodu Despot-Zenowiczów i wchodziły w skład dawnego województwa wileńskiego. W 2 poł. XVII wieku najechali je Radziwiłłowie i siłą przyłączyli do ordynacji nieświeskiej. W 1805 roku miasto zostało sprzedane Ogińskim, od których kupił je później Karol Dominik Przeździecki. Za jego udział w powstaniu listopadowym rząd carski skonfiskował mu majątek. Klasycystyczny dwór Przeździeckiego rozebrano w XIX wieku.
W 1904 Smorgonie uzyskały prawa miejskie.
W czasie I wojny światowej przez miasto przechodził front. Od 1915 roku było okupowane przez armię niemiecką. Po wycofaniu się Niemców w grudniu 1918 roku miasto zostało zajęte bez walki przez bolszewików. W latach 1920–1922 Smorgonie pozostawały w składzie Litwy Środkowej, a następnie II Rzeczypospolitej; były siedzibą wiejskiej gminy Smorgonie. W 1924 były najmniejszym miastem Polski, licząc 100 mieszkańców.
Od 17 września 1939 znajdowały się pod okupacją ZSRR, a od 1941 roku – niemiecką.
Obecnie miasto leży w granicach Białorusi.
Społeczność żydowska.
Do II wojny światowej Smorgonie miały znaczącą społeczność żydowską (). W czasie I wojny światowej wielu Żydów ewakuowało się w głąb Rosji w ramach tzw. bieżeństwa. .
Większość społeczności żydowskiej Smorgoni została wywieziona w 1942 do getta kowieńskiego lub podwileńskich Ponar. Wspomnienia o żydowskich Smorgoniach zostały zebrane w księdze pamięci miasteczka.
Obwarzanki.
Miasto słynęło dawniej ze słodkich obwarzanków, które obok palm wileńskich i piernikowych serc z sentencjami, były symbolem i atrakcją sławnego jarmarku odpustowego Kaziuków wileńskich. Obwarzanki zwożono wozami i stosami kładziono na straganach.
Śpiewano o nich np: "Smorgońskich obwarzanków kupią tobie penki, / Tylko ty Józiuku nie oddawaj renki".

</doc>
<doc id="795247" url="https://pl.wikipedia.org/wiki?curid=795247" title="Alcatel S12">
Alcatel S12



</doc>
<doc id="795249" url="https://pl.wikipedia.org/wiki?curid=795249" title="Historia kolei w Niemczech">
Historia kolei w Niemczech

Synteza.
Rozwój kolei na ziemiach niemieckich sterowany był przez wiele ośrodków władzy politycznej. Część państw, w tym wszystkie największe, utworzyła własne zarządy kolejowe. Proces tworzenia sieci państwowej postępował w różnym tempie w różnych krajach.
W Królestwie Pruskim prawnie zagwarantowano rządowi możliwość zakupu kolei po 30 latach funkcjonowania. Państwowy system kolejowy rozpoczęto tworzyć od budowy "Preußische Ostbahn" (1849). Po zjednoczeniu kraju przystąpiono na dużą skalę do budowy linii strategicznych i wykupywania kolei prywatnych. Proces upaństwowienia został ukończony do 1885 r. W Prusach rolę centralnego zarządu "Königlich Preußische Staatseisenbahnen" (po 1896 "Preußisch-Hessische Staatseisenbahnen") sprawowało jedno z ministerstw, któremu podlegały dyrekcje terytorialne kolei ("KED"). Zwyczajowo pruskie koleje państwowe określa się niekiedy nazwą "Königlich Preußische Eisenbahn-Verwaltung (KPEV)" – emblematy z tą nazwą nosiły liczne pojazdy i budowle.
W Królestwie Bawarii kolej "Königlich Bayerische Staatseisenbahnen" (K. Bay. Sts. B) pierwszą linię przejęła w 1844 r. (Monachium – Augsburg), a ostatnie linie w Palatynacie – w 1909 r.
W Saksonii nowo utworzona kolej "Königlich Sächsische Staatseisenbahnen" (K.Sächs. Sts. E.B.) przejęła pierwszą linię w 1847 (Lipsk – Reichenbach/Vgtl.), a linię "Leipzig-Dresdener Eisenbahn" w 1876, jako jedną z ostatnich magistral.
Królestwo Hanoweru natomiast od początku rozwijało sieć kolejową wyłącznie jako państwową (przejęta przez kolej pruską po likwidacji państwa hanowerskiego w 1866).
W 1912 r. licząca ponad 52 tys. km sieć kolejowa na terenie Rzeszy podzielona była na dziewięć krajowych systemów kolejowych, działających mniej więcej w obrębie poszczególnych większych krajów.
Republika Weimarska u progu istnienia przeprowadziła konsolidację dawnych kolei sieci krajowych w jeden zarząd – "Deutsche Reichsbahn", istniejący do podziału kraju po II wojnie światowej. Ponowna konsolidacja sieci miała miejsce w 1994 r.
System kolejowy Niemiec należy do najlepiej rozwiniętych na świecie. Podobnie udział transportu szynowego w obsłudze miast i jego poziom techniczno-organizacyjny znajdował się i znajduje nadal w czołówce państw wysokorozwiniętych.
Modernizacja sieci i początki kolei miejskich.
Francuskie kontrybucje otrzymane po zwycięstwie w 1871 r. i utworzenie Cesarstwa Niemieckiego pozwoliły na dokonanie wielkich inwestycji w infrastrukturę kolejową. Podjęto budowę licznych kolei wojskowych (takich jak "Kanonenbahn" z Berlina do Metz w Lotaryngii albo górska "Wutachtalbahn" dla ominięcia Szafuzy), które nie miały uzasadnienia gospodarczego, jak również restrukturyzację najważniejszych w kraju węzłów kolejowych, zazwyczaj obejmującą urządzenie okazałych „dworców głównych” (węzły w Berlinie i Frankfurcie nad Menem były jednymi z pierwszych, węzeł w Królewcu, ukończony po I wojnie św. – jednym z ostatnich).
Niemcy należały do krajów, w których najwcześniej budowano sieci tramwajowe. Podobnie jak w Austrii i Szwajcarii, znaczna część tramwajów używała toru wąskiego (zwykle metrowego), występowały nawet przypadki przejścia na tor wąski przy okazji elektryfikacji (np. Królewiec). Pierwsze tramwaje konne:
Tramwaje parowe:
Tramwaje spalinowe:
Pierwsze elektryfikacje dotyczyły sieci tramwajowych. Firma Siemens &amp; Halske zbudowała w 1881 r. pionierską linię w Groß Lichterfelde pod Berlinem. Udoskonalone systemy tramwajów elektrycznych pojawiły się jednak dopiero dziesięć lat później (1891 – Halle, 1893 – Wrocław, Drezno, Essen i Hanower) – opór ze względów estetycznych przez montowaniem sieci trakcyjnej, tak silny we Francji, w Niemczech wystąpił w stopniu bardzo ograniczonym.
Wyjątkowo wczesna była też elektryfikacja kolei kopalnianej we Freital-Zauckerode koło Drezna: 1881 r. W 1895 r. zelektryfikowano prądem stałym linię kolei lokalnej Meckenbeuren – Tettnang (Wirtembergia, nie zachowała się), w 1898 linię kolei lokalnej Wąbrzeźno – Wąbrzeźno Miasto ("Kreisbahn Briesen") (=400 V; Prusy Zach.), a w 1906 – "Cöln-Bonner Kreisbahn": linia "Rheinuferbahn" (Kolonia – Wesseling – Bonn, obecnie część sieci tramwajów szybkich) – koleje te miały zasilanie górne. W 1902 otwarto pierwszą linię metra w Berlinie ("Hoch- und Untergrundbahn"), zasilaną z dołu. W 1903 r. firma UEG zelektryfikowała trzecią szyną linię podmiejską wzdłuż "Anhalter Bahn" do Groß Lichterfelde (sieć "KPEV", pierwsza elektryfikacja elementu węzła berlińskiego). Drugim systemem metra stała się w 1912 "Hamburger Hochbahn". Odosobnionym rozwiązaniem pozostała elektryczna kolej podwieszona ("Schwebebahn"), otwarta w 1901 między Elberfeld i Barmen, biegnąca nad wąską doliną rzeki Wupper (obecnie Wuppertal).
Pierwsza elektryfikacja trójfazowym prądem zmiennym miała miejsce eksperymentalnie w 1899 między Zossen i Marienfelde pod Berlinem ("Königlich Preußische Militäreisenbahn", mimo efemerycznego charakteru, próba ta zapisała się w 1903 osiągnięciem przez pociąg prędkości 210 km/h). Utrzymała się natomiast pierwsza elektryfikacja jednofazowa kolei "Ammertalbahn" (Murnau – Oberammergau w Bawarii, "K. Bay. St. B.") z 1904. Druga elektryfikacja górna prądem jednofazowym wspomnianej kolei w Hamburgu i Altonie z 1907 została zamieniona na system dolny w l. 1939–1955 (hamburska "S-Bahn"). Za początek elektryfikacji sieci krajowej można uznać:
Kolej w podzielonych Niemczech.
W l. 60. i 70. kolej zachodnioniemiecka, znalazłszy się pod presją masowej motoryzacji, dokonała masowych zamknięć linii lokalnych. Jednocześnie przeprowadzono elektryfikację prawie wszystkich linii magistralnych. Innym ważnym kierunkiem rozwoju była budowa sieci kolei aglomeracyjnych (według zmodyfikowanej formuły "S-Bahn"), wyposażanych w podziemne linie średnicowe wchodzące do centrów największych miast. W latach 70. zaczęto też realizować ideę pełnej integracji transportu w aglomeracjach, obejmującej transport uliczny, metro i kolej państwową, realizowaną w zakresie planowania, eksploatacji i systemów taryfowych. Bez porównania mniej innowacyjne były koleje w NRD. Redukcje sieci kolejowej należały tam do rzadkości, a ruch dalekobieżny opierał się głównie na trakcji spalinowej.
Podobnie przedstawiała się sprawa utrzymania tramwajów; w zachodniej części kraju zlikwidowano wiele małych sieci oraz sieci w Hamburgu i w Berlinie Zachodnim, przetrwały one natomiast w większości na Wschodzie. Mimo to liczba nadal funkcjonujących systemów tramwajowych jest w Niemczech największa na świecie. Zachowane sieci tramwajowe w dużych miastach zachodnioniemieckich poddano intensywnej modernizacji, zmierzającej w kierunku tworzenia kolei miejskiej (wysokie perony, tunele śródmiejskie, wydzielanie torowisk, uprzywilejowanie w ruchu na trasach naziemnych). Systemy te określa się z reguły terminem "Stadtbahn". Mniej kosztowne formy modernizacji tramwajów stosowano również w NRD.
Epoka Deutsche Bahn.
Okres lat 90. i początek XXI w. stały pod znakiem gruntownej modernizacji taboru – zwłaszcza kolei regionalnych, dalszych prac nad połączeniem sieci obu części kraju oraz przebudowy systemu obsługi pasażerów, obejmującej zwiększenie częstotliwości kursów i wprowadzenie rozkładów równoodstępowych (podstawowy takt godzinny). Na szeroką skalę na sieciach lokalnych koncesjonuje się przewoźników prywatnych. Rozwój technologii niskopodłogowych, które współtworzyli niemieccy producenci taboru kolejowego i tramwajowego, przyczynił się do rewizji poglądów na kierunek modernizacji sieci tramwajowych. W większym stopniu niż poprzednio obejmuje ona adaptację torowisk ulicznych (Erfurt i Fryburg Bryzgowijski przyjęły nawet dla swoich naziemnych sieci tramwajowych termin "Stadtbahn").

</doc>
<doc id="795250" url="https://pl.wikipedia.org/wiki?curid=795250" title="Analiza odpowiedniości">
Analiza odpowiedniości

Analiza odpowiedniości (lub analiza korespondencji, ang. "correspondence analysis") - metoda statystyczna eksploracyjnej analizy macierzy kontyngencji lub macierzy prawdopodobieństwa. Metoda ta zakłada istnienie ukrytych zmiennych (ang. "hidden variables"), zwanych zmienną wierszową i kolumnową. Wiersze wejściowej macierzy reprezentują różne możliwe stany zmiennej wierszowej a kolumny - zmiennej kolumnowej. Wartości wejściowej macierzy przedstawiają rozkład dwuwymiarowy tych dwóch zmiennych w populacji. Zadaniem analizy odpowiedniości jest takie odtworzenie wartości liczbowych stanów zmiennej wierszowej i kolumnowej, aby współczynnik korelacji Pearsona pomiędzy tymi zmiennymi przyjmował lokalne maksimum.
Metoda ta jest stosowana szczególnie często w naukach biologicznych oraz socjologicznych, gdzie często występują macierze kontyngencji. 
Przykład.
Kolumny macierzy mogą reprezentować partie polityczne, wiersze - okręgi wyborcze, a wartości macierzy - liczności głosów w poszczególnych okręgach, oddanych na daną partię. Wynikiem analizy korespondencji będzie uszeregowanie zarówno partii jak i okręgów w pewnej kolejności, której interpretacja należy do badacza. W praktyce może się np. okazać, że uszeregowanie to będzie odpowiadać osi lewica-prawica.

</doc>
<doc id="795252" url="https://pl.wikipedia.org/wiki?curid=795252" title="Analiza korespondencji">
Analiza korespondencji



</doc>
<doc id="795257" url="https://pl.wikipedia.org/wiki?curid=795257" title="Sławomir Szmal">
Sławomir Szmal

Sławomir Bogdan Szmal (ur. 2 października 1978 w Strzelcach Opolskich) – polski piłkarz ręczny, występujący na pozycji bramkarza, w latach 1998–2018 reprezentant kraju, rekordzista pod względem liczby oficjalnych spotkań międzypaństwowych w kadrze seniorskiej (298 meczów, 3 gole). Wicemistrz świata z 2007, brązowy medalista Mistrzostw Świata 2009 oraz Mistrzostw Świata 2015. Dwukrotny uczestnik igrzysk olimpijskich (2008 i 2016). Najlepszy piłkarz ręczny świata roku 2009. Laureat 76. Plebiscytu Przeglądu Sportowego i Telewizji Polskiej na 10 najlepszych sportowców Polski roku 2010 (zajął w nim 6. miejsce). Od 2021 jest wiceprezesem Związku Piłki Ręcznej w Polsce, odpowiedzialnym za sprawy sprawy szkolenia sportowego.
Kariera.
Początki.
Dzieciństwo oraz wczesną młodość spędził w Zawadzkiem. Początkowo próbował różnych dyscyplin, m.in. przejawiał talent do piłki nożnej, ale dość wcześnie postawił na piłkę ręczną. Była to niejako rodzinna tradycja, bowiem dyscyplinę tę uprawiali również jego ojciec (który po zakończeniu kariery zawodniczej został trenerem Stali), matka, stryj, wujek (Andrzej Mientus, w latach 80. jeden z bramkarzy reprezentacji Polski) i siostra. Przygodę ze szczypiorniakiem rozpoczął w wieku 11 lat w drużynie juniorów Stali Zawadzkie, a jego pierwszym szkoleniowcem był Jerzy Piechula, nauczyciel wychowania fizycznego. Na pozycji bramkarza zagrał w półfinale mistrzostw Polski juniorów, gdzie po raz pierwszy zobaczyli go opiekunowie reprezentacji juniorskiej. Szybko dostał powołanie do tej kadry, a następnie zadebiutował w młodzieżówce.
Klubowa.
Jako że był niezwykle pracowity, miał talent i robił znaczne postępy szybko znalazł się w kadrze zespołu seniorskiego swojego klubu, do której to wprowadzał go jego ojciec Kazimierz. W 1996 trafił do Gwardii (WKW) Opole, gdzie ściągnął go i trenował Antoni Przybecki. Po roku – mając 19 lat – przeszedł do Hutnika Kraków i w jego barwach zadebiutował w polskiej ekstraklasie. Do Krakowa wyjechał tuż po ukończeniu szkoły, bo w Zawadzkiem nie mógł znaleźć pracy. Jednak tamtejszy klub popadł w tarapaty finansowe i w 1999 przestał istnieć, a Szmal został bez pracodawcy.
Jego talent dostrzegli włodarze Warszawianki Warszawa, którzy podpisali kontrakt z „Kasą” (pseudonim boiskowy), wówczas już członkiem kadry narodowej. Ze stołecznym zespołem odniósł pierwsze sukcesy – w sezonie 2001/2002 wywalczył wicemistrzostwo kraju (1 punkt za Orlenem Płock) i Puchar Polski (zwycięstwo nad Kolporterem Lider Market Kielce). Latem 2002 przeniósł się do drużyny ówczesnego mistrza, bowiem jego marzeniem było wywalczenie pierwszego tytułu, jednak w sezonie 2002/2003 od „Nafciarzy” lepsze o 1 punkt okazało się Vive Kielce. Szmalowi został jednak najlepszym bramkarzem ligi.
12 kwietnia 2010 podpisał czteroletni kontrakt z Vive Targi Kielce, który obowiązywał od 1 lipca 2011. Jednocześnie podjęto negocjacje, by występował w barwach kieleckiego klubu już od początku sezonu 2010/2011, lecz z powodu zbyt wysokich żądań finansowych niemieckiego klubu wcześniejszy transfer nie doszedł do skutku. Został dwukrotnie mistrzem Polski w barwach Vive Targi Kielce (w sezonach 2011/2012 i 2012/2013). W 2016 po raz pierwszy zdobył złoty medal Ligi Mistrzów z zespołem .
Reprezentacyjna.
W kadrze narodowej zadebiutował mając 19 lat – 19 sierpnia 1998 w wygranym 31:20 towarzyskim meczu przeciwko Litwie w Goleniowie. Początkowo w reprezentacji pełnił rolę zmiennika starszych i bardziej doświadczonych bramkarzy Andrzeja Marszałka, Artura Górala, a potem Rafała Bernackiego. W 2002 wziął udział w swej pierwszej wielkiej imprezie międzynarodowej – Mistrzostwach Europy w Szwecji; był to zarazem premierowy występ Polski w turnieju finałowym ME), drużyna zajęła tam jednak dopiero 15. miejsce. Rok później wystąpił w swoich pierwszych finałach mistrzostw świata i ostatecznie zajął 10. miejsce na MŚ w Portugalii. W 2007 wywalczył srebrny medal Mistrzostw Świata w Niemczech, za co 5 lutego 2007 został odznaczony przez Prezydenta RP Lecha Kaczyńskiego Złotym Krzyżem Zasługi) oraz Superpuchar. W ćwierćfinałowym meczu MŚ przeciwko Rosji obronił cztery rzuty karne, a w całym turnieju 111 rzutów. W lutym 2008 zajął siódme miejsce Mistrzostw Europy w Norwegii, a w maju – podczas wrocławskiego turnieju kwalifikacyjnego – wywalczył przepustkę do Igrzysk Olimpijskich w Pekinie, na którym zajął piąte miejsce po przegranej w ćwierćfinale z Islandią. W lutym 2009 zdobył brązowy medal Mistrzostw Świata w Chorwacji, a w styczniu 2010 został uznany najlepszym bramkarzem i wybrany do „Drużyny Gwiazd” Mistrzostw Europy w Austrii.
24 stycznia 2014 w meczu o piąte miejsce uległ wraz z kolegami reprezentacji Islandii, zajmując ostatecznie szóste miejsce na Mistrzostwach Europy w Danii. Na mistrzostwach świata 2015 zdobył brązowy medal. Po nich został odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski. 
Grę w kadrze narodowej zakończył w 2016 po Igrzyskach Olimpijskich w Rio de Janeiro. Pozostaje rekordzistą pod względem liczby występów w seniorskiej reprezentacji – zagrał 298 oficjalnych meczów międzypaństwowych.
W maju 2010 w plebiscycie Międzynarodowej Federacji Piłki Ręcznej (IHF) został wybrany najlepszym piłkarzem ręcznym świata w 2009, pokonując w głosowaniu dwóch kontrkandydatów: Igora Voriego oraz Nikolę Karabaticia.
Kariera związkowa.
W czerwcu 2021 został wybrany do zarządu Związku Piłki Ręcznej w Polsce. Jest jego wiceprezesem odpowiadającym za sprawy szkolenia sportowego.
Życie prywatne.
Żonaty z Anetą (byłą piłkarką ręczną), z którą ma syna, Filipa. 
Czynnie angażuje się w akcje charytatywne. Patronuje odbywającemu się w Zawadzkiem turnieju juniorów młodszych „Sławomir Szmal zaprasza” oraz fundacji jego imienia, która wspiera szkolenie młodych szczypiornistów. Organizuje również obóz „Kuźnia Bohaterów Sławomira Szmala”, przeznaczony dla dzieci w wieku 13-14 lat, na którym promuje piłkę ręczna i ogólnie aktywność fizyczną. Pasjonuje się grą w bilarda.

</doc>
<doc id="795262" url="https://pl.wikipedia.org/wiki?curid=795262" title="5ESS">
5ESS

5ESS Switch - telefoniczna centrala komutacyjna klasy 5 firmy Alcatel-Lucent.

</doc>
<doc id="795263" url="https://pl.wikipedia.org/wiki?curid=795263" title="Historia kolei we Francji">
Historia kolei we Francji

Początki.
We Francji kolej pojawiła się niezależnie w kilku prowincjach, głównie jako linie towarowe łączące okręgi przemysłowe z siecią wodną. System kolejowy objął najpierw północną część kraju; przed 1850 r. powstało m.in. kilka linii wylotowych z Paryża.
Budowa sieci.
W 1875 r. sieć kolejowa we Francji liczyła ok. 25 tys. kilometrów linii i obejmowała już wszystkie główne linie dalekobieżne. W 1876 Charles de Freycinet wystąpił z planem budowy dalszych 10 tys. km linii uzupełniających. Budowa kolei lokalnych postępowała do 1914 r. Część z nich była wąskotorowa i miała charakter tramwajów parowych (np. prowadzenie poboczem dróg).
W 1855 rząd interweniował w prywatny system kolejowy wymuszając fuzje wielu małych zarządów kolejowych. Do 1860 r. ukształtował się układ sześciu zarządów kolejowych, działających na zasadzie regionalnej, który zasadniczo przetrwał do nacjonalizacji. Ich główne linie w końcu XIX w. przedstawiały się następująco:
W 1908 r. "CF Ouest" została przejęta przez państwo i zjednoczona z "CF État".
W 1934 r. kolej dokonała fuzji z "CF Midi".
Po przegranej przez Francję wojnie z Prusami sieć kolejowa Alzacji i włączonej do Rzeszy Niemieckiej części Lotaryngii przeszła pod zarząd specjalnie utworzonej dyrekcji "Kaiserliche General-Direktion der Eisenbahnen in Elsaß-Lothringen (KDEL)". Sieć została rozbudowana z 768 do 2030 km, gruntownej przebudowie poddano też węzły w Metzu, Sztrasburgu i Miluzie. Po I wojnie światowej sieć przeszła pod zarząd państwowy francuski; pozostałością po epoce niemieckiej jest utrzymywany nadal ruch prawostronny (w pozostałej części Francji – lewostronny).
Pierwsze koleje miejskie.
Tramwaj elektryczny przyjmował się we Francji stosunkowo wolno. Jednym z powodów była niechęć do instalowania przewodów trakcyjnych. Dlatego też, szczególnie w Paryżu, zanim w końcu przekonano się do nich, stosowano szereg innych sposobów zasilania.
Modernizacja.
Niebagatelne osiągnięcia miały również pociągi parowe, zwłaszcza na sieci "CF Nord". W 1935 ekspres Pullmana połączył Paryż z Brukselą w trzy godziny, osiągając prędkość średnią 103 km/h (między zatrzymaniami maksymalna handlowa 108 km/h).
Wszystkie parowozy zostały wyposażone w urządzenia monitorujące prędkość, ostrzegające o sygnałach i awaryjnie zatrzymujące pociąg przy przejechaniu sygnału „stój”.

</doc>
<doc id="795265" url="https://pl.wikipedia.org/wiki?curid=795265" title="Fikcja solo">
Fikcja solo

Płyta solowa Kuby Sienkiewicza, nagrana w 2004 roku. Muzycznie - eksperymentalna, opiera się na „zabawie” dźwiękami, połączeniach melodii, ułożonych na gitarze akustycznej, z samplami i próbkami dźwięku. W warstwie tekstowej autor zaskakuje refleksyjnością ("W każdym futerale", "Mogłem"), kpi z muzycznych aspiracji ("Marzenie melomana") lub tworzy gry słów ("Smak potęgi", "Jeden pies"). Dwukrotnie tworzy rozbudowane metafory - za pomocą astronomii w "Polifikcji" lub przyrody w "Gwiezdnym pyle". W piosence "O co chodzi" tworzy pastisz popowo - dyskotekowych kompozycji. Płyta jest udostępniona za darmo w internecie.

</doc>
<doc id="795266" url="https://pl.wikipedia.org/wiki?curid=795266" title="Bitwa pod Bibracte">
Bitwa pod Bibracte

Bitwa pod Bibracte – bitwa stoczona w roku 58 p.n.e. około 25 km na południe od galijskiego "oppidum" Bibracte (w okolicy granicznej rzeki Arar, dziś Saony) przez sześć rzymskich legionów (ok. 30 tysięcy żołnierzy) z około siedemdziesięciotysięcznymi siłami osłaniającymi wędrujących na zachód osadników helweckich wraz z rodzinami. Rzymskimi legionami dowodził Gajusz Juliusz Cezar, siłami Helwetów, wspieranymi przez Bojów i Tulingów – Divicus.
Przed bitwą.
W poszukiwaniu nowych terenów do osiedlenia się w okolicach Garonny na ziemiach Galii Helweci, zamieszkujący tereny dzisiejszej Szwajcarii, chcąc ominąć północny skraj terytorium Imperium Rzymskiego – rzymską część Galii Zaalpejskiej – wybrali drogę okrężną, skierowali się na zachód przez położone dalej na północ terytoria Galii, znajdujące się pod kontrolą plemion celtyckich. Grupa Helwetów liczyła około 380 tysięcy ludzi i przemieszczała się w zorganizowany sposób. Mieli ze sobą na przykład listę 258 tysięcy imion osadników, co umożliwiało im m.in. planowanie ich zaopatrzenia.
Bitwa.
Juliusz Cezar, namiestnik Galii Narbońskiej, nie chcąc wypuścić z zasięgu swej władzy tak wielkiej liczby ludności wyszedł im naprzeciw w okolicach Genewy, gdzie przygotował fortyfikacje, po czym sprowadził posiłki z Italii. Pod pretekstem ochrony Galii przed zagrożeniem helweckim najazdem, w roku 58 p.n.e. zaatakował ich najpierw podczas przeprawy przez rzekę Arar. Po bitwie nad Arar skierował się w stronę Bibracte, stolicy sprzymierzonego z Rzymem plemienia Eduów. Tam – około 20 czerwca tego samego roku ponownie starł się z oddziałami Helwetów pod dowództwem Divicusa. Rzymianie zajęli dogodne stanowiska na wzgórzu, po czym około południa uderzyli na zbliżających się Helwetów, obrzucając ich krótkimi włóczniami i rozbijając w ten sposób szyki bojowe przeciwnika. Następnie legioniści zaatakowali wroga mieczami. Bitwa była bardzo zacięta i trwała do zmierzchu. Aż do nocy trwało zdobywanie warownego taboru Helwetów.
Klęska Helwetów była olbrzymia i tylko niedobitkom udało się wymknąć pod osłoną nocy. Po bitwie i przyjęciu kapitulacji, która zobowiązała zwyciężonych do powrotu na stare siedziby, w drogę powrotną udało się tylko około 110 tysięcy osób. Reszta, czyli około ćwierć miliona, zginęła albo rozproszyła się. Badania archeologiczne potwierdzają, że pod Bibracte, prócz walczących zbrojnych Gallów i rzymskich legionistów zginęła znaczna liczba starców, kobiet i dzieci. Wskazuje to na przypuszczenie, graniczące z pewnością, iż po zwycięstwie Rzymianie wymordowali część bezbronnych osadników.
Bitwy nad Arar i pod Bibracte były pierwszymi dwiema bitwami w wojnach galijskich, które w roku 52 p.n.e. zakończyły się zwycięstwem Rzymu i opanowaniem całej Galii.

</doc>
<doc id="795267" url="https://pl.wikipedia.org/wiki?curid=795267" title="Tembr">
Tembr



</doc>
<doc id="795268" url="https://pl.wikipedia.org/wiki?curid=795268" title="EWSD">
EWSD

EWSD (niem. "Elektronisches Wählsystem Digital"; ang. "Electronic Worldwide Switch Digital") – centrala telefoniczna systemu EWSD firmy Siemens AG (obecnie Nokia Siemens Networks). Według firmy Siemens centrala ta wykorzystywana jest do obsługi ponad 160 milionów linii telefonicznych w ponad 100 krajach.

</doc>
<doc id="795269" url="https://pl.wikipedia.org/wiki?curid=795269" title="Osiedle Jana Kilińskiego (Zamość)">
Osiedle Jana Kilińskiego (Zamość)

Osiedle Jana Kilińskiego - jedna z szesnastu dzielnic (jednostek), na jakie podzielone jest miasto Zamość. Jest to jedna z największych zamojskich dzielnic położona w środkowo-wschodniej części miasta. 
Granice.
Jej granice biegną:
Zabudowa.
Zabudowa mieszkaniowa zajmuje niewiele powierzchni tej dzielnicy; wśród zabudowy wielorodzinnej znajduje się tu jedno osiedle o tej samej nazwie, położone przy zachodniej granicy:
Kilka bloków wielorodzinnych jest również w jego pobliżu (na północ), na terenie Koszar przy jednostce wojskowej oraz przy ulicy Wojska Polskiego (północna granica).
Nieco mniejsze skupisko, głównie nowej zabudowy jednorodzinnej znajduje się w części północnej, między ulicami Powiatowa i Starowiejska, jest to:
Natomiast starsza zabudowa prywatna zajmuje teren po zachodniej stronie ulicy Przemysłowej. Kilka domów jednorodzinnych położonych jest także w na wschód od ulicy Legionów (obwodnicy drogi krajowej nr 17 (E372) i drogi krajowej nr 74). Tereny na wschód od tej ulicy, sięgające granicy Zamościa, to tereny niezabudowane, głównie użytki rolne, zajmujące niemal połowę powierzchni dzielnicy.
Obiekty.
Jednostka wojskowa.
Sporą część tej dzielnicy zajmuje wspomniana jednostka wojskowa, w której obecnie działa 3. Batalion Zmechanizowany (do niedawna 3. Zamojski Batalion Obrony Terytorialnej, wcześniej do 1995 roku Techniczna Szkoła Wojsk Lotniczych). Na terenie między tą jednostką a ulicą J. Piłsudskiego znajdują się Koszary, które powstały na początku XX wieku, początkowo dla wojsk rosyjskich. Ich część zajmują także tereny zadrzewione, tworzące tu niewielki park. Niektóre budynki na ich terenie, poza blokami mieszkalnymi, są też miejscem innej działalności, głównie edukacyjnej. O dawnej Technicznej Szkole Wojsk Lotniczych przypomina „wznosząca się” w powietrze Iskra TS-11, przy skrzyżowaniu głównej ulicy Koszar z ulicą J. Piłsudskiego. W pobliżu, przed budynkiem Klubu Batalionowego, w 2018 roku odsłonięto nowy pomnik Marszałka J. Piłsudskiego.
Kościoły.
Jeden z dwóch kościołów rzymskokatolickich na terenie dzielnicy to kościół pw. św. Michała Archanioła (na rogu ulic J. Piłsudskiego i Wojska Polskiego), jaki początkowo stanowił cerkiew dla wspomnianych wojsk rosyjskich. Drugi to położony niedaleko (ul. Wojska Polskiego) kościół parafii garnizonowej pw. św. Jana Bożego. W dzielnicy tej znajduje się również najstarszy (z początku XIX wieku) i największy spośród obecnych w mieście, cmentarz rzymskokatolicki z zabytkową, neogotycką kaplicą (z 1917 r.) przy ul. Peowiaków.
Szkoły.
Ze szkół publicznych funkcjonuje tu III Liceum ogólnokształcące im. C. K. Norwida oraz mniejsza szkoła zawodowa przy OHP (Ośrodek Szkolenia i Wychowania; ul. J. Kilińskiego). Ponadto mieszczą się tu szkoły niepubliczne - Zespół Szkół Społecznych im. Unii Europejskiej (szkoła podst., liceum; ul. Koszary), szkoły ZDZ (liceum i technikum; ul. Peowiaków) oraz główne budynki Wyższej Szkoły Humanistyczno-Ekonomicznej (ul. Koszary).
Dzielnica przemysłowa.
Znaczna część powierzchni tej dzielnicy przypada tu na tereny przemysłowe i magazynowo-składowe, jakie ciągną się od ulicy Przemysłowej po ulicę Legionów. Ta część Zamościa stanowi główną dzielnicę przemysłową, albowiem tutaj skupiają się większe zakłady przemysłowe, liczne hurtownie, magazyny, składy budowlane, warsztaty motoryzacyjne, bazy wielu przedsiębiorstw oraz specjalistyczne sklepy. 
Większe zakłady produkcyjne to:
Dawniej działał tu także zakład o nazwie Fabryka Domów (produkcja płyt budowlanych) oraz zakłady mięsne, które ostatecznie upadły w latach 90., a w ich miejscu w 2011 r. otwarto największe w mieście CH „Galeria Twierdza”. Współcześnie prowadzone są starania miasta celem poprawy jego sytuacji gospodarczej, w związku z czym utworzono Zamojską Specjalną Podstrefę Ekonomiczną, z której jedna działka leży właśnie w granicach tego osiedla (na rogu ulic: Legionów i Starowiejskiej).
Pozostałe obiekty.
Poza wspomnianym CH Galeria Twierdza, bliżej jednej z głównych ulic Zamościa – ul. J. Piłsudskiego – i zabudowy wielorodzinnej dostępnych jest kilka innych, większych obiektów handlowych (dom handlowy Hetman, Sezam; markety: Biedronka, Stokrotka, PSS Lux, JYSK). 
Wśród obiektów ważniejszych dla całego miasta, znajdują się tu: Zamojski Szpital Niepubliczny (jeden z dwóch działających w mieście), Komenda Straży Pożarnej, Starostwo Powiatowe, Młodzieżowy Dom Kultury, Książnica Zamojska (biblioteka publiczna), Klub Garnizonowy przy jednostce wojskowej (jedna z większych w Zamościu placówek kulturalnych z salą kinową, w której do 2010 r. mieściło się miejskie kino „Stylowy”). Jest tu także kilka obiektów noclegowych, m.in. 2 hotele (w Koszarach - „Carskie Koszary” i „Koronny”) oraz pensjonat „Myka”. 
Inne, położone w przemysłowej części dzielnicy, to Urząd Skarbowy, Wojewódzki Ośrodek Ruchu Drogowego, stacja pogotowia ratunkowego, Zakład Energetyczny ZKE.
W południowo-wschodnim fragmencie dzielnicy (tuż przy granicy miasta) położona jest ciepłownia Szopinek (Veolia Wschód, z dojazdem ulicą Hrubieszowską).
Wzdłuż ulic J. Piłsudskiego, J. Kilińskiego oraz Kamiennej dostępne są chodniki pieszo-rowerowe.

</doc>
<doc id="795271" url="https://pl.wikipedia.org/wiki?curid=795271" title="Paul Stanley">
Paul Stanley

Paul Stanley, właśc. Stanley Harvey Eisen (ur. 20 stycznia 1952 w Nowym Jorku) – amerykański muzyk rockowy; współzałożyciel, gitarzysta, wokalista glam/hardrockowej grupy KISS.
Autor m.in. utworów: „Rock and Roll All Nite”, „Hard Luck Woman”, „I Was Made for Lovin’ You” i „Forever”. W 2004 muzyk wraz z Acem Frehleyem został sklasyfikowany na 14. miejscu listy 100 najlepszych gitarzystów heavymetalowych wszech czasów według magazynu Guitar World. W 2006 roku piosenkarz został sklasyfikowany na 18. miejscu listy 100 najlepszych wokalistów wszech czasów według Hit Parader.
Życiorys.
Urodził się na nowojorskim Manhattanie jako dziecko żydowskich powojennych emigrantów z Niemiec. Jego matka Eva (z domu Jontof-Hutter) urodziła się w Berlinie i pochodziła z niemieckiej rodziny żydowskiej, która uciekła z nazistowskich Niemiec do Amsterdamu, a następnie do Nowego Jorku. Rodzice jego ojca byli polskimi Żydami.
Paul nie miał łatwych początków w USA. Przed dołączeniem do grupy Wicked Lester (później Kiss), Paul Stanley grał w zespole Rainbow (nie chodzi jednak o zespół Rainbow Ritchiego Blackmore’a; zbieżność nazw jest przypadkowa) i Uncle Joe, utrzymując się w tym samym czasie z pracy jako nowojorski taksówkarz. We wczesnych latach 70 Paul poznał Gene’a Simmonsa na prywatce u ich wspólnego kolegi. Paul i Gene założyli zespół Wicked Lester, do którego musieli poszukać członków. Do ostatecznego składu dołączyli Peter Criss (perkusja) i Ace Frehley (gitara solowa), a zespół, z inicjatywy Paula Stanleya, zmienił nazwę na KISS. Zespół Kiss jest znany ze swoich makijaży i przebrań – Paul Stanley jest "Gwiezdnym Dzieckiem". Od początku istnienia zespołu, Paul jest jego liderem i prowadzi wszystkie jego występy, utrzymując w przerwach między utworami charakterystyczne konwersacje z publicznością. Komponuje większość piosenek i wyróżnia się szczególną aktywnością artystyczną. Występuje również solo. Paul Stanley wydał swoją pierwszą płytę solową w 1978 roku. Następna powstała dopiero w listopadzie 2006 ("Live to Win"). Od 2006 roku zajmuje się również malarstwem i sztuką współczesną. Prowadzi własną galerię sztuki. W ostatnich latach przeszedł kilkakrotnie operacje stawu biodrowego, który, jak sam tłumaczy, nadwerężył i zniszczył, uczestnicząc i prowadząc tysiące koncertów KISS w latach 1973–2011. Paul był dwukrotnie żonaty i ma czwórkę dzieci.

</doc>
<doc id="795272" url="https://pl.wikipedia.org/wiki?curid=795272" title="Historia kolei w Belgii">
Historia kolei w Belgii

W utworzonym w 1830 r. w południowych Niderlandach Królestwie Belgów budowa kolei stała się szybko wielkim narodowym zadaniem, mającym pchnąć kraj na drogę nowoczesnego rozwoju. W krótkim czasie powstał wielki system kolei państwowej, który w apogeum rozwoju dał Belgii największą gęstość sieci kolejowej na świecie.
Ważniejsze wydarzenia.
Do 1843 r. sieć kolejowa miała już późniejsze główne magistrale, m.in. od Brukseli po Ostendę (przez Gandawę, Brugię), Akwizgran (przez Lowanium, Liège), po granicę Francji przez Mons, a tempo budowy nowych linii było nadal wysokie. Ostatecznie kolejowy system belgijski, liczący 11029 km długości, zajął pierwsze miejsce na świecie pod względem gęstości sieci.
Systemem uzupełniającym kolejową sieć krajową stały się kolejki dojazdowe ("chemins de fer vicinaux"), budowane i zarządzane przez przedsiębiorstwo "Société nationale des chemins de fer vicinaux / Nationale Maatschappij van Buurtspoorwegen (SNCV / NMVB)", utworzone w 1884 r. Kolejki te były przeważnie wąskotorowe, trakcji parowej, elektrycznej lub spalinowej. W dużych aglomeracjach tworzyły systemy elektrycznych tramwajów podmiejskich, a nawet miejskich. W 1925 r., w apogeum rozwoju, sieć „vicinali” liczyła 5200 km. Sieć została niemal w całości zlikwidowana w latach 50. i 60.

</doc>
<doc id="795277" url="https://pl.wikipedia.org/wiki?curid=795277" title="Zwroty bezpieczeństwa">
Zwroty bezpieczeństwa



</doc>
<doc id="795286" url="https://pl.wikipedia.org/wiki?curid=795286" title="Adam Weiner">
Adam Weiner

Adam Weiner (ur. 28 marca 1975 w Gdyni) – polski piłkarz ręczny, bramkarz, reprezentant Polski. Srebrny medalista Mistrzostw Świata w Piłce Ręcznej Mężczyzn 2007. Obecnie występuje w Bundeslidze, w drużynie TSV Hannover-Burgdorf.
Kariera.
W Polsce grał w klubie Wybrzeże Gdańsk. Do Wilhelmshavener przyszedł w 1999 roku z innego niemieckiego zespołu SV Anhalt Bernburg. W reprezentacji Polski rozegrał 56 spotkań, na Mistrzostwach Świata 2007 był drugim bramkarzem. Błysnął w półfinałowym meczu z Danią, kiedy to w pierwszej połowie zastąpił Sławomira Szmala i został bohaterem spotkania – wybronił szereg rzutów duńskich piłkarzy.
5 lutego 2007 został odznaczony przez prezydenta Lecha Kaczyńskiego Złotym Krzyżem Zasługi.

</doc>
<doc id="795290" url="https://pl.wikipedia.org/wiki?curid=795290" title="Plaga (album)">
Plaga (album)

Płyta solowa Kuby Sienkiewicza nagrana w 2005 roku. Muzyk powtórzył projekt umieszczenia programu nagranego w domu, na swojej stronie internetowej, do pobrania. Tym razem nie bawił się formą, a po prostu zagrał swoje pomysły na gitarze akustycznej. Do tego recitalu również można pobrać okładkę oraz teksty. Część piosenek została później wykorzystana przez Elektryczne Gitary na ich albumie, zatytułowanym "Atomistyka". W tekstach Kuba Sienkiewicz znów może zaskoczyć, bo żartuje z własnych zmian w "Starości", a wgłębia się w życie przedmiotów w "Rozszywaczach" - które, jak twierdzi, przydają się nie tylko urzędnikom, ale i alkoholikom. Ponuro ironizuje na temat dzisiejszych czasów w "Czasach średnich", "Chicagowskich nocach" i "Pladze", narzeka na aurę w "Ciężkiej wiośnie", chwali swoją ulubioną, niemiecką autorkę, Anne-Sophie Mutter, a nawet stwierdza ironicznie, że nie chciałby gdzieś siebie spotkać.

</doc>
<doc id="795292" url="https://pl.wikipedia.org/wiki?curid=795292" title="Bulmers">
Bulmers

Bulmers Original Irish Cider – cydr produkowanym w Irlandii. Aby nie mylić go z angielskim cydrem o tej samej nazwie, poza granicami Irlandii sprzedawany jest pod nazwą Magners.
Produkcja cydru na skalę przemysłową rozpoczęła się w Clonmel w hrabstwie Tipperary w Irlandii w roku 1935 przez William Magner. Magner szybko rozwinął udaną działalność a w 1937 połączył siły ze znanym angielskim producentem cydru H.P. Bulmer and Company. Pierwszą lokalizacją rozwijającego się przedsięwzięcia finansowego było Dowds Lane w Clonmel. W 1949 Magner wycofał się z działalności. Do tego czasu nazwa Bulmers wysunęła się na pierwszy plan. Dlatego też, by uniknąć zamieszania, ten cydr bazujący na Clonmelrze eksportowany jest na świecie pod marką "Magners".
W 1964 nawa firmy została zmieniona na Showerings (Ireland) Ltd. Wkrótce potem firma przeniosła swoją produkcję do nowego kompleksu w Annerville, trzy mile od centrum Clonmel, które zostało otwarte w roku 1965 przez taoiseacha, Sean Lemass, TD.
Dziś Irish Bulmers Ltd. zatrudnia ponad 470 osób i jest istotną częścią ekonomicznej infrastruktury społeczności Clonmel. Właścicielem jest C&amp;C, największe przedsiębiorstwo produkujące napoje alkoholowe.
Cydr dostępny jest w butelkach 330 ml, pintowych (0,56 l) i litrowych oraz w 500 ml puszkach. Zgodnie z tradycją podawany jest schłodzony. Również dostępny jest w barach jako cydr nalewany z beczki. Początkowo dostępna jedynie w Irlandii, Irlandii Północnej oraz Szkocji, marka ta dostrzegła znacznie rosnącą popularność w ostatnich latach i teraz dostępna jest na obszarze Wielkiej Brytanii, Europy, Australii oraz USA.
Obecna kampania reklamowa w telewizji obejmuje filmy reklamowe, które zmieniają się z porą roku. Zwykle reklama na początku ukazuje krótkie spojrzenie na sad (bezlistne drzewa i śnieg okrywający ziemię w zimie, czy letni obraz ukazujący bujny i zielony sad). Z kolei w Wielkiej Brytanii reklamy ukazują drogę jaką przebywa jabłko z sadu nim trafi do kufla. Slogan reklamowy brzmi: "Czas poświęcony dla Ciebie" ("Time Dedicated To You"). 

</doc>
<doc id="795293" url="https://pl.wikipedia.org/wiki?curid=795293" title="KVC Westerlo">
KVC Westerlo

KVC Westerlo - belgijski klub piłkarski, grający w Eerste klasse A, mający siedzibę w mieście Westerlo.
Historia.
W mieście Westerlo pierwszy klub piłkarski został założony w 1917 roku przez tamtejszych studentów i nazwany Sportkring De Bist Westerlo. Jednak po 5 latach egzystencji został rozwiązany. W 1931 założony nowy Bist Sport, który 2 lata później zmienił nazwę na Sportkring Westerlo. W tym samym czasie kilku graczy odeszło z klubu i stworzyło "Westerlo Sport", który był protoplastą obecnego "KVC Westerlo". 1 października 1935 roku nowy zespół został zarejestrowany w Belgijskim Związku Piłki Nożnej. W 1939 roku po raz pierwszy Westerlo wygrało swoje rozgrywki ligowe. W 5 sierpnia 1942 Sportkring Westerlo oraz Westerlo Sport połączyły się i w ten sposób powstał nowy klub o nazwie "VC Westerlo".
W 1960 roku Westerlo zostało mistrzem antwerpskiej drugiej ligi. 8 lat później awansowało do pierwszej ligi okręgu Antwerpii, a w 1969 roku do trzeciej ligi Belgii. W kolejnym sezonie klub zajął jednak drugie miejsce za KAS Eupen. Rok później Westerlo spadło jednak z powrotem do ligi Antwerpii, a w sezonie 1982/1983 do jej drugiej ligi. Następnie Westerlo w kolejne 3 lata, 3 razy awansowało o klasę wyżej i z powrotem było w trzeciej lidze. W 1993 roku klub awansował do drugiej ligi. a w 1997 do pierwszej. W 1996 do nazwy klubu dodano człon "Koninklijk" (po holendersku "Królewski").
Stadion.
Swoje domowe mecze zespół rozgrywa na stadionie o nazwie Het Kuipje co oznacza "Małą Wannę". Nazwa wzięła się między innymi od stadionu Feyenoordu Rotterdam, De Kuip ("Wanna"). Pojemność obiektu to 7 867 miejsca, w tym 5 556 siedzących.

</doc>
<doc id="795296" url="https://pl.wikipedia.org/wiki?curid=795296" title="Gustaw Woyniłłowicz">
Gustaw Woyniłłowicz



</doc>
<doc id="795297" url="https://pl.wikipedia.org/wiki?curid=795297" title="Graham Swift">
Graham Swift

Graham Swift (ur. 4 maja 1949 w Londynie) – brytyjski prozaik. Studiował w Queens’ College na Uniwersytecie Cambridge oraz na uniwersytecie w Yorku. W latach 1974-1983 pracował jako nauczyciel. Jest członkiem Królewskiej Akademii Literatury.
Niektóre z jego dzieł posłużyły jako scenariusze filmów, m.in. Ostatnia kolejka (główne role zagrali Michael Caine i Bob Hoskins). Powieść ta zdobyła Nagrodę Bookera. Zekranizowano też "Krainę wód" (główną rolę grał Jeremy Irons) i "Shuttlecock" (Lotka).

</doc>
<doc id="795299" url="https://pl.wikipedia.org/wiki?curid=795299" title="Lautaret">
Lautaret

Przełęcz Lautaret (fr. Col du Lautaret; 2058 m n.p.m.) – ważna z punktu widzenia geograficznego i komunikacyjnego przełęcz w Alpach Delfinackich we Francji. Oddziela masyw Écrins na południu od masywu Arvan-Villards na północy. Stanowi połączenie pomiędzy doliną rzeki Romanche na zachodzie a doliną rzeki Guisane na południowym wschodzie. Przełęcz leży na terenie departamentu Hautes-Alpes. 
Ze względu na specyficzną budowę geologiczną i wynikające z niej ukształtowanie terenu, przełęcz jest stosunkowo głęboko wcięta między otaczające ją masywy. Stoki przełęczy są łagodne. Wymodelowane zostały one dodatkowo w epoce lodowcowej przez lodowiec, schodzący na przełęcz i tu rozdzielający się na dwie odnogi, spływające na obie strony. Z tego względu przełęcz używana była już od średniowiecza jako połączenie między Grenoble i Briançon. Wiedzie przez nią ważny szlak komunikacyjny z Grenoble przez Briançon i przełęcz Montgenèvre do Turynu.
Droga przez przełęcz.
Pierwotny szlak przez przełęcz miał postać ścieżki, dostępnej tylko dla pieszych wędrowców i karawan mułów. Przebudowa w drogę jezdną nastąpiła w ciągu XIX w. Prowadząca obecnie przez przełęcz droga departamentalna nr 1091 ("Route départementale 1091") - dawna droga krajowa nr 91 ("Route nationale 91"; Grenoble – le Bourg-d’Oisans – Briançon) łączy dwa regiony: Oisans na zachodzie (w dolinie Romanche) i Briançonnais na południowym wschodzie. Droga jest utrzymywana i otwarta dla ruchu kołowego przez cały rok. Nawiedzane lawinami odcinki drogi są zabezpieczone odpowiednimi osłonami, a najbardziej zagrożony odcinek po stronie doliny Guisane poprowadzono w tunelu (Tunnel du Rif Blanc). Od wymienionej wyżej drogi na przełęczy odgałęzia się w kierunku północnym droga nr D 902, wiodąca przez przełęcz Galibier do doliny Maurienne. Na rozwidleniu dróg na przełęczy znajduje się hotel i restauracja.
Stacja Alpejska na przełęczy Lautaret.
Tuż ponad siodłem przełęczy mieści się Stacja Alpejska (franc. "La Station Alpine du Lautaret") Uniwersytetu im. Józefa Fouriera (franc. "Université Joseph Fourier") z Grenoble, w skład której wchodzi obszerne i bogate w gatunki alpinarium (Ogród Roślin Alpejskich, franc. "Jardin Botanique Alpin du Lautaret"; zwiedzanie od początku czerwca do końca września, w godz. 10.00-18.00).
Station Alpine Joseph Fourier (w różnych językach)
Badacze Antarktydy na przełęczy Lautaret.
W 1907 francuski polarnik Jean-Baptiste Charcot podjął przygotowania do swojej drugiej wyprawy antarktycznej. Zafascynowany szybkim rozwojem silników spalinowych i możliwościami stosowania ich do napędu pojazdów postanowił wykorzystać do poruszania się po lodach Antarktydy sanie motorowe. Prototyp sań opracowali i wykonali znani francuscy pionierzy motoryzacji, markiz Jules-Albert de Dion i inżynier Georges Bouton. Napęd stanowić miał napędzany silnikiem, oparty o powierzchnię śniegu bęben z licznymi poprzeczkami i zębami.
W tym samym czasie rozpoczynał przygotowania do wielkiej wyprawy antarktycznej, której celem miało być zdobycie Bieguna Południowego, brytyjczyk Robert Falcon Scott. On również zwrócił się do firmy De Dion-Bouton o opracowanie sań motorowych, opartych na konstrukcji norweskich sań, zwanych „saniami nansenowskimi”, jednak o nieco odmiennym niż u Charcota rozwiązaniu napędu.
W marcu 1908 obie ekipy spotkały się na przełęczy Lautaret, gdzie zdecydowano się przeprowadzić próby prototypów. Scottowi towarzyszyli porucznik Michael Barne i oficer mechanik Reginald Skelton. Sanie Charcota ważyły 200 kg i napędzane były silnikiem o mocy 4 KM. Mogły zabrać 500 kg ładunku. Przy temperaturze –12 °C działały bez zarzutu, pokonując wzniesienia o nachyleniu do 4%. Sanie Scotta ważyły 900 kg i napędzane były silnikiem o mocy 8 KM. Zarówno one, jak trzeci prototyp, obsługiwany przez Barne’a (masa 750 kg, silnik 2-cylindrowy o mocy 10 KM), nie spisały się dobrze, grzęznąc w śniegu.
Charcot wrócił szczęśliwie ze swej drugiej wyprawy do brzegów Antarktydy. Scott zginął w marcu 1912 w drodze powrotnej z Bieguna Południowego. W 1913 w górnej części alpinarium na przełęczy Lautaret wzniesiono obelisk, poświęcony pamięci kapitana Scotta. 5 lutego 1914 J.-B. Charcot odsłonił na obelisku tablicę, upamiętniającą śmierć Scotta i jego towarzyszy „pour sa patrie et pour la science” („dla ojczyzny i dla nauki”).

</doc>
<doc id="795301" url="https://pl.wikipedia.org/wiki?curid=795301" title="Akerman">
Akerman



</doc>
<doc id="795303" url="https://pl.wikipedia.org/wiki?curid=795303" title="Rîşcani">
Rîşcani



</doc>
<doc id="795306" url="https://pl.wikipedia.org/wiki?curid=795306" title="Cahul">
Cahul



</doc>
<doc id="795309" url="https://pl.wikipedia.org/wiki?curid=795309" title="APN">
APN



</doc>
<doc id="795311" url="https://pl.wikipedia.org/wiki?curid=795311" title="Piotr Stokowiec">
Piotr Stokowiec

Piotr Stokowiec (ur. 25 maja 1972 w Kielcach) – były polski piłkarz występujący na pozycji pomocnika lub obrońcy, obecnie trener piłkarski.
Kariera zawodnicza.
Stokowiec był piłkarzem lewonożnym, występował na pozycji defensywnego pomocnika lub lewego obrońcy, grał także na lewej pomocy. Ma- 184 cm wzrostu i w czasie kariery ważył 75 kg. Jest wychowankiem Atestu Kielce, potem grał w Koronie Kielce, Orlętach Kielce, AZS AWF Warszawa, FC Piaseczno, Polonii Warszawa, Świcie Nowy Dwór Mazowiecki, KSZO Ostrowiec Świętokrzyski, Śląsku Wrocław, Dyskobolii Grodzisk Wielkopolski, Akademisk Boldklub, Notodden FK i Wigrach Suwałki. Zagrał w 131 meczach w polskiej ekstraklasie i zdobył w nich 8 goli.
Ogłosił zakończenie kariery piłkarskiej po sezonie 2006/2007, zorganizowano z tej okazji w Suwałkach jego pożegnalny mecz, jednak z uwagi na braki kadrowe w Wigrach (szczególnie w linii obrony, na której ów zawodnik grał praktycznie przez całą swą karierę), postanowił odłożyć zakończenie kariery na pół roku i ostatecznie karierę zakończył w przerwie zimowej sezonu 2007/2008.
Kariera trenerska.
Wigry Suwałki.
Sezon 2006/2007.
Karierę trenerską rozpoczął Stokowiec w Wigrach w sezonie 2006/2007, gdzie był grającym trenerem. Zespół objął w przerwie zimowej, gdy drużyna była w bardzo poważnym zagrożeniu spadkiem. Za jego kadencji zespół punktował znacznie lepiej (uzyskał 22 na możliwe 45 punktów), dzięki czemu Wigry pewnie utrzymały się w III lidze (była ona wówczas 3. szczeblem rozgrywek w Polsce).
Widzew Łódź.
W 2007 roku dołączył do sztabu szkoleniowego Widzewa, gdzie był koordynatorem grup młodzieżowych, a także asystentem m.in. Pawła Janasa. Z Widzewa odszedł na własny wniosek po sezonie 2009/2010.
Polonia Warszawa.
Sezon 2010/2011.
Latem 2010 roku, razem z Janasem przeszedł do Polonii Warszawa, gdzie został jednym z trenerów w sztabie José Mari Bakero. Po zwolnieniu Baska ponownie został asystentem Janasa, a potem Theo Bosa. Gdy Józef Wojciechowski zdymisjonował tego ostatniego, powołał Stokowca na stanowisko trenera, początkowo tymczasowo, potem na okres dłuższy. Poprowadził drużynę w jednym meczu (przegranym z Widzewem Łódź), a następnie został zastąpiony przez Jacka Zielińskiego. Pozostał jednak w stołecznej drużynie – objął stanowisko trenera odpowiedzialnego za analizę gry pierwszej drużyny oraz zespołu Młodej Ekstraklasy.
Sezon 2011/2012.
Od 1 lipca 2011 roku zastąpił Libora Palę na stanowisku szkoleniowca drużyny Młodej Ekstraklasy klubu Polonia Warszawa.
Sezon 2012/2013.
Sezon 2012/2013 okazał się przełomowym w trenerskiej karierze Stokowca. Kiedy, w lipcu 2012 roku, Polonię kupił śląski biznesmen Ireneusz Król, postanowił, że Stokowiec zostanie trenerem pierwszego zespołu Czarnych Koszul. Pracował on w bardzo trudnych warunkach, ponieważ pojawiły się wielomiesięczne zaległości w wypłatach dla piłkarzy i sztabu szkoleniowego. Mimo to, po rundzie jesiennej zespół zajmował trzecią lokatę w Ekstraklasie. W czasie przerwy zimowej, część zawodników z podstawowej jedenastki opuściła zgrupowanie w Turcji, część odeszła również do innych klubów. Sztab Stokowca nie zamierzał jednak zrezygnować z pracy, braki kadrowe próbował niwelować poprzez wdrożenie nowego systemu gry z trójką środkowych obrońców oraz włączenie do zespołu młodych zawodników z akademii. Drużyna zaskoczyła ekspertów mocnym wejściem w rundę wiosenną, ale potem zanotowała serię remisów i porażek (choć w jej czasie tylko mecz z Jagiellonią Białystok został przegrany różnicą większą niż jednej bramki). Ostatecznie Polonia okazała się rewelacją rozgrywek i ukończyła je na 6. miejscu. Zespół nie otrzymał jednak licencji na grę w ekstraklasie.
Jagiellonia Białystok.
Sezon 2013/2014.
Po degradacji zespołu za zaległości finansowe, Stokowiec został trenerem Jagiellonii Białystok. Białostocką drużynę doprowadził do 1/2 finału Pucharu Polski. W wyniku jednak słabych wyników w Ekstraklasie czego dopełnieniem była przegrana Jagiellonii na wyjeździe z Lechem Poznań 1:6 został zwolniony ze stanowiska trenera drużyny z dniem 7 kwietnia 2014 roku.
Zagłebie Lubin.
Sezon 2013/2014.
Od 12 maja 2014 pracował w Zagłębiu Lubin. Zespół przejął na 4 kolejki przed końcem rozgrywek, gdy ten znajdował się w strefie spadkowej i nie zdołał zdobyć z zespołem punktów, ale zaczął ogrywać młodych zawodników.
Sezon 2014/2015.
Sezon 2014/15 zaczął z klubem w rozgrywkach I ligi, które następnie wygrał i tym samym uzyskał awans do Ekstraklasy.
Sezon 2015/2016.
Rok później Stokowiec poprowadził Zagłębie do pierwszego w swojej karierze trenerskiej medalu, który Miedziowi otrzymali za zajęcie trzeciego miejsce w najwyższej polskiej klasy rozgrywkowej. Ligowe podium oznaczało awans do eliminacji Ligi Europy. Był to pierwszy przypadek od roku 1997, kiedy beniaminek ekstraklasy uzyskał awans do europejskich pucharów.
Sezon 2016/2017.
W następnym sezonie w I rundy kwalifikacyjnej Ligi Europy wyeliminował bułgarską Sławią Sofia. W II rundzie jego zespół bardzo niespodziewanie wyeliminował po rzutach karnych serbski Partizanem Belgrad. W III rundzie kwalifikacyjnej Zagłębie przegrało w dwumeczu 2:3 z duńskim SønderjyskE Fodbold. W lidze drużyna, mimo dobrego początku, nie awansowała do grupy mistrzowskiej. Na pocieszenie ekipa wygrała grupę spadkową i uplasowała się ostatecznie na 9. miejscu w Ekstraklasie.
Sezon 2017/2018.
Sezon 2017/2018 znów zaczął się świetnie dla Zagłębia. Po 13 kolejkach drużyna była na 3. miejscu w ekstraklasie mając tyle samo punktów co ówczesny lider, Lech Poznań. Następnie Zagłębie zanotowało serię 5 meczów bez zwycięstwa i Stokowiec został odwołany ze swojej funkcji 27 listopada 2017 roku.
Lechia Gdańsk.
Sezon 2017/2018.
5 marca 2018 został trenerem Lechii Gdańsk. W sezonie 2017/2018 zdołał wykonać powierzone mu zadanie utrzymania zespołu w ekstraklasie.
Sezon 2018/2019.
Sezon 2018/2019 okazał się póki co najlepszym w karierze Stokowca. Zajął on z Lechią, która dopiero co walczyła o utrzymanie, 3. miejsce w ekstraklasie, co więcej, drużyna zepewniła je sobie na kilka kolejek przed końcem, a przez 18 kolejek z rzędu była liderem. Jeszcze większym sukcesem okazały się występy w Pucharze Polski, który Lechia wygrała pokonując w finale na Stadionie Narodowym w Warszawie Jagiellonię Białystok 1:0. Puchar zapewnił start w II rundzie eliminacyjnej Ligi Europy. Skalę osiągnięcia podkreśla to, że klub borykał się z dużymi problemami finansowymi. Niektórzy piłkarze mieli kilkumiesięczne zaległości w wypłatach, nie było też możliwości wykonania transferów w przerwie zimowej przez co, podobnie jak 6 lat wcześniej w Polonii, drużyna w dużej mierze opierała się na młodych zawodnikach, na których szkoleniowiec nie wahał się stawiać.
Sezon 2019/2020.
Na początku sezonu 2019/20 wygrał Superpuchar Polski, stając się tym samym najbardziej utytułowanym szkoleniowcem w historii Lechii Gdańsk. W eliminacjach Ligi Europy Lechia po dogrywce odpadła z duńskim Brøndby IF.
W lidze Lechia zanotowała przeciętny start notując po 6 kolejkach 4 remisy, porażkę i zwycięstwo, a mecze z teoretycznie trudniejszymi rywalami miały dopiero nadejść. Wtedy jednak drużyna odniosła 4 zwycięstwa z rzędu pokonując m.in. mistrza Polski Piasta, Lecha czy Legię i przedostała się na podium, a ze sztabem Stokowca przedłużono kontrakt do czerwca 2022 roku. W dalszej części rundy zespół punktował jednak nieregularnie i spadł w tabeli.
Co gorsza, zimą wyszły na jaw bardzo poważne problemy finansowe klubu, powtórzyła się historia sprzed roku. W zimowym okienku transferowym kilku czołowych zawodników odeszło, a kolejnych odsunięto od drużyny, na dodatek długo czekano na transfery przychodzące. W efekcie do rundy wiosennej Lechia przystępowała z kadrą tak wąską, że średnia wieku zawodników z ławki rezerwowych na pierwszym meczu wynosiła 17.5 lat, ponieważ składała się z samych młodzieżowców. Mimo fatalnej sytuacji kadrowej ekipa punktowała przyzwoicie. Na dodatek w trakcie rundy dokonano kilku transferów, a przerwa spowodowana pandemią dała czas na lepsze zgranie przemeblowanej drużyny.
Po wznowieniu rozgrywek Lechia zdołała zakwalifikować się do grupy mistrzowskiej z ostatniego miejsca, a dzięki dobrej grze w rundzie finałowej ostatecznie ukończyła sezon na 4. miejscu.
Świetny wynik udało osiągnąć się również w Pucharze Polski, gdzie drużyna dotarła do finału, w którym uległa po dogrywce Cracovii.
Sezon 2020/2021.
W sezonie 2020/2021 prowadzona przez Piotra Stokowca Lechia Gdańsk zajęła w Ekstraklasie 7. miejsce, natomiast w rozgrywkach Pucharu Polski dotarła do 1/8 finału, gdzie odpadła po przegranej z Puszczą Niepołomice.
Sezon 2021/2022.
28 sierpnia 2021, po zakończeniu 6. kolejki Ekstraklasy, Lechia Gdańsk poinformowała o rozwiązaniu za porozumieniem stron kontraktu trenerskiego z Piotrem Stokowcem.
Zagłębie Lubin.
Sezon 2021/2022.
W grudniu 2021 został trenerem Zagłębia Lubin.
Sezon 2022/2023.
8 listopada 2022 przestał pełnić funkcję trenera Zagłębia Lubin.
Kariera medialna.
Od września do grudnia 2021, kiedy nie pełnił funkcji trenera, był ekspertem platformy Viaplay Polska. Jego analizy można było usłyszeć w studiu meczowym wybranych spotkań.

</doc>
<doc id="795312" url="https://pl.wikipedia.org/wiki?curid=795312" title="Mobilny wojskowy szpital chirurgiczny">
Mobilny wojskowy szpital chirurgiczny

MASH skrót od "Mobile Army Surgical Hospital" (ang. mobilny wojskowy szpital chirurgiczny) – szpital polowy US Army operujący przy linii frontu, obecnie zastąpiony przez jednostki typu "Combat Support Hospital".
Pierwsze MASHe utworzono tuż po zakończeniu II wojny światowej. Według założeń, profesjonalny szpital miał podążać za frontem tak, by znajdować się w odległości maksymalnie kilku mil od strefy walk, by jak najszybciej - w odróżnieniu od tradycyjnych szpitali polowych - udzielać pomocy rannym. Żołnierzom udzielano pierwszej pomocy i stabilizowano ich funkcje życiowe w batalionowych punktach sanitarnych (Battalion First Aid Station), znajdujących się na zapleczu walczących jednostek. Potem transportowano ich do MASH-y, gdzie wykonywano ratujące życie operacje chirurgiczne. Pacjentów, jeśli ich stan na to pozwalał, odsyłano później do szpitali ewakuacyjnych (Evac Hospitals).
W skład typowego zespołu MASH wchodziło 10 lekarzy chirurgów, 12 pielęgniarek i 200 osób z personelu pomocniczego. Szpital mógł jednocześnie pomieścić 200 rannych.
Cały szpital i jego wyposażenie można było spakować na ciężarówki i w relatywnie szybkim czasie przenieść w inne miejsce. Podczas działań wojennych MASH-e zmieniały swoją lokalizację nawet kilkunastokrotnie.
Chrzest bojowy MASH-e przeszły w Korei, gdzie okazało się, że szpitale ratowały życie 97 proc. rannych, którzy dotarli do szpitala żywi. Do transportu pacjentów po raz pierwszy użyto wówczas śmigłowców typu Bell 47.
MASH-e działały podczas wojny wietnamskiej oraz I i II wojny w Zatoce Perskiej.
Ostatnią jednostkę tego typu – 212th MASH rozwiązano w 2006 r. – po tym jak stacjonującą w Niemczech jednostkę wysłano do Pakistanu, gdzie jej personel niósł pomoc ofiarom trzęsienia ziemi w Kaszmirze.
MASH-e stopniowo zastępowały szpitale wsparcia bojowego (Combat Support Hospitals) oraz współdziałające z nimi mobilne zespoły chirurgów (Forward Surgical Teams). Obecnie, dzięki szybkim i mającym duży zasięg śmigłowcem typu Blackhawk szpitale polowe nie muszą znajdować się tuż przy linii frontu.
Życie lekarzy służących w MASH podczas wojny w Korei stało się kanwą dla powieści "MASH" i jej ekranizacji: kultowego filmu w reżyserii Roberta Altmana oraz luźniejszej adaptacji - serialu komediowego pod tym samym tytułem (różniące się jednak zapisem: "MASH" i "M*A*S*H"). Gdy w 1997 r. rozwiązano ostatni MASH stacjonujący na Półwyspie Koreańskim, aktorzy grający w serialu (m.in. Larry Linville), uświetnili związane z tym faktem uroczystości.

</doc>
<doc id="795314" url="https://pl.wikipedia.org/wiki?curid=795314" title="Wojny galijskie">
Wojny galijskie

Wojny galijskie – seria kampanii i bitew stoczonych w latach 58–51 p.n.e. przez rzymskie legiony z plemionami celtyckimi, zamieszkującymi Galię (terytoria znajdujące się na północ i zachód od Italii i Alp, w przybliżeniu pokrywające się z granicami dzisiejszej Francji).
Galia przed Cezarem.
Galia przed jej podbiciem przez Juliusza Cezara była zamieszkiwana przez wiele ludów, z których najbardziej wpływowym byli Celtowie (Protoceltowie). Przybyli oni na te tereny w połowie pierwszego tysiąclecia p.n.e. Na obszarze dzisiejszej północnej Francji i zachodniej Belgii mieszkali Belgowie, wśród których największymi i najsilniejszymi były plemiona Nerwiów, Menapiów, Trewerów i Eburonów. Na południe od rzeki Garonny aż do Pirenejów mieszkali Akwitanie.
Celtowie przybyli z Europy Środkowej i szybko podporządkowali sobie lokalną neolityczną ludność dzięki umiejętności wykuwania broni z brązu, którego obróbka nie była wówczas znana na terenach Galii. Około VIII wieku p.n.e. Celtowie zaczęli posługiwać się również bronią z żelaza, co pomogło im w zajęciu Półwyspu Iberyjskiego. Mieszając się z pierwotną ludnością Galii, asymilowali niektóre elementy ich kultury, np. zwyczaje pogrzebowe. Przed przybyciem do Galii, tak jak wiele innych ludów Europy Środkowej, protoceltowie palili zwłoki swych zmarłych. Z czasem jednak zaczęli grzebać zwłoki w ziemi, wznosząc w tych miejscach kurhany, co było wcześniej lokalnym zwyczajem galijskim. 
W IV wieku p.n.e. Galowie rozpoczęli drugą wielką ekspansję celtycką, która objęła Italię, Helladę i Azję Mniejszą. W 387 roku p.n.e. Celtowie pod wodzą Brennusa zdobyli Rzym i zmusili mieszkańców do zapłaty wielkiego okupu za opuszczenie miasta. W 378 roku p.n.e. ponownie pod przywództwem Brennusa najechali i złupili Grecję, paląc Delfy, jedno z najświętszych miast Hellady, miasto boga Apollona. Później, wchodząc do Azji Mniejszej, przekroczyli Bosfor i utworzyli na tym terenie swoje państwo – Galację. 
Galowie byli wówczas jednym z najpotężniejszych ludów Europy, jednak nigdy nie udało im się stworzyć jednego wspólnego państwa. Główną przeszkodą było to, że wódz plemienia był wybierany przez starszyznę plemienną, zatem pozycja ta nie była dziedziczna. Brak centralizacji i ciągłe konflikty pomiędzy plemionami doprowadziły do tego, że potężny lud stał się łatwym łupem dla plemion germańskich oraz starożytnego Rzymu.
Najazd Ariowista.
Do plemion, które szczególnie często popadały w konflikty, należeli Eduowie i Sekwanowie. Zamieszkali rejon dzisiejszej środkowo-wschodniej Francji i toczyli ze sobą nieustanne wojny o kontrolę brzegów rzeki Saony, w starożytności nosząca nazwę "Arar". Jedną z wojen o rzekę toczonych w I wieku p.n.e. zwyciężyli Eduowie. Sekwanowie, nie mogąc się pogodzić z porażką, postanowili sprzymierzyć się z innym wrogim Eduom plemieniem – Arwernami. Wybuchł kolejny konflikt, który także zakończył się zwycięstwem Eduów. Ratując się przed całkowitą klęską, Sekwanowie poprosili o pomoc mieszkających za Renem germańskich Swebów.
Król Swebów Ariowist okazał wsparcie, gdyż od dawna borykał się z problemem wzrostu populacji swego plemienia, przy jednoczesnym braku wystarczającej ilości posiadanych ziem. W 70 r.p.n.e. wkroczył do Galii i w bitwie w rejonie Saony pokonał Eduów. Wdzięczni Sekwanowie zamierzali zapłacić Ariowistowi za pomoc, licząc na jego szybkie wycofanie się za Ren. Ten jednak nie tylko nie zamierzał wracać, lecz jeszcze zażądał ziemi w dzisiejszej Alzacji i zaczął sprowadzać do Galii resztę swego plemienia. Sekwanowie nie posiadali sił, aby z nim walczyć, wyrazili więc na to zgodę.
Wiedząc o tym, że posiada najliczniejszą armię w Galii, Ariowist postanowił w całości przejąć te ziemie i uczynić z jej mieszkańców swoich poddanych. Opodatkował nie tylko pobitych Eduów, lecz również inne plemiona galijskie, w tym Sekwanów. W roku 65 p.n.e. Eduowie sprzymierzeni z Sekwanami i nie mogąc dłużej znieść tyranii Ariowista, podnieśli bunt. W bitwie pod Magetobrygą niemal doszło do zagłady całego plemienia Eduów. Ariowist stał się niekwestionowanym panem całej Galii. Jedynie zjednoczone plemiona galijskie mogły stawić Swebom skuteczny opór, ale sami Galowie nie byli gotowi do stworzenia większego sojuszu.
Zaczęły formować się dwa stronnictwa, mające całkiem odmienne pomysły na wyzwolenie. Pierwsze, reprezentowane przez arystokratów i popierane przez druidów, stało na stanowisku szukania pomocy przeciw Swebom na zewnątrz wśród innych ludów i państw, głównie w Rzymie. W tym celu w roku 61 p.n.e. do Rzymu udał się druid Dywicjak, który starał się przekonać Rzymian o potrzebie pomocy Galom. Mimo poparcia ze strony Cycerona, niczego nie uzyskał. Rzym żył wówczas sprawami wewnętrznymi – spiskiem Katyliny, czy problemami gospodarczymi Italii, a także wojną z królem Pontu Mitrydatesem VI – nie zaangażował się więc w wydarzenia w Galii.
Drugim była partia ludowa, której przedstawiciele wywodzili się z nowobogackich galijskich rodzin i dążyli do odebrania władzy arystokracji. Twierdzili oni, że nie należy oglądać się na sprzymierzeńców, ponieważ po pokonaniu Germanów dawni sprzymierzeńcy mogą zamienić się we wrogów, należy więc własnymi siłami odeprzeć Ariowista.
Orgetoryks i Helweci.
Orgetoryks był jednym z możnych plemienia Helwetów na terenach dzisiejszej Szwajcarii i potajemnie dążył do zdobycia dla siebie władzy królewskiej w plemieniu. Aby ten cel osiągnąć, zaczął budować swoją popularność, nawołując do opuszczenia przez Helwetów swych siedzib i szukania nowych żyznych terenów dla dalszej ekspansji. W tym celu rozpoczął negocjacje z Eduami i Sekwanami, oficjalnie aby zabezpieczyć sobie teren ewentualnej trasy przemarszu, w rzeczywistości dążył do uzyskania od tych plemion pomocy przy obwołaniu się królem. Spisek został jednak wykryty, a za dążenie do władzy królewskiej Orgetoryks został skazany na śmierć. Lecz Helweci nie porzucili planów marszu na zachód Galii i ok. roku 58 p.n.e. rozpoczęli przygotowania do wędrówki.
Cezar w Galii. Kampania roku 58 p.n.e. Rozgromienie Helwetów, wygnanie Ariowista za Ren.
Triumwirat 60 roku p.n.e. Konsulat Cezara.
W roku 60 p.n.e. doszło do zawarcia I triumwiratu pomiędzy Gajuszem Juliuszem Cezarem dążącym do uzyskania godności konsula, Pompejuszem, którego senat rzymski zwodził w sprawie przyznania triumfu i nadania ziemi jego weteranom, oraz Markiem Krassusem, pogromcą powstania Spartakusa, jednym z najbogatszych Rzymian, który miał również duże ambicje polityczne, a przez pewien nawet czas należał do stronnictwa wrogiego Pompejuszowi w rzymskim senacie.
Triumwirowie zawarli porozumienie, którego mottem stało się "odtąd nie stanie się w Rzeczypospolitej nic, co nie podobałoby się któremukolwiek z trzech". Początkowo w Rzymie nie domyślano się istnienia triumwiratu, jednak z biegiem czasu wszystko zaczęło układać się w spójną całość. Marek Warron określił to sprzysiężenie mianem "trikaranosa" – trójgłowego potwora. Pierwszym sukcesem triumwirów, był wybór Cezara na urząd konsula roku 59 p.n.e. a jednym z pierwszych jego zarządzeń był nakaz publikowania protokołów posiedzeń senatu w urzędowym dzienniku "Acta Diurna", tak aby obywatele rzymscy mogli zapoznać się z przebiegiem obrad oraz upewnić się, którzy politycy działają na rzecz interesów ludu rzymskiego, a którzy są przeciw.
Senatorowie byli oburzeni, nikt jednak nie ośmielał się podważać władzy triumwirów. Starano się przekonać Pompejusza do złamania umowy z Cezarem i Krassusem. W teatrach aktorzy opłaceni przez polityków powtarzali słowa skierowane do Pompejusza – "Nadejdzie czas gdy gorzko żałować będziesz obecnej wielkości". Nic to jednak nie dawało, Pompejusz dalej wspierał Cezara. Cezar zaś starał się zapewnić sobie namiestnictwo którejś z kluczowych prowincji, wiedział bowiem o wrogości senatorów co do jego osoby, wiedział też, że jest to jedyna droga do zapewnienia sobie bezpieczeństwa.
Senat, obawiając się takiego posunięcia Cezara, podjął uchwałę, że konsulowie roku 59 p.n.e. będą musieli pozostać w Italii jako „komisarze lasów i pastwisk leśnych”, co oznaczało zajęcie przez nich trzeciorzędnych stanowisk w administracji. Poparcie udzielone Cezarowi przez Pompejusza i Krassusa, skutecznie unieszkodliwiło tę ustawę. Cezar starał się jednak publicznie przekonywać, iż wybór przyszłej prowincji jest mu obojętny, w rzeczywistości polecił oddanemu sobie trybunowi ludowemu Watyniuszowi przeprowadzić na zgromadzeniu ludowym ustawę, nadającą Cezarowi Galię Przedalpejską jako prowincję, jedną z najważniejszych w imperium.
Stacjonowały tam 3 legiony, jednak namiestnictwo tej spokojnej prowincji nie rokowało nadziei na wyprawy wojenne, natomiast Cezar bardzo potrzebował pieniędzy. Zdecydował się na Galię Narbońską, a wniosek w tej sprawie w Senacie przedłożył sam Pompejusz. Cezar dostał tylko jeden legion, ale miał za to możliwość wykazania się jako wódz i dowódca, a co najważniejsze zdobycia pieniędzy na dalszą walkę o władzę.
Namiestnictwo Galii Narbońskiej. Konflikt z Helwetami.
Wraz z objęciem prowincji Cezar stanął przed pierwszym problemem: w marcu roku 58 p.n.e. Helweci opuścili swe dawne siedziby, paląc wszystko doszczętnie po to, aby nie móc już powrócić i skierowali się na zachód. Cezar wyjechał z Rzymu 20 marca, zaś już 28 marca przybył do nowej prowincji. Zaraz też nakazał zniszczyć most na Rodanie, przez który zamierzali przejść Helweci. Cezar nie miał wojska (miał tylko jeden legion) a tymczasem przybyli do niego helweccy posłowie, prosząc o przejście przez rzymskie terytorium, nie czyniąc przy tym szkody.
Cezar polecił im się stawić w "Idy Kwietniowe" – 13 kwietnia, jednocześnie zarządził pobór rekruta tu na miejscu w prowincji i przeprowadził w tym czasie niezbędne prace fortyfikacyjne na górzystym brzegu rzeki Rodan. Gdy posłowie zjawili się po raz drugi, oświadczył im iż: "nie leży w zwyczaju ludu rzymskiego przepuszczać kogokolwiek przez swoje terytorium". Helweci podjęli zbrojną próbę przepłynięcia Rodanu – wykorzystali w tym celu tratwy i powiązane ze sobą łodzie. Ich celem było zdobycie rzymskich fortyfikacji na drugim brzegu rzeki. Kolejne próby ataków nie przynosiły powodzenia, więc Helweci postanowili otworzyć sobie drogę na południowy zachód w jednej wielkiej bitwie.
Bitwa pod Bibrakte.
Helweci wtargnęli na ziemię Eduów, paląc wszystko na swej drodze i próbując obejść rzymskie fortyfikacje. Cezar pospiesznie udał się do Galii Przedalpejskiej, zabrał ze sobą stacjonujące tam 3 legiony i wrócił do swej prowincji przez masyw Mt. Genevre. W czerwcu 58 p.n.e. wkroczył na ziemie Galów. Do pierwszego starcia z Helwetami doszło nad rzeką "Arar", gdzie Rzymianie rozbili tylne straże helweckie. Następnie Cezar rzucił się w pogoń za nieprzyjacielem i przez ponad 2 tygodnie próbował zmusić go do przyjęcia bitwy. Czas stał po stronie Helwetów, w armii rzymskiej zaczęło brakować prowiantu i Cezar nie mogąc dłużej ścigać Galów, postanowił wycofać się do "Bibrakte".
Helweci uznali, że Rzymianie uciekają i postanowili zaatakować ich pod "Bibrakte". Bitwa rozpoczęła się od ataku Helwetów na rzymską jazdę na drodze do Bibrakte. Rzymianie ponieśli duże straty i musieli się wycofać. Wówczas Galowie uderzyli na główne siły Cezara rozmieszczone na wzgórzu, zostali jednak odparci. Następnie Rzymianie uderzyli na helweckie pozycje. Po tym manewrze omal nie doszło do klęski Rzymian, gdy z lewej flanki natarli na nich sprzymierzeni z Helwetami Bojowie i Tulingowie. Cezar, obserwując bitwę ze swego umocnionego obozu na wzgórzu, nakazał trzeciemu szeregowi każdego z legionów odwrócić szyk i flankując odeprzeć atak Galów.
Następnie Cezar rzucił do boju swoje rezerwy wspomagane przez jazdę rzymską, która ponownie zjawiła się na placu boju - tym samym przypieczętowując losy bitwy. Na placu boju poległo ponad 258 tys. Helwetów (2/3 populacji całego plemienia) i ich sprzymierzeńców. Wodzowie helweccy rzucili się Cezarowi do stóp, błagając o pokój na każdych warunkach. Cezar potraktował pokonanych stosunkowo łagodnie, zażądał jedynie wydania broni i zakładników, lecz uciekinierów helweckich ukarał bardzo surowo, sprzedając ich w niewolę. Po bitwie pod Bibrakte, wszystkie ludy galijskie nabrały szacunku do Cezara i Rzymian.
Cezar i Ariowist.
Po zwycięstwie nad Helwetami, swoje poselstwa do Cezara wysłały wszystkie celtyckie ludy Galii ponieważ zaczął on się jawić Galom jako ich wyzwoliciel spod jarzma Ariowista. Posłowie poszczególnych plemion prosili go o pomoc w walce z królem Swebów. Cezar niczego nie obiecując, zapewnił ich, że zapozna się z tą sprawą. Poradził także Eduom, aby zaprzestali wypłacania trybutu narzuconego przez Ariowista, co też uczynili. Ariowist postanowił wyruszyć na Galów, jednak zanim to zrobił, zjawili się u niego posłowie Cezara, zapraszając króla na spotkanie z Cezarem.
Ariowist stwierdził butnie, że jeśli Cezar czegoś od niego chce, to niech sam się pofatyguje. Do spotkania jednak doszło. Król Swebów zażądał, by rozmawiali z koni i mieli przy sobie ochronę po dziesięciu ludzi. Podczas rozmowy Ariowist stwierdził, że cała północna Galia należy do niego, tak jak południowa do Cezara, i jeśli on nie przekracza granicy strefy wpływów, również Cezar nie powinien tego czynić. Nie doszli do porozumienia, jednak nie to było celem Ariowista. Planował zabicie Cezara podczas negocjacji. Zamach się nie powiódł i stał się powodem do wypowiedzenia przez Cezara wojny..
Bitwa u stóp Wogezów.
Przed bitwą Cezar przemówił do żołnierzy, oświadczając im, że jeśli się lękają, sam jeden na czele tylko X legionu ruszy na wroga. Mowa ta wywarła na żołnierzach wielkie wrażenie i dodała im pewności siebie. Do bitwy doszło w rejonie rzeki Doller, między Aspach-le-Bas i Cernay. Na początku Ariowist zamierzał odciąć Cezara od zaplecza, umacniając się na jego tyłach. Ten jednak wyprowadziwszy część sił, założył drugi obóz na południe od Germanów, czym zniweczył plan Ariowistą. Wojska stały naprzeciwko siebie przez kilka dni, bowiem Ariowist chciał maksymalnie zmęczyć Rzymian i unikał bitwy.
Dochodziło jedynie do niewielkich utarczek konnicy Germanów, wspomaganych przez pieszych wojowników, z galijską armią Cezara, które to przeważnie kończyły się sukcesami Swebów. Wreszcie po kilkunastu dniach doszło do bitwy. Rzymianie rozbili prawą flankę Ariowista, jednak na lewej flance, to Rzymianie musieli się cofnąć. Wówczas na polecenie Cezara, Krassus wyprowadził z mniejszego obozu trzeci szereg prawego legionu i uderzył od tyłu na Germanów. Był to decydujący manewr kończący bitwę.
Swebowie rzucili się do ucieczki, a w ręce Rzymian wpadły germańskie tabory, w których schowały się germańskie kobiety. Rzymianie dokonali rzezi w czasie której zginęły też 2 żony i córka Ariowista. Ariowist uciekł za Ren, a pozycja Cezara w Galii wzrosła niewspółmiernie. Zdobył panowanie nad całą środkową częścią dzisiejszej Francji. Bitwa u stóp Wogezów powstrzymała na prawie 300 lat germańskie najazdy na Galię. Cezar rozłożył wojska na leże zimowe, a sam wyjechał do Galii Przedalpejskiej. Tak kończył się pierwszy rok wojny galijskiej.
Kampania roku 57 p.n.e. Ujarzmienie Belgów.
Rzeź Belgów nad Aksoną.
Cezar zapragnął poddać swej władzy również plemiona Galii północnej – Belgów. Sami Belgowie jednak niechętnie patrzyli na poczynania Cezara w Galii. Wraz z nastaniem nowego roku 57 p.n.e. Cezar przeprowadził nowe zaciągi i dysponował już łącznie 8 legionami. Co prawda nie można było przeprowadzić tak dalekiej i forsownej kampanii bez zgody Senatu i uzasadniać to obroną prowincji narbońskiej, jednak Cezarowi doniesiono o przygotowaniach Belgów do wojny więc nie czekając na decyzję Senatu, w maju tego roku wyruszył z "Wezontio" w kierunku Belgii.
W ciągu kilku dni dotarł nad rzekę "Matronę" (Marnę). Zaskoczeni tym Remowie poddali się Cezarowi od razu. Jednocześnie został on poinformowany o liczebności armii Belgów, liczyła ona ok. 350 tys. wojowników pod dowództwem króla plemienia Bellowaków – Galby, siły Cezara liczyły zaś nie więcej jak 50 tys. żołnierzy. Aby odciągnąć Bellowaków od głównych sił belgijskich, Cezar nakazał wodzowi Eduów – Dywicjakusowi najechać ziemie Bellowaków. Sam zaś ruszył nad Aksonę. Belgowie ruszyli na wiernych Cezarowi Remów i oblegli ich stolicę Bibraks.
Remowie zwrócili się do Cezara z prośbą o natychmiastową pomoc. Ten wysłał im oddziały lekkozbrojne, które (choć nieliczne) skutecznie zniechęciły Belgów do dalszych prób zdobycia miasta. Belgowie skierowali się teraz nad Aksonę, przeciw siłom Cezara. O ich liczebności świadczyła łuna zapalonych pochodni, która rozciągała się na przestrzeni 12 kilometrów. Teraz Cezarowi nie śpieszno było do bitwy, chciał aby jego żołnierze najpierw oswoili się z tym widokiem.
Wreszcie nakazał legionom stanąć w szyku bojowym, do bitwy ustawili się też Belgowie, jednak do starcia nie doszło, żadna ze stron nie chciała uderzać pierwsza. Wreszcie zniecierpliwieni Belgowie postanowili zaatakować Rzymian z prawej flanki. W tym celu rozpoczęli forsowanie "Aksony" od południowego wschodu. Cezar wysłał tam swą jazdę, która skutecznie uniemożliwiła im tę próbę. Gdy zapadał zmierzch, do obozu Belgów dotarła wiadomość o ataku Eduów na kraj Bellowaków.
Ci postanowili wracać, by bronić ojczyzny, część jednak Belgów nadal chciała walczyć z Rzymianami.
Pomimo do pewnych niesnasek w obozie Belgów, postanowiono zawracać. Cezar dopiero rankiem zorientował się, że obóz belgijski jest pusty. Ruszył za nimi w pogoń. Rzymianie dopadli tylną straż belgijską, która jednak ich odrzuciła, odgłosy walki dotarły do pierwszych oddziałów Belgów. Wybuchła panika, Rzymianie wybili prawie 300 tys. Belgów, którzy zginęli podczas panicznej ucieczki. Belgowie uchodzący za najdzielniejszy lud Galii pobici zostali bez bitwy.
Bitwa nad rzeką Sabis.
Cezar teraz wkroczył na ziemie plemienia Suesjonów, ich stolica "Nowiodunum" poddała się bez walki. Następnie poddało się "Bratuspantium" – stolica Bellowaków, ich wodzowie uciekli do Brytanii. Potem "Samarobriwa" – stolica Ambianów. Cezar teraz skierował się na północ i dotarł na ziemie Nerwiów, ci nie zamierzali mu się jednak poddawać. Sprzymierzywszyi się z Atrebatami i Wiromandami, zasadzili się na Rzymian nad bagnistym rozlewiskiem rzeki "Sabis". Tutaj, niczego nie podejrzewający Cezar, nakazał rozbić obóz.
W czasie, gdy Rzymianie zajęci byli budową umocnień, zaatakowały ich nagle hordy Belgów, znosząc wysunięte szeregi rzymskich legionistów. Na lewym skrzydle Rzymian Tytus Labienus, dowodząc 2 legionami (IX i X) odparł wszystkie ataki Atrebatów i wyparł ich za "Sabis". Również legiony VIII i XI odparły ataki Wiromandów, jednak spychając ich w stronę lasów za rzeką "Sabis", odsłonili swoją prawą flankę. Wykorzystali to Nerwiowie, okrążając VII i XII legion. Sytuacja stawała się dramatyczna, Rzymianie zostali okrążeni, sam Cezar musiał walczyć z mieczem w ręku jak zwykły żołnierz.
Gdy Belgowie zajęli obóz, Rzymian ogarnęło przerażenie. Jazda rzymska uciekła, jednak mimo fermentu walki Cezar nakazał legionom VII i XII wzajemnie się osłaniać. Wówczas uderzyły legiony XIII i XIV, dotąd osłaniające tabory. Również Labienus, widząc w jak rozpaczliwej sytuacji znalazł się Cezar, wysłał mu na pomoc X legion, który uderzył na Nerwiów z prawego skrzydła, niszcząc belgijską obronę. W bitwie nad Sabis zginęli wszyscy wojownicy Nerwiów (kilkaset tysięcy) a plemię to praktycznie przestało istnieć.
Kampania roku 56 p.n.e. Pokonanie Wenetów.
Odnowienie triumwiratu.
Na wieść o wielkim zwycięstwie Cezara w Galii Senat, na wniosek 2 pozostałych w stolicy triumwirów Cezara ogłosił ponad 2-tygodniowe modły dziękczynne, zorganizowano też igrzyska dla ludu rzymskiego. Ale sytuacja Cezara w Galii mimo zwycięstwa nad Belgami wręcz się pogorszyła. Wszystkie ludy od Renu aż po Loarę wypowiedziały Cezarowi posłuszeństwo. Cezar zimę 57 p.n.e./56 p.n.e., spędził w podlegającej jego władzy Ilirii. Związane to było z pogarszającą się dla triumwirów sytuacją polityczną w Rzymie.
Odkąd Cezar wyjechał do Galii, stosunki między Pompejuszem a Krassusem uległy znacznemu pogorszeniu. Dopatrywano się związku, z atakami zbrojnych oddziałów Publiusza Klodiusza zebranych w 59 p.n.e., które terroryzowały Rzym i wymierzone były przeciw Pompejuszowi, choć miały zakaz atakowania jego osoby, a cichą satysfakcją z tego powodu, wręcz nakłanianiem do nich, Krassusa. O ile Klodiusz był prawdopodobnie opłacany przez Krassusa, o tyle utworzone w roku 57 p.n.e. zbrojne bandy Tytusa Anniusza Milona, były oficjalnie finansowane przez Pompejusza.
Przez pierwsze półtora roku jednak, począwszy od 58 p.n.e., gdy Klodiusz został wybrany z poparciem Cezara na urząd trybuna ludowego, zaskarbił sobie wielką popularność wśród plebsu stolicy. Stał się on wręcz „niekoronowanym królem Rzymu”. Przeprowadził ustawę o bezpłatnym rozdawnictwie zboża wśród plebsu miejskiego. Było to posunięcie rewolucyjne, dotąd bowiem zboże było sprzedawane, co prawda po obniżonych cenach, ale jednak, rzymskiemu plebsowi. Aby utrzymać swą pozycję, używał swoich „oddziałów” przeciw swym przeciwnikom politycznym, szczególnie ludziom związanym z Cyceronem i Pompejuszem. Aby zalegalizować owe bandy, nakazał wpisać je do bractw rzemieślniczych "collegia".
W tym samym 58 p.n.e. Klodiusz skazał na wygnanie z Rzymu Cycerona. Powodem była ustawa zabraniająca skazywania na śmierć obywateli rzymskich, czego dopuścił się Cyceron po wykryciu sprzysiężenia Katyliny 5 lat wcześniej w 63 p.n.e. Pozbył się też z Rzymu Katona, wysyłając go na Cypr z zadaniem skonfiskowania królewskiego skarbca Ptolemeusza, młodszego brata króla Egiptu Ptolemeusza XII, którego ustawowo pozbawił władzy, a jego królestwo (Cypr), włączył do Cesarstwa.
Klodiusz popełnił błąd, atakując wbrew zakazowi Cezara Pompejusza, którego bandy Klodiusza obległy w domu. Ten utworzył w roku następnym 57 p.n.e. swoje oddziały pod dowództwem Milona oraz wezwał na pomoc swych weteranów. Rzym stał się areną codziennych krwawych starć obu band. Cezar zaś, prowadząc wojnę, chciał mieć zabezpieczone swoje interesy w Rzymie, jego wrogowie zaczęli już bowiem przypominać o sobie o utraconej wolności. Pompejusz zaś, sprzeciwiając się zbrojnie Klodiuszowi, zdobył wielkie poparcie ludu rzymskiego, które Klodiusz utracił głównie z powodu ataków na kupców i pobierania haraczy ustalonych przez jego zbrojne oddziały.
Zdołał unieważnić wygnanie Cycerona, któremu po powrocie zgotował wielkie przyjęcie 57 p.n.e. Senat przyznał mu nadzwyczajne pełnomocnictwa w kwestii zaopatrzenia Rzymu w egipskie zboże, którego dostawy szwankowały. Pompejusz rozwiązał problem w błyskawicznym tempie, zyskując prawdziwą „miłość ludu”. W marcu 56 p.n.e. Cyceron i Lucjusz Domicjusz Ahenobarbus rozpoczęli w senacie nagonkę przeciwko Cezarowi. W dwóch mowach "pro Sestio" i "in Vatinum" Cyceron zaatakował Cezara, jednak na tyle łagodnie, aby nie wywołać gniewu Pompejusza. Aby temu przeciwdziałać, Cezar poprosił o spotkanie z Pompejuszem, i mimo jego początkowych wahań w końcu udał się do Lukki w Italii, gdzie miało się odbyć spotkanie trzech triumwirów, aby odnowić sojusz.
W Rzymie przerażenie ogarnęło wielu polityków, zjeżdżali się do Lukki z zamiarem poparcia triumwirów. Przybyło tam ok. stu senatorów. Zawarto nowy układ, w wyniku którego Cezar miał przedłużone namiestnictwo w Galii o 5 lat. Pompejusz objął prowincję Hiszpanię Bliższą, natomiast Krassus Syrię. Cezar tym samym oddawał Pompejuszowi całkowitą kontrolę nad Rzymem. Cyceron musiał zrezygnować ze swej retoryki wymierzonej w Cezara. Nawet pochwalił jego osiągnięcia w Galii i zaproponował przedłużenie mu namiestnictwa w tej krainie. Pompejusz zdobywał zaś coraz większą władzę nad państwem.
W Rzymie jednak stan chaosu politycznego nadal nie ustępował. W grudniu 52 p.n.e. w potyczce między bandami Klodiusza i Milona u bram miasta poległ Klodiusz. Rozwścieczony tłum jego stronników ruszył na Forum Romanum, paląc po drodze wiele budynków, z budynkiem senatu włącznie. Senat przyznał Pompejuszowi natychmiast specjalne uprawnienia do przywrócenia porządku w mieście. A ten nie tracił czasu, zarządził pobór do wojska w Italii i ruszył przeciwko buntownikom, masakrując ich. Po tym zwycięstwie senat przyznał Pompejuszowi konsulat z uprawnieniami dyktatorskimi. Był to pierwszy krok do wojny domowej z Cezarem.
Wenetowie – "dzieci morza".
Cezar przybył do Galii w kwietniu roku 56 p.n.e. Zastana tam sytuacja nie wyglądała dobrze. Otwarcie przeciw Rzymowi wystąpili Wenetowie, lud galijski mający swe siedziby w "Aremoryce" (dzisiejszej Bretanii). Poparli ich Morynowie oraz Menapiowie. Belgia, podbita zaledwie kilka miesięcy wcześniej, zaczęła się buntować, donoszono Cezarowi o sojuszu Belgów z Germanami. Antyrzymskie nastroje panowały na południu Galii w Akwitanii, donoszono także o posiłkach mających nadejść z celtyckiej Brytanii.
Cezar wysłał do Belgii rzymską jazdę pod dowództwem Tytusa Labienusa. Publiusz Krassus z 12 kohortami został skierowany do Akwitanii. Do Normandii Cezar wysłał Sabinusa, sam ruszył zaś przeciwko Wenetom. Kampania wydawała się prosta, osiedla Wenetów nie były duże i słabo umocnione, jednak wszystkie one zbudowane zostały nad brzegiem Oceanu Atlantyckiego, na niewielkich cyplach, do których wiodła wąska droga z wybrzeża.
Zdobycie takiej osady, przy takich warunkach terenowych, nie mogło się udać bez machin oblężniczych. Gdy zaś Rzymianie zbudowali takowe machiny i przystępowali do szturmu na osadę, mieszkańcy spokojnie odpływali do kolejnego rozsianego na wybrzeżu miasteczka i oblężenie trzeba było zaczynać od nowa. Legiony były wymęczone forsownymi marszami, które nie przynosiły żadnych rezultatów. Cezar zdawał sobie sprawę, że bez okrętów wojennych nie pokona plemienia Wenetów, rozkazał więc rozpocząć u ujścia Loary budowę swojej floty.
Bitwa morska w zatoce Quiberon.
Cezar sprowadził do wybudowanych okrętów wioślarzy i sterników, procarzy i łuczników. Całą flotą wojenną Cezara dowodził Decimus Brutus – brat Marka Brutusa. We wrześniu tego roku Rzymianie odpłynęli przeciwko Wenetom w rejon zatoki Quiberon. Wenetowie zauważywszy Rzymian, ustawili 220 swoich okrętów wojennych w szyku bojowym. Statki Galów różniły się znacznie od rzymskich galer. Były to duże masywne okręty wykonane w całości z dębiny, natomiast flota rzymska to były galery o trzech rzędach wioseł, mniejsze i lżejsze od galijskich, jednak znacznie szybsze z napędem wiosłowo-żaglowym.
Galowie, widząc taką flotę, pewni byli łatwego zwycięstwa. Rzymianie nie mogli tutaj zastosować tradycyjnej metody polegającej na wbiciu się dziobem okrętu w okręt nieprzyjacielski, czy choćby zarzucenie "corvus" – kruka (okręty Galów były zbyt mocne i zbyt wysokie). Zdecydowano się na inne rozwiązanie. Rzymianie podpłynęli do okrętów galijskich, zarzucając na olinowanie przeciwnika, ostre kosy, przymocowane do żerdzi, jednocześnie płynęli z dość dużą szybkością. Efektem tego było zerwanie masztów statków galijskich, do tak unieruchomionego okrętu podpływały 2 rzymskie galery, dokonując abordażu.
Galowie próbowali się ratować, uciekając w kierunku oceanu, mieli jednak dużego pecha, wiatr ustał zupełnie, zapadła cisza morska, co przypieczętowało zupełną klęskę Wenetów. Cezar dotąd, pokonując przeciwników, okazywał im łaskę, a przynajmniej nie gnębił pobitych, wszystko zmieniło się w kraju Wenetów. Cezar skazał na śmierć całą starszyznę plemienia, a cały lud sprzedał w niewolę. Tak Wenetowie zniknęli z mapy Galii.
Kampania roku 55 p.n.e. Rzeź Germanów. Pierwsza wyprawa do Brytanii.
Ponowne wypędzenie Germanów za Ren.
Po pokonaniu Wenetów Cezar skierował się na północ kraju przeciwko Morynom i Menapiom, ci jednak uciekli przed nim w gęste lasy. Zjawiło się inne niebezpieczeństwo. Na przełomie roku 56 p.n.e. i 55 p.n.e. Ren przekroczyły hordy germańskich plemion Uzypetów i Tenkterów. Cezarowi donoszono, że wiele galijskich plemion pragnęłoby powrotu Germanów, aby pomogli wypędzić z Galii Rzymian. Cezar, nie tracąc czasu, zebrał legiony z leż zimowych i ruszył za Mozę. Zanim dotarł do obozowiska Germanów, przybyli do niego posłowie germańscy, prosząc o możliwość zamieszkania w Galii, w zamian obiecali przyjąć zwierzchnictwo Rzymu.
Cezar odmówił, stwierdził jednak, że mogą osiedlić się za Renem w kraju Ubiów. Rozmowy nie przynosiły rezultatu, jednak Germanie na siłę je przeciągali, a jednocześnie intensywnie się zbrojąc. Zaatakowali i rozbili galijską jazdę Cezara – sformowaną z Galów walczących po stronie Rzymu. Gdy tylko przybyli do Cezara germańscy posłowie, chcąc się wytłumaczyć z napaści, ten kazał ich uwięzić, jednocześnie jego legiony maszerowały już na obóz Germanów. Ci nie byli przygotowani do obrony, więc wybuchła panika i Germanie rzucili się do ucieczki za Ren. Ci, którzy nie zdążyli przepłynąć rzeki, zostali zmasakrowani, wielu utopiło się w Renie. Zginęło 400 tys. Germanów, w tym kobiety i dzieci. Z Rzymian nikt nie zginął. Cezar po raz drugi uniemożliwił Germanom wejście do Galii.
Cezar przekracza Ren.
Cezar postanowił raz na zawsze rozwiązać problem migrujących do Galii plemion germańskich i pobić ich na ich własnej ziemi. Ubiowie obiecywali Cezarowi dostarczyć łodzie potrzebne do przeprawy przez Ren, jednak on postanowił użyć innego sposobu przekroczenia rzeki. Cezar nakazał zbudować most, przez który poprowadzi swoje legiony na drugi brzeg rzeki. Chciał bowiem zapewnić wojskom stałe połączenie z Galią, jak również zademonstrować Germanom swoją potęgę.
W czerwcu roku 55 p.n.e. zbudowano w ciągu dziesięciu dni ogromny drewniany most w pobliżu dzisiejszej Koblencji, przez który Rzymianie przeszli na drugi brzeg Renu. Efekt psychologiczny został osiągnięty, plemiona germańskie, jedne po drugim zaczęły błagać Cezara o pokój, lub uciekać w gęste lasy Germanii. Po 18 dniach kampanii germańskiej Cezar postanowił powrócić do Galii. Cel został osiągnięty, plemiona germańskie były na tyle zastraszone, że nie ośmieliły się już przez 300 kolejnych lat przekraczać rzeki. Wycofując się z Germanii, legioniści zniszczyli za sobą most.
Pierwsza wyprawa do Brytanii.
Po ujarzmieniu Germanów Cezar postanowił dać nauczką także Brytom, którzy już o dłuższego czasu udzielali schronienia różnym uciekinierom z Galii. Chciał również pokazać im, iż potęga Rzymu dosięgnie ich nawet za kanałem. Na kwaterę główną przygotowań do inwazji na Brytanię Cezar wyznaczył w miejscowości "Gesoriakum" (dzisiejsze Bolougne) i tu szykował flotę inwazyjną. Flota Cezara wypłynęła nad ranem 26 sierpnia 55 p.n.e., złożona była z 80 okrętów transportowych wiozących 2 legiony (VII i X), a także z kilkudziesięciu okrętów wojennych.
Około godziny dziewiątej okręty dotarły do brzegów Brytanii w pobliżu dzisiejszego Dover. Jednak tutaj Rzymianie ujrzeli stojące na plaży i gotowe do walki brytańskie plemię Brutów, postanowiono więc dokonać desantu dalej na północy w rejonie miasta Deal. Tutaj także plaża i okoliczne wzgórza obsadzone były przez Brutów, którzy marszem przeszli wzdłuż wybrzeża z Dover do Deal. Brutowie byli pewni swego, wiedzieli, że Rzymianie najpierw muszą wyjść na ląd, aby się z nimi zmierzyć. Nie spodziewali się jednak ostrzału brzegu z okrętów za pomocą katapult. Wielkie strzały wypuszczane z okrętów rzymskich siały strach i spustoszenie w szeregach Brutów. Musieli opuścić plażę i wycofać się na dalsze tereny.
Dzięki temu Rzymianie wysadzili desant w Brytanii i przystąpili do ataku na zdezorganizowane i przetrzebione oddziały Brutów, którzy rzucili się do ucieczki. Rzymianie nie byli w stanie wykorzystać zwycięstwa i rozbić Brutów, ponieważ ich jazda jeszcze nie dotarła do brzegu. Przez ten czas Brutowie wycofali się. Okręty wiozące rzymską jazdę nie mogły podejść do brzegu ze względu na silne wiatry w kanale i zawróciły do Galii. Po zwycięstwie przybyli do Cezara posłowie brytańscy, prosząc o pokój, zobowiązali się do wydania zbiegów i jeńców. Sytuacja jednak uległa zmianie już 31 sierpnia. W nocy z 30 na 31 sierpnia w wyniku silnych prądów morskich w kanale zniszczonych zostało wiele rzymskich okrętów transportowych, a poważnie uszkodzone zostały okręty wojenne.
Brytowie, widząc w jak krytycznym położeniu znaleźli się Rzymianie, odcięci od Galii, bez aprowizacji, postanowili na nich uderzyć. Zaatakowano VII legion, który zdołał odrzucić napastników. Brytowie zebrali większe siły i ruszyli na Rzymian. Bitwa zakończyła się klęską Brytów, którzy uciekli w głąb kraju, Rzymianie zaś, nie posiadając jazdy, ponownie nie mogli wykorzystać tego zwycięstwa. Zorganizowano naprędce oddział konny złożony z 40 jeźdźców, nie miało to jednak większego znaczenia. Cezar wiedział, że dalsze pozostawanie w Brytanii osłabi całkowicie jego siły, w połowie września, po uprzednim naprawieniu części okrętów, Rzymianie wrócili do Galii.
Kampania roku 54 p.n.e. Druga wyprawa do Brytanii. Bunt Belgów.
Druga wyprawa do Brytanii.
Z początkiem roku 54 p.n.e. Cezar rozpoczął wielkie przygotowania do kolejnej wyprawy na Brytanię. Planowana wyprawa wzbudziła duże zainteresowanie w samym Rzymie. Wielu polityków, spodziewając się wielkich łupów, prosiło Cezara o przyjęcie do służby wojskowej ich krewnych i protegowanych. Ale budziło to też zazdrość, tak jak niepochlebny wiersz Katullusa o Mamurrusie – jednym z oficerów Cezara, rozpowszechniany w Rzymie, który zazdrościł mu bogactwa i powodzenia u płci pięknej. Także Cyceron prosił Cezara o przyjęcie do armii swego brata Kwintusa, który musiał uciekać z Rzymu przed wierzycielami.
Zanim jednak Cezar wyruszył do Brytanii, musiał uspokoić zwaśnionych wodzów plemienia Trewerów zamieszkujących Belgię. Po rozwiązaniu tej sprawy mógł wreszcie udać się do Brytanii. Flota rzymska wypłynęła 21 lipca 54 p.n.e. Cezar zgromadził 800 okrętów inwazyjnych wiozących 5 legionów wraz z 2 tys. jazdy. W wyniku silnych wiatrów musiano wylądować na północ od spodziewanego miejsca, w rejonie dzisiejszego Sandown Castle. Brytowie już nie bronili wybrzeża, Cezar po wylądowaniu i zbudowaniu obozu ruszył w głąb kraju. Rzymianie napotkali przeciwnika w rejonie dzisiejszego Canterbury.
Rzymianie rozbili jazdę i wozy bojowe Brytów nad rzeką Stour, a VII legion oczyścił obszar pobliskiego lasu z brytańskiej piechoty. Cezar zamierzał ścigać Brytów i zadać im decydującą klęskę, jednak nadeszła do niego wiadomość o zniszczeniu wielu okrętów podczas wielkiej nawałnicy, jaka przeszła nad zatoką. Musiał zawrócić. Zniszczonych całkowicie zostało 40 statków, resztę można było naprawić. Dziesięć dni zajęła Rzymianom naprawa uszkodzonych okrętów, kopanie fos i budowanie wałów, by objąć nimi obszar stacjonowania okrętów. Po zakończeniu prac Cezar wyruszył ponownie w rejon Canterbury, napotkał tam armię brytańską złożoną z wszystkich plemion południowo-wschodniej części wyspy, które obrały wodzem króla plemienia Katuwelaunów – Kassywelaunusa.
Bitwa zaczęła się od ataku brytańskiej jazdy i wozów bojowych na rzymską piechotę. Na pomoc legionistom ruszyła rzymska jazda, która pobiła Brytów i zmusiła ich do wycofania. Rzymianie jednak ponieśli duże straty. Kolejny atak Brytów nastąpił, gdy Rzymianie przygotowywali się do budowy obozu. W wyniku ataku zniesione zostały 2 rzymskie kohorty i straż przednia, ale nieprzyjaciel został wyparty, przy dużych stratach po stronie legionów Cezara. Następny atak Brytów, który miał miejsce na drugi dzień, nie powiódł się. Zostali oni odparci, tracąc wielu wojowników. Rzymianie przeszli do kontrataku dzięki pomocy wrogich Katuwelaunom – Trynowantów, legioniści uderzyli i zdobyli umocniony duży gród Verulan nad Tamizą, stolicę Kassywelaunusa.
Pobity król postanowił zastosować taktykę spalonej ziemi i niewielkich partyzanckich wypadów na rzymskie pozycje, co stało się dość uciążliwe i na dłuższą metę mogło skończyć się klęską Rzymian. Tym bardziej że do Cezara nadeszła wiadomość o zaatakowaniu nadmorskiego obozu przez sprzymierzone z Kassywelaunusem plemię Kantów. Napastnicy zostali odparci, jednak spodziewano się kolejnych takich wypadów. Cezar znalazł się w trudnej sytuacji, szarpany przez oddziały brytańskie, jedyne, czego chciał, to pokój taki, by mógł z twarzą wrócić do Galii.
Gdy więc w jego obozie zjawili się posłowie Kassywelaunusa, prosząc o pokój, skwapliwie z tego skorzystał. Chciał już wracać do Galii, ale aby podkreślić, że jest zwycięzcą, zażądał zakładników i wyznaczył poszczególnym ludom coroczną daninę. To był tylko wybieg, było bowiem oczywiste, że po opuszczeniu Brytanii przez Rzymian, nikt owej daniny nie zapłaci. Cezar nie zrealizował swego planu – podboju Brytanii, jednak skutecznie powstrzymał Brytów od angażowania się w sprawy Galii. Rzymianie odpłynęli w połowie września, by ponownie się tu zjawić po prawie stu latach za cesarza Klaudiusza.
Rzeź Rzymian pod Aduatuką.
Po powrocie z Brytanii, do Cezara doszły słuchy o wzroście antyrzymskich nastrojów w Galii. Postanowił nie dyslokować legionów na leża zimowe w jednym miejscu, lecz rozmieścić je w różnych regionach Galii, aby przywołać do porządku ewentualnych buntowników. Sam zaś zamierzał spędzić zimę w "Samarobrywie" – dzisiejszym Amiens, w obozie Gajusza Treboniusza. Najbardziej niepewna była Belgia, dlatego też stacjonujące tam legiony pod wodzą Kwintusa Tyturiusza Sabinusa i Lucjusza Arunkulejusza Kotty, miały rozkaz zachować szczególną czujność.
Jednak pobyt Rzymian w kraju Eburonów zapowiadał się pomyślnie. Obaj wodzowie plemienia Ambioryks i Katuwolkus zapewniali o swej lojalności i regularnie dostarczali kontyngenty zboża. Rzymianie przestali dbać o swoje bezpieczeństwo: całymi oddziałami wychodzili poza obóz, nawet nie próbując zabezpieczyć terenu, na którym zbierali drewno. Podczas jednego z takich wypadów zostali zaatakowani przez jazdę Eburonów, a piechota plemienia uderzyła na obóz. Nieprzyjaciel został wprawdzie odparty, jednak Rzymianie przerazili się takim rozwojem wypadków.
W nocy do rzymskiego obozu przybył sam Ambioryks, chciał wytłumaczyć się przed Rzymianami z ataku. Stwierdził, iż do tego wypadu został zmuszony wolą swego ludu, sam zaś nadal jest wiernym sojusznikiem Rzymu. Mówił również, że nie tylko Eburonowie chwycili za broń, w tym samym dniu na rzymskie obozy uderzyły również inne plemiona, a zza Renu nadciągają już hordy Germanów, on zaś jako wierny przyjaciel Cezara radzi Rzymianom opuścić obóz i udać się do najbliższego zimowego obozu na południu kraju Belgów, w celu połączenia rzymskich sił. Rzymianie nie wiedzieli, czy wódz Eburonów mówi prawdę, czy tylko blefuje.
Doszło do gwałtownej narady w rzymskim obozie. Sabinus uważał, że w zaistniałej sytuacji lepiej będzie, gdy połączą swe siły z oddziałami pod wodzą Kwintusa Cycerona, stacjonującymi w rejonie dzisiejszego Namur. Kotta zaś uważał, że bez rozkazu Cezara nie wolno im opuszczać leż zimowych. Jednak potem ustąpił, postanowiono wyruszyć wczesnym rankiem następnego dnia, czyli 21 października 54 p.n.e. Gdy tylko Rzymianie opuścili obóz, otoczyły ich ze wszystkich stron oddziały Eburonów. Sabinus się pogubił, nie był w stanie wydać sensownych rozkazów, Kotta zaś kazał legionistom uformować szyk koła. Było to korzystne, ponieważ takie ustawienie wojska było prawie doskonałe, legioniści osłaniali się ze wszystkich stron, dopóki wróg nie znalazł luki, przez którą mógł wedrzeć się do środka, wówczas legion szedł w rozsypkę.
Tabory natomiast, Kotta rozkazał zostawić na łup wrogom. Jednak i tu Ambioryks przechytrzył Rzymian po raz kolejny, zabronił swoim rabowania taborów i nakazał atakować pojedynczymi wypadami, by następnie wycofać się przed ciosem legionistów, i znów ponawiać atak. Widząc, co się dzieje, Sabinus poprosił Ambioryksa o rozmowę. Ten się zgodził i gdy tylko Rzymianin znalazł się poza legionem, został pohańbiony i zabity. Kotta zginął niedługo potem w walce. Na placu boju poległo prawie 6 tys. legionistów, uratowało się tylko kilku, którzy przez gęste lasy próbowali dotrzeć do obozu Cycerona.
Obrona Namurcum.
Ambioryks wiedział, że teraz wszystko zależy od szybkości jego działań. Należało zdobyć "Namurcum" – obóz Cycerona, położony ok. 70 km od "Aduatuki", zanim dotrą tam wieści o klęsce Sabinusa i Kotty. Ruszył natychmiast, a po drodze dołączyły do niego dwa kolejne plemiona belgijskie, które już dowiedziały się o pierwszej klęsce Rzymian w Galii – Atuatukowie i Nerwiowie. Udało mu się zaskoczyć Rzymian zbierających drewno. Pobił ich i uderzył z marszu na obwarowania obozu. Został jednak odparty. Podejmował kolejne szturmy, które tylko dzięki niezmordowanej wytrwałości obrońców kończyły się niepowodzeniami.
Sytuacja obrońców była jednak coraz gorsza. Namurcum liczyło 4 tys. legionistów, natomiast nacierających Galów było ponad 40 tys. W rzymskim obozie walczyli wszyscy ranni i chorzy, przykładem poświęcenia i niezmordowanej woli walki był sam wódz Kwintus Cyceron. On, człowiek wątłej postury, lubujący się w luksusach i kochający rozkosze, nie pozwalał sobie na chwilę odpoczynku, objeżdżał umocnienia, nadzorował fortyfikacje, brał udział w walkach, nie sypiał całe noce, aż jego właśni żołnierze siłą zmuszali go, aby przespał się choć kilka godzin. Ambioryks zdawał sobie sprawę z problemów Rzymian, postanowił zastosować ten sam podstęp co w przypadku Sabinusa i Kotty.
Wysłał posłów do Cycerona, którzy mieli powiedzieć Rzymianinowi o lojalności Ambioryksa, który radził, aby opuścili obóz i połączyli się z innymi oddziałami. Cyceron odpowiedział im, że nie leży w zwyczaju ludu rzymskiego przyjmować rad od uzbrojonego przeciwnika, dodał też, że jeśli złożą broń, on wstawi się za nimi u Cezara. Tą drogą Ambioryks już nic nie wskórał. Belgowie otoczyli obóz na sposób rzymski siecią wałów ciągnącą się na obszarze 5 kilometrów, które wznieśli w ciągu 3 godzin. Siódmego dnia oblężenia Galowie przypuścili wielki szturm, udało im się wywołać pożar w rzymskim obozie, nic jednak nie osiągnęli, ponieśli za to duże straty. Cyceron wysyłał pojedynczych żołnierzy, którzy mogliby się przedrzeć przez umocnienia wroga i zawiadomić Cezara.
Eburonowie wszystkich jednak wyłapali i stracili po torturach na oczach Rzymian. Wreszcie jednemu udało się przechytrzyć galijskie straże i dotrzeć z listem do kwatery głównej Cezara. Ten natychmiast zarządził alarm. Wyruszono na odsiecz w przeciągu 2 godzin. Również Galowie dowiedzieli się o odsieczy, zwinęli oblężenie i ruszyli przeciwko Cezarowi. Galowie byli pewni łatwego zwycięstwa ponieważ Cezar dysponował jedynie 7 tys. żołnierzy. W połowie drogi obie armie się spotkały i doszło do bitwy. Galowie zostali rozbici i uciekli na północ do swych siedzib, a Cezar miał już otwartą drogę do obozu Cycerona. Gdy wszedł do obozu, wszyscy żołnierze pozostali przy życiu pozdrowili go gromkim "Ave Caesar". Niebezpieczeństwo zostało zażegnane.
Kampania roku 53 p.n.e. Eksterminacja Eburonów.
Ujarzmienie Belgów.
Cezar zdawał sobie sprawę, że władza nad Galią zaczyna wymykać mu się z rąk. Jeszcze w listopadzie 54 p.n.e. sojusznicy Eburonów – Trewerowie uderzyli na rzymski obóz Tytusa Labienusa w rejonie dzisiejszego Chiny. Zostali co prawda odparci, a ich wódz Indutiomarus zginął, jednak cała Galia żyła już wiadomościami o pierwszej klęsce Rzymian pod "Aduatuką". Wodzowie poszczególnych plemion oficjalnie przyrzekali lojalność, jednak potajemnie knuli między sobą przygotowania do powstania i wypędzenia Rzymian z Galii. Cezar nie miał czasu, musiał stłumić bunt w zarodku.
Z początkiem nowego roku 53 p.n.e. ruszył na kraj Nerwiów, spustoszył go, a mieszkańcy uciekli w gęste lasy. Wyruszył teraz przeciwko Senonom i Karnutom, którzy ukorzyli się przed nim. Następnie skierował się na północ do kraju Menapiów, spustoszył ten kraj i zmusił wodzów plemienia do poddania się i złożenia mu hołdu. Niepokoiły go wieści o sojuszu Eburonów z Germanami, postanowił rozwiązać sprawę germańskich sprzymierzeńców raz na zawsze.
Cezar przekracza Ren po raz drugi.
Rzymianie zbudowali drugi most na Renie w pobliżu dzisiejszego Kasselheim, 5 kilometrów na wschód od poprzedniej przeprawy w roku 55 p.n.e. Cezar zdawał sobie sprawę, że jego siły nie są duże, nie zamierzał podbijać Germanii, chciał jedynie udowodnić zarówno Galom, jak i Germanom, że armia rzymska nadal jest potężna i zdolna do działań ofensywnych pomimo klęski pod Aduatuką. Ruszył przeciwko Swebom, z którymi zawarł sojusz Ambioryks. Uciekli oni przed nim i ukryli się w lasach. Rzymianie spustoszyli kraj Swebów i wrócili do Galii, niszcząc za sobą most. Kampania zakończyła się sukcesem, Germanie nie zamierzali już pomagać Ambioryksowi w dalszej walce z Rzymianami.
Klęska Ambioryksa. Wybicie plemienia Eburonów.
Teraz Cezar skierował się przeciw największemu wrogowi – Ambioryksowi. Dzięki szpiegom zdobył dokładne informacje o miejscu jego pobytu. Eburonowie zostali zupełnie zaskoczeni, Ambioryks uratował się tylko dzięki pomocy jednego ze swych wojowników, który dał mu konia. Oddział Eburonów został wybity, lecz Cezar wiedział, że zwycięstwo będzie pełne dopiero wtedy, gdy uwięzi lub zabije Ambioryksa. Ambioryks zdawał sobie sprawę, że nie ma szans w otwartej walce z Rzymianami, nakazał więc wszystkim mężczyznom i kobietom z dziećmi swego plemienia ukryć się w gęstych lasach i rozproszyć na całym terytorium kraju Eburonów. Cezar nie zamierzał ryzykować życia legionistów w walkach w lasach, gdzie nie można rozwinąć żadnego szyku. Legioniści byliby tu zdani na walkę jeden na jednego, co przy nieznajomości terenu przez Rzymian mogło skończyć się dla nich tragicznie.
Cezar ogłosił więc kraj Eburonów wolnym dla każdego, kto chce tu łupić i palić. Tłumy Galów ściągnęły tutaj ze wszystkich zakątków z zamiarem mordowania swych współbraci. Cezar zezwolił nawet Germanom na przekroczenie Renu, aby pomogli w eksterminacji plemienia Eburonów. Szybko jednak tego pożałował, Germanom mało było pustoszenie kraju Ambioryksa, postanowili uderzyć na rzymski obóz w Aduatuce. Legionistom, z wielkim trudem, przy dużych stratach, udało się odeprzeć atak. Ambioryks zapewne zginął ze swoim plemieniem, choć jego ciała nie odnaleziono. Ostatnim aktem tej rzezi było zasieczenie kijami na śmierć Akki, wodza plemienia Senonów, sprzymierzeńca Ambioryksa. Cała Galia była spacyfikowana i podbita przez Rzymian.
Kampania roku 52 p.n.e. Powstanie Wercyngetoryksa.
Rozpad triumwiratu. Kłopoty Cezara.
Pomimo zdobycia Galii, pozycja Cezara w Rzymie zaczęła słabnąć. W roku 54 p.n.e. zmarła Julia, jedyna córka Cezara, a jednocześnie żywa więź spajająca go z Pompejuszem, którego była żoną. Sytuacja się skomplikowała jeszcze bardziej, gdy w czerwcu 53 p.n.e. w bitwie z Partami pod Carrhae na syryjskiej pustyni zginął Krassus, jeden z triumwirów. Cezar starał się przekonać Pompejusza do ożenku ze swą stryjeczną wnuczką Oktawią, ten jednak odmówił i poślubił wdowę po Krassusie, Kornelię. W styczniu 52 p.n.e. zabity został Klodiusz, którego zbrojne oddziały przez pewien czas finansowane były przez Krassusa, a należał od dawna do stronników Cezara. W Rzymie pozostały już tylko bandy Milona, na usługach Pompejusza.
Niedługo potem Senat przyznał Pompejuszowi specjalne pełnomocnictwa w celu zapobieżenia rozbojom w Rzymie, które dokonywały oddziały Milona. Pompejusz uzyskał też prawo do przeprowadzenia zaciągów wojskowych w Italii i wybrano go na konsula roku 52 p.n.e. Pompejusz zgromadził w swych rękach wielką władzę, mógł zrobić wszystko (zarówno w Rzymie jak i Italii), przeprowadzić każdą ustawę, a dzięki uzbrojonym oddziałom, zamienił Rzym w prawdziwie pompejańskie terytorium. Pompejusz nie wykonał jednak żadnych nieprzyjaznych Cezarowi kroków, poza tym jednym, że przeprowadził pobór rekruta w Italii, co zostało odebrane wśród plemion galijskich jako początek wojny domowej z Cezarem. Galowie uznali, że nadszedł właściwy czas na rozpoczęcie wielkiego powstania przeciw Cezarowi, znienawidzonemu nawet przez Rzymian.
Wercyngetoryks.
Niewiele wiadomo o życiu wodza Galów, historycy nie są zgodni nawet co do daty jego urodzenia. Prawdopodobnie urodził się ok. roku 82 p.n.e. Był z pochodzenia Arwernem, przyszedł na świat w domu wodza tego plemienia Celtyllusa. Z braku pisanych galijskich źródeł tamtej epoki, nie można nic pewnego powiedzieć o jego dzieciństwie. Prawdopodobnie, jak inni dobrze urodzeni Galowie, do siódmego roku życia wychowywał się w otoczeniu kobiet – swej matki i oficjalnych nałożnic ojca (galijscy mężczyźni mogli posiadać tyle kochanek, ilu tylko zdołali zapewnić byt i dach nad głową, ale na wszystkie musiała wyrazić zgodę oficjalna małżonka).
Przeważnie żony nie protestowały, posiadanie wielu oficjalnych kochanek było wyznacznikiem pozycji społecznej i bogactwa. Tym bardziej że Galowie prawie nie posiadali niewolników, wówczas przydawały się każde ręce do pracy w domu i obejściu. Galijscy mężczyźni rzadko bowiem przebywali w domach, poświęcając czas na wyprawy wojenne, polowania na dziki, uczty i biesiady oraz narady polityczne w plemieniu. Ojca widywał wówczas bardzo rzadko, dopiero po ukończeniu 21 lat, mógł publicznie pokazać się u boku ojca, wówczas stawał się mężczyzną. Do tego czasu nie miał nawet własnego imienia, a nazywany był po prostu synem Celtyllusa – Celtyllognatusem. Po skończeniu siódmego roku życia, opuszczał dom rodzinny i przechodził pod opiekę przybranego ojca, u którego, jak większość młodzieńców galijskich przebywał przez 5 lat, ucząc się posługiwania lekką bronią – łukiem.
Po skończeniu 12 lat trafiał do szkoły druidów, gdzie uczył się pieśni religijnych i patriotycznych, sławiących dawnych galijskich bohaterów, a także czytania i pisania, oraz greki potrzebnej Galom do spisywania umów handlowych. Po 4-letniej nauce w szkole druidów, mając 16 lat, rozpoczynał naukę posługiwania się bronią – mieczem i toporem. Tej sztuki uczyły młodych Galów kobiety, swoiste amazonki, które miały też za zadanie inicjację seksualną chłopców. Po skończeniu 21 lat, Wercyngetoryks wrócił do rodzinnego domu. Jego ojciec został oskarżony o dążenie do władzy królewskiej i stracony ok. 70 p.n.e. Matka prawdopodobnie zmarła niedługo po jego powrocie. Według niektórych przekazów Wercyngetoryks miał żal do swego wuja – brata matki, którego podejrzewał o udział w spisku na życie ojca którego idealizował, próbując osiągnąć to, co jemu się nie udało.
Wybuch powstania.
W 57 r.p.n.e. Wercyngetoryks zaciągnął się do galijskiej armii Cezara. Jako przedstawiciel „szlachty” galijskiej wszedł nawet do rady wojskowej Cezara, dzięki czemu poznawał plany i taktykę rzymskich oddziałów. Odszedł z armii po kilku miesiącach z powodu sprzeciwu wobec brutalnego mordowania galijskiej ludności przez rzymskich legionistów. Wrócił wówczas do domu rodzinnego i na kilka lat wycofał się z życia politycznego Galii. Od tego czasu stał się faktycznym, acz jeszcze ukrytym wrogiem Rzymian. Impulsem do zaangażowania się w wojnę z Cezarem było dla Wercyngetoryksa, jak zresztą dla wielu Galów, zwycięstwo Belgów pod Aduatuką, zaś bezpośrednim powodem wybuch powstania antyrzymskiego w kraju Karnutów.
W lutym 52 p.n.e. Karnutowie, mieszkający nad środkową Loarą, napadli i wymordowali rzymskich kupców oraz zdobyli magazyny zbożowe rzymskiej armii w ich stolicy Cenabum. Wieści o tym wydarzeniu rozeszły się lotem błyskawicy po całej Galii, dotarły też do Gergowii, stolicy kraju Arwernów. Wercyngetoryks uznał, że nadszedł czas działania. Na wiecach w Gergowii próbował przekonać Arwernów do przyłączenia się do powstania i walki z Rzymianami. Rządząca wówczas w Gergowii starszyzna nie była chętna do występowania przeciw Cezarowi, dzięki któremu nadal mogła sprawować władzę.
Wercyngetoryks został wypędzony z miasta. Udał się wówczas na prowincję. Jeździł od wioski do wioski, przemawiał i przekonywał mieszkańców do walki z Rzymem. Nie było to wcale takie trudne, wojna weszła już do każdego prawie galijskiego domu i nie było rodziny, która nie straciłaby kogoś podczas toczących się już 6-letnich walk. Szybko powiększał się krąg zwolenników Wercyngetoryksa, jego szeregi rosły z dnia na dzień. Z początkiem marca tego roku wkroczył do Gergowii i wypędził z niej prorzymskich naczelników. Zaraz potem został przez ludność miasta obwołany królem i przywódcą powstania.
W ciągu kilku następnych tygodni do Arwernów zaczęły przyłączać się i inne plemiona środkowej i zachodniej Galii. Wercyngetoryks obwołany został wodzem galijskiego powstania ludowego – była to pierwsza w historii tego kraju próba zjednoczenia wszystkich plemion galijskich. Przysięgę wierności na swe sztandary bojowe – jedną z największych świętości Galów złożyli mu wodzowie i naczelnicy wielu plemion. Nowy król Arwernów nie namierzał jednak czekać, aż dany kraj opowie się za nim, lecz sam najeżdżał i siłą zmuszał ludność plemienia do posłuszeństwa. Tak zmusił do przyłączenia się do niego Biturygów sąsiadów Karnutów, a jego wódz Kadurkus przekonał do powstania Rutenów.
Sprawy w Galii zaczęły przybierać dla Cezara coraz gorszy obrót. Został odcięty od swych legionów na północy. Nie ufał już żadnym z dotychczasowych galijskich sprzymierzeńców, ale musiał dotrzeć do swych wojsk w północnej Galii. Podjął śmiały plan przejścia przez zaśnieżone, strome i niebezpieczne nawet w lecie góry "Sewenny". Mimo ciężkiej przeprawy cel został osiągnięty, a Galowie zostali całkowicie zaskoczeni. Cezar wkroczył do kraju Arwernów. Wercyngetoryks musiał teraz zawrócić z kraju Biturygów, by ratować swą ojczyznę. Cezar zbierał w tym czasie wszystkie swoje siły i wyznaczył rejon koncentracji wojsk w miejscowości "Agedinkum" – dzisiejsze Sens.
Wercyngetoryks ruszył przeciwko Gorgobinie, mieście w którym Cezar osiedlił wiernych sobie Bojów. Nieudzielenie pomocy tak teraz nielicznym sojusznikom Rzymu spowodowałoby odpadnięcie od Cezara wszystkich galijskich sił. Nie miał wyjścia, musiał ruszyć Bojom na odsiecz, choć droga wcale nie była łatwa z powodu zimy. Najpierw jednak ruszył przeciw "Agedincum" – stolicy Senonów, które zdobył, potem padło "Carnuntum", miasto Karnutów, od którego bunt się rozpoczął, zostało ono spalone, a ludność wymordowana, nieliczni dostali się do niewoli. Ruszył teraz przeciw Biturygom, lecz ci nie zamierzali walczyć z siłami Cezara, poddając miasto "Nowiodunum".
W momencie przejmowania miasta przez Rzymian, ujrzano w oddali jazdę Wercyngetoryksa, ten bowiem na wieść o poczynaniach Cezara przerwał oblężenie Gorgobiny i ruszył, by przeciąć Cezarowi drogę. Mieszkańcy Nowiodunum wpadli w panikę, nie chcieli by wódz Galów uznał ich za zdrajców, postanowili zamknąć przed Rzymianami bramy swego miasta. Żołnierze rzymscy, będący już w środku, tylko cudem wydostali się poza mury. Potyczka pod murami Nowiodunum zakończyła się zwycięstwem Rzymian i Biturygowie znów otworzyli bramy przed Cezarem. Cezar ruszył teraz na "Awarikum" – stolicę tego plemienia. Wercyngetoryks postanowił zmienić teraz plan swego działania, który przedstawił na zebraniu wodzów wszystkich plemion dochowujących mu wierności.
Najważniejszą częścią tego planu było odcięcie Rzymian od aprowizacji, aby to osiągnąć należało zastosować metodę „spalonej ziemi”, niszczenia wszystkich miast, osad, zabudowań na drodze przemarszu legionów, tak aby zmusić ich do odwrotu. Plan ten został odrzucony przez wielu naczelników plemion leżących na trasie marszów Rzymian, szczególnie ostro zaprotestowali Biturygowie. Wercyngetoryks złamał jednak ich opór, a rada galijska plan przyjęła. Wódz Galów zgodził się tylko na pozostawienie miasta – twierdzy Awarikum, o co mieszkańcy miasta błagali go na kolanach. Wkrótce miał pożałować tej decyzji.
Upadek Awarikum.
Galowie przystąpili do działania, niszcząc wszystko na drodze legionów. W samym kraju Biturygów, w ciągu jednego dnia zniszczono 20 osad, a ludność tych miasteczek musiała przyłączyć się do Wercyngetoryksa. Natomiast mniejsze oddziały rzymskie, wysłane na poszukiwanie żywności, były atakowane i znoszone przez Galów. Cezar dowiedział się o lokalizacji obozu Wercyngetoryksa, i postanowił na niego uderzyć. Atak nie udał się, tym razem to Rzymianie zostali pobici i musieli się wycofać. Postanowił teraz skierować się przeciw jedynemu miastu, pozostałemu na ziemi Biturygów – "Awarikum".
Wercyngetoryks rozłożył się obozem w pobliżu twierdzy, z zamiarem przeciwdziałania rzymskim atakom. Dostęp do miasta otoczonego bagnami był możliwy jedynie od południowo-wschodniej strony, lecz i to podejście było bardzo wąskie. Mieszkańcy miasta zaś wytrwale bronili się przed rzymskimi atakami, dokonywali podkopów pod rzymskie rampy i niszczyli je, palili hulajgrody, chwytali w pętle zarzucane na mury osęki. Gdy w 25. dniu oblężenia Rzymianie zbudowali rampę podchodzącą pod same mury, Galowie zrobili wypad i poważnie uszkodzili konstrukcję, jednak nie udało im się jej zniszczyć.
Obrońcy Awarikum doszli do wniosku, że jednak lepiej będzie wycofać się z miasta i połączyć z Wercyngetoryksem. Nie powiodło im się to, ponieważ kobiety przerażone tym, że zostaną same, podniosły wielki lament, co zawiadomiło Rzymian. Na drugi dzień nad miastem rozszalała się wielka nawałnica, Rzymianie postanowili wówczas zaatakować, podciągnęli pod mury hulajgrody i przystąpili do ataku. Rzymianie wybili prawie 40 tys. mieszkańców miasta, mężczyzn, kobiet i dzieci. Jedynie 800 Galom udało się wydostać z twierdzy i dotrzeć do obozu Wercyngetoryksa.
Bitwa pod Gergowią – galijskie zwycięstwo.
Cezar uzupełnił w zdobytym mieście zapasy żywności i zezwolił legionom na kilka dni odpoczynku. Upadek "Awarikum" nie spowodował bynajmniej spadku popularności Wercyngetoryksa wśród Galów, na co liczył obecnie Cezar. Wręcz przeciwnie, jego pozycja jeszcze wzrosła, a to dlatego, że wódz Galów nie wierzył nigdy w możliwość obrony Awarikum i chciał zniszczyć tę twierdzę tak jak i inne na drodze Rzymian. Ustąpił tylko ze względu na błagalne prośby mieszkańców miasta. Cezar postanowił wreszcie rozprawić się z Wercyngetoryksem w jednej dużej bitwie w jego kraju.
Podzielił armię i z 6 legionami ruszył na stolicę Arwernów – Gergowię. Wówczas doszły do niego wieści o niepokojach w kraju Eduów, największych galijskich sprzymierzeńców starożytnego Rzymu. O najwyższy urząd w państwie "wergobreta", walczyło 2 kandydatów, podzieliwszy członków plemienia na zwolenników jednego i drugiego, przygotowywali się do walki. Cezar postanowił natychmiast ruszyć do kraju Eduów, by jak najszybciej rozwiązać tę sprawę, zanim wtrąci się tu Wercyngetoryks. Przybył do "Bibrakte" – stolicy plemienia, i przyznał urząd wergobreta Konwiktolitawisowi.
Wymógł jednocześnie na nim wystawienie dziesięciu tysięcy wojowników, dla ochrony rzymskich linii zaopatrzenia. W tym samym czasie pozostałe 6 legionów pod wodzą Labienusa niszczyło kraje Senonów i Paryzjów, położone nad Loarą. Cezar tymczasem przekroczył rzekę "Elaver" – dzisiejszą Allier, i po 5 dniach marszu, stanął obozem pod Gergowią. Był początek maja roku 52 p.n.e. Miasto położone było na niezwykle stromych zboczach okalających je ze wszystkich stron. Jedynie od południa było mniej strome podejście, lecz tu właśnie Wercyngetoryks ustawił swoją armię, według podziału na plemiona i szczepy.
Rzymianie wiedzieli, że w tych warunkach nie ma mowy o przeprowadzeniu szturmu na twierdzę, tym bardziej że siły Cezara liczyły jedynie 25 tys. żołnierzy. Cezar postanowił opanować sąsiednie wzgórze, na południe od miasta i na zachód od rzymskiego obozu, zwane La Roche Blanche. I to mu się udało, następnie założył drugi mniejszy obóz rzymski na zdobytym wzgórzu, połączony z pierwszym linią okopów, skąd łatwiejsze było podejście do Gergowii. Cezar miał zamiar długim oblężeniem zmusić Wercyngetoryksa albo do kapitulacji po odcięciu przez Rzymian linii aprowizacyjnych wiodących do miasta, albo do zmuszenia wodza Galów do opuszczenia twierdzy i stoczenia z nim decydującej bitwy.
Wówczas doszły do niego wieści o zdradzie 10-tysięcznego oddziału Eduów pod wodzą Litawikkusa, wysłanego z "Bibracte" na odsiecz Cezarowi. Litawikkus przekonał swoich żołnierzy do połączenia swych sił z Wercyngetoryksem. Cezar natychmiast wyruszył z obozu w sile 4 legionów z zamiarem zniszczenia buntowników Litawikkusa. Po 35-kilometrowym marszu dopadł pogrążonych we śnie, zaskoczonych, i nieprzygotowanych do walki Galów, którzy prosząc o przebaczenie, poddali mu się. Cezar obawiając się, iż surowym postępowaniem jeszcze bardziej zrazi do siebie galijskie plemiona, nie ukarał nikogo, całą winę zrzucając na zbiegłego Litawikkusa.
Nakazał im marsz do Gergowii. W tym samym czasie Wercyngetoryks, dowiedziawszy się o opuszczeniu obozu przez Cezara, przypuścił wielki szturm, który został wprawdzie odparty, lecz Rzymianie ponieśli dość duże straty. Cezar zaczął zastanawiać się nad wycofaniem się spod Gergowii i połączeniem z pozostałymi legionami Labienusa, jednak w taki sposób, aby nie wyglądało to na ucieczkę Rzymian. Nadarzyła się taka okazja, i to nie tylko honorowego wycofania, ale nawet możliwości pokonania Galów. Cezar zauważył, że pagórki od południowej strony, dotąd gęsto obsadzone wojownikami, są teraz zupełnie puste.
Od galijskich szpiegów dowiedział się, że Wercyngetoryks, obawiając się ataku Rzymian na zachodnie, najsłabiej obsadzone podejście do twierdzy, skierował w to miejsce większość swych sił. Cezar postanowił pokonać wodza Galów fortelem. Nakazał swojej jeździe upozorować atak na owo zachodnie podejście do miasta, natomiast główne rzymskie siły miały uderzyć na Gergowię od południowej strony. W tym celu przemieścił swoje siły ze swego głównego obozu do drugiego, mniejszego, i rozpoczął się szturm. Rzymianie natarli na niewielki murek ustawiony przez Galów wokół murów miasta, przez który legioniści przeskakiwali w czasie ataku.
Rzymianie zaczęli wdzierać się na mury Gergowii, co wywołało panikę w mieście, kobiety błagały legionistów o darowanie życia dla siebie i swoich dzieci, zrzucając im z murów swoje kosztowności. Wercyngetoryks, widząc atakujących Rzymian na południowym podejściu do miasta, najsłabiej teraz bronionym, i jednocześnie zawracającą jazdę Cezara po zachodniej stronie, postanowił zaatakować Rzymian od lewej flanki. Cezar na kilka chwil przed katastrofą, widząc co się dzieje, nakazał trąbić na odwrót, było już jednak za późno. Galowie ruszyli na Rzymian z tyłu i od lewej flanki, siejąc panikę i śmierć w rzymskich oddziałach.
Ów murek, przez który legioniści przeskakiwali w czasie ataku, teraz stał się ich śmiertelną pułapką. W bitwie zginęło prawie 700 rzymskich żołnierzy oraz 46 centurionów. A Cezar, oblegający Gergowię przez prawie 2 miesiące, został pobity i musiał wycofać się spod jej murów na początku lipca 52 p.n.e. To, co działo się w Gergowii po pierwszym zwycięstwie Galów nad siłami Cezara, pod jego osobistym dowództwem, można określić jako jeden wielki wybuch radości. Wercyngetoryks został podniesiony na tarczy i trzykrotnie obnoszony wokół murów stolicy Arwernów, przy okrzykach rzucanych przez Galów: „"niech żyje Wercyngetoryks, niech żyje wódz"”.
Od tej pory pozycja Wercyngetoryksa w Galii stała się na tyle dominująca, że gdy tylko wkraczał na czele swych oddziałów do stolicy jakiegokolwiek plemienia galijskiego, ze swych miejsc wstawali przedstawiciele starszyzny, czyniono to na znak szacunku i przywiązania do tego ledwie 30-letniego Gala. Wercyngetoryks nagle dzięki tej jednej bitwie oczarował i „zahipnotyzował” Galów, nie tylko mężczyzn, lecz przede wszystkim także kobiety, które m.in. rzucały kwiaty pod jego stopy, gdy przechodził. Natomiast pozycja Cezara w Galii słabła z dnia na dzień, odstąpili od niego prawie wszyscy tak nieliczni przecież sojusznicy jak choćby Eduowie, wyjątkiem byli Remowie i Lingonowie. Po 6 latach walk, grabieży, palenia, niszczenia i ujarzmienia Galii, nagle Cezar znajdował się w centrum obcego, całkowicie wrogiego mu kraju, w którym nie mógł już liczyć na żadnych sojuszników.
Bitwa konna nad rzeką Saoną.
Najtragiczniejsza w skutkach okazała się zdrada Eduów, opanowali oni bowiem "Nowiodunum" nad Loarą, gdzie znajdowały się główne magazyny rzymskiej armii i gdzie trzymano zakładników podbitych plemion oraz cały skarbiec. W tej sytuacji wielu oficerów Cezara uznało, że najlepszym krokiem będzie wycofanie się na południe w stronę Galii Narbońskiej. Uznali bowiem, że kampania przynajmniej na razie jest przegrana, należy się wycofać na południe, uzupełnić siły i ponownie ruszyć na Wercyngetoryksa. Cezar jednak myśl o wycofaniu zdecydowanie odrzucił.
Po pierwsze dlatego, że wycofanie się Rzymian na południe równałoby się rezygnacji z wszystkich zdobyczy, które przez te lata osiągnięto, jednocześnie wzmocniłoby to niewspółmiernie siłę Wercyngetoryksa. Po drugie, odwrót uniemożliwiały góry Sewenny, a po trzecie i chyba najważniejsze, pozostawiono by własnemu losowi Labienusa, który walczył z Paryzjami nad Sekwaną. Cezar zdecydował, iż należy ruszać na północ i połączyć swe siły z oddziałami pod wodzą Labienusa. Natomiast ów Labienus próbował zdobyć stolicę Paryzjów – "Lutecję" (dzisiejszy Paryż), co mu się jednak nie udało.
Na wieść o klęsce Cezara pod Gergowią wycofał się do stolicy kraju Senonów "Agendikum". Tutaj w połowie lipca po przekroczeniu Loary połączył się z nim Cezar. Tymczasem Wercyngetoryks zwołał do "Bibrakte" – stolicy Eduów, wielkie zebranie wszystkich walczących z Rzymianami ludów Galii. Został na nim wybrany jedynym i największym wodzem ludowego powstania galijskiego przeciw Rzymowi. Wyznaczono kontyngenty poszczególnym ludom, wynoszące łącznie 15 tys. wojowników. Postanowiono również za radą Wercyngetoryksa kontynuować wojnę partyzancką i taktykę „spalonej ziemi”, aby maksymalnie osłabić rzymskie oddziały Cezara.
Nakazał jednocześnie wszystkim plemionom galijskim mającym swe siedziby przy granicy z rzymską prowincją Narbońską zaatakować ją. Sam zaś z głównymi siłami zamierzał ostatecznie rozprawić się z Cezarem. W Narbonensis stacjonowały jedynie 22 kohorty pod rozkazami Lucjusza Cezara, kuzyna niedawnego zdobywcy Galii, sytuacja była więc dramatyczna. Cezar zdawał sobie sprawę z powagi sytuacji, postanowił ratować przynajmniej dawne rzymskie posiadłości w Galii, wyruszył więc na południe na pomoc Lucjuszowi. Wercyngetoryks doskonale orientował się w planach Rzymian, podążał za Cezarem krok w krok, wyczekując stosownej okazji do uderzenia.
Gdy legiony minęły wyżynę Langres w kraju Lingonów, wódz Galów postanowił uderzyć na Cezara. Galijscy jeźdźcy oskrzydlili rzymską kolumnę marszową od wschodu i południa oraz zdołali opanować wzgórze na lewej flance. Cezar postanowił rzucić do walki swoich germańskich jeźdźców, których jeszcze niedawno formował na północy, jednak ich kuce nie mogły równać się ze wspaniałymi wierzchowcami Galów. Nakazał więc rzymskim oficerom oddać Germanom swoje konie. Miało to decydujące znaczenie dla przebiegu całej bitwy, pozwoliło rzymskim legionistom zyskać niezbędny czas na ustawienie szyku bojowego i ochronę swoich taborów.
Tymczasem Germanie odbili wzgórze z lewej flanki i rozpoczęli pościg za uciekającymi stamtąd Galami. Wercyngetoryks, widząc załamanie się swojej linii od wschodniej strony, wydał rozkaz do odwrotu. Odwrót przerodził się w ucieczkę, w wyniku której było wielu zabitych po galijskiej stronie (przypuszczalnie ok. 4 tys.). Rzymianie pojmali też wielu jeńców (gł. Eduów). Wercyngetoryks nakazał odwrót w kierunku Alezji stolicy Mandubiów, tym razem to Cezar postępował za nim krok w krok.
Bitwa pod Alezją.
Następnego dnia Cezar stanął pod murami Alezji. Od południa i północy wzgórze, na którym stało miasto, opływały rzeki Oserain i Ose. Od zachodu rozciągała się równina Laumes, długości ok. 4,5 km. Od wschodu rozciągał się zaś płaskowyż Bussy i góra Pennevelle. Był początek września 52 p.n.e. Cezar rozkazał otoczyć miasto 2 liniami wałów obronnych, jedną wewnętrzną od strony Alezji – "contravallatio", zaś drugą zewnętrzną na wypadek ewentualnej odsieczy – "circumvallatio". Całość obwarowań liczyła ponad 20 km, ponadto zbudowano 8 obozów wojskowych i 24 forty wartownicze.
Prócz tego 2 fosy po 5 metrów szerokości i 2,5 głębokości, wzniesiono też palisadę wzmocnioną drewnianymi wieżami rozmieszczonymi co 100 metrów. Do budowy owych umocnień użyto drewna z okolicznych lasów, ogałacając z nich całą równinę Laumes i wyżynę Flavigny. Ponadto wykopano 5 równoległych rowów, w które powbijano ostro zastrugane grube gałęzie powiązane ze sobą w taki sposób, by nie można było ich wyrwać, oraz jamy głębokości 90 cm zakryte gałęziami z wbitymi w nie grubymi palami. Galowie nie weszli do miasta, podobnie jak pod Gergowią, lecz rozłożyli się obozem pod murami Alezji.
Galowie widząc postępy Rzymian, zmierzające do ich odcięcia od reszty Galii, postanowili natychmiast działać. Wercyngetoryks nakazał swej jeździe uderzyć na nieukończone rzymskie umocnienia nad rzeką Oserain. Bitwa na równinie Laumes zakończyła się jednak zwycięstwem Rzymian. Wówczas Wercyngetoryks zmienił plan, rozkazał swej jeździe przebić się przez rzymskie pozycje, jednak nie celem ich pobicia, a sprowadzenia posiłków od innych ludów Galii. Galowie uderzyli nocą na kompletnie zaskoczonych Rzymian. Po krótkiej walce udało się jeździe Wercyngetoryksa wydostać za rzymskie linie i ujść przed pośpiesznie sprowadzoną przez Cezara odsieczą.
Od tej pory los 80 tys. zamkniętych w Alezji współbraci będzie zależał od szybkości i siły sprowadzonej przez nich odsieczy. Sytuacja Wercyngetoryksa była tragiczna, żywności było jedynie na 30 dni, jeśli do tego czasu nie dotrarłaby odsiecz, miasto musiałoby skapitulować. Wódz Galów nakazał zwinąć obóz i wejść do miasta, w którym skonfiskowano wszystkie zapasy żywności oraz bydła, którego w Alezji było pod dostatkiem. Jednocześnie Wercyngetoryks obniżył dzienne racje żywnościowe „darmozjadom”, czyli kobietom, dzieciom i starcom, z czasem zaś zupełnie zakazano wydawania im tych niewielkich racji żywnościowych. Tylko mężczyźni zdolni do noszenia broni mogli jeść.
Wszyscy oczekiwali szybkiej odsieczy. Tymczasem w Bibrakte odbył się zjazd przedstawicieli wszystkich 43 ludów wiernych Wercyngetoryksowi, na którym postanowiono jak najrychlej ruszyć z odsieczą. Armia galijska liczyła ok. 250 tys. wojowników pieszych i 8 tys. jazdy. Wybrano również 4 wodzów – podległych Wercyngetoryksowi – jednak największym z nich był Kommiusz, który jeszcze 2 lata wcześniej służył w Galijskiej Armii Cezara. W Alezji głód zaczął doskwierać już wszystkim, były pierwsze jego ofiary. Na naradzie jeden z wodzów Wercyngetoryksa zaproponował jedzenie zmarłych z głodu, powołując się na przykład historyczny w czasie walk Galów z germańskimi Cymbrami i Teutonami ponad 60 lat temu.
Wercyngetoryks odrzucił tę propozycję, jednak należało coś zrobić z „plączącymi” się po mieście głodnymi kobietami i dziećmi. Wódz Galów nakazał wygnać je z miasta, aby uratować je przed śmiercią głodową. Te, nie mając wyjścia, wysłały delegację do Cezara, błagając go z płaczem o przyjęcie ich w niewolę. Nie zostały jednak dopuszczone przed jego oblicze, ponieważ uznano tę masę ludzi za ewentualną „piątą kolumnę” Wercyngetoryksa. Postanowiły więc wrócić do swoich do Alezji, jednak i tu zostali wypędzeni. W ciągu kilku następnych dni wymierali straszną głodową śmiercią między murami Alezji a rzymskimi umocnieniami.
Wreszcie pewnego wrześniowego dnia z tysięcy galijskich gardeł wydobył się okrzyk radości, na horyzoncie pokazały się pierwsze konne oddziały Kommiusza. W rzymskim obozie zarządzono natychmiast mobilizację. Pomimo że Galowie nadciągali powoli, były to niezliczone chmary. W rzymskim obozie zapanował niepokój, szybko zniwelowany przez Cezara. Następnego dnia zaczął się wielki szturm na rzymskie umocnienia "circumvallatio". Galowie zamknięci w twierdzy wiedzieli, że to już ich ostatnia szansa, jeśli odsiecz przegra, oni zginą z głodu w odciętej Alezji. Postanowiono im dopomóc.
Wercyngetoryks zarządził wypad z miasta na rzymskie umocnienia wewnętrzne "contravallatio". Najpierw w szybkim wypadzie Galowie odnieśli pierwszy sukces, zasypując największą z fos i niszcząc część rzymskich zasadzek. Tymczasem na równinie rozgorzała jedna z największych dotychczasowych bitew. Armia Kommiusza rozproszyła pierwsze oddziały rzymskie wysłane przeciw niej przez Cezara, Galowie w twierdzy przywitali to gromkim okrzykiem triumfu, tym bardziej że bitwa była doskonale widoczna z umocnionego wzgórza zupełnie jak w teatrze. Ale Cezar nie zamierzał się poddawać, po zmierzchu rzucił na Galów oddziały swej jazdy germańskiej, która zmusiła ich do wycofania się z uprzednio zajętych wzgórz, i ścigały Galów prawie pod sam ich obóz.
Następnej nocy to Galowie przypuścili drugi już szturm na rzymskie umocnienia od strony równiny Laumes. Jednocześnie Galowie z twierdzy całą swą siłą ruszyli na Rzymian, jednak stracili całą noc głównie na zasypywaniu fos niszczeniu wałów i palisad, nie zdążywszy nawiązać walki. Atakujący ze strony równiny po ciężkich stratach spowodowanych ostrzeliwaniem z katapult, musieli się ponownie wycofać. Postanowiono uderzyć po raz trzeci, tym razem od północnej strony, gdzie fosy i wały biegły pochyłościami i można je było łatwiej zdobywać. Następnego dnia ruszyło tam 60 tys. Galów, jednocześnie jazda Kommiusza zaczęła szturmować odcinek zachodni.
Tutaj ruszyli również oblężeni. Sytuacja zaczynała być groźna szczególnie na północy, gdzie okrążone zostały 2 legiony. Cezar wysłał im na pomoc 6 kohort pod wodzą Labienusa. Tymczasem Galowie Wercyngetoryksa ruszyli również przeciw umocnieniom południowym. Przerażeni Rzymianie opuścili swe pozycje i uciekli. Cezar, widząc co się dzieje, wysłał na ten odcinek posiłki pod wodzą Decymusa Brutusa i Gajusza Fabiusza, a wreszcie sam pospieszył z odsieczą. Po przepędzeniu Galów ruszył na odcinek północny, natomiast swej jeździe nakazał okrążyć zewnętrzne linie umocnień i zaatakować Galów od tyłu. Był to decydujący manewr dla losów całej bitwy i całej Galii.
Galowie, widząc atakujących od tyłu Rzymian, rzucili się do ucieczki, zwinęli swój obóz i wycofali się spod Alezji. Ścigani przez rzymską jazdę, ponieśli wielkie straty. Wercyngetoryks wrócił ze swoimi oddziałami do miasta. Następnego dnia do Cezara przybyli posłowie Wercyngetoryksa, z zamiarem kapitulacji twierdzy. Cezar zasiadł na wysokim podium, a pod jego stopy rzucano zdobytą broń. Sam Wercyngetoryks, w kunsztownej zbroi, trzykrotnie objechał na koniu szaniec Cezara, zsiadł z konia zrzucił zbroję, odznaki wodzowskie i swój miecz i uklęknął u stóp Rzymianina. Był to koniec bitwy, totalna klęska Galów, kres ich niepodległości, i mimo że Cezar musiał zdławić jeszcze jeden mały bunt, nastąpiło całkowite zwycięstwo Rzymian.
Kampania roku 51 p.n.e. Finis Galliae.
Bitwa nad Axoną.
Mimo całkowitego zwycięstwa, Cezar nie zdecydował się na powrót do Italii, ponieważ obawiał się kolejnych galijskich rozruchów. Choć Wercyngetoryks i wielu jego wodzów zostało uwięzionych, nadal nie było spokojnie. I rzeczywiście jeszcze w listopadzie 52 p.n.e. musiał ruszyć do kraju Biturygów i Karnutów nad Loarę, aby stłumić mały bunt. Do poważnego powstania doszło z końcem kwietnia 51 p.n.e. w kraju belgijskich Bellowaków. Ci sprzymieżyli się z Atrebatami, Kaletami i Eburonami, na wodzów obrano Korreusa i Kommiusza.
Galowie rozbili obóz w lasach koło Compiegne na wzgórzu St. Marc. Cezar rozłożył się na przeciwległym wzgórzu St. Pierre. Galowie unikali przyjęcia bitwy, siedząc w dobrze obwarowanym i umocnionym obozie, udało się rozbić wysyłane po prowiant przez Cezara oddziały jazdy rzymskiej. Dziwnym trafem wieści o tym przedostały się do Rzymu. Zaczęły szerzyć się pogłoski o zupełnej klęsce jazdy Cezara i o odcięciu jego samego od reszty armii. Cezar, wiedząc, że dysponuje zbyt małymi siłami – 4 legiony (ok. 20 tys. żołnierzy), postanowił ściągnąć jako posiłki kolejne 3 legiony.
Galowie na wiadomość o zbliżaniu się rzymskich posiłków postanowili odesłać ze swego obozu tabory i wszystkich „cywilów”. Cezar wystawił swoje legiony i uszykował je do bitwy. Bellowakowie również się ustawili, jednak nie rozpoczynali bitwy, nie czynili tego i Rzymianie. Obie armie stały tak przez kilka dni, aż w końcu Galowie postanowili wycofać się, podpalili uprzednio naniesiony chrust i suche drzewa między linią rozgraniczającą obie armie, i bezpiecznie odeszli. Rzymska jazda nie odważyła się przekroczyć ściany ognia. Bellowakowie rozłożyli obóz pod górą Ganelon, na północ od rzeki "Izary" (dziś Oise), w rejonie "Axony". Tutaj przygotowali na Cezara pułapkę. Cały rejon rozsiany był gęsto łąkami, stwarzał więc doskonałe pole manewru dla rzymskiej jazdy, Galowie ukryli oddziały swojej jazdy i wspomagającej ją piechoty w pobliskich lasach, oczekując na Rzymian.
Cezar dowiedział się jednak o przygotowanej zasadzce od pojmanych jeńców i postanowił tak pokierować bitwą, aby Bellowakowie wpadli we własne sidła. Rzucił do ataku całą swą konnicę, która odparła atak Galów i rozbiła ich jeszcze przed przybyciem legionów. Korreusz poległ w bitwie, Kommiusz uciekł, reszta Galów pozostałych w obozie poddała się. Bellowakowie, aby uratować życie, zaczęli prosić Cezara o przebaczenie, zganiając winę za rozpętanie bitwy na poległego Korreusza. Cezar przebaczył im, jednak w swej przemowie powiedział, iż „najłatwiej jest winić za wszystko poległych”. Odtąd Belgia była już spacyfikowana i ujarzmiona tak jak i reszta Galii. Pozostało jeszcze jedno nieujarzmione miasto, do którego ściągali ostatni chętni do walki z Rzymianami – "Uksellodunum".
Upadek Uksellodunum.
Cezar wkroczył teraz do spacyfikowanego kilka lat wcześniej kraju Eburonów. Ostatni żyjący jeszcze mieszkańcy tego sławnego i bitnego niegdyś ludu pochowali się w najgłębsze lasy. Labienus spacyfikował następnie lud Trewerów, a Kaniniusz skierowany został na południe do górskiej twierdzy "Uksellodunum" położonej nad rzeką Dorgodne. Zgromadzili się tam ostatni z tych Galów, którzy mimo totalnej klęski nadal pragnęli walczyć z Cezarem. Na wodzów wybrano Drappesa i Lukteriusa. Byli to w większości ostatni wodzowie Wercyngetoryksa, wierni przysiędze walki z Rzymianami do ostatka i pamiętający triumf pod Gergowią.
Rzymianie nie mogli oblężyć twierdzy linią umocnień jak pod Alezją ze względu na strome góry, Galowie czynili zaś częste wypady, zadając Rzymianom duże straty. Pod koniec lipca 51 p.n.e. Rzymianom udało się przerwać zaopatrywanie twierdzy w żywność i zmusić Lukteriusa do ucieczki. Jednocześnie do niewoli dostał się drugi z przywódców Drappes, który zaraz potem popełnił samobójstwo. Był to niewątpliwy sukces Rzymian, jednak twierdza nadal nie zamierzała się poddawać. Tymczasem ostatni bunt na północy – Karnutów pod wodzą Dumnakusa został krwawo stłumiony przez Cezara.
Ten potraktował lud Karnutów łagodnie, domagając się jedynie wydania Kotuatusa, prowodyra rzezi Rzymian w "Cenabum" z poprzedniego roku. Został zabiczowany kijami na śmierć, podobnie jak 2 lata wcześniej Akkon wódz plemienia Senonów. Cała Galia podbita była więc przez Rzymian, broniła się jeszcze grupka zapaleńców w Uksellodunum. Ci jednak nie liczyli już na zwycięstwo nad Cezarem, a jedynie na czas. W następnym roku kończyło się namiestnictwo Cezara w Galii, liczono więc, że wówczas uda się wycofać z miasta, a przy sprzyjających okolicznościach może wzniecić powtórnie powstanie.
Działania Kaniniusza pod Uksellodunum były mizerne, Cezar więc pospieszył na południe z "Cenabum" – stolicy Karnutów z 2 legionami, aby ostatecznie zdobyć twierdzę. Szybko też się zorientował, że nie zdobędzie miasta inaczej, jak tylko odcinając obrońców od źródeł wody tryskającej z pobliskiej rzeki "Lot," górskim stokiem do Uksellodunum. Rozpoczęto roboty oblężnicze, ustawiając 10-piętrowy hulajgród naprzeciwko tryskającego źródła. Pozwalał on skutecznie razić pociskami wystrzelanymi z katapult obrońców chcących zaczerpnąć wody z górskiego źródła.
Galowie zebrali się w desperackim ataku, konając z pragnienia, na hulajgród i udało im się nie tylko spalić go doszczętnie, ale także zniszczyć inne rzymskie zabezpieczenia położone pod grodem. Był to spory sukces Galów, znów bowiem odzyskiwali dostęp do źródła. Euforia Galów była przedwczesna, Cezar ustawił bowiem hulajgród jako tzw. „zasłonę dymną”, prawdziwym jego celem było zupełne odcięcie obrońców od wody. Rzymscy minerzy drążyli podziemne tunele, w celu dotarcia do źródła wody i zmiany jego biegu. Wreszcie w połowie sierpnia udało im się za pomocą sztolni zmienić bieg podziemnego źródła i skierować go w przeciwną do Uksellodunum stronę.
Górskie źródło nagle wyschło, przerażeni Galowie sądzili, iż jest to kara bogów za ich złe uczynki. Druidzi w błagalnych tonach modlili się do bogów o ponowne zesłanie wody, nie sądzono bowiem, że stało się to za sprawą rzymskiej inżynierii wojskowej. W końcu wyczerpani z pragnienia Galowie poddali twierdzę. Wziętym do niewoli na rozkaz Cezara odrąbywano prawe dłonie – te w których trzymali miecze – i puszczono ich wolno, aby wędrując po Galii stali się przykładem i przestrogą dla innych ewentualnych buntowników. Tak padła ostatnia rubież obronna Galów, a sama Galia utraciła niepodległość na prawie 500 lat.
Podsumowanie.
W przeciągu kilku następnych miesięcy w ręce Cezara wpadli wszyscy galijscy przywódcy począwszy od powstania Wercyngetoryksa, skończywszy na Uksellodunum. Kommiusz ukorzył się przed Cezarem i ten puścił go wolno, potem wyjechał do Brytanii, gdzie ogłosił się władcą jakiegoś plemienia. Lukterius za swe nieprzejednane stanowisko i wierność dawnej Galii, a przede wszystkim jego udział w powstaniu Wercyngetoryksa – zapłacił głową. Wreszcie Wercyngetoryks, największy w historii wódz Galów został uwięziony i przewieziony do Rzymu, uczestniczył w triumfie Cezara w Rzymie w 46 p.n.e. po zakończeniu wojny domowej z Pompejuszem.
Następnie został uduszony w celi więziennej. Na marginesie należy dodać, że zarówno Cezar, jak i Wercyngetoryks byli do siebie pod wieloma względami bardzo podobni. Obaj bowiem pragnęli zostać „królami królów”. Wercyngetoryksowi jednak się nie udało, ale celtycka legenda „króla królów” przetrwała chociażby w późniejszej legendzie o „"Królu Arturze i rycerzach okrągłego stołu"”. 9-letnia wojna galijska dobiegła końca, Cezar zdobył 800 miast i miasteczek, podbił 300 ludów. Milion Galów padło w walce, a kolejne 2 miliony dostały się do niewoli. Efektem tej wojny było także 7 ksiąg wspomnień napisanych przez Cezara na przełomie 51 p.n.e. i 50 p.n.e., a zatytułowanych – „"Commentarii de bello Gallico"” ("Komentarze o wojnie galijskiej").
O sławie tej książki świadczy fakt, że do czasów współczesnych stanowiła i stanowi nadal główną książkę do nauki łaciny. To właśnie od tych słów „"Gallia est omnis divisa in partes tres"” – „Cała Galia dzieli się na trzy części”, uczniowie poznają tajniki składni tego języka. Trzeba jeszcze dodać, że Cezar nie pisał tych ksiąg jedynie jako ciekawostki historyczno-literackiej, prawdziwym jego celem była opinia ludu rzymskiego i jego przychylność w zbliżającej się wojnie domowej.
Współcześnie.
Kilka zdań z dzieła Juliusza Cezara O wojnie galijskiej (łac. "Commentarii de bello Gallico"): „Galia est omnis divisa in partes tres; Quorum unam incolunt Belgae aliam Aquitani; Tertiam qui ipsorum lingua Celtae nostra Gali apelantur” zostało wykorzystanych w refrenie utworu „Lekcja historii klasycznej” Jacka Kaczmarskiego, 1979.

</doc>
<doc id="795316" url="https://pl.wikipedia.org/wiki?curid=795316" title="Herb Żelechowa">
Herb Żelechowa

Herb Żelechowa – jeden z symboli miasta Żelechów i gminy Żelechów w postaci herbu.
Wygląd i symbolika.
Herb przedstawia łabędzia płynącego w prawą stronę po wodzie.
Historia.
Ponieważ nie zachowały się pieczęcie miasta, nie wiadomo, jak wyglądał pierwotny herb Żelechowa. Wizerunek łabędzia pojawił się po raz pierwszy w Albumie Heroldii Królestwa Polskiego z 1847 roku i jest jednym z wielu herbów nadanych (bądź zmienionych) przez rosyjskiego zaborcę.

</doc>
<doc id="795319" url="https://pl.wikipedia.org/wiki?curid=795319" title="Hala sportowo-widowiskowa MOSiR w Mielcu">
Hala sportowo-widowiskowa MOSiR w Mielcu

Hala sportowo-widowiskowa Mieleckiego Ośrodka Sportu i Rekreacji mieściła się przy ul. Solskiego 1 w Mielcu i bezpośrednio sąsiadowała ze stadionem Stali Mielec. Z racji konstrukcji była nazywana „Hangar Areną”. Hala została zamknięta 1 stycznia 2016. W lutym 2017 hala przestała istnieć.
Była jednym z trzech wywiezionych hangarów z lotniska Kętrzyn-Wilamowo. Pierwotnie stalowa konstrukcja przeznaczona była na halę produkcyjną małolitrażowego samochodu Mikrus MR-300. Decyzją dyrekcji WSK Mielec w marcu 1960 konstrukcja została przekazana na budowę hali sportowej. Projekt i dokumentację przygotował rzeszowski „Miastoprojekt”. Generalnym wykonawcą zostało Rzeszowskie Przedsiębiorstwo Budownictwa Przemysłowego. W listopadzie 1963 pierwsza część obiektu została ukończona, a po kolejnych trzech latach do użytku została oddana kryta pływalnia, siłownia i dwie sale gimnastyczne. W 2015 roku rozpisany został przetarg na modernizację budynku, jednak został on unieważniony ze względu na niedoszacowanie kosztów na etapie przygotowania kosztorysu.
Obiekt miał łączną powierzchnię 4500 m². Hala posiadała parkietowe, pełnowymiarowe boisko do gry w piłkę siatkową i piłkę ręczną o wymiarach 20 × 40 m z trybuną dla 2200 widzów, dwie sale gimnastyczne oraz kryty basen pływacki 25 × 12,5 m z trybuną dla 200 widzów.
Z obiektu korzystały mieleckie kluby sportowe. Swoje mecze rozgrywały tu PGE Stal Mielec (piłka ręczna mężczyzn) oraz KPSK Stal Mielec (piłka siatkowa kobiet). Okazjonalnie na boisku w hali odbywały się również koncerty, organizowano tu również Mieleckie Targi Wielobranżowe.
W 2016 roku hala została zamknięta z powodu złego stanu technicznego. Z obawy o bezpieczeństwo nie dopuszczono również do przeprowadzania treningów ani korzystania z zaplecza technicznego. Drużyny korzystające z Sali nr 1 oraz sal treningowych przeniesiono do innych obiektów na terenie miasta. PGE Stal Mielec rozgrywa swoje mecze w hali sportowej przy Gimnazjum nr 2, skąd przeprowadzono również transmisję w telewizji Polsat Sport. Podjęto decyzję o zaniechaniu remontu obiektu ze względu na wielkość kosztów oraz niepewność co do stanu elementów konstrukcyjnych. W miejscu obecnej hali sportowej ma powstać nowy obiekt, którego koncepcję wybrano spośród projektów zgłoszonych do konkursu. Prace budowlane powinny ruszyć w 2017 roku, obecnie trwają jeszcze prace nad szczegółowym projektem nowej hali - doprecyzowane są między innymi funkcje poszczególnych pomieszczeń, domawiana była ich lokalizacja w obiekcie. W efekcie tych prac doszło do zmiany też w przewidywanym wyglądzie hali - szczególnie od strony Stadionu Miejskiego i basenu. Rozbiórka starej hali rozpoczęła się w grudniu 2016 roku. Cześć przęseł konstrukcyjnych zostanie zachowana na pamiątkę.

</doc>
<doc id="795326" url="https://pl.wikipedia.org/wiki?curid=795326" title="Wiszegrad (ujednoznacznienie)">
Wiszegrad (ujednoznacznienie)

 
Zobacz też Wyszegrad.

</doc>
<doc id="795327" url="https://pl.wikipedia.org/wiki?curid=795327" title="Lista najwyższych budynków w Kanadzie">
Lista najwyższych budynków w Kanadzie

Kanada jest jednym z największych państw świata. Ten bogaty kraj jest jednym z kilku na świecie z tak dużą liczbą wysokich budynków. Nie ma tu co prawda superwysokich (powyżej 300 metrów) budynków lecz Kanada może się poszczycić drugim co do wysokości budynkiem na świecie czyli CN Tower. Ponad 200 metrów ma 9 gmachów, ponad 150 metrów mają 34 budynki, a ponad 100 metrów wysokości, około 280. Poza jednym (Commerce Court North w Toronto) wszystkie wieżowce wybudowane zostały po roku 1960. Szczególnie w latach 80. i w latach zbliżonych do tego okresu. Wzrost liczby nowo budowanych drapaczy chmur jest zauważalny w ostatnich latach. Pomimo to nadal niepodzielnie, od roku 1975 najwyższym w kraju jest First Canadian Place w Toronto. I to właśnie w tym mieście stoi najwięcej z wysokich budynków. Poza Toronto dużo wysokich gmachów można znaleźć w Montrealu, Calgary, Vancouver i Edmonton. W innych miastach jest ich mało i nie przekraczają na ogół 150 metrów.
W ostatnich latach wciąż przybywa nowych wieżowców. Obecnie w całej Kanadzie w trakcie budowy jest około 50 budynków przekraczających 100 metrów wysokości. Żaden z nich nie zagrozi jednak pozycji First Canadian Place, ponieważ najwyższy z nich (Bay-Adelaide West Tower w Toronto), będzie miał "jedynie" 218 metrów. Zaaprobowano jednak projekt Trump International Hotel &amp; Tower, który ma mieć ponad 300 metrów. W niedługiej przyszłości prace nad budową tego budynku powinny ruszyć.
W przeciągu wszystkich lat kiedy powstawały nowe budowle, powstawały również coraz bardziej fantastyczne ich projekty, które nigdy nie weszły w życie. Jednym ze śmielszych był Tour Québec w Montrealu. Miał to być najwyższy, bo aż 561-metrowy i 130-piętrowy biurowiec w kraju. Jednak plany te nigdy nie wyszły poza ramy projektu.

</doc>
<doc id="795329" url="https://pl.wikipedia.org/wiki?curid=795329" title="Kolposkopia">
Kolposkopia

Kolposkopia – badanie polegające na oglądaniu powierzchni szyjki macicy, dolnej części jej kanału oraz pochwy i sromu przy pomocy urządzenia optycznego – kolposkopu.
Kolposkopia pozwala w ciągu kilku minut ustalić rozpoznanie, podjąć odpowiednie decyzje dotyczące terapii i w niektórych przypadkach przystąpić od razu do leczenia. Badanie umożliwia wykrycie przedklinicznych postaci raka szyjki macicy.
Badanie kolposkopowe może także służyć pobraniu wycinka celowanego, określeniu zakresu zabiegu na szyjce macicy, pochwie i sromie przed planowaną operacją chirurgiczną oraz ocenie czy po interwencji elektrochirurgicznej lub chirurgicznej zmiana chorobowa została usunięta w całości.
W okresie kilku dni przed badaniem nie powinno się współżyć seksualnie, dokonywać irygacji pochwy ani poddawać się badaniu ginekologicznemu gdyż może to wpłynąć niekorzystnie na ocenę obrazu kolposkopowego. Badania nie wykonuje się w okresie krwawienia miesiączkowego.
Kolposkopię wprowadził do ginekologii w 1925 roku Hans Hinselmann.

</doc>
<doc id="795330" url="https://pl.wikipedia.org/wiki?curid=795330" title="Preussen">
Preussen



</doc>
<doc id="795332" url="https://pl.wikipedia.org/wiki?curid=795332" title="Hala sportowa w Mielcu">
Hala sportowa w Mielcu



</doc>
<doc id="795340" url="https://pl.wikipedia.org/wiki?curid=795340" title="Lista najwyższych budynków w Edmonton">
Lista najwyższych budynków w Edmonton

Edmonton jest jednym z największych miast w Kanadzie, drugim co do liczby mieszkańców w prowincji Alberta i jej stolicą. Poniższa lista zawiera budynki mające więcej niż 100 metrów wysokości licząc do najwyższego punktu strukturalnego, znajdujące się w granicach administracyjnych miasta (dane na luty 2016). 
W Edmonton znajduje się piętnaście budynków, których wysokość przekracza 100 metrów. Od 2011 roku najwyższym w mieście jest Epcor Tower, który wraz z umieszczonymi na dachu masztami flagowymi sięga 149,4 m. Do 2013 roku w centrum Edmonton nie mogły powstawać budynki wyższe niż 150 m. 30 listopada 2013 roku zamknięte zostało lotnisko Edmonton City Centre Airport, które znajdowało się bardzo blisko centrum, uniemożliwiając rozwój wyższych budowli.
Pierwszym wieżowcem który tu powstał, był CN Tower, którego budowa zakończyła się w 1966 roku. Na kolejny stumetrowy wieżowiec trzeba było czekać pięć lat. W 1971 roku ukończono budowę Telus Plaza South i Edmonton House. Rozpoczęło to 12 letni okres rozwoju, w czasie którego zbudowano łącznie 10 spośród 16 obecnie przekraczających barierę stu metrów budynków. W okresie 1983 - 2009 powstał tylko jeden taki budynek - ukończony w 1990 roku Commerce Place. Kolejny okres rozwoju trwa obecnie od 2010 roku. W latach 2010 - 2016 wybudowano cztery budynki. W budowie jest kolejnych sześć, których budowa zakończy się według planów do 2018 roku. Zaproponowanych zostało również kilkanaście kolejnych projektów, które nie zostało jeszcze jednak oficjalnie zatwierdzone.
Najwyższe budynki.
Uwzględnione zostały obiekty mające minimum 100 metrów wysokości licząc od poziomu ziemi do najwyższego punktu strukturalnego.
Budynki w budowie.
Spośród znajdujących się w budowie wieżowców, jeden projekt został wstrzymany - Corner 1 Tower. Jego budowa zakończona została w fazie wykopu, prace zakończono w grudniu 2015 roku. Powodem była możliwość istnienia pod planowanym budynkiem tuneli starych kopalni węgla, co musiało zostać zweryfikowane przed rozpoczęciem wznoszenia gmachu. Deweloper nie dotrzymał jednak terminów umowy, a miasto wystawiło działkę na sprzedaż. Oficjalnie nie potwierdzono, że budynek nie powstanie.
Uwzględnione zostały obiekty mające minimum 100 metrów wysokości licząc od poziomu ziemi do najwyższego punktu strukturalnego.
Planowane.
Uwzględnione zostały obiekty mające minimum 100 metrów wysokości licząc od poziomu ziemi do najwyższego punktu strukturalnego.

</doc>
<doc id="795344" url="https://pl.wikipedia.org/wiki?curid=795344" title="GNewSense">
GNewSense

gNewSense – dystrybucja systemu operacyjnego GNU/Linux oparta na Ubuntu (od wersji 3.0 oparta na GNU/Linux Debian), dążąca do zapewnienia w 100% wolnej – w rozumieniu Fundacji Wolnego Oprogramowania – dystrybucji systemu Linux.
Zaprojektowana została dla użytkowników chcących używać jedynie wolnego oprogramowania, to znaczy oprogramowania wolnego do użytku, modyfikacji i dystrybucji bez większych restrykcji licencyjnych. Jest oficjalnie popierana przez Free Software Foundation.
gNewSense jest dostępne na platformy i386, x86-64 oraz maszyny Lemote Yeeloong. Wersja 3.0 zbudowana jest na bazie Debiana z gałęzi stabilnej „Squeeze” i instalowana jest z LiveCD.
Wersja 1.1 opublikowana została 22 stycznia 2007.
Różnice w stosunku do Debiana.
Pomimo oparcia na Debianie, gNewSense różni się od niego w wielu kwestiach:
Usunięcie niewolnego firmware z jądra systemu oznacza, iż niektóre urządzenia, na przykład część kart wi-fi, nie będą działać, ponieważ nie są do nich dostępne całkowicie wolne sterowniki.

</doc>
<doc id="795350" url="https://pl.wikipedia.org/wiki?curid=795350" title="Z10 Hans Lody">
Z10 Hans Lody

Z10 Hans Lody – niemiecki niszczyciel typu 1934A ("Leberecht Maass") z okresu przedwojennego i II wojny światowej. 
Budowa.
Zamówiony 4 sierpnia 1934, położenie stępki – 1 kwietnia 1935, wodowanie - 14 maja 1936, wejście do służby - 13 września 1938. Zbudowany w stoczni Germaniawerft w Kilonii (numer stoczniowy G536). W systemie oznaczeń niemieckich niszczycieli miał przydzielony numer Z10 (rzadko używany oficjalnie). Jedynie przed wojną nosił numer burtowy 82, usunięty na początku wojny. Koszt budowy wyniósł 13,4 miliona Reichsmark. 
Nazwę nadano mu na cześć niemieckiego szpiega straconego 6 listopada 1914 w Wielkiej Brytanii, por. Carla Hansa Lody'ego (wyjątek wśród niszczycieli typu 34/34A, nazywanych od oficerów marynarki poległych na okrętach).
Służba.
Bałtyk i Morze Północne 1939-1940.
Po wybuchu II wojny światowej, brał udział w pierwszych dniach kampanii wrześniowej 1939 roku bez wydarzeń bojowych (wraz z "Bernd von Arnim" wchodził w skład 8. Dywizjonu Niszczycieli 4. Flotylli). Przeniesiony następnie nad Morze Północne, brał udział w kontrolowaniu statków handlowych. Podczas przygotowania do operacji minowej, 4 września 1939 został lekko uszkodzony w Helgolandzie na skutek wybuchu ładowanego ochraniacza pola minowego (2 zabitych, 4 rannych).
Pod koniec 1939 uczestniczył w dwóch nocnych operacjach stawiania min u wybrzeży Anglii. W pierwszej, w nocy 18/19 listopada 1939 stawiał miny w ujściu rzeki Humber wraz z "Erich Steinbrinck" i "Friedrich Eckoldt" (być może na tych minach zatonął MS "Piłsudski"). Następnie 6/7 grudnia 1939 stawiał miny pod Cromer, z "Erich Giese". Podczas powrotu 7 grudnia doszło do pierwszego starcia niemieckich niszczycieli z brytyjskimi niszczycielami, w trakcie którego "Lody" wykonał bezskuteczny atak torpedowy na niszczyciel HMS "Juno" (drugi niszczyciel HMS "Jersey" został uszkodzony przez "Giese"). 
Od lutego do maja 1940 był w remoncie. Nie brał udziału w ataku na Norwegię. Na początku czerwca 1940 wziął udział w operacji "Juno" - eskorcie pancerników "Scharnhorst" i "Gneisenau" i krążownika "Admiral Hipper" atakujących alianckie transporty z Norwegii (z niszczycielami "Hermann Schoemann", "Erich Steinbrinck" i "Karl Galster"). "Lody" wziął udział podczas niej w zatopieniu patrolowca (uzbrojonego trawlera) "Juniper" i ratowaniu jego załogi oraz zdobył trawler rybacki. Później, w dniach 20-23 czerwca 1940 eskortował uszkodzonego "Scharnhorsta" do Kilonii (z "Schoemannem", "Steinbrinckiem", "Galsterem" i torpedowcami "Greif", "Kondor", "Falke", "Jaguar"). Z kolei w dniach 25-28 lipca 1940 eskortował z Trondheim do Kilonii uszkodzony pancernik "Gneisenau" (z krążownikiem "Nürnberg", niszczycielami "Friedrich Ihn", "Paul Jacobi", "Karl Galster" i 5 torpedowcami: "Iltis", "Jaguar", "Kondor", "Luchs", T5). Podczas tego, 27 lipca doszło do niegroźnej kolizji "Lody" z "Gneisenau".
Zachodnia Francja 1940.
Od września 1940 "Hans Lody" operował z Cherbourga, następnie Brestu w zachodniej Francji (został tam przebazowany 11 września 1940 z innymi niszczycielami, jako okręt flagowy 6. Flotylli kmdra Beya). Prawdopodobnie w tym okresie został wyposażony w radar. W nocy z 28 na 29 września 1940 stawiał miny na wodach angielskich (w Zatoce Falmouth, wraz z "Paul Jacobi", "Friedrich Ihn", "Karl Galster", "Erich Steinbrinck", pod osłoną "Friedrich Eckoldt" i "Theodor Riedel"). 10 października 1940 został lekko uszkodzony pociskami i odłamkami przez lotnictwo brytyjskie w Breście (2 zabitych, 7 rannych). Podczas kolejnej akcji w nocy z 17/18 października, wraz z "Erich Steinbrinck", "Friedrich Ihn" i "Karl Galster" wziął udział w pojedynku artyleryjskim z brytyjskimi krążownikami "Newcastle" i "Emerald" i niszczycielami, przerwanym przez Niemców. 
Wraz z "Karl Galster" i "Richard Beitzen", w nocy na 25 listopada 1940 zatopił w rejonie przylądka Lizard holenderski statek "Apollonia" (2156 BRT) i uszkodził statek "Stadion II", a 29 listopada 1940 zatopił 3 małe statki. W następującym starciu z brytyjskimi niszczycielami rano 29 listopada koło przylądka Lizard uszkodził poważnie dwoma torpedami niszczyciel HMS "Javelin". 
9 grudnia 1940 "Lody" powrócił do Niemiec i do kwietnia 1941 przebywał w remoncie. W dniach 18-22 maja 1941 eskortował pod flagą dowódcy 6. Flotylli Niszczycieli komandora Alfreda Schulze-Hinrichsa pancernik "Bismarck" i krążownik "Prinz Eugen" z Gdyni do wysokości Trondheim, przed ich korsarskim rejsem na Atlantyk (wraz z "Friedrich Eckoldt" i Z23). 11-13 czerwca 1941 eskortował (wraz z "Eckoldtem", "Galsterem", Z23 i Z24) z Kilonii do Trondheim krążownik "Lützow", który jednak został uszkodzony torpedą lotniczą i operację przerwano. 
Północna Norwegia i Arktyka 1941-1943.
Od lipca do września 1941 "Lody" działał przeciwko ZSRR na dalekiej północy, z baz w Norwegii (Kirkenes), w składzie 1. dywizjonu 6. Flotylli. Podczas pierwszej akcji 13 lipca wraz z "Hermannem Schoemannem" (lub "Beitzenem") i "Karlem Galsterem" zatopił radziecki patrolowiec (uzbrojony trawler) SKR-22 "Passat" i dwa trawlery RT-32 i RT-67 przedsiębiorstwa EPROM, holujące pontony do ratunkowych prac podwodnych (RT-32 uszkodzony wyrzucił się na brzeg). "Lody" nie wziął udziału w kolejnej akcji 22–29 lipca z powodu awarii w maszynowni.
10 sierpnia 1941 podczas wypadu do Zatoki Kolskiej, wraz z "Friedrichem Eckoldtem" i "Richardem Beitzenem", zatopił patrolowiec SKR-12 "Tuman" i walczył z radziecką artylerią nadbrzeżną i lotnictwem. 30 sierpnia 1941 "Lody" wraz z "Galsterem" eskortował konwój, z którego składu brytyjski okręt podwodny HMS "Trident" zatopił dwa transportowce wojska "Donau" i "Bahia Laura". We wrześniu 1941 "Lody" z uwagi na problemy z kotłownią został odesłany do remontu do Niemiec, trwającego do marca 1942. W tym okresie prawdopodobnie wzmocniono lekkie uzbrojenie plot do 9 działek 20 mm.
Następnie od maja do lipca 1942 "Lody" ponownie działał w Norwegii i Arktyce. 15-20 maja 1942 eskortował (wraz z "Beitzenem", Z 27, Z 29 i eskortowcem F 1) krążownik "Lützow" ze Świnoujścia do Kristiansand, a następnie do Trondheim (operacja "Walzertraum"). 24-25 maja eskortował "Lützowa" do Narwiku. Podczas operacji przeciw konwojowi PQ-17, 3 lipca 1942 "Lody" uszkodził dno i śruby na podwodnej skale w Altafjordzie (wraz z nim, "Karl Galster" i "Theodor Riedel", "Lody" odniósł najpoważniejsze uszkodzenia z nich), po czym od lipca 1942 do lutego 1943 przebywał w remoncie w Niemczech. 
Po remoncie, od maja do listopada 1943 ponownie działał w północnej Norwegii. 8 września 1943 wziął udział w operacji "Zitronella" – rajdzie niemieckich pancerników na Spitsbergen. 21 listopada 1943 lekko uszkodzony w kolizji z "Erich Steinbrinck".
Cieśniny Bałtyckie i Bałtyk 1943-1945.
Od grudnia 1943 do kwietnia 1944 działał w rejonie Cieśnin Duńskich, między innymi stawiając kilkukrotnie obronne zagrody minowe. Następnie, od maja 1944 do lutego 1945 przechodził remont kapitalny połączony z modernizacją w Kilonii, po którym miał uzbrojenie przeciwlotnicze: 14 x 37 mm i 10 x 20 mm kosztem zdemontowania jednego działa artylerii głównej. Zastosowano też wydłużony "atlantycki" dziób, zwiększając długość do 123 m i nieco poprawiając kiepskie własności morskie.
Pod koniec wojny działał na Bałtyku. Podczas ostatnich dni wojny, między 5 a 9 maja 1945, wraz z "Paul Jacobi", "Friedrich Ihn", "Theodor Riedel", "Karl Galster", Z25, Z38, Z39, odbył kilka rejsów, ewakuując uchodźców niemieckich z Helu do Kopenhagi. Kapitulacja Niemiec zastała go w Kilonii. 
Po wojnie przekazany Wielkiej Brytanii, otrzymał numer burtowy N-97 i został skierowany do rezerwy, a następnie w 1948 sprzedany na złom i w następnym roku złomowany.
Historia konstrukcji i opis okrętu - w opisie niszczycieli Typu 1934.
Dowódcy
Dane techniczne.
Uzbrojenie: 
Wyposażenie

</doc>
<doc id="795353" url="https://pl.wikipedia.org/wiki?curid=795353" title="Osowo (Kłączno)">
Osowo (Kłączno)

Osowo (kaszb. "Òsowò") – przysiółek wsi Kłączno w Polsce, położony w województwie pomorskim, w powiecie bytowskim, w gminie Studzienice. 
Wchodzi w skład sołectwa Kłączno. 
W latach 1975–1998 przysiółek administracyjnie należał do województwa słupskiego. 

</doc>
<doc id="795360" url="https://pl.wikipedia.org/wiki?curid=795360" title="Historia kolei we Włoszech">
Historia kolei we Włoszech

Historia kolei we Włoszech sięga połowy lat 40. XIX wieku, kiedy pierwsza kolej parowa została otwarta pomiędzy Neapolem a Portici. Na początku XX wieku rozpoczęto elektryfikację kolei.
Początki.
W 1859 r. sieć kolei włoskich tworzyła pięć osobnych systemów. Największy rozwinięty został w Piemoncie (Król. Sardynii) – trójkąt linii Turyn – Vercellli – Alessandria z odgałęzieniami, m.in. do Cuneo, Susa, Genui. W Królestwie Lombardo-Weneto osią była kolej Mediolan – Bergamo – Werona – Wenecja – Codroipo (miała być ciągnięta do Triestu, połączonego koleją z Wiedniem w 1857). W Toskanii dwie linie połączyły Florencję z Pizą, były odgałęzienia do Livorno i Sieny. Wokół Neapolu kolej dochodziła do Capui i Salerno, wokół Rzymu – do Frascati i Civitavecchii. Budowa sieci obejmującej całe Włochy przypadła już na czasy Risorgimento.
Budowa sieci.
W 1880 r. ukończona była magistrala wschodniego wybrzeża, na linii Mediolan – Bolonia – Rimini – Foggia – Bari – Maglie, funkcjonowała też druga kolej transapenińska Caserta – Benewent – Foggia, łącząca z tą linią sieć Kampanii. Wykonane lub na ukończeniu były magistrale łączące Rzym z Livorno (zachodnie wybrzeże), Florencją i Neapolem (przez Cassino). Połączenie z Cieśniną Messyńską zrealizowano najpierw przez wybrzeże południowe: Bari – Tarent – Crotone – Reggio di Calabria – przed 1885. W tym samym czasie istniała już kolej łącząca większe miasta na Sycylii, o przebiegu: Messyna – Katania – Caltanissetta – Palermo / Agrygent.
Koleje lokalne i miejskie.
W północnych Włoszech, a także w Toskanii, Lacjum i w okolicach Neapolu wykształciły się rozległe sieci kolejek (tramwajów) dojazdowych. Niektóre ich linie nie zostały zelektryfikowane aż do likwidacji w poł. XX w.

</doc>
<doc id="795361" url="https://pl.wikipedia.org/wiki?curid=795361" title="Silent Hunter II">
Silent Hunter II

Silent Hunter II: WWII U-Boat Combat Simulator – komputerowy symulator okrętu podwodnego w realiach II wojny światowej, wyprodukowany przez Ultimation Inc. i wydany w 2001 przez Strategic Simulations, Inc. Jest to druga część serii "Silent Hunter". Gracz kieruje w niej załogą niemieckich U-Bootów typu II, typu VII, typu IX i typu XXI.

</doc>
<doc id="795362" url="https://pl.wikipedia.org/wiki?curid=795362" title="Lipuszek">
Lipuszek

Lipuszek (kaszb. "Lëpuszki") – osada leśna w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice. 
Ta mała kaszubska osada wchodzi w skład sołectwa Przewóz.
W latach 1975–1998 miejscowość administracyjnie należała do województwa słupskiego.

</doc>
<doc id="795368" url="https://pl.wikipedia.org/wiki?curid=795368" title="Silent Hunter">
Silent Hunter

Silent Hunter – komputerowy symulator okrętu podwodnego w realiach II wojny światowej na Pacyfiku, wyprodukowany przez Aeon Electronic Entertainment i wydany w 1996 przez Strategic Simulations, Inc. Gracz steruje w nim okrętami podwodnymi należącymi do United States Navy.
Rozgrywka.
W grze "Silent Hunter" gracz dowodzi załogą amerykańskiego okrętu podwodnego. Celem jest patrolowanie wyznaczonego w danej misji fragmentu wód Pacyfiku, zniszczenie kluczowych jednostek ewentualnego konwoju japońskiego i powrót do bazy. Jednak okręty wroga w chwili zlokalizowania pozycji gracza reagują natychmiastowo – próbują wytropić jego okręt podwodny i go unieszkodliwić. Ponadto z pomocą japońskiej marynarce mogą przybyć myśliwce i bombowce, które załoga kierowanego przez gracza okrętu potrafi jednak zniszczyć za pomocą okrętowych działek przeciwlotniczych.
Okrętem podwodnym steruje się poprzez wydawanie rozkazów załodze z pomostu bojowego lub pokoju kontrolnego. Do namierzania pozycji wroga służą peryskopy i radary, zaś sterować okrętem można przez systemy kontrolne lub za pomocą mapy morskiej. Możliwe jest dokładne ustalanie między innymi prędkości, siły i kierunku wystrzału torped.
Dostępne jest kilka trybów gry jednoosobowej. W trybie kariery gracz rozpoczyna rozgrywkę z okrętem typu S, zaś w miarę postępów może dowodzić nowocześniejszymi okrętami typu Porpoise, Narwhal, Tambor, Gato, Tench i Balao. W trybie scenariusza dostępne są misje historyczne, natomiast generator misji pozwala stworzyć własny scenariusz poprzez ustawienie jego daty, czasu, ilości okrętów wroga, wyposażenie własnego okrętu podwodnego oraz czynniki pogodowe.
"Silent Hunter" był wzorowany na symulatorach "Silent Service", "Silent Service II" i "Aces of the Deep". Z tej ostatniej produkcji zapożyczono między innymi ekrany opcji i widok z mapy.
Gra ma wysoki poziom realizmu – przykładowo na tor lotu pocisków i widoczność przez przyrządy mają wpływ warunki pogodowe. Możliwe jest ustawienie stopnia realizmu poprzez włączenie lub wyłączenie ułatwień, takich jak szybkie ładowanie torped i widok niezależny od pogody.
Oprawa audiowizualna.
"Silent Hunter" obsługuje dwuwymiarową grafikę SVGA. Umożliwia ona wyświetlanie zmiennych warunków pogodowych. Ruch i eksplozje okrętów symulują bitmapy. Oprócz wód generowane są także szczegółowo odwzorowane miasta portowe.
Oprawa dźwiękowa odwzorowuje warunki istniejące na prawdziwych łodziach podwodnych: fale dźwiękowe wydawane przez sonar zmieniają swe natężenie wraz z odległością od wroga, zaś okręt po otrzymaniu obrażeń wydaje stosowny do ich rodzaju dźwięk. Członkowie załogi okrętu podwodnego dokładnie powtarzają treść rozkazu wydanego przez gracza.
Odbiór gry.
Gra została pozytywnie oceniona przez krytykę. Chwalono realizm oraz możliwość zmiany jego poziomu, a także oprawę audiowizualną. 
Krytykowano natomiast brak interakcji z marynarzami, a także poczucie wyobcowania gracza w starciach z wrogimi okrętami i powolne tempo gry.
Edycje.
W 1997 została wydana nowa edycja gry, zwana "Silent Hunter Commander's Edition". Zawierała ona poprawki, modyfikacje graficzne oraz dodatkowe misje. W grze znalazł się także edytor misji i wywiad z byłym dowódcą okrętu USS "Skate", Williamem Grunerem.

</doc>
<doc id="795369" url="https://pl.wikipedia.org/wiki?curid=795369" title="Lista najwyższych budynków w Jersey City">
Lista najwyższych budynków w Jersey City

Jersey City jest miastem w stanie New Jersey w USA w pobliżu Nowego Jorku. Znajduje się tutaj znaczna liczba wysokich budynków, w tym trzy, które plasują się w pierwszej setce najwyższych w kraju. Najwyższy z nich - 99 Hudson Street sięga 274 metrów wysokości. Wraz z nim ponad 100 metrów ma 37 wieżowców. Duża część z nich to budynki mieszkalne. Jest to nowe budownictwo. Wszystkie bowiem powstały po roku 1989, ze szczególnym "przyspieszeniem" w latach 2010'. Cały czas planowane, zatwierdzane i budowane są nowe wysokościowce. Obecnie kolejnych 7 ponad 100-metrowych gmachów jest w trakcie budowy. Kolejne projekty zostały zaaprobowane, w tym 2 projekty, które przekroczą granicę 200 metrów. 

</doc>
<doc id="795370" url="https://pl.wikipedia.org/wiki?curid=795370" title="Ociaskowo">
Ociaskowo

Ociaskowo (kaszb. "Òciôskowò") – osada w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice. 
Ta mała osada kaszubska – wchodzi w skład sołectwa Łąkie. W kierunku zachodnim znajduje się rezerwat przyrody "Cechyńskie Małe".
W latach 1975–1998 miejscowość administracyjnie należała do województwa słupskiego.

</doc>
<doc id="795372" url="https://pl.wikipedia.org/wiki?curid=795372" title="Niszczyciele rakietowe typu Asagiri">
Niszczyciele rakietowe typu Asagiri

Niszczyciele typu Asagiri - seria niszczycieli rakietowych służących w Japońskich Morskich Siłach Samoobrony. Pierwsza z serii ośmiu jednostek "Asagiri" (151) weszła do służby 17 marca 1988.
Opis.
Projekt jednostek opracowano w oparciu o sprawdzone i wyprodukowane w liczbie 12 sztuk niszczyciele typu "Hatsuyuki".
Okręty wyposażone są w napęd typu COGAG ("Combined Gas And Gas") co oznacza, iż dla prędkości maksymalnej wykorzystywane są wszystkie zainstalowane turbiny, a dla marszowej tylko część z nich.
Uzbrojenie stanowią wyrzutnie rakiet Sea Sparrow, Harpoon i ASROC. Do zwalczania okrętów podwodnych mogą być także wykorzystane dwie trzyrurowe wyrzutnie torped 324 mm Mk46. Uzbrojenie artyleryjskie składa się z uniwersalnej armaty morskiej OTO Melara kal. 76 mm i dwóch zestawów przeciwrakietowych Phalanx CIWS kal. 20 mm. Dopełnieniem uzbrojenia jest śmigłowiec zwalczania okrętów podwodnych typu Sea King.

</doc>
<doc id="795374" url="https://pl.wikipedia.org/wiki?curid=795374" title="Kaoma">
Kaoma

Kaoma – francuski zespół muzyczny wykonujący zouk i muzykę latynoamerykańską, założony w 1989 roku. Muzyka, jaką prezentuje, to mieszanka rytmów boliwijsko-brazylijskich.
Nie wszyscy członkowie zespołu pochodzili z Francji. Główna wokalistka Loalwa Braz urodziła się w 1953 roku, była brazylijską piosenkarką zamieszkałą w Paryżu. Podobnie Fania, chórzystka w zespole, pochodzi z Senegalu.
Obecnie w składzie znajduje się Chyco Dru, Jacky Arconte, Etna Brasyl, Dyami i Alan Hoy. Pod koniec lat 90. z zespołu odeszła Loalwa Braz.
W 1989 roku Kaoma nagrała taneczny przebój „Lambada”. Piosenka zadebiutowała na 46. pozycji w Billboard Hot 100, następnie osiągając 4. miejsce w UK Singles Chart. Utwór jednak jako pierwsza wykonała boliwijska grupa folkowa „Los Kjarkas” w 1981 roku pod tytułem „Llorando se fue”. W tym samym roku został wydany debiutancki album "Worldbeat".
W 1991 roku ukazał się album "Tribal Pursuit", z którego wydano single „Danca Tago Mago”, „Mamae Afrika” i „Moço do dende”.

</doc>
<doc id="795378" url="https://pl.wikipedia.org/wiki?curid=795378" title="LSK">
LSK



</doc>
<doc id="795379" url="https://pl.wikipedia.org/wiki?curid=795379" title="Bukówki">
Bukówki

Bukówki (kaszb. "Prądzónka", niem. "Prondzonka") – mała kaszubska osada leśna w Polsce na Równinie Charzykowskiej położona w województwie pomorskim, w powiecie bytowskim, w gminie Studzienice. Osada wchodzi w skład sołectwa Przewóz. Zabudowania osady skupiają się wokół leśniczówki "Bukówki". Na południe od miejscowości w obszarze źródłowym rzeki Kulawy wyraźne ślady poeksploatacyjne wyrobisk kredy jeziornej.
W latach 1975–1998 miejscowość administracyjnie należała do województwa słupskiego. 
W okresie kulturkampfu dotychczasową niemiecką nazwę leśnictwa ("Prondzonka") uznano za zbyt słowiańską i w 1891 r. zmieniono ją na "Offenberg".

</doc>
<doc id="795380" url="https://pl.wikipedia.org/wiki?curid=795380" title="Rynszt">
Rynszt

Rynszt (kaszb. "Rinszt", niem. "Rinsch") – część wsi Przewóz w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim, w pobliżu południowego brzegu jeziora Kłączno.
W latach 1975–1998 Rynszt administracyjnie należał do województwa słupskiego.
Znajdują się tu liczne zabytki drewnianego budownictwa ludowego, m.in. zagrody zrębowe kryte strzechą z połowy XVIII w. 

</doc>
<doc id="795381" url="https://pl.wikipedia.org/wiki?curid=795381" title="Margański &amp; Mysłowski Zakłady Lotnicze">
Margański &amp; Mysłowski Zakłady Lotnicze

Zakłady Lotnicze Margański &amp; Mysłowski S.A. to jeden z polskich producentów szybowców. Przedsiębiorstwo zostało założone w Bielsku-Białej przez Edwarda Margańskiego w 1986 roku pod nazwą "Zakład Remontów i Produkcji Sprzętu Lotniczego". Obecnie firma produkuje szybowce akrobacyjne MDM-1 Fox oraz czteromiejscowy kompozytowy dwusilnikowy samolot dyspozycyjny EM-11C Orka.

</doc>
<doc id="795382" url="https://pl.wikipedia.org/wiki?curid=795382" title="Chabzewo">
Chabzewo

Chabzewo (kaszb. "Chabzewò") – kaszubska osada śródleśna w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice. Osada wchodzi w skład sołectwa Studzienice. W kierunku zachodnim znajduje się rezerwat przyrody "Bukowa Góra nad Pysznem".
W latach 1975–1998 miejscowość administracyjnie należała do województwa słupskiego.

</doc>
<doc id="795383" url="https://pl.wikipedia.org/wiki?curid=795383" title="Imieni">
Imieni

Imieni (kaszb. "Jimiené", niem. "Iminie") – zniesiona nazwa przysiółka wsi Skwierawy w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice.
Miejscowość leży nad wschodnim brzegiem jeziora Fiszewo. Osada wchodzi w skład sołectwa Skwierawy.
W latach 1975–1998 miejscowość administracyjnie należała do województwa słupskiego.

</doc>
<doc id="795385" url="https://pl.wikipedia.org/wiki?curid=795385" title="La Pasionaria">
La Pasionaria



</doc>
<doc id="795386" url="https://pl.wikipedia.org/wiki?curid=795386" title="Róg-Gajówka">
Róg-Gajówka

Róg-Gajówka, do 31 grudnia 2015 "Róg" (kaszb. "Róg", niem. "Sonnenwalde") – mała kaszubska osada leśna w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice. Róg jest częścią składową sołectwa Czarna Dąbrowa.
W latach 1975–1998 miejscowość administracyjnie należała do województwa słupskiego.

</doc>
<doc id="795387" url="https://pl.wikipedia.org/wiki?curid=795387" title="I Liceum Ogólnokształcące im. Stanisława Konarskiego w Mielcu">
I Liceum Ogólnokształcące im. Stanisława Konarskiego w Mielcu

I Liceum Ogólnokształcące im. Stanisława Konarskiego w Mielcu – najstarsza mielecka szkoła ponadpodstawowa, założona w 1905 roku.
Historia.
Gimnazjum zostało założone w 1905.
Zarządzeniem Ministra Wyznań Religijnych i Oświecenia Publicznego z 1937 zostało utworzone „Państwowe Liceum i Gimnazjum im. Stanisława Konarskiego w Mielcu” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter koedukacyjny, a wydział liceum ogólnokształcącego był prowadzony w typie humanistycznym i przyrodniczym. Pod koniec lat 30. XX wieku szkoła funkcjonowała pod adresem ulicy Jana Kilińskiego 40.
Chór.
W szkole od 1978 działa chór prowadzony od początku przez Pawła Lisa. Największym sukcesem chóru jest zdobycie dwóch Złotych Kamertonów na Ogólnopolskim Konkursie Chórów Szkolnych a’cappella w Bydgoszczy (1997 i 1998).
W czerwcu 2007 zrealizowano muzyczny program "Niemen Wspomnienie" z Markiem Bałatą i Elżbietą Towarnicką wystawiony w Mielcu (gościem honorowym była Małgorzata Niemen, żona Czesława Niemena).
Absolwenci i uczniowie.
W nawiasie obok nazwiska podano rok zdania matury.

</doc>
<doc id="795388" url="https://pl.wikipedia.org/wiki?curid=795388" title="Baranowo (województwo pomorskie)">
Baranowo (województwo pomorskie)

Baranowo (dodatkowa nazwa w j. ) – wieś w Polsce położona w województwie pomorskim, w powiecie bytowskim, w gminie Parchowo.
Niewielka wieś kaszubska, na zachodnim skraju Pojezierza Kaszubskiego, jest częścią sołectwa Nowa Wieś.
W latach 1975–1998 miejscowość administracyjnie należała do województwa słupskiego.

</doc>
<doc id="795393" url="https://pl.wikipedia.org/wiki?curid=795393" title="Synagoga w Świdnicy">
Synagoga w Świdnicy

Synagoga w Świdnicy – nieistniejąca synagoga, która znajdowała się w Świdnicy, przy ulicy Cesarza Wilhelma, obecnie zwanej aleją Niepodległości.
Synagoga została zbudowana według projektu Edwina Opplera. Otwarcie nastąpiło 26 sierpnia 1877. Spalona podczas nocy kryształowej w nocy z 9 na 10 listopada 1938 roku. Wkrótce potem rozebrano jej pozostałości.
Murowany budynek synagogi wzniesiono na planie prostokąta, w stylu neoromańskim, co szczególnie widoczne było w detalach - oknach, drzwiach, fryzach. Jej charakterystycznymi elementami były dwie wieże i oktagonalna kopuła. Mogła pomieścić w sumie 250 osób. 

</doc>
<doc id="795395" url="https://pl.wikipedia.org/wiki?curid=795395" title="Garbacz (Sylczno)">
Garbacz (Sylczno)

Garbacz (kaszb. "Grôbacz") – przysiółek wsi Sylczno w Polsce, położony w województwie pomorskim, w powiecie bytowskim, w gminie Parchowo, jest 1,1 km na północ od drogi krajowej nr 20 ze Stargardu do Gdyni.
W latach 1975–1998 przysiółek administracyjnie należał do województwa słupskiego.
Występuje również wariant nazewniczy "Grabacz".

</doc>
<doc id="795396" url="https://pl.wikipedia.org/wiki?curid=795396" title="I Liceum Ogólnokształcące im. S. Konarskiego w Mielcu">
I Liceum Ogólnokształcące im. S. Konarskiego w Mielcu



</doc>
<doc id="795401" url="https://pl.wikipedia.org/wiki?curid=795401" title="Międzynarodowe Spotkania Poetyckie POBOCZA">
Międzynarodowe Spotkania Poetyckie POBOCZA



</doc>
<doc id="795402" url="https://pl.wikipedia.org/wiki?curid=795402" title="Glinowo-Leśniczówka">
Glinowo-Leśniczówka

Glinowo-Leśniczówka (kaszub. "Glënowò" lub też "Glinka") – część wsi Nakla w Polsce, położona w województwie pomorskim, w powiecie bytowskim, w gminie Parchowo, nad północnym brzegiem jeziora Glinowskiego.
Glinowo-Leśniczówka wchodzi w skład sołectwa Nakla.
W latach 1975–1998 Glinowo-Leśniczówka administracyjnie należało do województwa słupskiego.
Przed 1920 Glinowo-Leśniczówka nosiło nazwę niemiecką "Glinow".

</doc>
<doc id="795403" url="https://pl.wikipedia.org/wiki?curid=795403" title="Struga (powiat bytowski)">
Struga (powiat bytowski)

Struga (dodatkowa nazwa w j. kaszub. Strëga) – wieś w Polsce położona w województwie pomorskim, w powiecie bytowskim, w gminie Parchowo.
Wieś kaszubska na Pojezierzu Bytowskim położona na południowo-wschodnim krańcu Parku Krajobrazowego Dolina Słupi, nad rzeką Słupią, jest częścią składową sołectwa Żukówko.&lt;br&gt;
Na północ od Strugi znajduje się jezioro Jasień.
W latach 1975–1998 miejscowość administracyjnie należała do województwa słupskiego.

</doc>
<doc id="795404" url="https://pl.wikipedia.org/wiki?curid=795404" title="C/2001 Q4 (NEAT)">
C/2001 Q4 (NEAT)

 C/2001 Q4 (NEAT) – kometa jednopojawieniowa, którą odkryto w 2001 roku.
Odkrycie komety.
Kometa ta została odkryta w programie NEAT w dniu 24 sierpnia 2001 roku.
Orbita komety.
C/2001 Q4 (NEAT) porusza się po orbicie w kształcie hiperboli o mimośrodzie 1,00069. Jest to obiekt jednopojawieniowy, pochodzący spoza Układu Słonecznego – po zbliżeniu się do Słońca nigdy więcej już do niej nie powróci. Przez peryhelium kometa przeszła 15 maja 2004 roku w odległości 0,96 j.a. od Słońca.
Właściwości fizyczne.
Kometa ta nie była nadzwyczajnie aktywna. Osiągnęła swą największą jasność obserwowaną 7,2, przechodząc w połowie maja 2004 przez swoje peryhelium. Jej warkocz nie rozwinął się do widowiskowych rozmiarów, gdyż kometa nie zbliżyła się bardzo do Słońca, a lód, gazy i pył z jądra nie zdążyły się uwolnić w większej ilości.

</doc>
<doc id="795410" url="https://pl.wikipedia.org/wiki?curid=795410" title="Święchowo">
Święchowo

Święchowo (dodatkowa nazwa w j. kaszub. Swiãchòwò; niem. "Friedrichsfelde") – kolonia w Polsce, położona na Kaszubach w województwie pomorskim, w powiecie bytowskim, w gminie Czarna Dąbrówka. Miejscowość jest częścią składową sołectwa Czarna Dąbrówka.
W latach 1975–1998 kolonia administracyjnie należała do województwa słupskiego.

</doc>
<doc id="795411" url="https://pl.wikipedia.org/wiki?curid=795411" title="Basshunter">
Basshunter

Basshunter, też zapis stylizowany BassHunter (wymowa ), właściwie Jonas Erik Altberg (ur. 22 grudnia 1984 w Halmstad) – szwedzki piosenkarz, producent muzyczny i DJ.
W 1998 roku zaczął śpiewać w chórze swojej matki. Śpiewał w zespole rockowym, a w 2001 roku zaczął produkować muzykę pod pseudonimem Basshunter. Nagrał cztery albumy studyjne: "LOL &lt;(^^,)&gt;" (2006), "Now You’re Gone – The Album" (2008), "Bass Generation" (2009) i "Calling Time" (2013). Według danych z 2014 roku albumy i single artysty zostały sprzedane w ponad 6 000 000 egzemplarzach.
Basshunter współpracował z takimi artystami jak: Mental Theo, Dulce María, Lauren Dyson, Sandra Gee czy zespołem Stunt. Współpracował także z zespołem Mange Makers pisząc tekst ich utworu. Remiksował utwory artystów takich jak: Alex Christensen, Arash, Wierka Serdiuczka, Jonny Jakobsen, Alina czy kwartetu Loituma.
Artysta jest laureatem nagród takich jak: European Border Breakers Award, Grammis czy World Music Award, był ponadto nominowany między innymi do: BT Digital Music Award, MTV Europe Music Award i Rockbjörnen.
Życiorys.
Początki kariery.
W 1998 roku Jonas Altberg zaczął śpiewać ze swoją matką w należącym do niej chórze, przez co zainteresował się śpiewem. Śpiewał także w zespole rockowym, gdzie nabrał doświadczenia w muzyce eksperymentalnej. W 2001 roku poznał program komputerowy Fruity Loops, w którym zaczął produkować muzykę. Po sześciu miesiącach produkcji muzyki, przyjął pseudonim artystyczny „Basshunter”. Wyraz „Basshunter” to połączenie dwóch rzeczowników z języka angielskiego „bass” i „hunter”, oznaczających między innymi „bas” i „łowca”. Pseudonim podkreśla jego styl muzyczny.
Jego debiutancki album "The Bassmachine" został wydany przez wytwórnię Alex Music 25 sierpnia 2004 roku na płycie CD. 20 grudnia 2005 roku została wydana jego zremasterowana wersja. W 2006 roku "The Bassmachine" oraz "The Old Shit" zostały wydane na stronie internetowej Basshuntera.
Publikował swoją muzykę w Internecie (między innymi na czacie kanału strony internetowej przeznaczonej dla graczy), przez kilka lat grał jako DJ w szwedzkich klubach. 20 grudnia 2005 roku ogłosił wydanie singla „Welcome to Rainbow”, jednak ostatecznie wydano go 1 kwietnia 2006 roku jako minialbum. Na minialbumie znalazł się między innymi utwór „Boten Anna” (wydany przez WEA 9 maja 2006 roku jako singel).
2006–2008: "LOL &lt;(^^,)&gt;".
W marcu 2006 roku Basshunter opublikował utwór „Boten Anna” na stronie internetowej. Dzień później liczba pobrań wyniosła 37 000. Pobrano go ponad 1 000 000 razy według danych z 8 czerwca 2006 roku. Otrzymywał propozycje od wytwórni muzycznych. W kwietniu podpisał kontrakt z wytwórnią Extensive Music i Warner Music Sweden. Piosenka została wydana na singlu 9 maja. Niemieckojęzyczna wersja utworu została wydana na singlu w 2007 roku. „Boten Anna” dotarł do pierwszego miejsca listy przebojów Top 60 Singles w Szwecji, jak i w 2007 roku znalazł się na czternastej pozycji listy Best of All Time tego państwa. Uzyskał także status platyny. W Danii singel także dotarł do pierwszego miejsca listy, na której to pozycji przebywał przez czternaście tygodni i uzyskał status trzykrotnej platyny, gdzie w samym 2006 roku został pobrany 61 000 razy w wielu formatach w dystrybucji elektronicznej. Dotarł do drugiego miejsca listy holenderskiej i austriackiej (uzyskał status złota), trzeciego listy norweskiej i czwartego listy fińskiej. Był także notowany w Niemczech, Szwajcarii i Hiszpanii. Na liście European Hot 100 Singles singel dotarł do 30. pozycji.
28 sierpnia został wydany debiutancki album studyjny Basshuntera "LOL &lt;(^^,)&gt;". Muzyk pracował nad albumem trzy i pół tygodnia. Przy trzech piosenkach pomagał mu Ali Payami. Album dotarł do czwartej pozycji notowania w Danii, gdzie także uzyskał status złota, czwartego miejsca notowania w Finlandii, gdzie album został sprzedany w 33 365 egzemplarzach i osiągnął status platyny. W Szwecji album dotarł do szóstej pozycji, był także notowany na liście austriackiej, norweskiej, francuskiej (w 2008 roku sprzedano 10 910 egzemplarzy) i holenderskiej.
13 września został wydany drugi singel artysty – „Vi sitter i Ventrilo och spelar DotA”. Singel dotarł do drugiego miejsca fińskiej listy przebojów. W Szwecji osiągnął szóstą pozycję, w Danii (uzyskał status złota) i Norwegii dotarł do siódmego miejsca, a w Holandii dziewiątego. Był także notowany na liście austriackiej, niemieckiej i irlandzkiej.
Piosenka „Hallå där” była notowana przez trzy tygodnie i dotarła do 51. miejsca szwedzkiej listy przebojów. Trzeci singel „Jingle Bells” został wydany 13 listopada. Dotarł do dziewiątego miejsca notowania w Norwegii oraz trzynastego miejsca notowania w Szwecji. Singel był notowany także w Holandii i Wielkiej Brytanii. Czwarty singel Basshuntera „Vifta med händerna” z gościnnym udziałem duetu Patrik &amp; Lillen był notowany przez dwa tygodnie na siódmej pozycji w Finlandii i dotarł do 25. miejsca notowania szwedzkiego. 5 listopada 2007 roku została wydana nowa wersja singla „Vi sitter i Ventrilo och spelar DotA”, pod tytułem „DotA”. Singel dotarł do 30. pozycji niemieckiego notowania.
2007–2009: "Now You’re Gone – The Album".
W 2006 roku holenderski DJ i producent muzyczny Bazzheadz z wokalnym udziałem Sebastiana Westwooda nagrał swoją wersję utworu „Boten Anna” w języku angielskim pod tytułem „Now You’re Gone” bez zgody autora. Basshunter przy współpracy Bazzheadza z wokalnym udziałem Westwooda nagrał własną wersję utworu, która została wydana na singlu 31 grudnia 2007 roku przez Hard2Beat Records. Było to wydanie inauguracyjne dla tej wytwórni. Singel w Wielkiej Brytanii dotarł do pierwszej pozycji, na której był notowany przez pięć tygodni, został sprzedany w 443 534 egzemplarzach w 2008 roku i osiągnął status platyny. Trafił na listę UK Top 100 Songs of the Decade, najlepiej sprzedających się singli w latach 2000–2009 w Wielkiej Brytanii. Był także numerem jeden w Irlandii, numerem dwa w Szwecji i numerem trzy w Nowej Zelandii, gdzie pokrył się platyną. Został odnotowany w pierwszej dwudziestce list w Belgii w części walońskiej, Francji (w 2008 roku sprzedano 62 740 egzemplarzy), Finlandii, Norwegii, Danii, Austrii i Niemczech, a także na dalszych pozycjach w Szwajcarii, Australii i Kanadzie. Na liście European Hot 100 Singles singel dotarł do czwartej pozycji. Teledysk do utworu był trzecim najczęściej oglądanym filmem w serwisie YouTube.
Siódmy singel „Please Don’t Go” będący coverem singla KC and the Sunshine Band z 1979 roku został wydany 19 maja 2008 roku. Singel dotarł do szóstego miejsca notowania Top 60 Singles w Szwecji.
Kolejny singel artysty „All I Ever Wanted” został wydany 7 czerwca. Singel także dotarł do pierwszej pozycji notowania w Irlandii, w Wielkiej Brytanii był drugi (uzyskał status srebra), a w Norwegii trzeci. Był też notowany w Austrii, Nowej Zelandii (pokrył się złotem), Niemczech, części walońskiej Belgii, Szwajcarii i Szwecji, a w notowaniu europejskim zajął dziesiąte miejsce.
14 lipca został wydany drugi studyjny album muzyka "Now You’re Gone – The Album". Muzyk pracował nad albumem dwa i pół tygodnia. Album został odnotowany na pierwszej pozycji w Wielkiej Brytanii (sprzedano ponad 329 717 egzemplarzy, pokrył się platyną) i Nowej Zelandii (sprzedano ponad 20 000 egzemplarzy, pokrył się platyną), drugiej pozycji w Irlandii. Album był notowany także w pierwszej 40. w Austrii, części walońskiej Belgii, Szwajcarii, Finlandii, Francji (sprzedano 9750 egzemplarzy w 2008 roku), Szwecji i Polsce. Na liście European Top 100 Albums album osiągnął szóstą pozycję (sprzedano ponad 350 000 egzemplarzy).
Następny singel „Angel in the Night” został wydany 8 września 2008 roku. Singel dotarł do dziesiątej pozycji notowania w Irlandii, czternastego w Wielkiej Brytanii i 50. w Szwecji. Dziesiąty singel jest coverem utworu „Miss You” zespołu Westlife, powstał przy udziale wokalnym Lauren Dyson i został wydany 14 grudnia. „I Miss You” był notowany na liście brytyjskiej, szwedzkiej i niemieckiej. Kolejny singel „Walk on Water” został wydany 5 kwietnia 2009 roku, dotarł do 76 miejsca brytyjskiej listy.
2009: "Bass Generation".
Dwunasty singel „Every Morning” został wydany 18 września 2009 roku. W Szwecji singel dotarł do trzynastej pozycji, a w Nowej Zelandii był notowany na miejscu czternastym. W Wielkiej Brytanii i Irlandii został odnotowany na siedemnastym miejscu. Wszedł także na listę w Niemczech. Na liście European Hot 100 Singles singel zajął 49 pozycję.
Trzeci studyjny album "Bass Generation" został wydany 25 września. Basshunter został pierwszym szwedzkim artystą, który był gospodarzem 72 Hour Tweet for Ticket Party, w której użytkownicy mieli możliwość strumieniowania albumu w zamian za dodanie linku w serwisie Facebook lub Twitter. Album został odnotowany na drugim miejscu listy nowozelandzkiej i szesnastym listy brytyjskiej (osiągnął status srebra) oraz irlandzkiej. Był notowany także w Danii, Francji i Szwajcarii. Kolejny singel artysty „I Promised Myself” będący coverem utworu Nicka Kamena został wydany 29 listopada. Dotarł do 94 miejsca notowania w Wielkiej Brytanii.
2010–2013: "Calling Time" i "The Early Bedroom Sessions".
5 lipca 2010 roku został wydany czternasty singel artysty „Saturday”. Singel dotarł do czternastej pozycji listy nowozelandzkiej (pokrył się złotem) i był notowany na 21 miejscu listy brytyjskiej i 37 miejscu listy irlandzkiej. 20 kwietnia 2011 roku wydany został singel „Fest i hela huset”, który artysta wykonał w języku szwedzkim wraz z uczestnikami szwedzkiej edycji "Big Brothera". Singel na notowaniu Top 60 Singles w Szwecji osiągnął piątą pozycję.
Następny singel „Northern Light” został wydany maju 2012 roku. 18 listopada został wydany siedemnasty singel muzyka „Dream on the Dancefloor”. Pierwszy z dwóch planowanych w 2012 roku albumów artysty – kompilacja "The Early Bedroom Sessions" została wydana 3 grudnia. Zawiera 23 utwory, na które składają się utwory z albumów "The Bassmachine" i "The Old Shit", oraz utwory dotychczas nie wydane na żadnym albumie.
13 maja 2013 roku został wydany czwarty studyjny album "Calling Time". Jego produkcja rozpoczęła się w pierwszej połowie 2010 roku. Album został odnotowany na 25 pozycji amerykańskiej listy Dance/Electronic Albums. Osiemnasty singel „Crash &amp; Burn” został wydany 20 czerwca. Następny singel „Calling Time” został wydany 27 września.
Od 2013: „Elinor”, „Masterpiece” i kolejny album.
20 listopada 2013 roku został wydany dwudziesty singel artysty – „Elinor”. Wydanie zostało zrealizowane w wyniku próśb fanów. Basshunter rozpoczął produkcję kolejnego albumu 25 listopada 2014 roku. 19 października 2018 roku został wydany 21 singel Basshunera – „Masterpiece”.
Kariera DJ-a, producenta muzycznego i autora tekstów.
W 2007 roku zostały wydane jego remiksy singli: „Dancing Lasha Tumbai” Wierki Serdiuczki, „Du hast den schönsten Arsch der Welt” Aleksa C. z gościnnym udziałem Y–ass, „Ieva’s Polka (Ievan Polkka)” Loitumy i „Calcutta 2008” Dr. Bombaya. W 2008 roku zmiksował singel „When You Leave (Numa Numa)” Aliny. W 2009 roku został wydany hiszpańskojęzyczny singel „Al final” śpiewany przez Daniego Matę, który zawiera podkład z „Boten Anna”.
26 lipca 2013 roku Basshunter ogłosił zawieszenie swojej działalności wokalnej i koncentrację na karierze DJ–a, producenta muzycznego, a także pisaniu tekstów i produkcji utworów dla innych wykonawców. Muzyk poznał nowych wokalistów, którym powierzył wykonania wokalne swoich utworów i stwierdził, że jest to bardziej interesujące. Basshunter podjął decyzję po wyczerpujących czterech koncertach w Stanach Zjednoczonych. W 2014 został wydany jego remiks singla „Sex Love Rock n Roll (SLR)” Arasha (z udziałem T-Paina). Napisał singel „Mange kommer hem till dig” Mange Makers, który został wydany w 2015 roku.
Pozostała działalność.
Telewizja i filantropia.
W 2008 roku Basshunter wystąpił podczas imprezy charytatywnej Cash for Kids, a także podczas audycji charytatywnej Musikhjälpen. W 2009 roku muzyk był gościem Red Bull Rivals. Był także gościem programu "Never Mind the Buzzcocks". Artysta brał udział w brytyjskim reality show "Celebrity Big Brother", w którym dotarł do finału i zajął czwarte miejsce. Wspólnie z między innymi Arashem wystąpił w szwedzkim programie "Fångarna på fortet". W tym roku także, ponownie wystąpił podczas imprezy charytatywnej Cash for Kids. Inny charytatywny występ to udział w brytyjskim programie "Weakest Link", którego zwycięzca przekazał pieniądze na rzecz dziecięcego szpitala Alder Hey Children’s Hospital.
W 2012 roku 50. uczniów z Norton Hill School zorganizowało wytrzymałościowy konkurs charytatywny. Przez 20 godzin słuchali oni utworu Basshuntera – „Now You’re Gone”, utwór został odtworzony ponad 400 razy. Zebrano ponad 2000 funtów szterlingów dla dwóch organizacji charytatywnych. W 2015 roku studenci Norton Hill School ponownie zorganizowali wytrzymałościowy konkurs, podczas którego również zebrano ponad 2000 funtów szterlingów.
Filmy i gry komputerowe.
Basshunter produkuje swoje wideoblogi i filmy w programie Final Cut Pro. Do nagrywania filmów używa kamery Handycam i kamery bez taśmowej Flip Video. Sprzęt, który muzyk używał w 2009 roku podczas podróży to: telefon Nokia N95, smartfon BlackBerry Bold 9700, notebook Alienware M17, laptop z linii MacBook Pro, kamera Handycam i Flip Cam HD BOSE, bramkę szumów, mikrofon USB, pamięć głosową, przenośny dysk twardy o pojemności 2,5 terabajta. W latach 2009–2011 wyprodukował siedem filmów. W 2014 roku wystąpił w teledysku do singla Arasha – „Melody”.
Muzyk zajął drugie miejsce w szwedzkich zawodach gry komputerowej – "StarCraft". Basshunter pojawił się podczas Danmarks Bedste Gamer w 2008 roku. W 2011 roku artysta wystąpił w filmie, poprzez który zachęcał ludzi do grania w "Mortal Online". W 2014 roku opublikował film przedstawiający jego serwer w grze komputerowej "Rust".
Konkursy i media społecznościowe.
W 2009 roku został zorganizowany konkurs Basshunter Artwork Competition, którego uczestnicy mieli wykonać projekty na jego album "Bass Generation". W 2010 roku odbył się konkurs The Hunt for Bass, którego zadaniem uczestników było wyprodukowanie własnego utworu, zwycięzca miał podpisać kontrakt z wytwórnią Extensive Music. Utwory uczestników konkursu zostały opublikowane na stronie Extensive Music w serwisie YouTube. Zwycięski utwór – „Electro Champion” Aliego Nadema, został wyłoniony z grona siedmiu finalistów. W 2014 roku Basshunter zorganizował zawody 1st Bass Challenge. Zadaniem uczestników było wyprodukowanie własnego utworu w oparciu o paczkę sampli.
Komunikuje się z fanami za pomocą mediów społecznościowych takich jak: Facebook, Twitter czy VK. Muzyk publikuje swoją muzykę i filmy w serwisie YouTube oraz SoundCloud. W 2017 roku w sondażu przeprowadzonym w serwisie Twitter 92% głosujących z 57 814 stwierdziło, że chciałoby aby Basshunter został premierem Wielkiej Brytanii, 8% poparło Theresę May.
Należy do Insanity Artists Agency – agencji reprezentującej DJ–ów i artystów z dziedziny muzyki, mody, telewizji oraz radia podczas występów na żywo oraz Supergau Booking. Dawniej należał do IFA Agency. Henrik Uhlmann jest jego menedżerem, a także organizuje koncerty oraz jest odpowiedzialny za kontakt z prasą.
Życie prywatne.
Jonas Altberg urodził się 22 grudnia 1984 roku w Halmstad. Mieszkał z rodzicami (matką Gunhild ur. w 1953, zm. w 2016 i ojcem Göranem ur. w 1951) i młodszym bratem Joakimem (ur. 6 lipca 1988) w Halmstad w pobliżu plaży Tylösand. W 2006 roku przeprowadził się do Malmö. Jego matka była nauczycielką w szkole średniej, została dyrektorką uczelni w Szwecji, a ojciec pracował w przedsiębiorstwie budowlanym. Artysta uczył się w liceum o profilu technologicznym Kattegattgymnasiet, jednak przeniósł się do liceum Sturegymnasiet o profilu muzycznym w Halmstad. Muzyk uczęszczał także na uczelnię, ale nigdy nie studiował.
Gdy Basshunter miał osiem lat jego rodzice zauważyli u niego tiki, okazało się, że jest to jeden z objawów zespołu Tourette’a. W szkole był wyśmiewany, bity oraz doznawał wiele przemocy, nie miał wielu przyjaciół przez co spędził dużo czasu w samotności. Przez cztery do pięciu lat walczył z chorobą. Gdy jako artysta skupił się na swojej karierze, objawy choroby zaczęły ustępować. Nauczył się kontrolować chorobę, przez co jej objawy są niezauważalne. Choroba się nie objawia.
Emely Ljungqvist była jego kochanką. Podczas reality show "Celebrity Big Brother" nawiązał bliższą relację z Ekateriną Ivanovą. 19 stycznia 2017 roku poślubił pochodzącą z Iranu Tinę Makhię Khayatsadeh z którą od trzech lat tworzył parę. Ślub odbył się w Dubai Polo &amp; Equestrian Club w Dubaju. Wzięli w nim udział piosenkarze Arash i Margaret, ambasador Szwecji w Zjednoczonych Emiratach Arabskich Jan Thesleff, dyrektor generalny Warner Music Sweden Jonas Siljemark, jego menedżer Henrik Uhlmann i brat Basshuntera Joakim.
10 grudnia 2010 roku artysta został aresztowany przez szkocką policję Fife Constabulary będąc podejrzanym o napaść na tle seksualnym w nocnym klubie Kitty w Kirkcaldy. Basshunter został zwolniony w wyniku poręczenia majątkowego, ale w styczniu 2011 roku musiał pojawić się w sądzie okręgowym Kirkcaldy Sheriff Court. Menedżer muzyka Scott Simons określił zarzuty jako „całkowicie nieprawdziwe” oraz powiedział, że Basshunter będzie w pełni współpracować w dochodzeniu policji. Przed aresztowaniem zarząd klubu Kitty przeprosił za zachowanie artysty. Basshunter nie przyznał się do stawianych mu zarzutów. Wychodząc z budynku sądu muzyk odmówił komentarza dziennikarzom. Kontynuacja procesu odbyła się w maju. 14 czerwca Basshunter po dwudniowym procesie został uniewinniony przez szkocki sąd, a dowody kobiet uznano za niepewne i niewiarygodne.
Muzyka.
Basshunter określa swoją muzykę jako eurodance. Twierdzi, że jego muzyka jest radosna, pełna energii i bardzo melodyjna, nie brzmi jak inne rodzaje muzyki, a producenci i artyści w swoich utworach zawierają własną tożsamość. Muzyk pasjonuje się liniami basowymi, które wykorzystuje w swojej muzyce.
Basshunter słuchał między innymi DJ–a Balloona oraz Rocco i zespołu Warp Brothers oraz Snap!. Słuchał także utworów undergroundowych, które nigdy nie zostały wydane, lub nie są znane wielu osobom. Słuchał niemieckiej i holenderskiej muzyki techno. Słucha także utworów techno, reggae oraz muzyki funkowej i bluesowej Raya Charlesa. Pierwszym wydawnictwem, które artysta kupił był singel „The Way” zespołu Fastball w latach 90. XX wieku. Podoba mu się między innymi singel „Love U More” zespołu Sunscreem oraz tekst utworu „The Sound of Silence” duetu Simon &amp; Garfunkel. Jest fanem Robbiego Williamsa.
Pierwszym komputerem, którego używał był Atari ST. Po osiągnięciu sukcesu mógł kupić oprogramowanie, którego używał do produkcji muzyki oraz mocniejsze komputery i lepsze monitory. Nie mógł także publikować swoich utworów w Internecie, zamiast tego zaczął tworzyć wideoblogi. Jego budżet przed 2010 rokiem to około 800 dolarów.
Pomimo wielu współpracowników, którzy mają istotne znaczenie w jego karierze, Basshunter sam produkuje i pisze swoją muzykę. Około 95% jego muzyki powstaje w oparciu o oprogramowanie komputerowe takie jak cyfrowe stacje robocze FL Studio, Logic Pro, Logic Studio, Pro Tools oraz Cubase i wtyczki VST. Gra na gitarze. Używa także mikrofonu. Stwierdził, że za pomocą mikrofonu i komputera może produkować znacznie lepsze utwory od producentów z budżetem kilkusettysięcznym oraz, że nie jest możliwe zrobienie dobrego utworu i teledysku do niego, bez współpracy z odpowiednimi ludźmi, można mówić o szczęściu jeżeli na koniec współpracuje się z odpowiednimi ludźmi, menedżerami i wytwórniami. Ludzie ci muszą mieć odpowiednie kontakty dla stylu muzycznego wykonawcy.
Według muzyka, opanowanie języka angielskiego jest najlepszym sposobem na zaistnienie na arenie międzynarodowej, a utwory w języku szwedzkim w celu uzyskania sławy międzynarodowej muszą być dobrze wyprodukowane i chwytliwe tak jak to tylko możliwe. Stwierdził też, że język angielski jest jego mocną stroną, jednak trudno mu pisać w pełni kreatywne teksty w tym języku. Artysta uważa, że wielu fanów spoza Skandynawii woli jego utwory w języku szwedzkim. Uważa także, że jego fani mają istotne znaczenie dla jego kariery.
Występy na żywo.
Basshunter stara się planować swoje koncerty, jednak często są one improwizacją. W 2006 roku podczas koncertu Basshunter po kontakcie ze szkłem z rozbitej butelki doznał kontuzji stopy. W Smögen artysta stał się ofiarą molestowania dwóch półnagich kobiet, które zaczęły go obejmować w trakcie wykonywania utworu. Podczas koncertu w 2007 w Jönköping muzyk został uderzony szklanką z piwem w okolice oka i zaczął krwawić, po czym udał się do szpitala.
Artysta wystąpił także podczas takich festiwali jak: Allsång på Skansen (2012), BBC Switch Live (2008), Elämä Lapselle (2006), Emmabodafestivalen (2014), Europa Plus Live (2013), Hity Na Czasie (między innymi dwukrotnie w 2007 i 2009), Hull Pride (2012), Nallikari Summer Party (2014), Nottingham Pride (2012), Stoke Live (2012) czy Youth Beatz (2011).
W 2006 roku Basshunter wystąpił podczas Norway Cup. W 2009 roku wystąpił na żywo podczas imprezy sylwestrowej dla prezydenta Kazachstanu Nursułtana Nazarbajewa i jego rodziny. W 2014 roku wystąpił w Sochi Medals Plaza podczas ceremonii wręczenia nagród Zimowych Igrzysk Olimpijskich. Artysta uczestniczył także w trasach koncertowych, takich jak: Bass Generation Tour (2009), Calling Time (2013), Dance Nation Tour (2009 i 2010), New Zealand Tour (2009) czy UK/Ireland Tour 2015.
Dyskografia.
Albumy studyjne

</doc>
<doc id="795412" url="https://pl.wikipedia.org/wiki?curid=795412" title="BTxhpi">
BTxhpi

BTxhpi – oznaczenie serii nadawane pasażerskim wagonom turystycznym zbudowanym na bazie wagonów towarowych eksploatowanym na kolejach wąskotorowych w Polsce.
Znaczenie symbolu:

</doc>
<doc id="795413" url="https://pl.wikipedia.org/wiki?curid=795413" title="Alkohol koniferylowy">
Alkohol koniferylowy

Alkohol koniferylowy – organiczny związek chemiczny z grupy alkoholi fenolowych. Jest składnikiem ligniny.

</doc>
<doc id="795414" url="https://pl.wikipedia.org/wiki?curid=795414" title="Tommy Moe">
Tommy Moe

Thomas Sven "Tommy" Moe (ur. 17 lutego 1970 w Missoula) – amerykański narciarz alpejski, dwukrotny medalista olimpijski i trzykrotny medalista mistrzostw świata juniorów.
Kariera.
Po raz pierwszy na arenie międzynarodowej Tommy Moe pojawił się w 1986 roku, startując na mistrzostwach świata juniorów w Bad Kleinkirchheim. Zajął tam osiemnaste miejsce w zjeździe, a rywalizację w slalomie ukończył na 38. pozycji. Na rozgrywanych rok później mistrzostwach świata juniorów w Hemsedal zdobył srebrny medal w zjeździe, przegrywając tylko z Ursem Lehmannem ze Szwajcarii. Na tych samych mistrzostwach był też czwarty w gigancie, przegrywając walkę o podium z Adriánem Bírešem z Czechosłowacji. Z MŚJ w Madonna di Campiglio w 1988 roku wrócił bez medalu, jednak na rozgrywanych w 1989 roku mistrzostwach świata juniorów w Aleyska zwyciężył w kombinacji i supergigancie. W 1989 roku wystąpił także na mistrzostwach świata w Vail, zajmując dwunaste miejsce w zjeździe i 21. miejsce w supergigancie.
W zawodach Pucharu Świata zadebiutował w wieku 17 lat. Pierwsze pucharowe punkty wywalczył trzy lata później, 13 marca 1990 roku w Åre, zajmując trzynaste miejsce w zjeździe. Były to jedyne jego punkty w sezonie 1989/1990, który ukończył ostatecznie na 97. pozycji. W kolejnym sezonie punktował trzykrotnie, jednak nie przebił się do czołowej dziesiątki. Tym razem w klasyfikacji generalnej zajął 74. miejsce. Nie znalazł się w kadrze USA na rozgrywane w 1991 roku mistrzostwa świata w Saalbach-Hinterglemm.
W sezonie 1991/1992 punktował wielokrotnie, jednak jego najlepszym wynikiem było trzynaste miejsce w zjeździe, wywalczone 7 grudnia 1991 roku w Val d’Isère. W klasyfikacji końcowej dało mu to 79. miejsce. Wystąpił jednak na igrzyskach olimpijskich w Albertville w lutym 1992 roku. Moe zajął tam osiemnaste miejsce w kombinacji, 20. w zjeździe i 28. miejsce w supergigancie. Pierwsze pucharowe podium wywalczył 27 lutego 1993 roku w Whistler, gdzie był drugi w zjeździe. Rozdzielił tam na podium Norwega Atle Skårdala i Austriaka Franza Heinzera. W pozostałych startach sezonu 1992/1993 jeszcze tylko raz znalazł się w czołowej dziesiątce: 21 marca 1993 roku w Kvitfjell był siódmy w supergigancie. Pozwoliło mu to zająć 31. miejsce w klasyfikacji generalnej i dziewiętnaste miejsce w klasyfikacji zjazdu. Wystąpił ponadto na mistrzostwach świata w Morioce, zajmując piąte miejsce w zjeździe i trzynaste w kombinacji.
Największy sukces w karierze osiągnął na igrzyskach olimpijskich w Lillehammer w 1994 roku, gdzie zwyciężył w biegu zjazdowym. W zawodach tych wyprzedził bezpośrednio Norwega Kjetila André Aamodta i Eda Podivinsky'ego z Kanady. Cztery dni później wywalczył także srebrny medal w supergigancie, przegrywając tylko z Niemcem Markusem Wasmeierem o 0,08 sekundy. Ponadto na tych samych igrzyskach zajął także piątą pozycję w kombinacji. W zawodach PŚ wielokrotnie plasował się w pierwszej dziesiątce, w tym pięciokrotnie stawał na podium: 12 grudnia w Val d’Isère był trzeci w supergigancie, 29 grudnia w Bormio, 12 marca w Whistler i 16 marca w Vail zajmował trzecie miejsce w zjeździe, a 13 marca 1994 roku w Whistler odniósł swoje jedyne pucharowe zwycięstwo, wygrywając supergiganta. Sezon 1993/1994 zakończył na ósmym miejscu w klasyfikacji generalnej i zjazdu, trzecim w klasyfikacji supergiganta i czwartym w klasyfikacji kombinacji. Ostatni raz na podium zawodów Pucharu Świata stanął 11 grudnia 1994 roku w Tignes, gdzie był drugi w supergigancie. W pozostałych startach plasował się na przełomie pierwszej i drugiej dziesiątki, co dało mu 28. miejsce w klasyfikacji końcowej sezonu 1994/1995.
Jeszcze pod koniec sezonu 1994/1995 Moe doznał kontuzji prawego kolana, zrywając więzadła. Kilkanaście razy startował w zawodach PŚ w sezonie 1995/1996, jednak ani razu nie zdobył punktów. Ostatecznie nie został sklasyfikowany. Wystąpił jednak na mistrzostwach świata w Sierra Nevada w 1996 roku, zajmując 21. miejsce w zjeździe i 42. miejsce w supergigancie. Startował jeszcze przez dwa kolejne sezonu, jednak nie osiągał żadnych sukcesów. Wystąpił na igrzyskach olimpijskich w Nagano w 1998 roku, zajmując ósme miejsce w supergigancie i dwunaste w zjeździe. Na rozgrywanych rok wcześniej mistrzostwach świata w Sestriere nie wystąpił z powodu kontuzji kciuka.
Jego żoną jest była amerykańska narciarka alpejska, Megan Gerety.

</doc>
<doc id="795416" url="https://pl.wikipedia.org/wiki?curid=795416" title="Przylaski (województwo pomorskie)">
Przylaski (województwo pomorskie)

Przylaski (dodatkowa nazwa w j. kaszub. Przëlôsczi; niem. "Glashütte") – osada w Polsce, położona w województwie pomorskim, w powiecie bytowskim, w gminie Czarna Dąbrówka, w kaszubskim obszarze kulturowym. Wchodzi w skład sołectwa Jasień.
W latach 1975–1998 osada administracyjnie należała do województwa słupskiego.

</doc>
<doc id="795418" url="https://pl.wikipedia.org/wiki?curid=795418" title="Bxhpi">
Bxhpi

Bxhpi – oznaczenie na Polskich Kolejach Państwowych wąskotorowych, czteroosiowych wagonów osobowych drugiej klasy, przechodnich, wyposażonych w hamulec pneumatyczny.
Oznaczenie oddaje podstawowe dane:
Ze względu na wspólne cechy ogólne, tym oznaczeniem określa się wagony pasażerskie różnych typów: 1Aw produkcji polskiej (FW Świdnica), 3Aw produkcji polskiej (Pafawag), typu A20D-P produkcji rumuńskiej (FAUR) oraz wszystkie wagony o powyżej podanych cechach.

</doc>
<doc id="795419" url="https://pl.wikipedia.org/wiki?curid=795419" title="Sant Miquel de Fluvià">
Sant Miquel de Fluvià

Sant Miquel de Fluvià – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 3,5 km². Zgodnie z danymi INE, w 2005 roku liczba ludności wynosiła 671, a gęstość zaludnienia 191,71 osoby/km². Wysokość bezwzględna gminy równa jest 28 metrów. Współrzędne geograficzne gminy to 42°10'38"N, 2°59'34"E.

</doc>
<doc id="795421" url="https://pl.wikipedia.org/wiki?curid=795421" title="Ethnos">
Ethnos



</doc>
<doc id="795423" url="https://pl.wikipedia.org/wiki?curid=795423" title="Sant Miquel de Fluvia">
Sant Miquel de Fluvia



</doc>
<doc id="795425" url="https://pl.wikipedia.org/wiki?curid=795425" title="Wojciech Burszta">
Wojciech Burszta

Wojciech Józef Burszta (ur. 22 marca 1957 w Poznaniu, zm. 5 lutego 2021) – polski antropolog kultury, kulturoznawca, eseista i krytyk kultury.
Życiorys.
Studiował etnografię, w 1984 obronił doktorat z etnologii, w 1993 habilitował się w zakresie socjologii. Od 1998 profesor tytularny.
Działalność naukowa i publikacje.
Pracował w Katedrze Kulturoznawstwa Instytutu Nauk Humanistycznych SWPS, prezes Instytutu im. Oskara Kolberga. Do 2018 pracował także w Zakładzie Badań Narodowościowych Instytutu Slawistyki PAN w Warszawie. Do 2003 związany z Instytutem Etnologii i Antropologii Kulturowej Uniwersytetu im. Adama Mickiewicza w Poznaniu. Członek Komitetu Nauk o Kulturze PAN, w tym w latach 2011–2015 jego przewodniczący. Naukowiec wizytujący na Uniwersytecie Oksfordzkim, École Pratique Des Hautes Études (Sorbona), Uniwersytecie Yale, Uniwersytecie Illinois. Stypendysta Fulbrighta i Fundacji Kościuszkowskiej.
Jego naukowe zainteresowania ogniskowały się wokół teorii i historii kultury, antropologii współczesności, badań nad kulturą i fenomenem etniczności. Zajmował się problematyką kultury neoliberalizmu, rasizmem kulturowym i teorią nomadyzmu pretekstowego. Autor ponad 400 publikacji naukowych, m.in. popularnego podręcznika "Antropologia kultury".
Zasiadał w radach naukowych kilkunastu czasopism krajowych i międzynarodowych, m.in. „Kultura i Historia”, „Autoportret” i „Contradictions”; redagował rocznik „Sprawy Narodowościowe. Seria Nowa”. Był członkiem założycielem Fundacji Instytut im. Jerzego Kmity oraz Polskiego Instytutu Antropologii. Był przewodniczącym Rady Naukowej „Przeglądu Kulturoznawczego”.
W 2011 w rozdziale „W Polsce lokalnej. Między uczestnictwem w kulturze a praktykami kulturowymi”, zamieszczonym w książce "Stan i zróżnicowanie kultury wsi i małych miast w Polsce. Kanon i rozproszenie" (Narodowe Centrum Kultury, Warszawa 2011) pod redakcją naukową Izabelli Bukraby-Rylskiej i jego własną, wykorzystał bez podania źródła i autora ani oznaczenia cytatów, a także bez zgody samego autora, dwie strony z artykułu Mateusza Halawy (wówczas doktoranta The New School w Nowym Jorku i Instytutu Studiów Społecznych Uniwersytetu Warszawskiego) "Wyobraźnia etnograficzna w badaniach kultury współczesnej" z czasopisma „Kultura Współczesna”. Na prośbę prawnika Halawy, Burszta opublikował w „Kulturze Współczesnej” oficjalne przeprosiny. Burszta uzasadnił plagiat pomyłką przy obróbce redakcyjnej.
Prochy profesora spoczęły 15 lutego 2021 na cmentarzu Powązki Wojskowe.
Życie prywatne.
Syn etnografa Józefa Burszty. Ojciec Michała Burszty (ur. 1980), dziennikarza filmowego, Jędrzeja, krytyka popkultury oraz Matyldy.
Był miłośnikiem literatury współczesnej, w tym kryminałów, klasycznego rocka i angielskiej piłki nożnej. Mieszkał w Milanówku.
Wybrane publikacje.
Autor lub współautor
Redakcja prac zbiorowych (także współautor)
Tłumaczenia

</doc>
<doc id="795429" url="https://pl.wikipedia.org/wiki?curid=795429" title="Torroella de Fluvià">
Torroella de Fluvià

Torroella de Fluvià (hiszp. "Torroella de Fluviá") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 16,9 km². Zgodnie z danymi INE, w 2005 roku liczba ludności wynosiła 437, a gęstość zaludnienia 25,86 osoby/km². Wysokość bezwzględna gminy równa jest 9 metrów. Współrzędne geograficzne gminy to 42°10'35"N, 3°2'30"E.
Miejscowości.
W skład gminy Torroella de Fluvià wchodzi 6 miejscowości, w tym miejscowość gminna o tej samej nazwie:

</doc>
<doc id="795430" url="https://pl.wikipedia.org/wiki?curid=795430" title="La Bomba">
La Bomba

La Bomba – miejscowość w Hiszpanii, w Katalonii, w prowincji Girona, w comarce Alt Empordà, w gminie Torroella de Fluvià.
Według danych INE z 2005 roku miejscowość zamieszkiwało 15 osób.

</doc>
<doc id="795431" url="https://pl.wikipedia.org/wiki?curid=795431" title="Els Masos de Torroella">
Els Masos de Torroella

Els Masos de Torroella – miejscowość w Hiszpanii, w Katalonii, w prowincji Girona, w comarce Alt Empordà, w gminie Torroella de Fluvià.
Według danych INE z 2005 roku miejscowość zamieszkiwało 27 osób.

</doc>
<doc id="795432" url="https://pl.wikipedia.org/wiki?curid=795432" title="Sant Tomàs de Fluvià">
Sant Tomàs de Fluvià

Sant Tomàs de Fluvià – miejscowość w Hiszpanii, w Katalonii, w prowincji Girona, w comarce Alt Empordà, w gminie Torroella de Fluvià.
Według danych INE z 2005 roku miejscowość zamieszkiwały 33 osoby.

</doc>
<doc id="795433" url="https://pl.wikipedia.org/wiki?curid=795433" title="Vilacolum">
Vilacolum

Vilacolum – miejscowość w Hiszpanii, w Katalonii, w prowincji Girona, w comarce Alt Empordà, w gminie Torroella de Fluvià.
Według danych INE z 2005 roku miejscowość zamieszkiwało 56 osób.

</doc>
<doc id="795447" url="https://pl.wikipedia.org/wiki?curid=795447" title="Charles Marie de La Condamine">
Charles Marie de La Condamine

Charles Marie de La Condamine (ur. 28 stycznia 1701 w Paryżu, zm. 4 lutego 1774 tamże) – francuski przyrodnik, matematyk i podróżnik.
Życiorys.
Kształcił się w kolegium Louis-le-Grand. Po zakończeniu edukacji w 1718 roku wstąpił na krótko do wojska, po czym skupił się na pracy naukowej. Na początku lat trzydziestych odbył swoją pierwszą podróż po wybrzeżu Morza Śródziemnego, podczas której prowadził dziennik.
W roku 1735 dołączył do ekspedycji pod wodzą astronoma Louis Godina, której celem było dotarcie do równika w Ameryce Południowej. Po dotarciu do Manty część naukowców popłynęła do Quito statkiem, jednak La Condamine zdecydował się na podróż pieszą, podczas której zbierał rośliny, a także obserwował i opisywał napotykane zwierzęta. Po dotarciu do celu wraz z pozostałymi osobami z grupy, dokonywał pomiarów triangulacyjnych.
Po zakończeniu ekspedycji w 1743 roku La Condamine nie powrócił do Francji wraz z pozostałymi naukowcami, lecz postanowił jeszcze przepłynąć Amazonkę – najdłuższą rzekę Ameryki Południowej. Po wielotygodniowej wędrówce przez góry dotarł z Quito do Jaén, skąd rozpoczął spływ. W czasie podróży robił notatki, zbierał eksponaty i próbki oraz poznawał rdzennych mieszkańców przemierzanych ziem. Do celu podróży, Belém, dotarł po czterech miesiącach. Stamtąd wybrał się w podróż małą łódką z wiosłami wzdłuż wybrzeży Atlantyku, aby po dwóch miesiącach dopłynąć do Kajenny.
Do Paryża powrócił po blisko dziesięciu latach nieobecności – w listopadzie 1744 roku. Przywiózł ze sobą dzienniki oraz ponad 200 przyrodniczych eksponatów m.in.: kauczuk – wydzielinę kauczukowca brazylijskiego. Zainteresowanie wzbudziły zebrane przez niego informacje o kurarze, używanej przez tubylców do polowania na zwierzęta. Wyniki badań La Condamine'a zdobyły uznanie członków Akademii Francuskiej, do której został przyjęty w 1760 roku.
Wydany przez niego opis podróży zdobył wielką popularność, a sam autor został członkiem licznych akademii naukowych.
Jean Fabre wspomina o sporządzonym przez La Condamine’a w 1760 roku planie pacyfikacji lub rozbioru Polski (dla Fryderyka Wielkiego).

</doc>
<doc id="795448" url="https://pl.wikipedia.org/wiki?curid=795448" title="Będzieszyn (Jasień)">
Będzieszyn (Jasień)

Będzieszyn (kaszb. "Bãdzëszënò" lub "Bendzieszënò") – część wsi Jasień w Polsce, położona w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Jasień .
W latach 1975–1998 Będzieszyn administracyjnie należał do województwa słupskiego.

</doc>
<doc id="795450" url="https://pl.wikipedia.org/wiki?curid=795450" title="Peter Müller (narciarz alpejski)">
Peter Müller (narciarz alpejski)

Peter Müller (ur. 6 października 1957 w Adliswil) – szwajcarski narciarz alpejski, dwukrotny srebrny medalista olimpijski, trzykrotny medalista mistrzostw świata oraz trzykrotny zdobywca Małej Kryształowej Kuli w klasyfikacji zjazdu Pucharu Świata.
Kariera.
W zawodach Pucharu Świata Peter Müller zadebiutował na początku sezonu 1976/1977. Wkrótce zdobył pierwsze punkty, 15 stycznia 1977 roku w Kitzbühel zajmując dziesiąte miejsce w biegu zjazdowym. W kolejnych zawodach punktował kilkukrotnie, zajmując między innymi czwarte miejsce w gigancie 25 marca 1977 roku w Sierra Nevada. Ostatecznie sezon ukończył na 24. miejscu w klasyfikacji generalnej. W kolejnym sezonie tylko trzy razy zdobył punkty, co dało mu 36. miejsce w klasyfikacji końcowej. Wystąpił za to na mistrzostwach świata w Garmisch-Partenkirchen w lutym 1978 roku, gdzie rywalizację w zjeździe ukończył na piątej pozycji.
Pierwszy sukces osiągnął w sezonie 1978/1979, kiedy sięgnął po Małą Kryształową Kulę za zwycięstwo w klasyfikacji zjazdu. Szwajcar po raz pierwszy na podium zawodów PŚ stanął 16 grudnia 1978 roku w Val Gardena, gdzie zjazd ukończył na drugiej pozycji. Wyprzedził go tylko Austriak Josef Walcher, a trzecie miejsce zajął kolejny reprezentant Szwajcarii - Walter Vesti. W wynik ten powtórzył dzień później, a także 14 stycznia w Crans-Montana i 3 marca 1979 roku w Lake Placid, a 1 lutego 1979 roku po raz pierwszy zwyciężył, wygrywając zjazd w Villars. W tym samym sezonie zajął też piętnaste miejsce w klasyfikacji generalnej. Klasyfikację zjazdu wygrał także w sezonie 1979/1980, w którym trzykrotnie stawał na podium zawodów w zjeździe: 16 grudnia 1979 roku w Val Gardena, 6 stycznia w Pra Loup i 19 stycznia 1980 roku w Wengen był najlepszy. Punktował jeszcze kilkukrotnie, zajmując między innymi dwukrotnie czwarte miejsca i w efekcie uplasował się na dziewiątej pozycji w klasyfikacji generalnej. W lutym 1980 roku wystąpił na igrzyskach olimpijskich w Lake Placid, gdzie w swojej koronnej konkurencji zajął czwarte miejsce. Walkę o medal przegrał tam z Kanadyjczykiem Steve'em Podborskim o 0,13 sekundy.
Wysoką formę prezentował także w sezonie 1980/1981, w którym siedem razy stawał na podium. Odniósł przy tym dwa zwycięstwa: 14 grudnia 1980 roku w Val Gardena był najlepszy w kombinacji i zjeździe. Był ponadto trzykrotnie drugi, dwa razy trzeci i raz czwarty, co dało mu piąte miejsce w klasyfikacji generalnej. Zajął wtedy także trzecie miejsce w klasyfikacjach zjazdu i kombinacji, przegrywając odpowiednio z Austriakiem Hartim Weiratherem i Steve'em Podborskim oraz z Philem Mahre z USA i Andreasem Wenzelem z Liechtensteinu. Sezon 1981/1982 rozpoczął od zajęcia drugiego miejsca w zjeździe 6 grudnia 1981 roku w Val d’Isère. W kolejnych startach czterokrotnie plasował się w czołowej trójce, odnosząc trzy zwycięstwa w zjeździe: 27 lutego w Whistler oraz 5 i 6 marca 1982 roku w Aspen. Dało mu to trzecie w karierze zwycięstwo w klasyfikacji zjazdu oraz czwarte miejsce w klasyfikacji generalnej. W 1982 roku brał także udział w mistrzostwach świata w Schladming, gdzie zjazd ukończył na piątym miejscu. Kolejne zwycięstwo Szwajcar odniósł 12 grudnia 1982 roku w Val d’Isère, gdzie tym razem okazał się najlepszy w supergigancie. Ponadto trzykrotnie stawał na podium, jednak żadnych zawodów nie wygrał. Sezon 1982/1983 ukończył na siódmej pozycji w klasyfikacji generalnej oraz klasyfikacjach zjazdu i kombinacji.
Najważniejszym punktem sezonu 1983/1984 były igrzyska olimpijskie w Sarajewie. Szwajcar wystąpił tam tylko w zjeździe, zdobywając za to srebrny medal. W zawodach tych rozdzielił na podium Billa Johnsona z USA i Austriaka Antona Steinera. W zawodach pucharowych osiągał przeciętne wyniki, tylko raz stając na podium: 29 stycznia 1984 roku w Garmisch-Partenkirchen zajął trzecie miejsce w kombinacji. Sezon zakończył na 24. miejscu w klasyfikacji generalnej. Srebrny medal w zjeździe przywiózł także z rozgrywanych w 1985 roku mistrzostw świata w Bormio. Tym razem lepszy o 0,11 s okazał się jego rodak Pirmin Zurbriggen, a na najniższym stopniu podium stanął Doug Lewis USA. W Pucharze Świata wielokrotnie plasował się w czołowej dziesiątce, sześciokrotnie stając na podium. Najlepiej zaprezentował się 27 stycznia w Garmisch-Partenkirchen, gdzie wygrał kombinację oraz 9 marca w Aspen i 15 marca 1985 roku w Panoramie, gdzie zwyciężał w zjeździe. Uzyskane wyniki dały mu czwarte miejsce w klasyfikacji generalnej, trzecie w klasyfikacji kombinacji oraz drugie za Helmutem Höflehnerem w klasyfikacji zjazdu.
Na czwartym miejscu zakończył także sezon 1985/1986. Zmagania zaczął od czwartego miejsca w zjeździe 16 sierpnia 1985 roku w Las Leñas. Dwa dni później wywalczył w tej samej konkurencji drugie miejsce, powtarzając ten wynik 14 grudnia w Val Gardena i 31 grudnia w Schladming. W kolejnych zawodach na podium stawał także 3 lutego w Crans-Montana, wygrywając supergiganta i kombinację, dwa dni później w tej samej miejscowości był trzeci w supergigancie, 8 lutego w Morzine wygrał zjazd, dzień później był trzeci w kombinacji, a 21 lutego w Åre i 8 marca 1986 roku w Aspen ponownie wygrał zjazd. W poszczególnych klasyfikacjach był: szósty w kombinacji, piąty w supergigancie oraz drugi w zjeździe, w którym lepszy był Austriak Peter Wirnsberger. W kolejnym sezonie sześć razy stawał na podium, we wszystkich przypadkach w zjeździe. Trzykrotnie był najlepszy: 15 sierpnia 1986 roku w Las Leñas, 28 lutego w Furano i 14 marca 1987 roku w Calgary oraz trzykrotnie zajmował trzecie miejsce: 16 sierpnia w Las Leñas, 10 stycznia w Garmisch-Partenkirchen i 25 stycznia w Kitzbühel. Sezon zakończył na dziewiątej pozycji, a w klasyfikacji zjazdu był drugi za Zurbriggenem. Na przełomie stycznia i lutego 1987 roku startował także na mistrzostwach świata w Crans-Montana, gdzie w swojej koronnej konkurencji wywalczył złoty medal. W zawodach tych wyprzedził bezpośrednio dwóch rodaków: Pirmina Zurbriggena i Karla Alpigera.
Kolejny medal w zjeździe Müller wywalczył na rozgrywanych w 1988 roku igrzyskach olimpijskich w Calgary. Podobnie jak cztery lata wcześniej zajął w tej konkurencji drugie miejsce, plasując się za Zurbriggenem, a przed Francuzem Franckiem Piccardem. W zawodach pucharowych Szwajcar dziewięciokrotnie zajmował miejsca w czołowej dziesiątce, jednak na podium znalazł się tylko dwukrotnie: 16 stycznia w Bad Kleinkirchheim i 2 marca 1988 roku w Beaver Creek wygrywał zjazd. W klasyfikacji generalnej ponownie był dziewiąty, a w klasyfikacji zjazdu zajął piątą pozycję. Ostatnie zwycięstwo odniósł na początku sezonu 1988/1989, 9 grudnia 1988 roku w Val Gardena, gdzie był najlepszy w zjeździe. Dzień później po raz ostatni stanął na podium zawodów PŚ, zajmując trzecie miejsce w tej samej konkurencji. Sezon ten zakończył na dwunastym miejscu w klasyfikacji generalnej, a w klasyfikacji zjazdu był szósty. Swój ostatni medal na międzynarodowej imprezie zdobył podczas mistrzostw świata w Vail w 1989 roku, gdzie po raz kolejny był drugi w swej koronnej konkurencji. O 0,19 sekundy lepszy był tam Hans-Jörg Tauscher z RFN, a trzecie miejsce ze startą 0,09 sekundy do Müllera zajął Karl Alpiger.
Większość sezonu 1989/1990 Müller stracił po tym jak podczas zawodów na trasie Saslong w Val Gardena upadł po jednym ze skoków. W wyniku wypadku Szwajcar złamał lewą kość piszczelową oraz zerwał więzadło krzyżowe w lewym kolanie. Przed wypadkiem zdołał wywalczyć jeden punkt w zawodach PŚ: 10 grudnia 1989 roku w Val d’Isère był piętnasty w supergigancie. W klasyfikacji generalnej dało mu to 107. miejsce. Do narciarstwa powrócił w sezonie 1990/1991, jednak osiągał słabe wyniki. Karierę zakończył ostatecznie w marcu 1992 roku.
Po zakończeniu kariery narciarskiej startował w biegach na orientację.

</doc>
<doc id="795454" url="https://pl.wikipedia.org/wiki?curid=795454" title="AKM">
AKM



</doc>
<doc id="795455" url="https://pl.wikipedia.org/wiki?curid=795455" title="Sieromino">
Sieromino

Sieromino (dodatkowa nazwa w j. kaszub. Seromino; niem. "Zeromin") – mała kaszubska osada w Polsce, położona w województwie pomorskim, w powiecie bytowskim, w gminie Czarna Dąbrówka, na Pojezierzu Bytowskim. Wchodzi w skład sołectwa Jasień.
W latach 1975–1998 osada administracyjnie należała do województwa słupskiego.
Osada o charakterze letniskowym położona nad zachodnim brzegiem jeziora Jasień a także na obszarze Parku Krajobrazowego Dolina Słupi. 

</doc>
<doc id="795457" url="https://pl.wikipedia.org/wiki?curid=795457" title="ANNA 1B">
ANNA 1B

ANNA 1B – amerykański satelita geodezyjny, pierwszy w historii wykorzystany do celów kartograficznych. Nazwa statku pochodzi od czterech sponsorów misji: "Army, NASA, Navy, Air Force", czyli Wojsk Lądowych, agencji NASA, Marynarki Wojennej i Sił Powietrznych Stanów Zjednoczonych. Do zadań satelity należały: pomiary wartości i kierunku ziemskiego pola grawitacyjnego; wyznaczenie środka ciężkości Ziemi; wyznaczenia pozycji Ziemi.
Satelita pozostaje na orbicie okołoziemskiej, a jej żywotność szacuje się na 3 000 lat.
Nieudana próba.
Misję satelity ANNA 1B poprzedził nieudany start jej bliźniaczki, ANNA 1A. Identyczny został wystrzelony również rakietą Thor Able Star z tego samego kosmodromu, 10 maja 1962, o godzinie 12:06 UTC.
Niepowodzenie to odnotowano w katalogu COSPAR symbolem 1962-F04.
Opis misji.
ANNA 1B była badawczym satelitą geodezyjnym. Pierwszym obiektem wykorzystywanym do celów kartograficznych. Satelita wyniósł instrumenty optyczne, radiowe i dopplerowskie. System optyczny był lampą błyskową o bardzo dużej mocy, aktywowanej przez zaprogramowaną komendę, emitując 5 błysków co 5,6 sekundy. Błyski te były fotografowane przez stacje naziemne sieci MOTS. Eksperyment dopplerowski Marynarki Wojennej również był uaktywniany na komendę. Do momentu zniszczenia baterii słonecznych satelity poprzez działanie pasów radiacyjnych, ANNA zebrała dużą ilość danych geodezyjnych i pozwoliła na wyznaczenie, z dużą dokładnością, pozycji stacji śledzących względem środka Ziemi. Rejestracja błysków i pomiary dopplerowskie pozwalały na osiągnięcie dokładności poniżej 20 metrów. Eksperyment radiowy wojsk lądowych przestał działać zbyt wcześnie by zebrać wartościowe dane.
Budowa.
Satelita powstał w laboratorium fizyki stosowanej Uniwersytetu Johnsa Hopkinsa. Był bliźniakiem statku ANNA 1A. Zasilany z pierścienia ogniw słonecznych umieszczonych na obwodzie satelity ładujących akumulatory NiCd. Spiralna antena szerokopasmowa była opisana na sferze, a instrumenty umieszczone były w jej wnętrzu.
Łączność ze statkiem utrzymywano na częstotliwości 216 MHz.
Ładunek.
ANNA 1B przenosiła trzy systemy śledzenia statku:

</doc>
<doc id="795459" url="https://pl.wikipedia.org/wiki?curid=795459" title="Insulina detemir">
Insulina detemir

Insulina detemir – wolno działający analog insuliny ludzkiej o wydłużonym czasie działania. Jego preparat jest stosowany w postaci wstrzyknięć w leczeniu cukrzycy.
Insulina detemir jest otrzymywana na drodze inżynierii genetycznej (rekombinacja DNA drożdży "Saccharomyces cerevisiae") i różni się od insuliny ludzkiej:
Zaletą insuliny detemir w porównaniu z insuliną NPH jest mniej zmienny i bardziej przewidywalny profil działania. Specyficzny profil farmakodynamiczny uzyskano przez tworzenie w miejscu wstrzyknięcia silnych połączeń między cząsteczkami leku oraz wiązaniu albumin przez łańcuch boczny kwasu tłuszczowego.
Czas działania zależy od dawki i wynosi do 24 h. Leczenie insuliną detemir nie wiąże się z niepożądanym przyrostem masy ciała, nie zwiększa zagrożenia hipoglikemią i nie różni się istotnie u dzieci, młodzieży i osób dorosłych.
Insulina detemir jest stosowana jako insulina bazalna w połączeniu ze wstrzyknięciami insuliny krótkodziałającej.
Dawki tej insuliny są podawane w jednostkach detemiru, które są 4-krotnie większe od jednostek międzynarodowych.

</doc>
<doc id="795460" url="https://pl.wikipedia.org/wiki?curid=795460" title="Worg">
Worg



</doc>
<doc id="795463" url="https://pl.wikipedia.org/wiki?curid=795463" title="Thomas Berkeley">
Thomas Berkeley

Thomas Moreton FitzHardinge Berkeley (ur. 19 października 1796 w Cranford w hrabstwie Middlesex, zm. 27 sierpnia 1882 w Cranford) – brytyjski arystokrata, syn Fredericka Berkeleya, 5. hrabiego Berkeley i Mary Cole, córki Williama Cole’a. Thomas był pierwszym dzieckiem, który urodził się po powtórzonym ślubie rodziców (pierwszy ślub Fredericka i Mary nie został prawnie uznany), w związku z czym stał się dziedzicem ojcowskich tytułów, jako że trzej jego starsi bracia zostali uznani za dzieci nieślubne.
Thomas został ochrzczony 19 listopada 1796 r. w kościele St. Margaret’s-in-the-Fields w Londynie. Tytuł hrabiowski odziedziczył po śmierci swojego ojca w 1810 r. i zasiadł w Izbie Lordów. 16 czerwca 1814 r. ukończył naukę w Corpus Christi College na Uniwersytecie w Oksfordzie.
Nigdy się nie ożenił i nie pozostawił potomstwa. Zmarł w 1882 r. Po jego śmierci rozdzielono tytuły hrabiego i barona Berkeley. Baronia przypadła jego bratanicy, Louisie, zaś hrabstwo najbliższemu krewnemu w linii męskiej, George’owi, prawnukowi 4. hrabiego Berkeley.

</doc>
<doc id="795465" url="https://pl.wikipedia.org/wiki?curid=795465" title="Mélanie Turgeon">
Mélanie Turgeon

Mélanie Turgeon (ur. 21 października 1976 w Almie) – kanadyjska narciarka alpejska, mistrzyni świata i wielokrotna medalistka mistrzostw świata juniorek.
Kariera.
Po raz pierwszy na arenie międzynarodowej pojawiła się w 1993 roku, startując na mistrzostwach świata w Morioce, gdzie zajęła 35. miejsce w supergigancie. W tym samym roku wystąpiła także podczas mistrzostw świata juniorów w Montecampione, zdobywając brązowy medal w kombinacji. Na rozgrywanych rok później mistrzostwach świata juniorów w Lake Placid, zdobywając medale w każdej konkurencji. Zwyciężyła w kombinacji i gigancie, w supergigancie była druga, a w zjeździe i slalomie zajmowała trzecie miejsce.
W zawodach Pucharu Świata zadebiutowała 13 marca 1993 roku w Kvitfjell, zajmując dziewiąte miejsce w zjeździe. Tym samym już w swoim debiucie wywalczyła pierwsze pucharowe punkty. Na podium zawodów PŚ po raz pierwszy stanęła 10 marca 1999 roku w Sierra Nevada, zajmując trzecie miejsce w tej samej konkurencji. W zawodach tych wyprzedziły ją jedynie Austriaczka Alexandra Meissnitzer i Ingeborg Helen Marken z Norwegii. Łącznie osiem razy stawała na podium, odnosząc jedno zwycięstwo: 26 lutego 2000 roku w Innsbrucku w supergigancie. Najlepsze wyniki osiągnęła w sezonie 2000/2001, kiedy to w klasyfikacji generalnej zajęła dwunaste miejsce, a w klasyfikacji supergiganta była czwarta. Ponadto była też druga w klasyfikacji zjazdu w sezonie 1999/2000.
Na mistrzostwach świata w Sankt Moritz w 2003 roku wywalczyła złoty medal w zjeździe. W zawodach tych wyprzedziła Alexandrę Meissnitzer i Corinne Rey-Bellet ze Szwajcarii, które zajęły ex aequo drugie miejsce. Na tych samych mistrzostwach była też szósta w zjeździe. W 1992 roku wystąpiła na igrzyskach olimpijskich w Nagano, zajmując 20. miejsce w supergigancie i 23. miejsce w zjeździe. Brała też udział w igrzyskach w Salt Lake City w 2002 roku, gdzie zjeździe była ósma, a supergiganta ukończyła na 20. pozycji.
W 2005 roku zakończyła karierę.

</doc>
<doc id="795466" url="https://pl.wikipedia.org/wiki?curid=795466" title="Fort III Twierdzy Modlin">
Fort III Twierdzy Modlin

Fort III ("Fort Pomiechówek") – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku.
Fort wzniesiono w Pomiechówku, na wzgórzu na prawym brzegu Wkry. Podstawą dla jego projektu był wzorcowy fort „F1879”. Obiekt wzniesiono w latach 1883–1888 jako największy fort twierdzy. W okresie późniejszym był wielokrotnie modernizowany; wzniesiono między innymi nowoczesną kaponierę przeciwskarpową i tradytory międzypola. Do dzisiaj zachowały się w bardzo dobrym stanie ceglane koszary i kaponiera szyjowa.
W roku 1915 fort znajdował się na głównym kierunku niemieckiego natarcia, jednak walki o niego przypadły już na okres wygasania rosyjskiego oporu. W roku 1939 był włączony w polską pozycję obronną, po upadku twierdzy modlińskiej miejsce uwięzienia jej obrońców. W latach 1941–1945 istniało tu więzienie karno-śledcze gestapo w Forcie III w Pomiechówku, które było miejscem kaźni mieszkańców rejencji ciechanowskiej.
Obecnie fort jest własnością Agencji Mienia Wojskowego. Możliwe jest jego zwiedzanie, w zorganizowanych grupach, tylko za pośrednictwem Fundacji Park Militarny Twierdzy Modlin.

</doc>
<doc id="795468" url="https://pl.wikipedia.org/wiki?curid=795468" title="Adat">
Adat

Adat ( "") – prawa zwyczajowe lub tradycje, na których opiera się funkcjonowanie wielu społeczności lokalnych.
Słowo adat pochodzi z języka arabskiego i oznacza przyzwyczajenia, czyny, zasady powtarzane przez długi okres. Używane było przez społeczności, które przyjmowały islam, dla odróżnienia dawnych, lokalnych praktyk od nowych, implementowanych wraz z nową religią.
Termin ten stosowany jest między innymi w Indonezji i Malezji od XV wieku. Prawo to rozstrzyga problemy, odnośnie do których nie ma żadnych przepisów w Koranie i hadisach.
Istnieją dwa rodzaje adatów:

</doc>
<doc id="795472" url="https://pl.wikipedia.org/wiki?curid=795472" title="Błąd standardowy">
Błąd standardowy

Błąd standardowy – rozrzut estymatorów z próby wokół parametru populacji. Obliczenie błędu standardowego jest jednym z niezbędnych warunków oszacowania błędu z próby.
W szczególności jest to estymata odchylenia standardowego różnicy między mierzoną (estymowaną) wartością a wartością prawdziwą. Prawdziwa wartość błędu standardowego jest zwykle nieznana, a jako błąd standardowy przyjmuje się odchylenie standardowe dla rozkładu średniej z próby.
Przykład zastosowania: błąd standardowy proporcji.
Chcemy oszacować, jaki procent Polaków cierpi na różnego rodzaju alergie. Przebadanie wszystkich Polaków jest niewykonalne, ale możemy oszacować parametr populacji (w tym przypadku "odsetek alergików" w populacji) na podstawie odsetka alergików w losowo dobranej próbie 1600 Polaków. Załóżmy, że w próbie dokładnie 50% osób stwierdziło, że cierpi na alergię. Błąd standardowy obliczamy następująco:
Błąd standardowy = formula_1
gdzie formula_2 to proporcja alergików w próbie (50%), proporcja osób niebędących alergikami w próbie formula_3 czyli formula_4 zaś formula_5 to wielkość próby (1600 osób).
Błąd standardowy wyniósł 1,25%.
Przykład zastosowania: błąd standardowy średniej arytmetycznej.
Chcemy oszacować przeciętne wynagrodzenie w populacji wszystkich mieszkańców Polski. Wiemy, że w próbie 900 losowo dobranych Polaków średnia arytmetyczna zarobków wynosi 2500 zł netto z odchyleniem standardowym 1200 zł. Obliczamy błąd standardowy średniej według poniższego wzoru:
Błąd standardowy średniej = formula_6 gdzie:
Błąd standardowy średniej wyniósł 40 zł.

</doc>
<doc id="795475" url="https://pl.wikipedia.org/wiki?curid=795475" title="Manuele Cricca">
Manuele Cricca

Manuele Cricca (ur. 7 stycznia 1981 w Rawennie) – włoski siatkarz występujący obecnie w Serie A, w drużynie Top Volley Latina. Gra na pozycji środkowego. Mierzy 200 cm.

</doc>
<doc id="795479" url="https://pl.wikipedia.org/wiki?curid=795479" title="Karabinek AS Wał">
Karabinek AS Wał

AS Wał () – radziecki karabinek automatyczny wyposażony w integralny tłumik dźwięku przeznaczony dla oddziałów Specnazu. Używany przez jednostki specjalne armii rosyjskiej, MWD i FSB.
Historia.
Do lat 80. uzbrojenie radzieckich oddziałów specjalnych stanowiły głównie karabinki AKM przystosowane do montażu tłumików dźwięku i strzelające specjalną wersją amunicji 7,62 x 39 mm z ciężkim pociskiem. Coraz większe rozpowszechnienie kamizelek kuloodpornych sprawiło, że taka broń mogła okazać się nieskuteczna. Dlatego w ZSRR rozpoczęto prace nad specjalną amunicją o dużej przebijalności, optymalizowanej do stosowania w broni wytłumionej. Efektem tych prac był nabój 9 x 39 mm SP5. Po skonstruowaniu nowej amunicji rozpoczęto projektowanie zasilanej nią broni: karabinka wyborowego WSS Wintoriez i automatycznego AS Wał.
Opis.
AS Wał jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (6 rygli). Mechanizm spustowy z przełącznikiem rodzaju ognia. Przełącznik ma postać kołka przechodzącego w poprzek komory zamkowej, dźwignia bezpiecznika znajduje się po lewej stronie komory zamkowej. Lufa gwintowana, z otworami w końcowej części, współpracuje z integralnym tłumikiem dźwięku. Kolba składana na lewą stronę broni. Przyrządy celownicze mechaniczne, składają się z muszki i celownika krzywiznowego osadzonych na tłumiku dźwięku. Maksymalna nastawa celownika to 400 m, nastawy co 25 m. Tak gęste nastawy są konieczne z uwagi na właściwości balistyczne pocisku zastosowanego w naboju SP6. Z lewej strony komory nabojowej znajduje się szyna "na jaskółczy ogon" służąca do mocowania celownika optycznego, kolimatorowego lub noktowizyjnego.

</doc>
<doc id="795480" url="https://pl.wikipedia.org/wiki?curid=795480" title="Jezioro Dobskie">
Jezioro Dobskie

Jezioro Dobskie (dawniej "Doba", niem. "Doben See") – jezioro w Polsce w województwie warmińsko-mazurskim w powiecie giżyckim, w gminie Giżycko. Jezioro znajduje się w Krainie Wielkich Jezior Mazurskich na wysokości 116,2 m n.p.m.
Opis jeziora.
Jezioro Dobskie zajmuje południowo-zachodnią część kompleksu jeziora Mamry.
Powierzchnia jeziora wynosi 1776 ha, maksymalna głębokość to 22,5 m, zaś średnia głębokość – 7,9 m. Zlewnia całkowita to 57,6 km². Dno jest muliste. Na jeziorze obowiązuje strefa ciszy. Ma owalny kształt z dwiema wyraźnymi zatokami Pilwa i Rajcocha. Dno jest niewiele zróżnicowane z dwoma głęboczkami, we wschodniej części znajdują się duże skupiska głazów, żwiru i kamieni. Linię brzegową w 81% porastają rośliny wynurzone (6% powierzchni), a 25% dna zajmuje roślinność zanurzona. Brzegi jeziora wysokie, w postaci pagórkowatych usypisk lodowcowych. Ze względu na otwartość jeziora na wiatr miesza się bardzo głęboko, czasem tworzy skoki termiczne, różnice temperatury między warstwą powierzchniową a naddenną wynoszą 3–6°C. Jezioro jest dość zasobne w związki fosforu, stężenie fosforów w warstwie naddennej przekraczać może wartości dopuszczalne, a stężenie fosforu ogólnego waha się w granicach II-III klasy czystości.
Jezioro posiada siedem dopływających z różnych stron rowów (z rejonu ”Głazowiska”, Fuledy, Doby, z jeziora Dziewiszewskiego, dopływy do zatoki Pilwa). Wszystkie cieki posiadały niewielkie przepływy chwilowe wody.
Ochrona przyrody.
Jezioro stanowi rezerwat faunistyczno-krajobrazowy utworzony w 1976 w celu ochrony jeziora Dobskiego wraz ze znajdującymi się na nim wyspami – miejscami lęgowymi ptactwa wodnego.
W północnej części półwyspu wrzynającego się pomiędzy Jezioro Dobskie i jezioro Kisajno znajduje się rezerwat „Głazowisko Fuledzki Róg”. Na brzegach, płyciznach oraz wyspach znajdują się duża liczba głazów.
Wzdłuż brzegów jeziora oraz wokół wysp występuje szeroki pas szuwarów, w których gnieździ się ptactwo wodne m.in. perkoz dwuczuby, rybitwa czarna, rybitwa zwyczajna, krzyżówka, czernica, głowienka, świstun, gągoł, łyska, tracz nurogęś, bąk, bączek i kureczka nakrapiana. Wyspy porośnięte są bujnym lasem łęgowym i grądowym, w części starodrzewem. W lasach tych gnieździ się wiele drobnych ptaków śpiewających. Na Wysokim Ostrowie znajduje się duża kolonia kormorana czarnego oraz czapli. Jezioro Dobskie spełnia także ważną funkcję jako miejsce odpoczynku i żerowania ptaków przelotnych podczas wiosennych i jesiennych wędrówek.
Miejscowości i turystyka.
Miejscowości położone nad jeziorem to: Doba, Fuleda, Dziewiszewo, Pilwa, Jerzykowo, Radzieje, Łabapa.
Brzegi jeziora od południa wysokie i strome, od zachodu i północy płaskie i częściowo zalesione. Najbliższe otoczenie to: lasy, grunty orne, łąki, nieużytki i tereny podmokłe.
Nad jeziorem znajdują się trzy pola biwakowe, brak ośrodków wypoczynkowych i wypożyczalni sprzętu wodnego. Na całym jeziorze obowiązuje strefa ciszy. Przybijanie do wysp (jako ostoi ptactwa) jest zabronione, ale zakaz ten jest w sezonie nagminnie łamany. Najpopularniejsze w sezonie miejsce cumowania i postoju to zatoka Kąt Rajcocha i jej okolice; większość brzegów jest niegościnna lub nawet niebezpieczna (głazowisko na Fuledzkim Rogu).

</doc>
<doc id="795483" url="https://pl.wikipedia.org/wiki?curid=795483" title="Rogerio Fernandes">
Rogerio Fernandes

Rogerio Fernandes (ur. 1 sierpnia 1984 w Diamantinie) – brazylijski siatkarz występujący obecnie we włoskiej Serie A, w drużynie Copra Berni Piacenza. Gra na pozycji środkowego. Mierzy 205 cm.

</doc>
<doc id="795515" url="https://pl.wikipedia.org/wiki?curid=795515" title="Poszyna">
Poszyna

Poszyna – osada w Polsce położona w województwie małopolskim, w powiecie wielickim, w gminie Kłaj. W latach 1975–1998 miejscowość administracyjnie należała do województwa krakowskiego.
W Poszynie znajduje się zachowawczy Ośrodek Hodowli Żubrów w Puszczy Niepołomickiej. Obecnie w rezerwacie przebywa ok. 30 żubrów. Jest to hodowla zamknięta i nie ma oficjalnego pozwolenia na zwiedzanie.
We wrześniu 1939 w pobliżu Poszyny batalion 156 Pułku Piechoty stoczył walkę z oddziałami niemieckimi, wskutek czego został całkowicie rozbity.

</doc>
<doc id="795569" url="https://pl.wikipedia.org/wiki?curid=795569" title="Levemir">
Levemir



</doc>
<doc id="795607" url="https://pl.wikipedia.org/wiki?curid=795607" title="Alan Cumming">
Alan Cumming

Alan Cumming (ur. 27 stycznia 1965 w Aberfeldy) – szkocko-amerykański aktor, reżyser i scenarzysta, okazjonalnie pisarz, kompozytor.
Życiorys.
Wczesne lata.
Urodził się w Aberfeldy w hrabstwie Perth and Kinross w Szkocji jako syn sekretarki firmy ubezpieczeniowej Mary (z domu Darling) i leśnika Zamku Blair Alexa Cumminga. Wychowywał się z bratem Tomem. Uczęszczał do Monikie Primary School i Carnoustie High School. W 1985 ukończył studia w Royal Scottish Academy of Music and Drama.
Kariera.
W 1985 zadebiutował na scenie Tron Theatre w Glasgow jako Malkolm w tragedii szekspirowskiej "Makbet". Grał też w spektaklu Dario Fo "Trąbki i truskawki" w Borderline Theatre Company na Edinburgh Festival Theatre, a także jako Victoria w pantomimie "Śpiąca królewna" w Tron Theatre (1986), Cliff w musicalu Christophera Isherwooda "Kabaret" w Brunton Theatre (1987), Silvius w "Jak wam się podoba" na Royal Shakespeare Company, Royal Shakespeare Theatre, Stratford-upon-Avon, England, Barbican Centre Theatre w Londynie (1989) czy w tytułowej roli w przedstawieniu "Hamlet" w Donmar Warehouse Theatre (1993), a także widowisku Bertolta Brechta-Kurta Weilla "Opera za trzy grosze" z Cyndi Lauper. Za rolę Mistrza ceremonii w musicalu "Kabaret" w 1998 odebrał Tony Award.
Po gościnnym udziale w serialach – "Travelling Man" (1982), "Taggart" (1986) czy "Jaś Fasola" ("Mr. Bean", 1993) jako Roddy oraz operze mydlanej "Take the High Road" (1986) jako Jim Hunter, wystąpił w roli Alexandra Novaka w dramacie "Prague" (1992) u boku Sandrine Bonnaire i Bruno Ganza. W ekranizacji powieści Maeve Binchy "W kręgu przyjaciół" ("Circle of Friends", 1995) zagrał Seana Walsha, niepożądanego konkurenta Bernadette „Benny” Hogan (Minnie Driver). W siedemnastym filmie o przygodach agenta królowej brytyjskiej Jamesa Bonda "GoldenEye" (1995) wcielił się w czarny charakter Borysa Iwanowicza Griszenka. W komedii "Romy i Michele na zjeździe absolwentów" ("Romy and Michele’s High School Reunion", 1997) z Lisą Kudrow i Mirą Sorvino pojawił się jako Sandy Frink. Reżyserował z Jennifer Jason Leigh i wystąpił w komediodramacie "Party na słodko" ("The Anniversary Party", 2001) jako pisarz Joe Therrian.
Ma swoją własną wodę kolońską "Cumming". W 1998 magazyn „Entertainment Weekly” wybrał go jednym z najbardziej twórczych ludzi na świecie. Dwa lata później został sklasyfikowany na osiemnastym miejscu na liście 50. najlepszych kawalerów do wzięcia w Szkocji. W 2001 został uhonorowany nagrodą NY Immigrant Achievement i był nominowany do tytułu Człowieka Roku magazynu „GQ”. Rok później została opublikowana jego pierwsza powieść "Tommy’s Tale". Za swoją pracę w "Cabaret" znalazł się w Sali Sław „Vanity Fair”.
W 2002 na Off-Broadwayu zaadaptował sztukę Jeana Geneta "Ona", gdzie zagrał papieża. W 2008 wystąpił w roli Trigorina w produkcji off-broadwayowskiej "Mewa" Antona Czechowa z Annette O’Toole i Dianne Wiest. W 2009 nagrał album "I Bought a Blue Car Today".
Za rolę konsultanta politycznego i menedżera ds. sytuacji kryzysowych Eliego Golda w serialu CBS "Żona idealna" (2010–2011) był trzykrotnie nominowany do nagrody Emmy dla najlepszego aktora drugoplanowego w serialu dramatycznym i dwukrotnie do Złotego Globu dla najlepszego aktora drugoplanowego w serialu, miniserialu lub filmie telewizyjnym. W 2016 wydał płytę "Alan Cumming Sings Sappy Songs: Live at the Cafe Carlyle".
Życie prywatne.
W latach 1985–1993 był żonaty z aktorką Hilary Lyon. Od 2004 związał się z ilustratorem Grantem Shafferem, z którym 7 stycznia 2007 zawarł formalny związek partnerski.
Cumming otwarcie przyznaje się do swojej orientacji biseksualnej. Działa w organizacjach LGBT: GLAAD i HRC.

</doc>
<doc id="795665" url="https://pl.wikipedia.org/wiki?curid=795665" title="Bauman">
Bauman



</doc>
<doc id="795666" url="https://pl.wikipedia.org/wiki?curid=795666" title="Wargówko">
Wargówko

Wargówko (dodatkowa nazwa w j. kaszub. Wargówkò; niem. "Neu Vargow") – kolonia kaszubska w Polsce, położona w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Wargowo.
W latach 1975–1998 kolonia administracyjnie należała do województwa słupskiego.

</doc>
<doc id="795709" url="https://pl.wikipedia.org/wiki?curid=795709" title="Drążkowo">
Drążkowo

Drążkowo (dodatkowa nazwa w j. kaszub. Drążkòwò; niem. "Neuhof") – mała osada kaszubska w Polsce, położona w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Wargowo. 
W latach 1975–1998 osada administracyjnie należała do województwa słupskiego.
Obecna urzędowa nazwa miejscowości to nazwa sztuczna utworzona przez Komisję Nazw Miejscowości i Obiektów Fizjograficznych.

</doc>
<doc id="795714" url="https://pl.wikipedia.org/wiki?curid=795714" title="Mohammed Aliyu">
Mohammed Aliyu



</doc>
<doc id="795768" url="https://pl.wikipedia.org/wiki?curid=795768" title="Lost planet">
Lost planet



</doc>
<doc id="795791" url="https://pl.wikipedia.org/wiki?curid=795791" title="Christian Dünnes">
Christian Dünnes

Christian Dünnes (ur. 16 czerwca 1984 w Siegen) niemiecki siatkarz, grający na pozycji atakującego i środkowego. Wielokrotny reprezentant Niemiec. Od stycznia 2017 roku jest dyrektorem sportowym Niemieckiego Związku Piłki Siatkowej.
Sukcesy klubowe.
Liga niemiecka: 
Puchar Top Teams:
Puchar CEV:
Liga włoska:
Puchar Niemiec: 
Liga Mistrzów:

</doc>
<doc id="795802" url="https://pl.wikipedia.org/wiki?curid=795802" title="Estoppel">
Estoppel

Estoppel (łac. "venire contra factum proprium") – przeszkoda niepozwalająca stronie na powołanie się na fakty czy okoliczności sprzeczne z jej poprzednimi oświadczeniami lub czynnościami.
Podmiot prawa, jeśli trwał przy określonej praktyce, nie może powoływać się na bezprawność tej praktyki lub jej niewiążący charakter, o ile inny podmiot prawa przyjmował tę praktykę w dobrej wierze i poniósłby szkody w wyniku zmiany tej praktyki.
Zasada stosowana w sądownictwie arbitrażowym i wewnętrznym anglosaskim, odgrywa istotne znaczenie we współczesnym międzynarodowym prawie publicznym. Sprowadza się ona w tym prawie do łacińskiej paremii "non concedit venire contra factum proprium" (nie pozwalać sobie na działanie sprzeczne z własnymi czynami). Na zasadę "estoppel" ("nie zaprzeczania sobie") można się powołać, gdy czyn został dokonany przez kompetentny organ państwowy i zaakceptowany przez drugie państwo, które opierając się na tym czynie, podjęło własne działanie.
Etymologia.
Według słownika Webstera, termin estoppel wywodzi się ze starofrancuskiego "estoupail" oznaczającego czop, szpunt (ang. "bung").

</doc>
<doc id="795809" url="https://pl.wikipedia.org/wiki?curid=795809" title="Subchan Gazi aga">
Subchan Gazi aga

Subchan Gazi Aga (, zm. po 1663) – krymski dowódca janczarów (aga), przysłany przez chana Mehmeda IV Gireja, dowódca 2000 Tatarów budziackich, biorący udział po stronie polskiej w czasie potopu szwedzkiego. Sam Subchan tytułował się "wojewodą ord budziackich".
Subchan Gazi aga wiele znaczył w Chanacie Krymskim. W 1645 roku wysłany został z jasyrem czerkieskim do sułtana Ibrahima, a w 1648 roku był dowódcą jednego z czambułów działających na Ukrainie. W 1649 walczył przeciwko polskim wojskom pod Zbarażem. Początkowo przeciwnik porozumienia z Rzecząpospolitą – z biegiem czasu zdecydowanie zmienił poglądy.
Wysłany z oddziałem 2000 jazdy tatarskiej na pomoc Polsce, 27 lipca stanął przed obliczem Jana Kazimierza. Odradzał walną bitwę, proponując, tak jak Stefan Czarniecki, kontynuację wojny podjazdowej. W bitwie pod Warszawą w lipcu 1656 r. wziął udział będąc pod dowództwem starosty jaworowskiego Jana Sobieskiego. Napadając na tabory w Bródnie Tatarzy omal nie zabili króla szwedzkiego Karola Gustawa.
W bitwie pod Prostkami w 1656 r. jego oddział podlegał pułkownikowi Wojniłłowiczowi i wchodził w skład wojsk litewskich hetmana Gosiewskiego. W tej bitwie Tatarzy wzięli do niewoli Bogusława Radziwiłła, zmuszeni do oddania go Gosiewskiemu, obrażeni odeszli na Krym. Puszczeni samopas, odchodząc plądrowali Prusy Książęce, palili wsie i uprowadzali mieszkańców w jasyr. Zniszczyli także Podlasie.

</doc>
<doc id="795835" url="https://pl.wikipedia.org/wiki?curid=795835" title="Jan Maciej Jasielski">
Jan Maciej Jasielski

Jan Maciej Jasielski (ur. 3 stycznia 1894 w Płotyczy, zm. 18 listopada 1964 w Quilmes) – kapitan Wojska Polskiego.
Życiorys.
Był synem Jana Mieczysława Jasielskiego (oficjalisty prywatnego i urzędnika rady powiatowej przemyskiej) oraz Tekli z domu Krawczyk. Posiadał starsze rodzeństwo – brata Roberta Tadeusza (ur. 1891) i siostrę Marię. Ojciec osierocił go, gdy Jan Maciej miał 3 miesiące. Wychowywało go rodzeństwo ojca – brat Roman Jasielski (księgarz w Stanisławowie) i siostra Anna Jasielska (nauczycielka w Stanisławowie). Utrzymywał również kontakt z matką, która wyszła powtórnie za mąż za Piotra Czopkowskiego – restauratora w Stryju i z przyrodnim bratem – Romanem Czopkowskim.
Jan Maciej uczęszczał do szkół w Stanisławowie, Lwowie i Sanoku. W 1914 rozpoczął studia inżynierskie w Mittweidzie (Niemcy) k. Chemnitz. Ze względu na wybuch I wojny światowej i wojnę polsko-bolszewicką studia ukończył w 1920. 
W okresie I wojny służył w Legionach w 3 pułku piechoty II Brygady Legionów i 4 pułku piechoty (III Brygada Legionów Polskich).
W czasie walk został ranny w rękę. Od 1 marca do 1 maja 1916 uczył się w Szkole Chorążych. Na stopień chorążego piechoty został mianowany ze starszeństwem z 1 maja 1916. 6 lipca 1916 pod Wołczeckiem dostał się do rosyjskiej niewoli. W niewoli (w Nikołajewsku) spotkał się ze swoim bratem. Robert Tadeusz, prawnik, był podporucznikiem rezerwy c. i k. Pułku Piechoty Nr 58 ze Stanisławowa. W 1918 obaj uciekli z niewoli i po powrocie do kraju zostali przyjęci do Wojska Polskiego. 
19 sierpnia 1920 został zatwierdzony z dniem 1 kwietnia 1920 w stopniu kapitana, w piechocie, w grupie oficerów byłych Legionów Polskich. Był wówczas oficerem 3 Pułku Piechoty Legionów. 1 czerwca 1921 roku pełnił służbę w Dowództwie Okręgu Generalnego Lublin, a jego oddziałem macierzystym był 45 Pułk Piechoty. 8 stycznia 1924 został zatwierdzony w stopniu kapitana ze starszeństwem z 1 czerwca 1919 i 749. lokatą w korpusie oficerów rezerwy piechoty. Posiadał wówczas przydział w rezerwie do 48 Pułk Piechoty w Stanisławowie. W 1934, jako oficer rezerwy pozostawał w ewidencji Powiatowej Komendy Uzupełnień Stanisławów. Posiadał przydział do Oficerskiej Kadry Okręgowej Nr VI. Był wówczas w grupie oficerów „reklamowanych na 12 miesięcy”.
Po demobilizacji rozpoczął pracę w Kopalniach Nafty w Bitkowie, a następnie w Warsztatach Kolejowych PKP w Stanisławowie. Był zastępcą naczelnika, a później naczelnikiem warsztatów. Działał w Klubie Sportowym „Rewera” w Stanisławowie, w Lidze Obrony Powietrznej i Przeciwgazowej. Był również ławnikiem miejskim. Jako ławnik brał udział w Koronacji Cudownego Wizerunku Najświętszej Marii Panny Łaskawej w kościele ormiańskim w Stanisławowie w dniu 30 maja 1937 roku, którą to koronację prowadzili kardynał August Hlond prymas Polski oraz arcybiskup dr Józef Teodorowicz, metropolita Ormiański. Tak w wydanej w Stanisławowie w 1938 r. książce „Wspomnienie Koronacji Cudownego Wizerunku Najświętszej Marii Panny Łaskawej w kościele ormiańskim w Stanisławowie dnia 30 maja 1937 roku” Jana Macieja Jasielskiego wspomina dominikanin o. Konstany Maria Żukiewicz „...Orszak biskupi przeszedł do salonu recepcyjnego (Ratusza), gdzie w imieniu chorego Wiceprezydent miasta mgra Kotlarczuka przywitał Go ławnik miejski J. Jasielski...”. W 1939 po zajęciu Stanisławowa przez Rosjan, został aresztowany przez NKWD i zesłany na roboty na Ural. Został „zwolniony” do Polskich Sił Zbrojnych w ZSRR.
Służbę w stopniu kapitana rozpoczął w miejscowości Tockoje w październiku 1941. Służył w 11 batalionie saperów kolejowych w Rosji, Iraku, Iranie, Palestynie, Egipcie, Włoszech, Anglii i Szkocji. Otrzymał Odznakę Honorową Baonu nr 6/48. Wstąpił do Polskiego Korpusu Przysposobienia i Rozmieszczenia. 10 czerwca 1947 został zdemobilizowany. 
W tym czasie mieszkał w Szkocji, w Strowan House niedaleko Crieff, hrabstwo Perth. Działał w Towarzystwie Polsko-Szkockim, Związku Kolejarzy Polskich i Stowarzyszeniu Polskich Kombatantów. W 1949 roku wyjechał do Argentyny. Pracował w zakładach Metalroca S.A. Mieszkał w Llavallol koło Buenos Aires. Po jego śmierci przyjaciele Jana Macieja Jasielskiego zamieścili w nekrologach informację o tym, że był odznaczony krzyżem Virtuti Militari. Rodzina w kraju nie zna tego faktu.
Jan Maciej Jasielski spoczął na cmentarzu w Quilmes. W 1970 roku, powracający z emigracji do Polski, przyjaciele Jana Macieja Jasielskiego – Maria i Wincenty Kwiatkowscy – przywieźli urnę z jego prochami i przekazali córce Helenie. Ostatecznie Jan Maciej Jasielski spoczął na Cmentarzu Junikowskim w Poznaniu (pole 6-3-26). W 1987 spoczęła tam również Jego żona Kamilla, a w 1999 roku zięć Ryszard Jan Harajda. 25 kwietnia 2011 roku spoczęła tam również córka Helena Harajda z d. Jasielska.
Życie prywatne.
W 1920 w Lublinie wstąpił w związek małżeński z Kamillą Niemcówną (nauczycielką), córką Jana Niemca i Heleny z domu Małaniak. W Lublinie, w 1921 roku urodziła się ich jedyna córka Helena Anna Jasielska po mężu Harajda – profesor nadzwyczajny – fizyk akustyk, związana z Uniwersytetem im. A. Mickiewicza w Poznaniu, Wyższą Szkołą Rolniczą w Poznaniu, Wyższą Szkołą Pedagogiczną w Zielonej Górze i Akademią Muzyczną w Poznaniu.
Bibliografia.
Dokumenty i zdjęcia Jana Macieja Jasielskiego znajdują się w Ossolineum we Wrocławiu, w Dziale Rękopisów, w Księdze przychodów pod nr akc. 117/2005.

</doc>
<doc id="795875" url="https://pl.wikipedia.org/wiki?curid=795875" title="Baumann">
Baumann



</doc>
<doc id="795904" url="https://pl.wikipedia.org/wiki?curid=795904" title="Robert Koch (siatkarz)">
Robert Koch (siatkarz)

Robert Koch (ur. 17 marca 1976 w Tatabanyi) węgierski siatkarz występujący obecnie we włoskiej Serie A, w drużynie Copra Berni Piacenza. Gra na pozycji rozgrywającego. Wielokrotny reprezentant Węgier.

</doc>
<doc id="795929" url="https://pl.wikipedia.org/wiki?curid=795929" title="Park Narodowy Katmai">
Park Narodowy Katmai

Park Narodowy Katmai () – park narodowy położony w południowej części stanu Alaska w Stanach Zjednoczonych. Założony 2 grudnia 1980. Park zajmuje powierzchnię 19 122 km². Centralnym miejscem parku jest wulkan Katmai, natomiast inspiracją do jego powstania (wcześniej jako narodowego pomnika USA) była Dolina Dziesięciu Tysięcy Dymów – pamiątka wybuchu wulkanu Novarupta w 1912 roku.
Fauna.
Na terenie Parku Narodowego Katmai występuje jedna z największych chronionych populacji niedźwiedzia brunatnego, których liczbę szacuje się na ok. 2000 osobników.
Ponadto na terenie parku występują m.in.: wilki, łosie, karibu, łososie oraz pstrągi.

</doc>
<doc id="795951" url="https://pl.wikipedia.org/wiki?curid=795951" title="Karabinek SR-3 Wichr">
Karabinek SR-3 Wichr

SR-3 Wichr () – rosyjski subkarabinek automatyczny, skrócona, pozbawiona integralnego tłumika dźwięku wersja karabinka AS Wał. Używany przez FSO, FSB oraz formacje podporządkowane MSW FR.
Historia.
W latach 90. w znajdującym się w Klimowsku ośrodku badawczym rozpoczęto prace nad łatwa do skrytego przenoszenia, a jednocześnie posiadającą dużą skuteczność bronią dla funkcjonariuszy ochrony. Do tego zadania postanowiono przystosować karabin AS Wał. Broń pozbawiono integralnego tłumika dźwięku, kolbę składaną na bok broni zastąpiono składaną na wierzch komory zamkowej, zmodyfikowano także dźwignię bezpiecznika, a celownik krzywiznowy zastąpiono przerzutowym. Broń jest zasilana amunicją nabój 9 × 39 mm z nabojami SP5 (zwykłym) i SP6 (przeciwpancernym). Karabinek był początkowo prezentowany jako MA (ros. МА, Малогабаритный Автомат), później nazwę zmieniono na SR-3 Wichr.
Opis.
SR-3 Wichr jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (6 rygli). Rękojeść przeładowania ma postać dwóch występów związanych z tłoczyskiem i porusza się w szczelinach nad łożem. Mechanizm spustowy z przełącznikiem rodzaju ognia. Przełącznik ma postać ma postać kołka przechodzącego w poprzek komory zamkowej, dźwignia bezpiecznika znajduje się po obu stronach komory zamkowej. Lufa gwintowana. Kolba składana na wierzch komory zamkowej. Przyrządy celownicze mechaniczne, składają się z muszki i celownika przerzutowego. Z lewej strony broni standardowa rosyjska szyna do montażu celowników optycznych rodziny PSO-1.

</doc>
<doc id="795981" url="https://pl.wikipedia.org/wiki?curid=795981" title="Marian Czuchnowski">
Marian Czuchnowski

Marian Czuchnowski (ur. 22 maja 1909 w Polnej koło Grybowa, zm. 9 stycznia 1991 w St. Leonard-On-Sea) – polski poeta, pisarz, dziennikarz nazywany "polskim Arthurem Rimbaudem".
Życiorys.
W okresie międzywojennym związany z radykalnym ruchem ludowym. Debiutował w 1930 r. zbiorkiem wierszy "Poranek goryczy". Studiował na Uniwersytecie Jagiellońskim prawo i filozofię pracując jednocześnie jako dziennikarz w "Głosie Narodu", a później w "Ilustrowanym Kurierze Codziennym". Należał do grupy poetów Krakowskiej Awangardy. Wielokrotnie aresztowany za działalność w radykalnym ruchu chłopskim i robotniczym. Więzień sowieckich łagrów (1939–1941), żołnierz armii gen. Andersa. W 1942 ukończył Szkołę Podchorążych Rezerwy 6 Lwowskiej Dywizji Piechoty w Shahrisabz, w Uzbekistanie.
W 1944 r. zamieszkał na stałe w Londynie. Swoje wiersze, artykuły, szkice literackie drukował w emigracyjnych czasopismach, m.in. w paryskiej "Kulturze". 
Nagrody.
Laureat Nagrody Związku Pisarzy Polskich na Obczyźnie w 1955 roku, nagrody im. T. Sułkowskiego, oraz Fundacji Alfreda Jurzykowskiego.

</doc>
<doc id="796013" url="https://pl.wikipedia.org/wiki?curid=796013" title="Morawsko-Śląskie Sudeckie Towarzystwo Górskie">
Morawsko-Śląskie Sudeckie Towarzystwo Górskie

Morawsko-Śląskie Sudeckie Towarzystwo Górskie (niem. Mährisch-Schlesischer Sudetengebirgsverein, w skrócie MSSGV lub SGV; cz. "Moravsko-slezský sudetský horský spolek") – niemiecka organizacja turystyczna działająca w latach 1881-1945 na terenie czeskiej części Sudetów Wschodnich/Jesioników (Wysokiego Jesionika, Niskiego Jesionika, czeskiej części Gór Złotych, Opawskich i Masywu Śnieżnika). Po II wojnie światowej wznowiła działalność w zachodnich Niemczech.
Zarys dziejów.
Organizacja została założona 26 kwietnia 1881 r. w Jeseníku z inicjatywy przebywających tam kuracjuszy. Do zadań organizacji należało wytyczanie i znakowanie szlaków turystycznych, wydawanie map i przewodników oraz budowa schronisk i wież widokowych. Wkrótce zaczęły powstawać sekcje (grupy terenowe). W 1913 r. towarzystwo liczyło ok. 3900 członków. Najważniejsze sekcje znajdowały się w Jeseníku, Šumperku, Javorníku, Zlatych Horach, Starym Měście, Ołomuńcu, Opawie, Šternberku, Nysie, Prudniku, Wrocławiu i Wiedniu (w sumie po niemieckiej stronie granicy działało 25 sekcji). Po I wojnie światowej na żądanie władz czechosłowackich oddzieliły się sekcje leżące poza granicami tego państwa. Śląskie grupy terenowe utworzyły Śląskie Sudeckie Towarzystwo Górskie ("Schlesischer Sudetengebirgsverein", w skrócie SSGV) z siedzibą władz w Nysie. Sekcja Wiedeń przekształciła się w niezależne Sudeckie Towarzystwo Górskie Wiedeń ("Sudetengebirgsverein Wien", w skrócie SGV Wiedeń). W momencie największego rozwoju MSSGV liczyło ponad 11 000 członków, SSGV ok. 5000, a SGV Wiedeń 290. Wszystkie trzy towarzystwa utrzymywały ze sobą ścisłe kontakty. Po aneksji Austrii i Kraju Sudetów przez Niemcy podjęto nieudaną próbę ponownego połączenia wszystkich towarzystw w jedno, jednak zakończyło się to niepowodzeniem. Jedynie sekcja wiedeńska połączyła się z SSGV.
Po II wojnie światowej MSSGV zostało rozwiązane podobnie jak wszystkie niemieckie organizacje na terenie Czechosłowacji, a jego członkowie wysiedleni. W 1949 r. na terenie Niemiec wznowiono wydawanie organu prasowego MSSGV czasopisma "Altvater", a w 1954 r. reaktywowano organizację z siedzibą w Kirchheim unter Teck koło Stuttgartu. Obecnie MSSGV ma 7 sekcji, liczy ponad 4600 członków i prowadzi 4 schroniska.

</doc>
<doc id="796029" url="https://pl.wikipedia.org/wiki?curid=796029" title="Nowe Karwno">
Nowe Karwno

Nowe Karwno (dodatkowa nazwa w j. kaszub. Nowé Karwno; niem. "Neu Karwen") – osada kaszubska w Polsce, położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 osada administracyjnie należała do województwa słupskiego.

</doc>
<doc id="796033" url="https://pl.wikipedia.org/wiki?curid=796033" title="Leonel Marshall (ur. 1979)">
Leonel Marshall (ur. 1979)

Leonel Marshall Borges, Jr. (ur. 25 września 1979 w Hawanie) – kubański siatkarz, grający na pozycji przyjmującego. Wielokrotny reprezentant Kuby. W 2002 uciekł ze zgrupowania reprezentacji Kuby w Europie i dostał azyl polityczny. Od listopada 2019 roku występuje w tureckiej drużynie Bursa Büyükşehir Belediyespor.
Jego ojciec Leonel Marshall Steward, Sr, także był siatkarzem.
Sukcesy klubowe.
Puchar CEV:
Mistrzostwo Włoch:
Puchar Top Teams:
Superpuchar Włoch:
Mistrzostwo Turcji:
Superpuchar Turcji:
Puchar Turcji:
Puchar Challenge:
Mistrzostwo Chin:
Mistrzostwo Portugalii:
Sukcesy reprezentacyjne.
Liga Światowa:
Puchar Ameryki:
Mistrzostwa Ameryki Północnej, Środkowej i Karaibów:
Puchar Wielkich Mistrzów:

</doc>
<doc id="796085" url="https://pl.wikipedia.org/wiki?curid=796085" title="Dziobówka">
Dziobówka



</doc>
<doc id="796113" url="https://pl.wikipedia.org/wiki?curid=796113" title="Peter Baumann">
Peter Baumann



</doc>
<doc id="796120" url="https://pl.wikipedia.org/wiki?curid=796120" title="Problem nawiasowania ciągu macierzy">
Problem nawiasowania ciągu macierzy

Problem nawiasowania ciągu macierzy – problemem znalezienia takiego nawiasowania iloczynu macierzy formula_1 by zminimalizować łączny koszt wszystkich mnożeń. Nawiasowanie takie nazywa się optymalnym. Mówimy, że iloczyn macierzy formula_2 ma ustalone nawiasowanie, jeżeli tworzy go pojedyncza macierz lub iloczyn dwóch iloczynów macierzy o ustalonym nawiasowaniu.
Przykład ustalonych nawiasowań.
Niech formula_3 będzie ciągiem macierzy. Ich iloczyn ma następujące ustalone nawiasowania:
Nawiasowanie a koszt obliczenia iloczynu macierzy.
Wybór nawiasowania może mieć znaczący wpływ na liczbę operacji potrzebnych do obliczenia iloczynu macierzy – koszt pomnożenia dwóch macierzy o wymiarach odpowiednio formula_9 i formula_10 wynosi formula_11 (dokładnie – wymaga formula_12 mnożeń skalarnych).
Niech dane będą trzy macierze formula_13 o rozmiarach odpowiednio 2×20, 20×1 i 1×10. Dla nawiasowania formula_14 koszty wyniosą:
Dla tych samych macierzy, ale nawiasowania formula_21 koszty wyniosą:
Przewaga pierwszego nawiasowania jest oczywista.
Własność optymalnej podstruktury.
Można wykazać, że problem nawiasowania macierzy wykazuje własność optymalnej podstruktury.
Dowód.
Załóżmy, że dla optymalnego nawiasowania macierzy formula_28 występuje podział między formula_29 i formula_30 oraz, niewprost, że dla tego nawiasowania nawiasowanie formula_31 nie jest optymalne. Wówczas można by w nawiasowaniu formula_28 „podmienić” nawiasowanie formula_31 na optymalne, w wyniku czego otrzymalibyśmy nowe nawiasowanie formula_28 lepsze od optymalnego – sprzeczność.
Rozwiązanie problemu nawiasowania macierzy.
Problem nawiasowania ciągu macierzy można łatwo rozwiązać, stosując algorytm dynamiczny. Definiujemy koszt optymalnego nawiasowania jako funkcję optymalnych rozwiązań podproblemów.
Niech formula_35 oznacza minimalny koszt wymnożenia macierzy formula_28 o rozmiarach odpowiednio formula_37
formula_35 może być zdefiniowane następująco:

</doc>
<doc id="796134" url="https://pl.wikipedia.org/wiki?curid=796134" title="Soszyce (województwo pomorskie)">
Soszyce (województwo pomorskie)

Soszyce (dodatkowa nazwa w j. kaszub. Soszëca; niem. "Augustfelde") – wieś kaszubska w Polsce położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 wieś administracyjnie należała do województwa słupskiego.
Historia wsi sięga XV wieku, kiedy to wzmianka o niej pojawiła się w dokumentach znajdującego się nieopodal opactwa w Karwnie. Miejscowość otoczona jest głównie lasami, większość to lasy mieszane.

</doc>
<doc id="796164" url="https://pl.wikipedia.org/wiki?curid=796164" title="Massimo Botti">
Massimo Botti

Massimo Botti (ur. 23 maja 1973 w Piacenzy) – włoski siatkarz, grający na pozycji środkowego. Obecnie trener. Dwa razy wystąpił w reprezentacji Włoch.
Przebieg kariery siatkarza i sukcesy klubowe.
Sukcesy reprezentacyjne.
Mistrzostwa Europy Juniorów:
Mistrzostwa Świata Juniorów:
Jako trener.
Sukcesy klubowe.
Puchar Włoch:
Przypisy.
 

</doc>
<doc id="796186" url="https://pl.wikipedia.org/wiki?curid=796186" title="Jan Lehane">
Jan Lehane

Janice Patricia "Jan" Lehane O’Neill (z domu Lehane, ur. 9 lipca 1941 w Grenfell) – australijska tenisistka.
Kariera tenisowa.
Wygrała wielkoszlemowy Australian Open w kategorii juniorskiej w latach 1958 oraz 1959. Czterokrotnie dochodziła do finału tej imprezy jako tenisistka zawodowa (1960–1963), za każdym razem przegrywając ze swoją utytułowaną rodaczką, Margaret Smith. Osiągała finały Australian Open w grze podwójnej razem z Mary Bevis Hawton i Lesley Turner Bowrey. W 1961 roku z Margaret Smith doszła do finału Wimbledonu w grze podwójnej, ulegając w tym meczu Karen Hantze i Billie Jean King. Była też finalistką turniejów wielkoszlemowych w grze mieszanej.
Życie prywatne.
Wyszła za mąż za Jamesa Johna O'Neilla 19 lutego 1966 roku.

</doc>
<doc id="796218" url="https://pl.wikipedia.org/wiki?curid=796218" title="Metisse">
Metisse

Metisse – 2.5D menadżer okien oparty na X Window System. Pierwsza publiczna wersja została udostępniona w czerwcu 2004 roku. Posiada dziewięć wirtualnych pulpitów tworzących jeden wielki obszar roboczy oraz przydatną funkcję kopiowania danych z różnych okien. Aktualnie Metisse zostało dołączone do znanej dystrybucji Linuksa – Mandriva One 2007.

</doc>
<doc id="796232" url="https://pl.wikipedia.org/wiki?curid=796232" title="Przybin">
Przybin

Przybin (dodatkowa nazwa w j. kaszub. Przëbino) – osada w Polsce, położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 osada administracyjnie należała do województwa słupskiego.
Grupa zabudowań na terenie byłego PGRu, na północny zachód od Mikorowa, jako osada występuje w skorowidzu miejscowości z roku 1967.

</doc>
<doc id="796254" url="https://pl.wikipedia.org/wiki?curid=796254" title="Kate Gillou-Fenwick">
Kate Gillou-Fenwick

Catherine Marie Blanche „Katie” Gillou (ur. 19 lutego 1887 w Paryżu, zm. 16 lutego 1964 tamże) – francuska tenisistka, czterokrotna mistrzyni French Open w grze pojedynczej, dwukrotna w mikście i jednokrotna w deblu.
Kariera.
W 1900 wzięła udział w pokazowym turnieju miksta, nie zaliczanym do oficjalnej klasyfikacji igrzyskach olimpijskich w Paryżu. Jej partnerem był Pierre Verdé-Delisle. Para odpadła w pierwszej rundzie przegrywając z parą mieszaną (Wielka Brytania/Bohemia).
W 1903 po raz pierwszy dotarła do finału French Open, jednakże przegrała w nim z Adine Masson. Rok później udało jej się wygrać ten turniej pokonując ubiegłoroczną zwyciężczynię. W 1905 obroniła tytuł wygrywając z Yvonne de Pfeffel. W 1906, startując już pod nazwiskiem męża (Fenwick), trzeci raz z rzędu wygrała Roland Garros. W finale jej rywalką była Virginia MacVeagh. W 1907 nie udało jej się dotrzeć do finału, ale w 1908 ponownie zwyciężyła w tym turnieju pokonując w ostatnim meczu rodaczkę A. Péan (imię nieznane). W 1904 i 1908 wygrywała French Open także w mikście (jej partnerem w obu przypadkach był Max Décugis). W 1908 w finale para pokonała mikst Péan/Etienne Picard 6:4, 6:2. W 1908 Gillou wygrała również w deblu w parze z C. Matthey.

</doc>
<doc id="796270" url="https://pl.wikipedia.org/wiki?curid=796270" title="Alfred Hitchcock poleca">
Alfred Hitchcock poleca

„Alfred Hitchcock poleca” – miesięcznik literacki poświęcony literaturze sensacyjnej i kryminalnej. Był licencyjną wersją amerykańskiego „Alfred Hitchcock’s Mystery Magazine”. Funkcję redaktora naczelnego pełnił Arkadiusz Nakoniecznik.
W miesięczniku publikowane były opowiadania sensacyjno-kryminalne autorów zagranicznych (głównie amerykańskich) oraz polskich. W dziale publicystyki znaleźć można było między innymi recenzje filmów oraz powieści sensacyjnych i kryminalnych.
Na łamach miesięcznika opublikowano opowiadania między innymi takich autorów zagranicznych jak: Dino Buzzati, John H. Dirckx, Doc Finch, John M. Floyd, S. L. Franklin, Sherrard Gray, I. J. Parker, Brian Robinson, Ian Rowan, Anne Weston, a także między innymi takich autorów polskich jak: Kamil Gołaszewski, Ludwik Janion, Krzysztof Kochański, Jerzy Kozłowski, Kazimierz Kyrcz jr. &amp; Łukasz Śmigiel, Karol Laskowski, Jacek Skowroński, Mateusz Spychała, Adrianna Ewa Stawska, Lucyna Sterniuk-Gronek, Marek Świerczek.
Z „Alfred Hitchcock poleca” współpracowali między innymi tłumacze: Paulina Braiter, Tomasz S. Gałązka, Joanna Grabarek, Piotr Grzegorzewski, Anna Dorota Kamińska, Piotr Lewiński, Agnieszka Lipska-Nakoniecznik, Adam Pluszka, Marianna Płusa, Sylwia Sosińska, Małgorzata Strzelec, Joanna Wajs, a także między innymi publicyści: Agnieszka Haska, Manula Kalicka, Anna Paczuska-Kudzia, Adam Pluszka, Jerzy Stachowicz, Jerzy Sullivan.
W numerze 12. pisma, z grudnia 2006 roku, ukazała się informacja, że wydawca „postanowił wstrzymać publikowanie pisma”.

</doc>
<doc id="796271" url="https://pl.wikipedia.org/wiki?curid=796271" title="Kate Gillou Fenwick">
Kate Gillou Fenwick



</doc>
<doc id="796292" url="https://pl.wikipedia.org/wiki?curid=796292" title="Owsianka (województwo pomorskie)">
Owsianka (województwo pomorskie)

Owsianka (kaszb. "Lãdof", niem. "Landhof") – mała kolonia kaszubska w Polsce, położona w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Kotuszewo.
W latach 1975–1998 kolonia administracyjnie należała do województwa słupskiego.
Obecna urzędowa nazwa kolonii to nazwa sztuczna utworzona przez Komisję Nazw Miejscowości i Obiektów Fizjograficznych.

</doc>
<doc id="796293" url="https://pl.wikipedia.org/wiki?curid=796293" title="SMAM">
SMAM



</doc>
<doc id="796333" url="https://pl.wikipedia.org/wiki?curid=796333" title="Bem">
Bem



</doc>
<doc id="796355" url="https://pl.wikipedia.org/wiki?curid=796355" title="Etnos">
Etnos



</doc>
<doc id="796356" url="https://pl.wikipedia.org/wiki?curid=796356" title="Rzutka">
Rzutka

Rzutka - stosunkowo cienka lina, (8-12 mm średnicy), z włókien naturalnych lub syntetycznych, z obciążeniem na końcu, (tradycyjnie używano gałki bosmańskiej), woreczek z piaskiem, obecnie specjalne obciążniki z gumy. W rozwiązaniach prowizorycznych lub w miejscach o niskim standardzie można spotkać kawałek metalu) używana głównie przy manewrach cumowania statku. Ponieważ cumy są zbyt ciężkie, aby przekazać je na odległość większa niż kilka metrów, w momencie, gdy statek znajduje się kilkanaście metrów od nabrzeża, ze statku rzuca się rzutkę (ręcznie lub, rzadziej, za pomocą specjalnej wyrzutni). Po przywiązaniu rzutki do końca cumy można cumę przeciągnąć na nabrzeże i tam zamocować. 

</doc>
<doc id="796365" url="https://pl.wikipedia.org/wiki?curid=796365" title="Zaurolof">
Zaurolof

Zaurolof ("Saurolophus", "jaszczurzy grzebień") − rodzaj dużego dinozaura kaczodziobego żyjącego w późnej kredzie, około 70 milionów lat temu, w Ameryce Północnej (dzisiejsza Kanada i Stany Zjednoczone) oraz Azji (Mongolia). Jeden z kilku rodzajów dinozaurów znanych z różnych kontynentów. Cechował się spiczastym grzebieniem sterczącym z góry i tyłu głowy. Zwierzę żywiło się roślinami, poruszało się na dwóch lub czterech kończynach.
Gatunek typowy, "S. osborni", został opisany przez Barnuma Browna w 1912. Drugi pewny gatunek, "S. angustirostris" z Azji, opisał Anatolij Rożdiestwienski. Trzeci uznano za wątpliwy.
Budowa.
Znaleziony materiał obejmuje prawie kompletne szkielety, zapewniające badaczom jasny obraz anatomii kośćca zwierzęcia. "S. osborni" z Alberty, rzadszy z gatunków, mierzył około 9,8 metra długości. Sama czaszka osiągała metr. Masę ciała szacuje się na 2,1 tony. Mongolski "S. angustirostris" osiągał większe rozmiary, holotypowy szkielet mierzy 12 metrów długości. Odnotowywano jeszcze większe szczątki. U "S. osborni" udział kości nosowej w tworzeniu grzebienia nosowego był mniejszy niż u "S. angustirostris", bardziej prostą kość przedszczękową w widoku bocznym, z lekko zakrzywioną ku górze ustną krawędzią, oraz brakiem pionowej bruzdy na kości przedusznej, nad nerwem trójdzielnym.
Za najbardziej charakterystyczną cechę zaurolofa uchodzi grzebień zdobiący jego czaszkę. Występuje on także u osobników młodocianych, choć jest mniejszy. Długi i przypominający kolec wystaje w górę i do tyłu, rozpoczynając się ponad oczami, zgina się pod kątem 45 stopni. Często opisywany jako mocno zbudowany, wydaje się taki tylko u koniuszka, wypełniały go komory powietrzne. Mogły one służyć respiracji lub termoregulacji.
Klasyfikacja.
Barnum Brown, opisawszy pierwsze znalezisko, umieścił je w stworzonej w tym celu nowej podrodzinie Saurolophinae w obrębie "Trachodontidae" (obecnie Hadrosauridae). Obejmowała ona wtedy także korytozaura i hipakrozaura, jedyne dobrze znane rodzaje z późniejszej Lambeosaurinae. Brown sądził, że zaurolof miał zwrócony ku kości kulszowej wyrostek kości biodrowej, jaki miały Lambeosaurinae. Wydaje się jednak, że pogląd ten opierał się na omyłkowo włączonej w szczątki zaurolofa kości kulszowej przedstawiciela Lambeosaurinae. Dodatkowo wspomniany autor doszedł do nieprawidłowych wniosków, jakoby zaurolofie i lambeozaurynowe grzebienie miały składać się z tych samych kości. "Saurolophus" jest przedstawicielem kladu określanego przez niektórych autorów jako Hadrosaurinae, a przez innych jako Saurolophinae. Analizy filogenetyczne sugerują, że jego najbliższymi krewnymi są prozaurolof i kerberozaur. "Saurolophus" ma charakterystyczne dla Hadrosaurinae/Saurolophinae miednicę i grzebień o solidnej budowie.
Etymologia.
"Saurolophus": "sauros" „jaszczurka”; λοφος "lophos" „grzebień, czub”.
Odkrycie i historia.
Barnum Brown odnalazł pierwsze opisane pozostałości zaurolofa w 1911. Składały się na nie niemal kompletny szkielet klasyfikowany jako AMNH 5220 i wchodzący w skład zbiorów Amerykańskiego Muzeum Historii Naturalnej. Był to pierwszy prawie kompletny szkielet dinozaura z Kanady. Znaleziono go pośród skał powstałych we wczesnym mastrychcie (kreda górna), tworzących formację geologiczną Horseshoe Canyon (wtedy określaną jako formacja Edmonton) w okolicy Tolman Ferry nad rzeką Red Deer w Albercie. Brown opisał te znaleziska, umieszczając je w osobnej podrodzinie. "Saurolophus" stanowił ważny punkt odniesienia dla naukowców badających dinozaury kaczodziobe. Widać to w niektórych nazwach rodzajowych, jak prozaurolof ("Prosaurolophus", czyli "przed zaurolofem", "poprzednik zaurolofa") i parazaurolof ("Parasaurolophus", "obok zaurolofa"). Prócz tego odkryto i opisano niewiele materiału z tamtych terenów. Skamieniałości przypisywane zaurolofowi odnaleziono też w osadach formacji Moreno w Kalifornii; Bell i Evans (2010) uznali te szczątki za zbyt niekompletne, by przypisać je któremukolwiek taksonowi wewnątrz Hadrosaurinae, natomiast Prieto-Márquez i Wagner (2013) potwierdzili przynależność kalifornijskiego hadrozaura do rodzaju "Saurolophus", klasyfikując go jako nowy gatunek w obrębie tego rodzaju – "S. morrisi". Jednak w późniejszej publikacji Prieto-Márquez i współpracownicy (2015) przenieśli "S. morrisi" do odrębnego rodzaju "Augustynolophus"
Zamiast tego obfitszych szczątków i danych dostarczyła Azja. Początkowe pozostałości wydawały się nie obiecywać wiele. Zaliczała się tu fragmentaryczna kość kulszowa z Heilongjiang w Chińskiej Republice Ludowej, ochrzczona przez Riabinina jako "S. kryschtofovici". Niedługo później wydobyto jednak o wiele bardziej wartościowe szczątki. Odnalazła je w Mongolii w pochodzących z wczesnego mastrychtu skałach formacji Nemegt polsko-mongolska ekspedycja paleontologiczna, działająca w latach 1947-49. Anatolij Rożdiestwienski nadał znalezisku nazwę "S. angustirostris". Odkryto także i inne szkielety osobników tego gatunku w różnych stadiach wzrostu i pozostałości "S. angustirostris" należą do najobfitszych wśród azjatyckich kaczodziobych.
Gatunki.
Obecnie za pewne uznaje się dwa gatunki: typowy "S. osborni" i "S. angustirostris". "S. osborni" znany jest ze szkieletu z czaszką, dwóch innych kompletnych czaszek oraz ich fragmentów. "S. angustirostris" reprezentuje natomiast co najmniej 15 znalezisk. "S. kryschtofovici" nie uznaje się już za pewny gatunek, a za "nomen dubium" lub też za synonim "S. angustirostris" (mimo iż został nazwany wcześniej). W 2012 roku Phil Bell zaproponował, że "S. osborni" i "S. angustirostris" są odróżnialne – oprócz danych osteologicznych – na podstawie kształtu i ułożenia łusek. Jest to pierwszy przypadek, gdzie do odróżnienia dwóch taksonów dinozaurów wykorzystane zostały pozostałości tkanek miękkich.
Biogeografia rodzaju pozostaje niejasna, mimo iż dwa z trzech gatunków tego rodzaju pochodzą z Ameryki Północnej – nie wiadomo, który z gatunków można uznać za prymitywniejszy i gdzie rodzaj wyewoluował.
Paleoekologia.
Oprócz "S. osborni" w formacji Horseshoe Canyon znaleziono pokrewnego zaurolofowi edmontozaura, hipakrozaura o wydrążonym grzebieniu, hipsylofodonta parksozaura, pancerne euoplocefala z rodziny ankylozaurów i edmontonię z rodziny nodozaurów, ceratopsy montanoceratopsa, anchiceratopsa, "Arrhinoceratops" i pachyrinozaura, pachycefalozaura stegocerasa, ornitomimozaury ornitomima i strutiomima, różnorodne mało znane teropody, w tym troodonty i dromeozaury, a także tyranozaury albertozaura i daspletozaura. Faunę dinozaurów tej formacji określa się czasami angielskim terminem Edmontonian – odnoszącym się przeważnie do okresu dużej liczebności lądowych ssaków – różnią się bowiem od znajdywanych w formacjach leżących ponad i poniżej. W formacji Horseshoe Canyon zaznacza się istotny wpływ morza wywierany przez Morze Środkowego Zachodu, wielki płytki zbiornik śródlądowy rozpościerający się w centralnej Ameryce Północnej przez większą część kredy "S. osborni" mógł preferować tereny położone głębiej na lądzie.
"S. angustirostris" był jednym z największych roślinożerców formacji Nemegt. Nie znaleziono w niej dużych ceratopsów, ale obejmowała za to zauropody i bardziej zróżnicowaną faunę teropodów. Wymieniony gatunek koegzystował tu z rzadkim hadrozaurem barsboldią, płaskogłowym pachycefalozaurem homalocefalem i jego kopulastogłowym krewnym prenocefalem, dużym ankylozaurydem tarchią, rzadkimi tytanozaurami nemegtozaurem i opistocelikaudią, alwarezaurem mononykiem, trzema różnymi troodontami (w tym zanabazarem), kilkoma owiraptorozaurami (jak "Rinchenia" czy "Nomingia"), ornitomimozaurami gallimimem i deinocheirem, terizinozauroidem terizinozaurem, celurozaurem bagaraatanem i tyranozaurydem tarbozaurem. W przeciwieństwie do innych mongolskich formacji, jak dobrze poznana formacja Dżadochta z welociraptorem i protoceratopsem, Nemegt uważa się za powstałą w terenach dobrze nawodnionych, podobnie jak formacja Dinosaur Park w Albercie.
Paleobiologia.
Jako inne dinozaury kaczodziobe, zaurolof był poruszającym się na dwóch lub czterech łapach zwierzęciem o urozmaiconej diecie roślinnej. Budowa jego czaszki pozwalała na miażdżące pokarm ruchy przypominające żucie. Tworzące baterie zęby były stale zastępowane. Jama ustna zawierała ich setki, a tylko nielicznych z nich ornitopod kiedykolwiek używał. Roślinny pokarm był zrywany szerokim dziobem, a następnie trafiał do mięsistych struktur przypominających policzki. Dinozaur pasł się na wysokości od poziomu gruntu do 4 metrów. Pospolity "S. angustirostris" był prawdopodobnie ważnym dużym roślinożercą ekosystemu formacji Nemegt, natomiast "S. osborni" stanowił rzadkość w formacji Horseshoe Canyon, gdzie konkurowały z nim inne kaczodziobe: edmontozaur i hipakrozaur.
Grzebień.
Charakterystyczny przypominający kolec grzebień zaurolofa przywodził na myśl różne interpretacje, mógł spełniać różnorodne funkcje. Brown porównał go do grzebienia kameleona. Zasugerował, że mógł on stanowić miejsce przyczepu mięśni i niezachowanej kryzy z tyłu głowy, podobny twór spotyka się u bazyliszka. Po zbadaniu podobnych cech występujących u innych kaczodziobych Peter Dodson doszedł do wniosku, że miały one znaczenie w identyfikacji płciowej. Maryańska i Osmólska, zauważając wydrążoną podstawę, wysunęły hipotezę, że grzebień zwiększał powierzchnię jamy nosowej, pomagając w termoregulacji. James Hopson uznał, że jego funkcją było przekazywanie sygnałów wzrokowych. Idąc dalej stwierdził możliwość istnienia wypełniających się powietrzem płatów skórnych nad nozdrzami działających jako rezonatory i dodatkowy bodziec wzrokowy. Pomysł ten podjęli autorzy tekstów popularnonaukowych na temat dinozaurów, jak David B. Norman, który dokładnie przedyskutował problem i zrekonstruował działanie takiej adaptacji.
Filatelistyka.
Poczta Polska wyemitowała 24 marca 2000 r. znaczek pocztowy przedstawiający zaurolofa w serii "Zwierzęta prehistoryczne - dinozaury" o nominale 0,7 złotego. Autorem projektu znaczka był Jacek Brodowski. Znaczek wydrukowano techniką offsetową, na papierze fluorescencyjnym, w nakładzie 2 400 000 szt.. Zwierzę zostało na znaczku opisane jako "Saurolophus".

</doc>
<doc id="796378" url="https://pl.wikipedia.org/wiki?curid=796378" title="Jeanne Matthey">
Jeanne Matthey

Jeanne Matthey (ur. 25 stycznia 1886 w Aleksandrii, zm. 24 listopada 1980 w Paryżu) – francuska tenisistka.
Kariera tenisowa.
W latach 1909–1912 zdobyła cztery z rzędu tytuły mistrzyni mistrzostw Francji. Dwukrotnie w finałach wygrywała z mistrzynią olimpijską, Marguerite Broquedis. W 1913 roku uległa w finale Broquedis. Razem z Helen Wills Moody i Kate Gillou-Fenwick zajmuje czwarte miejsce w klasyfikacji tenisistek, które najczęściej triumfowały na turnieju w Paryżu. Razem z Suzanne Lenglen prowadzi w rankingu zawodniczek, które zdobyły najwięcej tytułów z rzędu.

</doc>
<doc id="796389" url="https://pl.wikipedia.org/wiki?curid=796389" title="Połupino">
Połupino

Połupino (dodatkowa nazwa w j. kaszub. Pòłëpino; niem. "Karlsfelde") – przysiółek wsi Kleszczyniec w Polsce, położony w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Kleszczyniec.
W latach 1975–1998 przysiółek administracyjnie należał do województwa słupskiego.

</doc>
<doc id="796397" url="https://pl.wikipedia.org/wiki?curid=796397" title="Marc Raquil">
Marc Raquil

Marc Raquil (ur. 2 kwietnia 1977 w Créteil) – francuski lekkoatleta, specjalizujący się w biegu na 400 metrów.
Kariera sportowa.
Profesjonalną karierę zakończył w 2008. Ponieważ w 2009 nie dopełnił obowiązku informowania agencji antydopingowej o miejscu swojego pobytu nałożono na niego karę rocznego zawieszenia (1 lutego 2011 – 31 stycznia 2012).

</doc>
<doc id="796452" url="https://pl.wikipedia.org/wiki?curid=796452" title="Brzezinka (powiat bytowski)">
Brzezinka (powiat bytowski)

Brzezinka (dodatkowa nazwa w j. kaszub. Brzezënka; niem. "Bresinke") – mała osada kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na obszarze leśnym Parku Krajobrazowego Doliny Słupi.
W latach 1975–1998 osada administracyjnie należała do województwa słupskiego.

</doc>
<doc id="796456" url="https://pl.wikipedia.org/wiki?curid=796456" title="Monte Schiara">
Monte Schiara

Monte Schiara – szczyt w Dolomitach, w Alpach Wschodnich. Leży w północnych Włoszech, w regionie Wenecja Euganejska, blisko miejscowości Belluno. Można go zdobyć ze schronisk: Rifugio 7° Alpini (1491 m), Bivacco I. e G. Sperti (2000 m), Bivacco U della Bernardina (2320 m) lub Bivacco del Marmol (2266 m).
Pierwszego wejścia dokonali Gottfried Merzbacher, Cesare Tome i Santo Siorpaes 17 sierpnia 1878 r.

</doc>
<doc id="796460" url="https://pl.wikipedia.org/wiki?curid=796460" title="Rudka (Mydlita)">
Rudka (Mydlita)

Rudka (dodatkowa nazwa w j. kaszub. Rudczi) – przysiółek wsi Mydlita w Polsce, położony w województwie pomorskim, w powiecie bytowskim, w gminie Czarna Dąbrówka.
W latach 1975–1998 przysiółek administracyjnie należał do województwa słupskiego.

</doc>
<doc id="796461" url="https://pl.wikipedia.org/wiki?curid=796461" title="Chanty-Mansja">
Chanty-Mansja



</doc>
<doc id="796463" url="https://pl.wikipedia.org/wiki?curid=796463" title="Sérgio Dutra Santos">
Sérgio Dutra Santos

Sérgio Dutra Santos (ur. 15 października 1975 w São Paulo) – brazylijski siatkarz, grający na pozycji libero. Wielokrotny reprezentant Brazylii. W 2004 roku w Atenach zdobył złoty medal olimpijski. W 2008 roku w Pekinie zdobył srebrny medal olimpijski. Wybrany do najlepszej drużyny świata 2009 roku według magazynu „L'Équipe”. W maju 2020 r. zakończył karierę.

</doc>
<doc id="796465" url="https://pl.wikipedia.org/wiki?curid=796465" title="Słowo (matematyka)">
Słowo (matematyka)

Słowo – słowo nad danym zbiorem formula_1 (alfabetem) nazywamy ciąg elementów danego alfabetu. Każdego słowo długości formula_2 (nazywane też czasem "i-słowem") jest elementem iloczynu kartezjańskiego formula_3 Nad alfabetem formula_1 istnieje formula_5 słów (intuicyjnie – konstrukcja i-słowa nad alfabetem o liczności a może przebiec następująco: na formula_6 sposobów wybiera się pierwszą literę słowa, dla każdego z tych wyborów można dokonać formula_6 różnych wyborów drugiej litery itd.) o długości formula_8
Przykład.
Niech dany będzie alfabet formula_9 Istnieje dokładnie "8" 3-słów nad tym alfabetem:

</doc>
<doc id="796467" url="https://pl.wikipedia.org/wiki?curid=796467" title="Trump World Tower">
Trump World Tower

Trump World Tower – 262-metrowy wieżowiec w dzielnicy Midtown Manhattan w okręgu Manhattan w Nowym Jorku. Ma 72 piętra które zajmują 83 403 m². Cały budynek jest przeznaczony na cele mieszkaniowe. Znajduje się w nim 376 apartamentów. Został zaprojektowany przez Costasa Kondylisa, a jego głównymi materiałami budowlanymi są: beton, stal i szkło. Wcześniej w tym miejscu stał 23-piętrowy gmach, jednak został wyburzony. Natomiast prace nad tym budynkiem rozpoczęły się w 1999, a zakończyły się w 2001.
Opis.
Trump World Tower to luksusowy apartamentowiec przy 845 United Nations Plaza ("First Avenue" pomiędzy 47. i 48. ulicą) na Manhattanie. Jest to 262-metrowa wieża, z 72 piętrami i oszkloną fasadą w kolorze brązowym. Gładka czarna bryła budynku była zaprojektowana początkowo jako złotawa. Był to pierwszy budynek, który złamał dżentelmeńską umowę o budynkach nie wyższych od kwatery głównej ONZ w jej najbliższym sąsiedztwie. Był najwyższym budynkiem mieszkalnym od 2000 do 2003. Zajmuje powierzchnię prostokątna o bokach 44,2 × 23,8 m. Jego prosta prostokątna bryła ostro kontrastuje z pobliskim 100 United Nations Plaza Tower, udekorowanym balkonami. Budynek ten ma małe, ale eleganckie lobby.
Trump World Tower był najwyższym budynkiem na półkuli zachodniej wybudowanym w ciągu ostatnich 15 lat (od czasu gdy został ukończony Bank of America Plaza w 1992), został jednak przewyższony przez Comcast Center w Filadelfii, którego budowa zakończyła się 8 czerwca 2008. Był to przez krótki czas najwyższy całkowicie mieszkalny budynek świata. Przewyższył go jednak 21st Century Tower w Dubaju (2003) i Tower Palace 3 w Seulu (2004).
Wcześniej w tym miejscu stał 23-piętrowy United Engineering Center. Przed budową wielu sąsiadów, włączając Waltera Cronkite’a, była przeciwna budynkowi ze względu na jego wysokość oraz na wyróżniający się wygląd. Pośród wielu obaw jedną była ta, że nowy gmach mógłby sprawić, że znajdująca się po drugiej stronie ulicy siedziba ONZ, skarleje przy takim budynku.
Budynek został wzniesiony z betonu, aby polepszyć wytrzymałość na silne wiatry, a szklana ściana pozwala na oglądanie widoków na East River i część Manhattanu. W kwietniu 2006, na parterze budynku otworzyła swe podwoje elegancka restauracja Megu, serwująca dania kuchni azjatyckiej. Na parterze mieści się również The World Bar.
Budowa tego budynku pochłonęła około 300 milionów dolarów amerykańskich. Ceny wahały się od 585 tysięcy dolarów (cena za studio) do 13,5 miliona dolarów. Mega-penthouse (wielki apartament) znajdujący się na trzech ostatnich piętrach miał 1815 m² i był wyceniony na 58 milionów dolarów. Jednak, gdy nie mógł znaleźć nabywcy, został podzielony na trzy oddzielne apartamenty (wszystkie szybko sprzedano).
Budynek i niektóre spośród jego luksusowych apartamentów, zostały pokazane w programach stacji NBC, The Apprentice, oraz w telewizyjnym show „Extra”. W 2003 budynek był miejscem premierowego pokazu samochodu Mercedes-Benz SLR McLaren, w trakcie którego piosenkarka Beyoncé Knowles promowała to auto przed amerykańskimi mediami. 
Budynek jest popularny wśród ludzi zamożnych. Właścicielami apartamentów są tam m.in. Bill Gates i Derek Jeter.

</doc>
<doc id="796471" url="https://pl.wikipedia.org/wiki?curid=796471" title="Hipoteza wodnej małpy">
Hipoteza wodnej małpy

Hipoteza wodnej małpy lub hipoteza przybrzeżna (ang. "The Aquatic Ape Hypothesis (AAH)" lub "waterside theories") – hipoteza wywodząca pochodzenie gatunków z rodzaju "Homo" ze środowiska wodnego, w którym miały wyewoluować fizyczne cechy odróżniające ludzi od innych człowiekowatych.
Historia.
Anaksymander z Miletu (ok. 610-546 p.n.e.) twierdził, że zwierzęta lądowe wywodzą się od zwierząt żyjących w środowisku wodnym. Współczesną wersję tej teorii zaproponował Max Westenhofer ("Der Eigenweg des Menschen", 1942), a biolog Alister Hardy w 1960 przedstawił ją w środowiskach naukowych. Do rozpowszechnienia teorii przyczyniła się publicystka Elaine Morgan. Hipotezę wodnej małpy omawiał też Desmond Morris.
Założenia.
Hipoteza zakłada, że przodkowie człowieka ewoluowali w ciepłym i wilgotnym środowisku wodnym lub wodno-lądowym, w strefie przybrzeżnej (litoral), prawdopodobnie na terenie dzisiejszych Wielkich Rowów Afrykańskich lub wzdłuż afrykańskich i azjatyckich wybrzeży Oceanu Indyjskiego. Brodzenie w płytkiej wodzie, częste pływanie i nurkowanie sprzyjało wytworzeniu wielu specyficznych dla człowieka cech anatomicznych i fizjologicznych, których nie stwierdzono u innych ssaków typowo lądowych, natomiast wiele z tych cech występuje u większości ssaków związanych ze środowiskiem wodnym. 
Argumenty.
Za.
Dodatkowo można wymienić posiadanie szczątkowej błony pławnej między palcami rąk i nóg, płakanie łzami oraz odmienne od współczesnych małp wzory owłosienia (u człowieka opływowe).
Przeciw.
Przeciwnicy AAH wskazują na praktyczny brak możliwości jej udokumentowania. Ewentualne ślady kopalne znajdowałyby się na terenach obecnie pokrytych wodą. Argumentom wysuwanym przez zwolenników AAH przeciwstawiane są założenia tzw. hipotezy sawanny, według której małpy człekokształtne prowadzące nadrzewny tryb życia przyjęły postawę dwunożną na skutek przejścia do życia na sawannie. Zwolennicy AAH kontrargumentują zauważając, że według teorii sawannowej wraz z człekokształtnymi wiele gatunków (np. pawiany) zeszło z drzew, jednak tylko te pierwsze są dwunożne.

</doc>
<doc id="796472" url="https://pl.wikipedia.org/wiki?curid=796472" title="Kwacza">
Kwacza

Kwacza ("Kwaka") – rzeka w woj. pomorskim, dopływ Słupi o długości 21,016 km.

</doc>
<doc id="796475" url="https://pl.wikipedia.org/wiki?curid=796475" title="Childebrand">
Childebrand

Childebrand (ur. 678, zm. 751) – nieślubny syn Pepina z Herstalu i Alpaidy. Od ojca otrzymał księstwo Burgundii. Poślublił Emmę z Austrazji. 
W czasie rządów jego brata Karola Młota wspólnie walczyli z Maurami. 
Był patronem kontynuacji Kroniki Fredegara, której jednym z kontynuatorów był jego syn Nibelung hrabia Vexin.

</doc>
<doc id="796477" url="https://pl.wikipedia.org/wiki?curid=796477" title="Raleb Madżadele">
Raleb Madżadele

Raleb Madżadele, Ghalib Madżadila (hebr. ראלב מג'אדלה, arab. غالب مجادلة, ur. 5 kwietnia 1953 w Baka el-Garbia) – izraelski Arab, polityk Partii Pracy.
Życiorys.
Raleb Madżadele został członkiem Knesetu w czerwcu 2004 roku (zajął miejsce Awrahama Burga, który wycofał się wówczas z polityki). 28 stycznia 2007 został mianowany ministrem bez teki, a 21 marca ministrem nauki, kultury i sportu w rządzie Ehuda Olmerta. Pierwszy w historii Izraela Arab-muzułmanin powołany w skład izraelskiego gabinetu.
Nominacja Raleba Madżadeli na ministra była warunkiem dalszego udziału Partii Pracy w koalicyjnym rządzie Olmerta po przyjęciu do niego skrajnie prawicowej partii Nasz Dom Izrael.
W wyniku wyborów w 2009 roku nie dostał się do Knesetu.

</doc>
<doc id="796478" url="https://pl.wikipedia.org/wiki?curid=796478" title="Grantley Berkeley">
Grantley Berkeley

George Charles Grantley Fitzhardinge Berkeley (ur. 10 lutego 1800, zm. 20 lutego 1881 w Longfleet w Dorsetshire) – brytyjski arystokrata i pisarz, syn Fredericka Berkeleya, 5. hrabiego Berkeley, i Mary Cole, córki Williama Cole’a. Zwykle używał swojego trzeciego imienia, Grantley. Kiedy po śmierci ojca w 1810 r. tytuł hrabiowski został przekazany jego starszemu bratu Thomasowi, Grantley został uznany jego następcą, ale nigdy nie odziedziczył tytułu (zmarł na rok przed Thomasem).
Dzieciństwo spędził w rodzinnym domu Cranford House w hrabstwie Middlesex. W 1806 r. jego ojciec chrzestny, książę Walii, załatwił mu przydział do Coldstream Guards. Później Grantley pobierał nauki w Corpus Christi College w Oksfordzie i w Royal Miliatary College w Sandhurst. W 1816 r. dołączył do swojego regimentu w Tower of London. Później został przydzielony do służby na Dworze Królewskim i 5 następnych lat spędził służąc w St. James’s Palace i zamku Windsor. Później zrezygnował ze służby w Goldstream Guards i przeniósł się do 82 regimentu pieszego ("82nd Foot"). W tym samym czasie pretensje do hrabstwa Berkeley zgłaszał najstarszy syn Fredericka i Mary, William, któremu ojciec przekazał większą część majątku. Młodsi bracia Williama, Maurice, Francis, Grantley i Craven, aby móc poprzeć roszczenia brata wystartowali w wyborach do Izby Gmin. Maurice uzyskał miejsce w Izbie w 1831 r., Craven i Grantley rok później, zaś Francis dopiero w 1837 r. Grantley reprezentował okręg West Gloucestershire. Nie udało im się jednak poprzeć roszczeń brata i tytuł parowski pozostał przy Thomasie. William otrzymał inny parowski tytuł, barona Segrave (w 1831 r.).
Grantley zasiadał w Izbie Gmin bez przerwy przez 20 lat, do 1852 r. Nie angażował się bardzo w życie polityczne, rozwijał za to swoje pasje literackie. W 1836 r. opublikował swoją pierwszą powieść, "Berkeley Castle", romans historyczny w 3 tomach. Został on ostro skrytykowany w sierpniowym numerze "Frazer’s Magazine". Berkeley bardzo się tym zirytował i 3 sierpnia 1836 r. odwiedził w towarzystwie swojego brata Cravena księgarnię przy Regent Street 215, prowadzoną przez Jamesa Frasera, wydawcę "Frazer’s Magazine". Craven stanął na straży, a Grantley w niewybrednych słowach zażądał od Frasera nazwiska anonimowego krytyka. Fraser odmówił i wywiązała się bójka w której przewagę uzyskał atletycznie zbudowany Berkeley. Wkrótce jednak pojawiła się policja i obaj Berkeleyowie zostali aresztowani i skazani na karę grzywny. W międzyczasie okazało się, że anonimowym krytykiem był dr William Maginn, redaktor magazynu. 5 sierpnia doszło między nim a Berkeleyem do pojedynku, w wyniku którego Maginn został lekko ranny.
3 maja 1836 r. Berkeley wywołał śmiech na forum Izby Gmin, kiedy zaproponował, aby umożliwić kobietom wstęp na galerię Izby. Przy wyjściu z Izby został jednak nagrodzony oklaskami przez zgromadzone towarzystwo. Ostatecznie w 1841 r. dopuszczono kobiety na galerię Izby. W międzyczasie, w 1840 r., Berkeley wydał swoją drugą książkę, trzytomową powieść historyczną "Sandron Hall, or the Days of Queen Anne". W 1847 r., pokłócił się ze swoim bratem Williamem, a wysokie koszty życia w Londynie skłoniły go do udania się na prowincję, do Gloucestershire. Berkeley uwielbiał sporty i polowania. Posiadał również wiele psów, z których jego ulubieńcami były terrier Smike, bloodhound Druid, mastif Grumbo i aporter Smoker. Ubierał się ekstrawagancko, lubił m.in. zakładać jednocześnie 3 różnokolorowe kamizelki i zawiązywać sobie 3 różnokolorowe apaszki.
Wciąż pisał. W 1854 r. opublikował pamflet na chorobę ziemniaczaną ("The Potato Disease") oraz „Wspomnienia łowcy” ("Reminiscences of a Huntsman"). Trzy lata później wydał kolejną pracę, tym razem o francuskich lasach ("Forests of France"). W tym samym roku napisał krótki poemat "Love nad the Lion", którego motyw zaczerpnął z opowieści francuskiego myśliwego Jules’a Gérarda. W 1861 r. napisał "The English Sportsman in the Western Prairies". W 1865 r. ukazały się pierwsze dwa tomy jego autobiografii. Dwa następne ukazały się w 1866 r. Autobiografia nosiła tytuł "My Life and Recollections". W następnych roku Berkeley opublikował "Anecdotes of the Upper Ten Thousand, their Legends and their Lives". W 1870 r. ukazały się jego "Tales of Life and Death",w dwóch tomach. Rok później ukazał się jego pamflet na wojnę francusko-pruską, dedykowany następcy niemieckiego tronu. W 1874 r. ukazało się jego ostatnie dzieło, "Fact against Fiction" w dwóch tomach, w którym opisał zachowania zwierząt.
16 sierpnia 1824 r. poślubił Caroline Marthę Benfield (przed 1809 – 13 lutego 1873), córkę Paula Benfielda. Grantley i Caroline mieli razem dwóch synów:
Grantley Berkeley zmarł w 1881 r. niedługo po swoich 81 urodzinach i śmierci swoich dwóch synów i żony.

</doc>
<doc id="796479" url="https://pl.wikipedia.org/wiki?curid=796479" title="Śmiarowski">
Śmiarowski

Śmiarowski – polskie nazwisko.
Historia.
Nazwisko pochodzi prawdopodobnie od miejscowości Śmiarowo w parafii Mały Płock.
Była to szlachta, najczęściej szlachta zaściankowa, pieczętująca się herbem Rawicz, zasiedlająca wiele okolicznych wsi
"Regestr Diecezjów" Franciszka Czaykowskiego podaje iż na przełomie 1783-1784 roku Śmiarowscy zasiedlali następujące zaścianki Ziemi Wiskiej:
W latach 1836 – 1862, podczas przeprowadzonego przez Heraldię Królestwa Polskiego spisu szlachty, szlachectwem wylegitymowali się następujący przedstawiciele rodziny Śmiarowskich:
Wylegitymowani w 1837 roku
Wylegitymowani w 1843 roku
Wylegitymowani w 1844 roku
Wylegitymowani w 1845 roku
Wylegitymowani w 1850 roku
Współcześnie.
Obecnie mieszka w Polsce około 760 osób noszących nazwisko Śmiarowski
Znani.
W historii zostali odnotowani między innymi:

</doc>
<doc id="796482" url="https://pl.wikipedia.org/wiki?curid=796482" title="Twierdzenie o logarytmie dyskretnym">
Twierdzenie o logarytmie dyskretnym

Twierdzenie o logarytmie dyskretnym – niech "f" będzie pierwiastkiem pierwotnym mod n. Wtedy kongruencja formula_1 jest równoważna kongruencji formula_2 gdzie formula_3 jest funkcją Eulera.

</doc>
<doc id="796486" url="https://pl.wikipedia.org/wiki?curid=796486" title="Model Lipowskiego">
Model Lipowskiego

Model Lipowskiego opisuje rozrost populacji drapieżców kosztem ofiar. Cykle tego modelu wyznaczane są przez wyodrębnienie z populacji "super bestii". Trudno jednoznacznie określić czy proces uaktualniania świata ma cechy równoległości czy szeregowości.
Definicja modelu.
W czasie "t" następuje jedno uaktualnienie losowej pozycji "i".
losowany parametr "r" decyduje czy uaktualniamy drapieżce czy ofiarę.
wylosowanie ofiary formula_1
wylosowanie drapieżcy: formula_2
Super bestia.
Osobnik najlepiej przystosowany do danego środowiska. Pojawienie się "super bestii" powoduje zniszczenie populacji
ofiary co w konsekwencji prowadzi do zagłady również populacji drapieżcy. Szacuje się, że super bestia wyodrębnia się
po 107–108 latach.
Zastosowanie.
Badanie dynamiki modelu ofiary i drapieżcy.

</doc>
<doc id="796490" url="https://pl.wikipedia.org/wiki?curid=796490" title="Dwór Rokicki">
Dwór Rokicki

Rokicki Dwór (kaszb. "Nowi Dwór" lub też "Nyhof", niem. "Neuhof") – część wsi Rokiciny w Polsce, położona w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Rokiciny.
W latach 1975–1998 Dwór Rokicki administracyjnie należał do województwa słupskiego.

</doc>
<doc id="796491" url="https://pl.wikipedia.org/wiki?curid=796491" title="Bohdan Szyszkowski">
Bohdan Szyszkowski

Bohdan Szyszkowski (ur. 20 czerwca 1873 w Trybuchach na Podolu, zm. 13 sierpnia 1931 w Myślenicach) – polski chemik.
Uczęszczał do Gimnazjum w Żytomierzu w 1891 zdajac maturę i podejmując studia na Wydziale Fizyczno-Matematycznym Uniwersytetu Noworosyjskiego w Odessie, a później przeniósł się na Uniwersytet Kijowski. Studia ukończył w 1896 ze złotym medalem. Stopnie naukowe magistra i doktora w Uniwersytecie Kijowskim, jako stypendysta tego Uniwersytetu studiował w latach 1896–1898 w Lipsku u prof. Wilhelma Ostwalda, w latach 1898–1900 w Londynie u prof. Williama Ramsaya. W 1907 uzyskał habilitację z chemii fizycznej w Uniwersytecie Kijowskim. W latach 1907–1919 wykładał na Uniwersytecie i Politechnice w Kijowie, pełniąc obowiązki asystenta chemii i elektrochemii tych dwóch uczelni. W latach 1916–1919 był rektorem Polskiego Kolegium Uniwersyteckiego w Kijowie. Od 1920 roku profesor na Uniwersytecie Jagiellońskim w latach 1920–1931 kierował Katedrą Chemii Fizycznej i Elektrochemii UJ. Fizykochemik, twórca równania opisującego zależność między napięciem powierzchniowym a stężeniem roztworu, które zostało nazwane jego imieniem. W 1922 został profesorem kontraktowym Akademii Górniczej.
Jego działalność naukowa dotyczyła głównie chemii fizycznej. Zajmował się m.in. dysocjacją elektrolityczną i asocjacją w roztworach niewodnych.
Członek Polskiego Towarzystwa Chemicznego, w latach 1921–1922 przewodniczący krakowskiego oddziału PTChem., następnie wiceprezes (1927–1929) i prezes (1929–1930) Towarzystwa. 7 czerwca 1929 został wybrany na członka korespondenta PAU.
Prowadził badania wspólnie z Ernestem Rutherfordem, Svante Arrheniusem. Temu ostatniemu poświęcił książkę "Svante Arrhenius. Uczony i człowiek" (1928).
Zmarł w wyniku wieloletniej gruźlicy płuc. Pochowany został na Cmentarzu Rakowickim w Krakowie, w kwaterze XXVIIIb.
Równanie Szyszkowskiego.
Bohdan Szyszkowski opublikował w 1908 r. równanie, które zostało potem nazwane od jego imienia. Jest to równanie empiryczne, opisujące zmianę napięcia powierzchniowego roztworu pod wpływem zmiany stężenia roztworu:
gdzie formula_2 to napięcie powierzchniowe roztworu, formula_3 to napięcie powierzchniowe czystego rozpuszczalnika, c oznacza stężenie roztworu, B to stała charakterystyczna dla danego szeregu homologicznego, A – stała charakterystyczna dla danego związku.
Szyszkowski otrzymał tę zależność, badając napięcia powierzchniowe wodnych roztworów kwasów tłuszczowych (C3 do C6).

</doc>
<doc id="796493" url="https://pl.wikipedia.org/wiki?curid=796493" title="Karabinek 9A91">
Karabinek 9A91

Karabinek 9A91 () – rosyjski subkarabinek automatyczny zasilany nabojem 9 × 39 mm.
Historia.
Na początku lat 90 XX w. w KBP Tuła skonstruowano rodzinę małogabarytowych karabinków A91 kalibru 5,45, 5,56, 7,62 i 9 mm. Według zamierzeń projektantów skonstruowana broń miała być przeznaczona do samoobrony. Armia rosyjska nie wyraziła jednak zainteresowania tą bronią w wersji kalibru 5,45 mm uznając za wystarczające już użytkowane AKS-74U. Także odbiorcy zagraniczni nie byli zainteresowani wersją kalibru 5,45 mm. Do małoseryjnej produkcji trafiła tylko wersja 9A91 kalibru 9 x 39 mm traktowana jako tańszy odpowiednik karabinka SR-3 Wichr. Wyprodukowane karabinki trafiły do uzbrojenia jednostek podporządkowanych MWD i policji. Powstała także wersja wyborowa tej broni oznaczona jako WSK-94, a niektóre podzespoły karabinka 9A91 wykorzystano konstruując karabin-granatnik KBP A-91M.
Opis.
9A91 jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (4 rygle). Rękojeść przeładowania po prawej stronie broni, związana z suwadłem, składana. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po obu stronach komory zamkowej, nad chwytem pistoletowym. Kolba składana na wierzch komory zamkowej. Przyrządy celownicze mechaniczne, składają się z muszki i celownika przerzutowego (nastawy 100 i 200 m).

</doc>
<doc id="796495" url="https://pl.wikipedia.org/wiki?curid=796495" title="Denys Jurczenko">
Denys Jurczenko

Denys Jurczenko, ukr. Денис Сергійович Юрченко (ur. 27 stycznia 1978 w Doniecku) – ukraiński lekkoatleta, tyczkarz.
W 2004 zdobył brązowy medal Halowych Mistrzostw Świata. Ma w swoim dorobku także dwa srebrne medale Halowych Mistrzostw Europy z 2005 i 2007.
Siedmiokrotnie był mistrzem Ukrainy na stadionie (1999, 2000, 2002, 2003, 2006, 2007, 2011), pięciokrotnie w hali (1999, 2001, 2004, 2007, 2008).
Swój rekord życiowy w hali (5,85 m) ustanowił w 2005 roku w Madrycie. Jego najlepszy wynik na stadionie wynosi 5,83 m (Kijów 2008).
W 2008 zdobył brąz podczas igrzysk olimpijskich w Pekinie. Wyniki testów antydopingowych wykazały jednak obecność niedozwolonych substancji w krwi zawodnika. W 2017 zawodnik został zdyskwalifikowany oraz stracił medal olimpijski.

</doc>
<doc id="796498" url="https://pl.wikipedia.org/wiki?curid=796498" title="Kościół św. Jakuba w Warszawie (Tarchomin)">
Kościół św. Jakuba w Warszawie (Tarchomin)

Kościół św. Jakuba – kościół parafialny przy ul. Mehoffera 2 leżący na terenie diecezji warszawsko-praskiej, w dekanacie tarchomińskim. Jest siedzibą parafii św. Jakuba Apostoła. 
Świątynia jest wybitnym przykładem gotyku mazowieckiego.
Historia.
Początki kościoła pod wezwaniem św. Jakuba Apostoła w Warszawie sięgają początków XV w., a pierwsza informacja o kościele pochodzi z 1427 z księgi ławniczej miasta Nowej Warszawy. 
W 1510 roku szlachcic Grzegorz Borzym pełnomocnik panny Małgorzaty i ur. Adriana z Gołymina pozostawił testament, w którym poleca pochować swe ciało w kościele św. Jakuba w Tarchominie i pozostawia dla kościoła legat 4 kopy groszy wierzytelności u ur. Wojciecha dz. z Tarchomina za bróg żyta i dziesięcinę kupioną w Ciemniewie. Testament spisał Tomasz wikariusz w Tarchominie w obecności Pawła z Baczewskiego stryjecznego brata Grzegorza Borzyma z Baczy.
W II połowie XV w. gospodarzem Tarchomina została rodzina Gołyńskich. Murowany kościół został wzniesiony przez wojewodę mazowieckiego Jakuba Gołyńskiego oraz jego syna, kanonika katedralnego płockiego Mikołaja Gołyńskiego pełniącego również funkcję proboszcza Tarchomina. Budowa kościoła była kontynuowana przez kolejnego właściciela Białołęki, starostę warszawskiego Adriana Gołyńskiego. Za rok budowy przyjmuje się 1518 – data ta została umieszczona na jednej z cegieł w prezbiterium. Nie wiadomo dokładnie, czy budowa została zakończona za życia zmarłego w 1540 Gołyńskiego, ale kościół stał już w 1570, kiedy kanonik płocki Jan Dąbrowski ufundował w nim altarię. Kościół zbudowano na niewielkim sztucznie usypanym wzgórku w celu zabezpieczenia go przed wylewami Wisły. Został konsekrowany przez biskupa płockiego Piotr DuninaWolskiego.
Kościół był budową jednonawową z węższym i niższym prezbiterium skierowanym na południowy wschód, zbudowaną z cegły w stylu gotyckim. Wejście znajdowało się pierwotnie w ścianie bocznej. Świątynia została konsekrowana w 1582 przez biskupa płockiego Piotra Dunina Wolskiego. W czasie potopu szwedzkiego kościół został ograbiony i od tej pory niszczał w związku z wyludnieniem zniszczonego Tarchomina.
W początkach XVIII w. Tarchomin został zakupiony przez rodzinę Ossolińskich. Z inicjatywy Franciszka Maksymiliana Ossolińskiego w 1720 rozpoczęto restaurację i rozbudowę świątyni. Do 1730 wybudowano nową zakrystię, skarbiec przy prezbiterium i barokową kruchtę od frontu. Kościół wzmocniono 12 skarpami, otynkowano i pokryto nowym dachem. Uporządkowano również cmentarz przykościelny, wzniesiono budynki kostnicy i dzwonnicy, które wbudowano w mur otaczający cmentarz. We wnętrzu kościoła został zbudowany nowy drewniany chór muzyczny i położono nowe stropy, ołtarz główny z tabernakulum, dwa ołtarze boczne, zaś po 1730 nową ambonę, chrzcielnicę z czarnego marmuru i kryptę grobową rodziny Ossolińskich. W 1785 ówczesny proboszcz ks. Franciszek Czajkowski dokładnie opisał parafię ukazując usytuowanie i położenie kościoła parafialnego. Parafia wówczas należała do diecezji płockiej, archidiakonatu pułtuskiego, dekanatu radzymińskiego, województwa mazowieckiego, ziemi i powiatu warszawskiego. W 1878 w kościele zostały zainstalowane siedmiogłosowe organy. 
W 1881 majątek Tarchomina kupił Władysław Kisiel-Kiślański, dzięki któremu w latach 1894–1898 przeprowadzono gruntowny remont kościoła i innych zabudowań. Naprawiono wtedy zewnętrzne tynki, posadzka pokryta została lastrikiem, zaś na ścianach prezbiterium Franciszek Stelmaski namalował postacie czterech ewangelistów oraz św. Stanisława i św. Wojciecha. Usunięto również cztery stare i zniszczone ołtarze oraz odremontowano ołtarze – główny i dwa boczne – oraz ambonę. 
W 1941 Niemcy skonfiskowali dzwony, a w 1944 kościół poniósł straty z powodu działań wojennych. Uszkodzony dach i stropy naprawiono w 1945, zaś w latach 1982–1983 dach pokryto miedzianą blachą.
Architektura.
Jednonawowy kościół zbudowano w stylu gotyckim z cegły ułożonej w wątku polskim. Na jednej ze ścian bocznych zachowały się ślady portalu oraz dekoracji z zendrówki. Od frontu w XVIII wieku dobudowano barokową kruchtę. 
Wnętrze świątyni jest utrzymane w stylu barokowym. Znajdują się tam chrzcielnica z czarnego marmuru, lichtarze z herbem fundatora i płyta spiżowa do krypty, a także tablice ku pamięci Stadnickich z XVIII w. i rzeźby Piotra i Pawła z drewna lipowego. Z końca XIX w. pochodzi posadzka i malowidła czterech Ewangelistów oraz św. Stanisława i Wojciecha. W podłodze ozdobna metalowa płyta z herbem Ossolińskich herbu Topór i napisem: "Aedificat proprias hic ascia moesta ruina" przykrywająca kryptę, w której pochowano chorążego Dworu Królewskiego, kapitana sandomierskiego, Regimentu Laski Wielkiej Królewskiej Chorągwi Ignacego Ossolińskiego zmarłego jako pięcioletnie dziecko w 1755, ale już obdarzonego tytułami. Trumienkę z kośćmi i tabliczką informacyjną odkryto w 1978 przy budowie sali dla ministrantów.
W ołtarzu głównym znajduje się obraz przedstawiający Pana Jezusa na Krzyżu, a nad nim obraz przedstawiający patrona kościoła, św. Jakuba Apostoła. Po bokach znajdują się dwie wysokie drewniane figury św. Piotra i św. Pawła. Świątynia ma dwie zakrystie.
Organy zbudował w końcu XIX wieku Józef Szymański z Warszawy, po wojnie częściowo je rozbudowano, a w 1978–1979 zostały gruntownie wyremontowane. W 2006 organy zostały rozbudowane poprzez dodanie II manuału.

</doc>
<doc id="796499" url="https://pl.wikipedia.org/wiki?curid=796499" title="Grimoald II">
Grimoald II

Grimoald II, zwany także Młodszym (zm. 714) – syn Pepina z Herstalu i jego żony Plektrudy, brat Droga. Przez swojego ojca został w 696 mianowany majordomem Neustrii. Poślubił Teudesindę, córkę pokonanego przez Pepina króla Fryzów Radboda. Ze związku tego pochodził syn Teudoald. Dzięki staraniom Plektrudy, został on wyznaczony na następcę ojca. Grimoald został zamordowany w Leodium w 714, gdy modlił się w sanktuarium św. Lamberta.

</doc>
<doc id="796513" url="https://pl.wikipedia.org/wiki?curid=796513" title="The Neu Tickles">
The Neu Tickles

The Neu Tickles – niemiecki zespół Space Rockowy, znany głównie dzięki swojemu kawałkowi ""I M Ninja" powstałym w 2005 roku który służył jako intro do krótkich filmików "Ask I Ninja"".

</doc>
<doc id="796514" url="https://pl.wikipedia.org/wiki?curid=796514" title="Teudoald">
Teudoald

Teudoald (zm. po 715) – majordom Neustrii w latach 714–715.
Był synem Grimoalda i Teudesindy. Gdy jego ojciec został zamordowany w 714, jego dziadek, Pepin z Heristalu, wyznaczył go na majordoma Neustrii. Na decyzję znaczny wpływ miała jego babka – Plektruda. W 715 w Neustrii wybuchł bunt możnych, którzy pokonali Teudoalda w bitwie w puszczy Cuise i ogłosili majordomem Ragenfrieda, a w Austrazji zaczął zyskiwać przewagę stryj Teudoalda – Karol Młot. W 717 roku Plektruda przekazała Młotowi skarb Pepina i wycofała się z polityki. Karol Młot pozwolił żyć swojemu bratankowi w odosobnieniu.

</doc>
<doc id="796515" url="https://pl.wikipedia.org/wiki?curid=796515" title="Anoka (Minnesota)">
Anoka (Minnesota)

Anoka – miasto w stanie Minnesota, w hrabstwie Anoka w Stanach Zjednoczonych. Jego populacja to 18 tysięcy ludzi (dane na rok 2000). W 1920 odbyła się tam pierwsza parada z okazji Halloween.

</doc>
<doc id="796519" url="https://pl.wikipedia.org/wiki?curid=796519" title="Wrotków">
Wrotków



</doc>
<doc id="796520" url="https://pl.wikipedia.org/wiki?curid=796520" title="Północne Alpy Wapienne">
Północne Alpy Wapienne

Północne Alpy Wapienne (niem. "Nördliche Kalkalpen") – jeden z trzech sektorów Alp Wschodnich. Rozciągnięty w kierunku wschód - zachód ciąg pasm górskich zbudowanych ze skał osadowych (głównie wapieni mezozoicznych), tworzący północną część Alp Wschodnich, rozciągający się od Lasu Bregenckiego w austriackim landzie Vorarlberg na zachodzie do Lasu Wiedeńskiego w landzie Dolna Austria i Wiednia na wschodzie. 
Północne Alpy Wapienne różnią się zarówno pod względem budowy geologicznej jak i krajobrazu od leżących na południe od nich Alp Centralnych. Granicę między nimi tworzy wąska, miejscami nieciągła strefa szarogłazowa. 
Najwyższymi szczytami Północnych Alp Wapiennych są Parseierspitze (3036 m n.p.m.) i Hoher Dachstein (2995 m n.p.m.). 
Geologia.
Północne Alpy Wapienne zbudowane są ze skał osadowych - głównie wapieni i dolomitów. Wapienie reprezentują fację głębokomorską. Wiek tych skał określa się w zdecydowanej większości jako Trias (dolny mezozoik). Nad triasem leżeć powinny wapienie jurajskie, jednakże zostały one w znacznej mierze zerodowane i zachowały się głównie na północnych obrzeżach całego łańcucha. Formacje kredowe występują jedynie epizodycznie. Następstwo warstw nie jest jednak często zachowane ze względu na istnienie licznych nasunięć i płaszczowin. 
Na północnym skraju Północnych Alp Wapiennych znajduje się wąski pas sfałdowanych skał typu fliszowego, powstałych w trzeciorzędzie. Jest to odpowiednik molasy budującej tzw. 'jednostki helweckie' w Alpach Zachodnich. 
Północne Alpy Wapienne powstały na skutek ruchów górotwórczych orogenezy alpejskiej. Ich największe natężenie przypada na miocen. Na skutek nacisku sztywnego kontynentu afrykańskiego na ukształtowaną w paleozoiku platformę zachodnioeuropejską nastąpiło wówczas fałdowanie utwardzonych mezozoicznych osadów morskich i znaczne przesunięcie ich w kierunku północnym. Doszło wówczas do licznych nasunięć z wytworzeniem skomplikowanego systemu rozległych płaszczowin. Wielu geologów jest zdania, że w związku z wielkimi przesunięciami mas skalnych w kierunku północnym strefa korzeniowa płaszczowin i obalonych na północ fałdów znajduje się daleko na południu, nawet poza Alpami Centralnymi, mniej więcej w rejonie południowej strefy szarogłazowej. 
Wspomniane płaszczowiny wchodzą w skład wielkiej jednostki tektonicznej, zwanej jednostką austryjską. Badania wykazały, że osadowe skały okruchowe (zlepieńce) w obrębie jednostek austryjskich zawierają materiał (ziarna) pochodzące z niszczenia położonej daleko na południe od Alp platformy aupulijskiej. 
Północne Alpy Wapienne nasunięte są na leżące pod nimi młodsze utwory, wchodzące w skład jednostek helweckich. Ich skład litologiczny i facjalny różni się znacznie od jednostek austryjskich. Są to formacje, przeważnie o charakterze fliszu, wieku kredowego i paleogeńskiego. Wychodnie tych utworów znajdują się na północ od Północnych Alp Wapiennych i budują one tzw. Prelapy. Mają one charakter wąskiego lecz długiego pasa ułożonego równoleżnikowo. Ze względu na niezbyt dużą odporność na wietrzenie formacje fliszowe tworzą niewysokie wzgórza o obłych, łagodnie nachylonych kształtach. 
Południową granicę Północnych Alp Wapiennych stanowi wąska, lecz rozciągająca się równoleżnikowo na dużej długości tzw. północna strefa szarogłazowa, oddzielająca je od Alp Centralnych. 
W plejstocenie Północne Alpy Wapienne uległy zlodowaceniu. Obecny kształt gór jest w dużej mierze wynikiem działania lodowców. Występują formy rzeźby lodowcowej, z ostrymi niekiedy graniami, głębokimi dolinami i wysokimi ścianami skalnymi. Rzeźba lodowcowa nie jest jednak na ogół tak wyraźnie zaznaczona w terenie jak w Alpach Centralnych. Wyjątki stanowią masyw Dachstein, Alpy Salzburskie i Alpy Bawarskie o ostrych, typowo alpejskich formach. Obecnie lodowce zachowały się jedynie na Dachsteinie i w masywie Hochkönig. 
Ze względu na formacje wapienne występują liczne zjawiska krasowe, jak jaskinie, zapadliska, ponory, wywierzyska. 

</doc>
<doc id="796524" url="https://pl.wikipedia.org/wiki?curid=796524" title="Hieronim Janusz Sanguszko">
Hieronim Janusz Sanguszko

Hieronim Janusz Sanguszko herbu Pogoń litewska (ur. 4 marca 1743 w Kolbuszowej, zm. 4 września 1812 w Sławucie) – wojewoda wołyński od 1775 roku, miecznik litewski w 1775 roku, generał porucznik wojsk litewskich w 1775 roku, generał major wojsk koronnych w 1762 roku, starosta czerkaski, rotmistrz chorągwi pancernej w wojsku koronnym.
Syn Pawła Karola, marszałka wielkiego litewskiego i Barbary Urszuli Dunin. Brat Józefa Paulina, Janusza Modesta i Janusza Aleksandra.
Potomstwo.
Miał syna Eustachego Erazma, który był również generałem.
Od 1775 roku pełnił obowiązki miecznika wielkiego litewskiego oraz wojewody wołyńskiego.
Jego córka, Tekla, wydana za Włodzimierza Potockiego otrzymała posag składający się z wsi: Babina, Jabłonowicy, Skibina, Strzyżakowa, Świniarni, Dąbrowiniec, Dankówki, Parijówki i Wasylówki, z klucza ilinieckiego wydzielony.
Urzędy.
Poseł województwa kijowskiego na sejm konwokacyjny 1764 roku. W 1764 roku podpisał akt elekcji Stanisława Augusta Poniatowskiego z województwa wołyńskiego.
Poseł na Sejm Czaplica 1766 roku z województwa kijowskiego.
Konsyliarz konfederacji Andrzeja Mokronowskiego w 1776 roku. Był członkiem konfederacji Sejmu Czteroletniego. Na sejmach 1780, 1782, 1784, 1786 roku wybierany sędzią sejmowym. Był członkiem Rady Nieustającej i przeciwnikiem Konstytucji 3 maja. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Był konsyliarzem konfederacji generalnej koronnej w konfederacji targowickiej.
Był członkiem komisji pełnomocnej lwowskiej, powołanej w 1790 roku dla układów z Leopoldem II Habsburgiem.
Został odznaczony Orderem Orła Białego. W 1777 został kawalerem Orderu Świętego Stanisława. Od 1793 był generałem wojsk rosyjskich. W 1768 odznaczony bawarskim Orderem Świętego Huberta.

</doc>
<doc id="796525" url="https://pl.wikipedia.org/wiki?curid=796525" title="4-Metylotioamfetamina">
4-Metylotioamfetamina

4-Metylotioamfetamina – organiczny związek chemiczny, substancja psychoaktywna o działaniu stymulującym i słabym empatogennym, pochodna amfetaminy. .

</doc>
<doc id="796528" url="https://pl.wikipedia.org/wiki?curid=796528" title="Fumigacja">
Fumigacja

Fumigacja (późn. łac. "fumigatio" – dymienie z łac. "fumigatus" od "fumigare" – dymić, kadzić) – zwalczanie szkodników (np. owadów i gryzoni) za pomocą substancji chemicznych w formie dymu, pary lub gazu. Substancje te zwane są "fumigantami". Do niedawna powszechnie stosowanym fumigatorem był bromek metylu (), który obecnie jest zastępowany innymi substancjami ze względu na powodowanie efektu cieplarnianego. Główną zaletą fumigacji jest wysoka skuteczność w zwalczaniu szkodników drewna oraz neutralność procesu dla odkażanego materiału. Najczęściej stosowanym fumigatorem jest fosforowodór.
Fumigacja wykonywana może być poprzez namiotowanie polegające na zamknięciu fumigowanego obiektu w szczelnym opakowaniu, do którego wtłaczany jest pod ciśnieniem fumigator. Metoda ta sprawdza się zarówno podczas gazowania pojedynczych opakowań drewnianych, mebli, jak i całych budynków. W gospodarstwach domowych do zwalczania insektów, takich jak komary czy muchy, stosuje się miniaturowe elektrofumigatory emitujące niewielką ilość neutralnych dla człowieka oparów owadobójczych.
Zabiegi fumigacyjne wykonuje się w przemyśle drzewnym, w rolnictwie i ogrodnictwie (niszczenie szkodników zbiorów, niszczenie szkodników i chwastów w glebie), w przetwórstwie, budownictwie (niszczenie szkodników elementów i konstrukcji drewnianych, stosowana do poszczególnych pomieszczeń lub całych obiektów), transporcie (palety, przyczepy), do zabezpieczania dokumentów i innych zbiorów podatnych na ataki szkodników itd.
Fumigacja drewna.
Fumigacja drewna oraz opakowań drewnianych takich jak skrzynie, palety czy bębny kablowe, jest wymagana w transporcie międzynarodowym, poza granicami Unii Europejskiej oraz między niektórymi krajami członkowskimi (między innymi Portugalia i Hiszpania). Ma to na celu zatrzymanie rozprzestrzeniania się szkodników pod postacią zarodników, nasion czy jajeczek. Na zdezynfekowanym materiale wypala się logo IPPC przypominające kłos zboża, oraz informacje dotyczące sposobu zabezpieczenia drewna:
Materiały wykonane z przetworzonego drewna (karton, sklejka, płyta wiórowa) nie muszą być poddawane procedurze fumigacji. Jeśli materiał opakowaniowy jest wykorzystywany w handlu międzynarodowym dłużej niż jeden rok musi ponownie zostać poddany odkażaniu termicznemu lub chemicznemu oraz oznakowaniu.

</doc>
<doc id="796530" url="https://pl.wikipedia.org/wiki?curid=796530" title="Blok.pl">
Blok.pl

Blok.pl - polski film, będący debiutanckim dziełem Marka Bukowskiego.
Zdjęcia do filmu powstały w Warszawie, Kazuniu Nowym i Nowym Dworze Mazowieckim w czerwcu 2000 (17 dni zdjęciowych). 
Opis.
Wielkomiejskie osiedle, wielki blok i jego dziwni mieszkańcy. Arkadiusz Kowalski, „milionowe dziecko socjalizmu”, jest akwizytorem. Henryk to właściciel osiedlowego baru i wielbiciel Unii Europejskiej. Jego córka, Ewa, pracuje na poczcie i właśnie wychodzi za mąż za Marka, który podobnie jak ona jest ćpunem. Jest jeszcze blond Zosia, która chce zostać modelką, a kocha się w wysportowanym Romku, i Barbara ze swoją gumową rodziną. Jest piękna Iza — obiekt pożądliwych spojrzeń Romka, zwariowany komputerowiec Grzegorz zafascynowany światem wirtualnym. Wszyscy oni zatrzymali się w pół kroku, wegetują w zawieszeniu. Utknęli w świecie, którego nie potrafią zrozumieć. Czują się spisani na straty. Otaczają się gadżetami, które mają im ubarwić szarą codzienność. W prymitywny, infantylny, niekiedy zakrawający na dewiację sposób szukają kontaktu z drugim człowiekiem. Wszystkie postaci łączy powolne dążenie do autodestrukcji, a tymczasem, na skutek maniakalnych wyczynów jednego z mieszkańców, katastrofa przybierze bardzo konkretny wymiar. 

</doc>
<doc id="796531" url="https://pl.wikipedia.org/wiki?curid=796531" title="Osowo Małe">
Osowo Małe



</doc>
<doc id="796536" url="https://pl.wikipedia.org/wiki?curid=796536" title="Antoni Wyrwicz">
Antoni Wyrwicz

Antoni Wyrwicz (ur. 1791 na Litwie, zm. 1856) – polski matematyk.
Życiorys.
Studiował matematykę na Uniwersytecie Wileńskim, w 1820 roku został adiunktem, a w 1826 profesorem matematyki wyższej tejże uczelni.

</doc>
<doc id="796538" url="https://pl.wikipedia.org/wiki?curid=796538" title="Komisja nad Szpitalami">
Komisja nad Szpitalami



</doc>
<doc id="796539" url="https://pl.wikipedia.org/wiki?curid=796539" title="Fumigant">
Fumigant



</doc>
<doc id="796542" url="https://pl.wikipedia.org/wiki?curid=796542" title="Mellvile J. Herstkovits">
Mellvile J. Herstkovits



</doc>
<doc id="796544" url="https://pl.wikipedia.org/wiki?curid=796544" title="Niels-Henning Oersted Pedersen">
Niels-Henning Oersted Pedersen



</doc>
<doc id="796545" url="https://pl.wikipedia.org/wiki?curid=796545" title="David Popper">
David Popper

David Popper (ur. 16 czerwca 1843 w Pradze, zm. 7 sierpnia 1913 w Baden) – czeski wirtuoz gry na wiolonczeli, kompozytor.
Twórca wielu utworów, w tym koncertów (jeden z nich uważany jest za najtrudniejszy koncert wiolonczelowy), dzieł kameralnych, salonowych, etiud. Niektóre do dziś goszczą na estradzie, wiele stanowi cenny materiał dydaktyczny dla wyższego stopnia kształcenia.

</doc>
<doc id="796547" url="https://pl.wikipedia.org/wiki?curid=796547" title="Reseda lutea">
Reseda lutea



</doc>
<doc id="796549" url="https://pl.wikipedia.org/wiki?curid=796549" title="Grabacz">
Grabacz



</doc>
<doc id="796552" url="https://pl.wikipedia.org/wiki?curid=796552" title="Kay Aldridge">
Kay Aldridge

Kay Aldridge (właśc. Katherine Gratten Aldridge, ur. 9 lipca 1917 w Tallahassee, zm. 12 stycznia 1995 w Rockport) – amerykańska aktorka.
Jej kariera przypadła na okres trwania II wojny światowej. Zagrała jedynie w 14 filmach. Pierwszy z nich, "Here I am Stranger" powstał w 1939 roku, kolejnych dwanaście powstało w upływie 6 lat. W 1945 zakończyła karierę. W 1966 roku pojawiła się jednak ponownie na ekranie. Zagrała w filmie "Nyoka and the Lost Secrets of Hippocrates". Była to już jej ostatnia rola. Zmarła na atak serca.

</doc>
<doc id="796556" url="https://pl.wikipedia.org/wiki?curid=796556" title="Nikołaj Basow">
Nikołaj Basow

Nikołaj Giennadijewicz Basow (ros. Николай Геннадиевич Басов, ur. 14 grudnia 1922 w Usmaniu w obwodzie lipieckim, zm. 1 lipca 2001 w Moskwie) – rosyjski fizyk, noblista.
Życiorys.
Po ukończeniu szkoły w Woroneżu w roku 1941 został wezwany do odbycia służby wojskowej w Wojskowej Akademii Medycznej w Kujbyszewie. W 1943 roku opuścił szkołę i brał udział w walkach na froncie ukraińskim. Studia odbył dopiero po wojnie w Moskiewskim Instytucie Mechaniki (aktualnie Moskiewski Instytut Fizyczno-Techniczny). W 1948 r. zaczął pracować w Instytucie Fizycznym im. Lebiediewa, początkowo jako laborant, później jako inżynier.
W roku 1964 otrzymał, wraz z Charlesem Townesem i Aleksandrem Prochorowem, Nagrodę Nobla w dziedzinie fizyki za fundamentalne prace w dziedzinie elektroniki kwantowej, które doprowadziły do skonstruowania oscylatorów i wzmacniaczy bazujących na zasadzie działania masera i lasera.
W 1977 r. został członkiem zagranicznym PAN.
Został odznaczony m.in. dwukrotnie Medalem „Sierp i Młot” Bohatera Pracy Socjalistycznej (1969 i 1982), Orderem Zasług dla Ojczyzny II klasy (1997), pięciokrotnie Orderem Lenina oraz Orderem Wojny Ojczyźnianej II klasy. Otrzymał Nagrodę Leninowską (1959) oraz Nagrodę Państwową (1989).

</doc>
<doc id="796560" url="https://pl.wikipedia.org/wiki?curid=796560" title="Będzieszyn">
Będzieszyn



</doc>
<doc id="796561" url="https://pl.wikipedia.org/wiki?curid=796561" title="Airbus Beluga">
Airbus Beluga

Airbus A300-600ST ("Super Transporter") Beluga (pol. Bieługa lub Białucha – obie nazwy tłumaczą się identycznie na angielski) – zmodyfikowana wersja samolotu Airbus A300 przystosowana do transportowania ogromnych ładunków, m.in. części i fragmentów kadłuba Airbusa A320. Jego oficjalna nazwa to "Super Transporter", ale w branży przyjęto potoczną nazwę "Beluga".
Historia.
Geneza.
Od samego początku istnienia konsorcjum Airbusa, firma stanęła przed problemem dostaw produkowanych w różnych miejscach Europy części do zakładów w Tuluzie, w których następował ostateczny montaż gotowego samolotu. Początkowo wykorzystywano do tego transport drogowy jednak wraz ze wzrostem zamówień na produkty firmy, tego typu rozwiązanie okazało się być za mało efektywne aby sprostać zapotrzebowaniu. 
Po analizie kosztów, uznano, że dobrym rozwiązaniem będzie wykorzystanie odpowiednio zmodernizowanych samolotów transportowych. Wybór padł na maszynę Aero Spacelines Super Guppy będącą zmodyfikowaną pod kątem zwiększenia możliwości przewożenia dużych ładunków, samolotem Boeing C-97 Stratofreighter, który z powodzeniem wykorzystywała NASA do transportu stopni nośnych rakiet. Złożono zamówienie i w sierpniu 1965 roku do swojego dziewiczego lotu wzbił się Super Guppy przeznaczony dla Airbusa. Maszyna otrzymała powiększone skrzydła, nowe silniki turbośmigłowe Allison 501-D22C i oznaczenie Super Guppy Turbine (SGT) lub Super Guppy 201. Pierwsze z zamówionych samolotów dotarły do Airbusa w 1971 (F-BTGV) i 1972 (F-BPPA) roku. Następne dwa dostarczono w 1982 (F-GDSG) i 1983 (F-GEAI) roku. 
Samoloty były intensywnie wykorzystywane, jednak ich wiek oraz wzrastający stopień zużycia, generujący awarie sprawił, że na początku lat 90. ubiegłego wieku rozpoczęto prace analityczne mające na celu wyłonienie następcy dla Super Guppy 201. Było to o tyle ważne, że był to również okres, w którym Airbus zanotował znaczący wzrost zamówień na swoje maszyny, a tym samym wzrosła intensywność lotów z poszczególnymi komponentami samolotów. 
Pod uwagę brano kilka wariantów, od wynajęcia maszyny An-124, zakupu nowych, dostępnych wówczas na rynku samolotów transportowych, takich jak Ił-76, Boeing C-17 Globemaster III, Lockheed C-5 Galaxy, An-124 lub towarowego Boeing 747F poprzez modernizację i przystosowanie do roli maszyn transportowych samolotów Ił-86, Boeing 767, Airbus A300B4 lub Airbus A300-600R. Decydującym kryterium była zdolność do przewozu największych wówczas produkowanych elementów, sekcji kadłuba Airbus A330 i Airbus A340. Żaden z rozpatrywanych samolotów transportowych takiej możliwości nie miał, zatem jedynym rozwiązaniem była modyfikacja istniejącej konstrukcji. Brano pod uwagę dwie maszyny, Boeinga 767 i Airbusa A300-600R. Wybór padł na drugi z nich, tłumaczono to niższymi kosztami eksploatacji oraz brakiem dostępu do dokumentacji technicznej Boeinga, umożliwiającej niezbędne prace.
Projekt.
Nad całością prac związanych z projektowaniem, montażem i późniejszą eksploatacją samolotu miała czuwać, powołana do życia 20 października 1991 roku przez udziałowców Airbusa, firmy Aérospatiale i Deutsche Aerospace Airbus, spółka Special Air transport International Company. 
Maszyną bazową, której modyfikacja miała doprowadzić do powstania nowego transportowca był samolot Airbus A300-600R. Dolna część kadłuba samolotu, skrzydła, podwozie i układ napędowy miały pozostać bez zmian, za to całkowitej zmianie miała ulec górna część kadłuba. Na dolnej połowie zaplanowano zamontowanie nowej górnej części o podkowiastym przekroju i średnicy 7,7 m. Nowa konstrukcja miała przynieść wymierne oszczędności. Przeprowadzone analizy wykazały, że wprowadzenie nowej maszyny obniży o 2/3 koszty transportu lotniczego. Zmniejszeniu ulegnie również liczba osób obsługi oraz czas potrzebny do przewiezienia elementów konstrukcyjnych. 
W 1991 roku rozpoczęto prace konstrukcyjne a już rok później prace montażowe. Za konstrukcje i budowę przedziału ładunkowego odpowiadały zakłady CASA w Hiszpanii i Elbie w Niemczech. Zmodyfikowano kabinę załogi samolotu, przesunięto ją o 1,5 m do przodu i obniżono względem podłogi przedziału transportowego. Takie rozwiązanie umożliwiło załadunek przewożonych towarów od strony dziobu maszyny, bez konieczności rozłączania instalacji hydraulicznej, elektrycznej i układu sterowania. W przypadku Super Guppy załadunek również odbywał się od przodu, jednak tam na bok odchylany był cały dziób samolotu wraz z kabiną załogi, co wiązało się z rozłączaniem instalacji łączących kokpit z resztą maszyny i późniejszej ich kalibracji po ponownym połączeniu. Kabina pilotów umieszczona poniżej poziomu podłogi przestrzeni ładunkowej zwiększała również bezpieczeństwo załogi. W przypadku gwałtownego hamowania i puszczenia zabezpieczeń utrzymujących przewożony ładunek, przesunąłby się on do przodu nie miażdżąc znajdującej się na jego drodze załogi. Aby olbrzymi kadłub nie zmniejszył efektywności pracy usterzenia pionowego, podwyższono ster kierunku o 1,2 m i wzmocniono jego konstrukcję oraz dodano po dwa boczne, mniejsze stery kierunku zamontowane na końcach stateczników poziomych. Przednie drzwi ładunkowe, otwierane do góry, ważą dwie tony i są największymi drzwiami jakie kiedykolwiek wykonano dla samolotu. Kabina przeznaczona jest dla trzech członków załogi oraz dwóch osób towarzyszących siedzących na składanych fotelach. Trzeci członek załogi pełni funkcję szefa załadunku i technika pokładowego, kabina jest hermetyzowana.
Budowa.
Nad całością prac związanych z projektowaniem, montażem i późniejszą eksploatacją samolotu miała czuwać, powołana do życia 20 października 1991 roku przez udziałowców Airbusa, firmy Aérospatiale i Deutsche Aerospace Airbus, spółka Special Air transport International Company. Maszyną bazową, której modyfikacja miała doprowadzić do powstania nowego transportowca był samolot Airbus A300-600R. We wrześniu 1992 roku rozpoczęto montaż pierwszej maszyny a w lipcu 1994 roku samolot został ukończony. Do swojego pierwszego lotu Beluga wzbiła się 13 września tego samego roku. Program prób w locie objął 335 godzin w powietrzu, a 25 października 1997 roku samolot wszedł do eksploatacji. Wybudowano w sumie pięć maszyn, kolejne w kwietniu 1996 roku, maju 1997, grudniu 1998 i ostatnią w styczniu 2001 roku. Wszystkie są do dziś w użyciu.
Do 2025 roku Airbus planuje zastąpić dotychczasowe egzemplarze ulepszoną wersją oznaczoną jako Beluga XL. Nowa maszyna powstała na bazie samolotu Airbus A330neo. Samolot napędzany jest dwoma silnikami Rolls-Royce Trent 700. Powiększona ładownia pomieści np. dwa skrzydła samolotu A350. Planowane jest wybudowanie pięciu egzemplarzy nowej wersji maszyny, której program budowy uruchomiono w listopadzie 2014 roku. Maszyna liczy 63,1 m długości, rozpiętość 60,3 m a średnica zewnętrzna kadłuba 8,8 m. Maksymalna masa startowa wynosi 227 000 kg i z ładunkiem 53 ton jest on w stanie pokonać dystans 4000 km. Oblot gotowego pierwszego egzemplarza (MSN001) planowany jest w 2018 roku a dostawa maszyny do odbiorcy rok później. 4 stycznia 2018 roku w zakładach Airbusa w Tuluzie odbyło się wytoczenie (roll out) z hali montażowej pierwszego egzemplarza wersji XL. Zgodnie z przyjętym planem, 19 lipca 2018 roku w powietrze wzbił się po raz pierwszy Beluga XL. Maszyna wystartowała do swojego dziewiczego lotu z lotniska Tuluza-Blagnac o godzinie 10.30. Za sterami maszyny siedzieli kapitan Christophe Cail, drugi pilot Bernardo Saez-Benito Hernandez oraz inżynier pokładowy Jean Michel Pin. W naziemnym stanowisku kontrolnym, za przebieg lotu odpowiadali Laurent Lapierre i Philippe Foucault.
Służba.
Firmą użytkującą samoloty jest powołana do życia w 1996 roku linia Airbus Transport International. Odpowiada ona za szkolenie personelu latającego, rozkład lotów, eksploatację i wprowadzanie w życie modyfikacji. Harmonogram dostaw realizowanych przez Belugę opracowywany jest przez firmę Airbus Industrial Planning, na ich podstawie planowane są loty samolotów. Podstawowym zadaniem są loty pomiędzy tzw. stacjami liniowymi (Line Stations). Są to lotniska obsługujące siedziby producentów poszczególnych elementów i części maszyn oraz lotniska gdzie znajdują się zakłady odpowiedzialne za montaż końcowy samolotów. Na stacjach liniowych znajdują się Zintegrowane Stacje Załadunkowe Belugi (Beluga Integrated Loading Facillity). Są to lotniska w Tuluzie, Bremie, Hamburgu, Saint-Nazaire, Getafe, Sewilla, Filton i Broughton w hrabstwie Flintshire. Mimo swoich wymiarów jest zbyt mały aby pomieścić niektóre części z Airbusa A380. Skrzydła tej maszyny nadal muszą być transportowane drogą wodno-lądową. 
Maszyna wykorzystywana jest również przez firmy zewnętrzne, korzystające z możliwości transportowych Belugi. Na swoim pokładzie samolot przewoził śmigłowce, części rakiet jak również nietypowy ładunek jakim był obraz Eugène Delacroix Wolność wiodąca lud na barykady, który w 1999 roku Beluga przewiozła z Paryża do Tokio. Obok lotów komercyjnych, samoloty brały udział również w lotach z pomocą humanitarną.
27 kwietnia 2021 roku, pierwsza z wybudowanych maszyn Beluga o znakach F-GSTA/1, odbyła swój ostatni komercyjny lot na rzecz Airbus Transport International. Po ponad 26 latach służby, samolot zostanie zmagazynowany w Bordeaux, gdzie znajduje się już druga z wycofanych Belug, o znakach F-GSTN/2.
Załadunek i rozładunek.
Na stacjach liniowych znajdują się specjalne, mobilne ramy ładunkowe przystosowane do współpracy z Belugami. Rampy ważą 100 ton, mają długość 50 metrów i mogą transportować ładunki o masie do 50 ton. Wyposażone są w integralny system napędowy, a podwozie posiada 24 koła sterowane. Proces załadunku trwa około 45 minut i nadzorowany jest przez dwie osoby, na całość prac związanych z załadunkiem i rozładunkiem samolotu średnio przeznaczonych jest 105 minut. 
W przypadku załadunku lub rozładunku przeprowadzanego na lotnisku pozbawionym zintegrowanych stacji załadunkowych, Belugi korzystają z własnych, pokładowych ramp. Zbudowane są one z kompozytów węglowych, mają długość 12 m i szerokość 5 m. Rampa wyposażona jest w wysuwaną sekcję, na której po jej wysunięciu i opuszczeniu umieszczany jest przewożony ładunek, a następnie po podniesieniu na poziom pokładu, wsuwany do środka. Całość waży 6 ton, obsługiwana jest przez jedną osobę, a czas wysunięcia i złożenia z powrotem całości zajmuje około 20 minut. Rampa zasilana jest przez pokładowy generator samolotu. 
Ładownia samolotu ma długość 37,7 m i szerokość 7,7 m. Konstrukcja może unieść ładunek nie cięższy niż 47 ton, co pokazuje, że samolot został zaprojektowany na transport ładunków dużych, ale stosunkowo lekkich.

</doc>
<doc id="796564" url="https://pl.wikipedia.org/wiki?curid=796564" title="Płonący wieżowiec">
Płonący wieżowiec

Płonący wieżowiec – amerykański film fabularny z 1974 roku w reżyserii Johna Guillermina ze Steve’em McQueenem i Paulem Newmanem w rolach głównych. Scenariusz na podstawie powieści "The Tower" Richarda M. Sterna i " The Glass Inferno" Thomasa N. Scortii i .
Opis fabuły.
W czasie przyjęcia z okazji otwarcia wieżowca dochodzi do pożaru w schowku na 81. piętrze. Przyczyną była wadliwie wykonana instalacja elektryczna. Ogień szybko się rozprzestrzenia i po kilku godzinach dociera do sali balowej na 135. piętrze, gdzie zgromadzonych jest trzysta osób. Strażacy nie panują nad ogniem. Pada decyzja, by wysadzić zbiorniki mieszczące 4 miliony litrów wody znajdujące się na szczycie budynku. Dokonują tego architekt, twórca planów drapacza chmur, Doug Roberts (Paul Newman) i komendant straży pożarnej Michael O’Hallorhan (Steve McQueen).
Obsada.
i inni
Nagrody i nominacje.
Oscary 1974
Złote Globy 1974
Nagrody BAFTA 1975

</doc>
<doc id="796565" url="https://pl.wikipedia.org/wiki?curid=796565" title="Karabinek AEK-971">
Karabinek AEK-971

AEK-971 – rosyjski karabinek automatyczny skonstruowany pod kierownictwem Siergieja Kokszarowa, będący modelem broni dopuszczonym do testów jako następca AK-74M. Używany w niedużych ilościach przez formacje podporządkowane MSW.
Historia.
Na początku lat 80 XX w. ogłoszono w ZSRR konkurs o kryptonimie "Projekt Abakan" na nowy karabinek automatyczny. Nowy karabinek miał nadal strzelać nabojem 5,45 × 39 mm, ale rozrzut pocisków przy strzelaniu seriami miał być 5-10 razy mniejszy niż w przypadku AK-74. Dodatkowo wymagano aby z nowym karabinkiem można było stosować akcesoria (bagnet, magazynki, granatnik podlufowy itp.) opracowane dla karabinku AK-74.
W konkursie wzięła udział większość biur konstrukcyjnych zajmujących się bronią strzelecką. W celu zmniejszenia rozrzutu próbowano:
W 1987 odbyły się dwie tury prób prototypów, w wyniku których do uzbrojenia wszedł karabinek AN-94. Jedną z odrzuconych ówcześnie konstrukcji był skonstruowany przez S. Kokszarowa karabinek AEK-971, w którym zmniejszenie rozrzutu uzyskano poprzez zastosowanie przeciwmasy poruszającej się w przeciwnym kierunku niż zamek. Pomimo niewdrożenia rezultatów Projektu Abakan, prace nad AEK-971 kontynuowano. Opracowano także wersję tej broni na kalibry 7,62 mm zasilaną z magazynków AK i 5,56 NATO.
W 2006 roku partia karabinków AEK-971 została zamówiona przez rosyjskie MSW.
W grudniu 2014 roku podjęto decyzję, że AEK-971 i AK-12 będą dwoma równorzędnymi karabinkami armii rosyjskiej, które zastąpią starsze karabinki.
W maju 2015 roku, po przeprowadzeniu ostatecznych testów polowych, utrzymano decyzję, że obok AK-12 wojsko będzie zamawiać unowocześnioną wersję AEK-971 o nazwie A-545.
Opis Techniczny.
AEK-971 jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót. Jednocześnie z zamkiem porusza się przeciwmasa, która zmniejsza drgania broni wynikające z uderzeń zamka o lufę i tył komory zamkowej. Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po lewej stronie komory zamkowej, nad chwytem pistoletowym. Kolba składana na bok broni. Przyrządy celownicze mechaniczne, składają się z muszki i celownika krzywiznowego, broń może być wyposażona w boczny montaż celownika optycznego.

</doc>
<doc id="796566" url="https://pl.wikipedia.org/wiki?curid=796566" title="AN-94">
AN-94



</doc>
<doc id="796571" url="https://pl.wikipedia.org/wiki?curid=796571" title="Soszyce">
Soszyce



</doc>
<doc id="796574" url="https://pl.wikipedia.org/wiki?curid=796574" title="Alpy Sawińskie">
Alpy Sawińskie



</doc>
<doc id="796575" url="https://pl.wikipedia.org/wiki?curid=796575" title="Znamię Ito">
Znamię Ito

Znamię Ito (łac. "naevus Ito", ang. nevus of Ito, Ito's nevus) – rzadko spotykane rozległe znamię barwnikowe pod względem histologicznym zaliczane do znamion błękitnych. Występuje w charakterystycznej lokalizacji (okolica barku i górnej części ramienia). Jednostka chorobowa została opisana przez Minora Ito w 1954 roku.
Etiologia.
Etiologia znamion błękitnych Oty i Ito jest nieznana. Przypuszcza się, że w powstaniu tego typu zmian może uczestniczyć układ nerwowy, ponieważ w obrazie histologicznym często obserwuje się melanocyty skupione w pobliżu pęczków nerwowych.
Epidemiologia.
Znamię Ito jest częstsze u Japończyków i wśród innych Azjatów, jest rzadsze niż znamię Ota. Często współistnieje ze znamieniem Ota u jednego pacjenta. Jest rzadko spotykane u ludzi rasy białej.
Objawy i przebieg.
Znamię Ito objawia się jako szaroniebieska lub brązowawoniebieska plama w okolicy nadobojczykowej. Zmiana zwykle pozostaje jedynie kosmetycznym problemem dla chorych. Donoszono o zaburzeniach czucia w obrębie skóry objętej zmianą. Zmiana nie ustępuje samoistnie.

</doc>
<doc id="796578" url="https://pl.wikipedia.org/wiki?curid=796578" title="Btxhpi">
Btxhpi



</doc>
<doc id="796580" url="https://pl.wikipedia.org/wiki?curid=796580" title="Owsianka">
Owsianka



</doc>
<doc id="796581" url="https://pl.wikipedia.org/wiki?curid=796581" title="Felicja Kruszewska">
Felicja Kruszewska

Felicja Kruszewska (ur. 10 października 1897 w Ordzie, zm. 19 marca 1943 w Radomiu) – polska poetka i dramatopisarka.
Studiowała języki obce w Piotrogrodzie, a następnie na Wydziałach Polonistyki i Anglistyki Uniwersytetu Warszawskiego oraz na Wydziale Dziennikarstwa Szkoły Nauk Politycznych. Debiutowała w 1921 w piśmie „Skamander”. Podczas okupacji niemieckiej publikowała wiersze w prasie konspiracyjnej. Została aresztowana podczas łapanki; zmarła nagle.

</doc>
<doc id="796583" url="https://pl.wikipedia.org/wiki?curid=796583" title="Filtron">
Filtron

Filtron – segment (podciąg) ciągu "a", który podczas iterowanego przetwarzania "a" przez automat M wykazuje okresowość. Występuje zawsze w parze z automatem (jako modelem przetwarzającym ciągi). Filtrony automatu zachowują się jak solitony dyskretne. W szczególności podczas kolizji zdolne są do różnych, specyficznych oddziaływań znanych jako zjawiska nieliniowe, np. przenikanie, odbicia, orbitowanie itp.
Definicja formalna.
Filtron (p-okresowy) modelu (automatu) M to łańcuch, który jest M-segmentem i wykazuje p-okresowość podczas automatowego przetwarzania iterowanego (w skrócie a. p. i.) konfiguracji formula_1
Rodzaje interakcji.
Filtrony mogą ze sobą wchodzić w następujące interakcje:

</doc>
<doc id="796584" url="https://pl.wikipedia.org/wiki?curid=796584" title="Południowe Alpy Wapienne">
Południowe Alpy Wapienne

Południowe Alpy Wapienne (niem. "Südliche Kalkalpen", wł. "Alpi Sud-orientali") – jeden z trzech sektorów Alp Wschodnich. Rozciągają się od masywu Sobretta-Gavia w Lombardii na zachodzie do masywu Pohorje w Słowenii na wschodzie. Najwyższym szczytem jest Ortler 3905 m n.p.m.
Grupy górskie Południowych Alp Wapiennych (od wschodu do zachodu):

</doc>
<doc id="796585" url="https://pl.wikipedia.org/wiki?curid=796585" title="Tadeusz Wyssogierd">
Tadeusz Wyssogierd

Tadeusz Wyssogierd herbu Odrowąż (ur. 1765, zm. 2 października 1810 roku w Dreźnie) – wojski preński w latach 1793-1794, poseł na sejm 1786.
Podczas Sejmu w 1786 roku został wybrany sędzią sejmowym. W 1794 roku mianowany został członkiem Rady Najwyższej Narodowej, został powołany przez nią na członka osobnej deputacji centralnej dla Litwy. W 1795 roku wyjechał z Polski i zamieszkał w Dreźnie.
Pochowany na Starym Cmentarzu Katolickim w Dreźnie.

</doc>
<doc id="796587" url="https://pl.wikipedia.org/wiki?curid=796587" title="Findeisen">
Findeisen



</doc>
<doc id="796590" url="https://pl.wikipedia.org/wiki?curid=796590" title="Aleksandr Prochorow">
Aleksandr Prochorow

Aleksandr Michajłowicz Prochorow (ros. Александр Михайлович Прохоров; ur. 11 lipca 1916 w Atherton w Queenslandzie, zm. 8 stycznia 2002 w Moskwie) – rosyjski fizyk, noblista.
Życiorys.
Urodził się w Australii w rodzinie rosyjskich emigrantów, którzy wyemigrowali tam z zesłania na Syberię. W roku 1923 przeniósł się wraz z rodziną do Związku Radzieckiego. Ukończył studia na uniwersytecie w Leningradzie i w 1939 r. zaczął pracować w moskiewskim Instytucie Fizycznym im. Lebiediewa.
W czerwcu 1941 roku rozpoczął służbę w Armii Czerwonej. Brał udział w II wojnie światowej (był dwukrotnie ranny). Po wojnie wrócił do pracy i wkrótce nawiązał współpracę z N. Basowem.
W 1964 roku otrzymał, wraz z Charlesem Townesem i Nikołajem Basowem, Nagrodę Nobla w dziedzinie fizyki za fundamentalne prace dotyczące elektroniki kwantowej, które doprowadziły do skonstruowania oscylatorów i wzmacniaczy bazujących na zasadzie działania masera i lasera.
Został odznaczony m.in. dwukrotnie Medalem „Sierp i Młot” Bohatera Pracy Socjalistycznej (1969, 1986), Orderem Zasług dla Ojczyzny II klasy (1996), pięciokrotnie Orderem Lenina oraz Orderem Wojny Ojczyźnianej I klasy.

</doc>
<doc id="796593" url="https://pl.wikipedia.org/wiki?curid=796593" title="Jan Wyhowski">
Jan Wyhowski



</doc>
<doc id="796597" url="https://pl.wikipedia.org/wiki?curid=796597" title="Gleb Anatoliewicz Panfiłow">
Gleb Anatoliewicz Panfiłow



</doc>
<doc id="796601" url="https://pl.wikipedia.org/wiki?curid=796601" title="Podróż do Ziemi Świętej z Neapolu">
Podróż do Ziemi Świętej z Neapolu

Podróż do Ziemi Świętej z Neapolu – poemat dygresyjny napisany przez Juliusza Słowackiego. Składa się z dziewięciu pieśni (brak drugiej) pisanych sekstyną. Pieśni 1-6 powstały na Wschodzie w latach 1836/1837, natomiast 8. i 9. w roku 1839 w Paryżu. Nieukończony. "Grób Agamemnona", stanowiący pieśń 8., ukazał się wraz z fragmentami tragedii "Lilla Weneda" w "Dzienniku Literackim" w 1851 i 1856 roku. Jako całość "Podróż do Ziemi Świętej" została opublikowana w 1. tomie "Pism pośmiertnych" wydanych we Lwowie w roku 1866. Poemat opiera się na obecnym w tamtej epoce literackiej wzorze podróży romantycznej. Dzięki nadaniu "Podróżom" charakteru swobodnej rozmowy, narrator stanowi głównego bohatera utworu. Charakter i tematyka zawartych w nim refleksji są bardzo zróżnicowane.

</doc>
<doc id="796608" url="https://pl.wikipedia.org/wiki?curid=796608" title="Owrzodzenie">
Owrzodzenie



</doc>
<doc id="796616" url="https://pl.wikipedia.org/wiki?curid=796616" title="Karlikowo">
Karlikowo



</doc>
<doc id="796620" url="https://pl.wikipedia.org/wiki?curid=796620" title="Kopienica">
Kopienica

Kopienica (niem. "Koppinitz", do 31.12.2012 Kopienice) – wieś sołecka w Polsce położona w województwie śląskim, w powiecie tarnogórskim, w gminie Zbrosławice.
W latach 1975–1998 miejscowość należała administracyjnie do województwa katowickiego.
Integralnymi częściami Kopienicy są Kopacz, Krasowe i Osiedle.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w staropolskiej formie "Copinicza".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Kopienice" oraz nazwą zgermanizowaną "Kopienitz", która została później zmieniona na "Koppinitz". Wykaz notuje również przysiółki oraz folwarki znajdujące się we wsi: "Kopacz", "Krassowe" i "Gamol".
Ze względu na polskie pochodzenie w okresie hitlerowskiego reżimu w latach 1936-1945 nazistowska administracja III Rzeszy zmieniła nazwę miejscowości na nową, całkowicie niemiecką "Adelenhof".
Historia.
W 1837 osadę z okolicznymi dobrami, Gottlob von Wrochem kupił od Maurycego von Buchwitz, dla swego syna Emila. Emil von Wrochem wybudował tu w 1844 dwór, w którym zamieszkał z rodziną. W 1887 sprzedał ten majątek i wyprowadził się do Wrocławia. 
Obecnie jest to szkoła podstawowa. Wokół dawnego pałacu znajduje się kilkuhektarowy park z różnymi okazami drzew egzotycznych m.in. sosny wejmutki.

</doc>
<doc id="796621" url="https://pl.wikipedia.org/wiki?curid=796621" title="Wicko Wielkie">
Wicko Wielkie

Wicko Wielkie – jezioro oddzielone od Zalewu Szczecińskiego, mieliznami i cieśninami delty wstecznej Świny. Jezioro jest dawną zatoką północnej części Zalewu Szczecińskiego. 
Administracyjnie większa część zachodnia należy do miasta na prawach powiatu Świnoujście, a wschodnia do powiatu kamieńskiego (gminy Międzyzdroje).
Jezioro o powierzchni 12 km², z czego około 95% znajduje się w obszarze Wolińskiego Parku Narodowego, od południowego wschodu zamknięte Pagórkami Lubińsko-Wapnickimi.
Na wschodnim brzegu jeziora znajdują się 2 porty morskie: Lubin i Wapnica. W pobliżu północnej części jeziora leży przystań żeglarska Łunowo (przystań śródlądowa).
Na północnym brzegu, w rejonie przystani żeglarskiej prowadzi znakowany turystyczny E9 Szlak Nadmorski im. dr. Czesława Piskorskiego (Świnoujście→ Międzyzdroje). 
0,2 km na wschód od przystani pomnik przyrody około 500-letni „Dąb Wikingów”, o obwodzie 650 cm.
Do 1945 r. stosowano niemiecką nazwę "Grosser Vietziger See". W 1949 r. wprowadzono urzędowo rozporządzeniem polską nazwę "Wicko Wielkie".

</doc>
<doc id="796622" url="https://pl.wikipedia.org/wiki?curid=796622" title="Grzegorz Więzik">
Grzegorz Więzik

Grzegorz Więzik (ur. 21 lipca 1963 w Łodygowicach, zm. 26 grudnia 2021) – polski piłkarz grający na pozycji pomocnika.
Kariera.
Karierę rozpoczął w LKS-ie Łodygowice, skąd pochodził. Następnie występował w Stali Bielsko-Biała z którą w 1980 roku zdobył wicemistrzostwo Polski juniorów. W ciągu czterech sezonów w BKS rozegrał 39 spotkań, w tym 14 na szczeblu dawnej II ligi (dziś I ligi). Od sezonu 1983/84 grał w Starcie Łódź, w kwietniu 1985 roku został piłkarzem pierwszoligowego ŁKS Łódź.
Pod koniec czerwca 1988 roku po meczu Pucharu Intertoto pomiędzy 1. FC Kaiserslautern a ŁKS Łódź nie wrócił z drużyną do Polski. Brak możliwości podpisania kontraktu z niemieckim klubem sprawił, że do kraju powrócił w październiku tego samego roku. 9 października 1988 zagra ostatni oficjalny mecz w barwach ŁKS przeciwko Legii Warszawa, następnie zostanie zawieszony przez PZPN. Po raz kolejny z Polski wyjeżdża wiosną 1989 roku, latem podpisuje kontrakt z 1. FC Kaiserslautern. W sezonie 1989/90 wystąpił w trzech spotkaniach Bundesligi, drużyna w finale na Stadionie Olimpijskim w Berlinie pokonuje Werder Brema (3:2) i zdobywa Puchar Niemiec. Więzik w tym spotkaniu jest na ławce rezerwowych. 
Po roku spędzonym w 1. FCK odchodzi do francuskiego FC Mulhouse, które spadło z Lique 1. Następne dwa sezony występuje w duńskim Silkeborg IF, na początku 1992 roku doznaje poważnego złamania nogi, rok później przechodzi do Viborg FF. W kolejnych latach jest piłkarzem Sendling 1918 München, Ikast FS oraz Eintracht Trewir.
W 1997 roku wraca do Polski do Krisbutu Myszków. W sezonie 1997/98 występuje ponownie w ekstraklasie w barwach Dyskobolii Grodzisk Wielkopolski. Latem 1998 roku podpisuje kontrakt z grającym wówczas w V lidze BBTS Bielsko-Biała. W maju 2001 przenosi się do KSZO Ostrowiec Świętokrzyski, ale od sezonu 2001/02 jest ponownie piłkarzem BBTS. W barwach BBTS i Podbeskidzia (klub zmienił nazwę w 2002) występuje do końca sezonu 2002/03. W tym czasie klub awansował z V do II ligi, Więzik rozegrał 131 ligowych spotkań i strzelił ponad 70 goli. 
W polskiej I lidze (obecnie ekstraklasie) rozegrał łącznie 101 meczów (86 w ŁKS-ie i 15 w Dyskobolii) i strzelił 16 bramek (14 w ŁKS-ie i 2 w Dyskobolii).
W latach 1986-88 występował w olimpijskiej reprezentacji Polski, która walczyła o udział w igrzyskach olimpijskich w Seulu. Rozegrał w niej 17 spotkań, strzelił sześć bramek.

</doc>
<doc id="796623" url="https://pl.wikipedia.org/wiki?curid=796623" title="Janusz Krasiński">
Janusz Krasiński

Janusz Andrzej Krasiński, właściwie Janusz Krasny-Krasiński (ur. 5 lipca 1928 w Warszawie, zm. 14 października 2012 tamże) – polski prozaik, dramatopisarz, reportażysta, autor słuchowisk radiowych i adaptacji teatralnych.
Ojciec Grzegorza Krasińskiego, oszczepnika.
Życiorys.
Syn Franciszka Krasny-Krasińskiego, przedsiębiorcy, właściciela przedsiębiorstwa obuwniczego „Krasny” (zm. 1943) i Zofii z domu Sieczkowskiej (zm. 1944).
Podczas II wojny światowej, od 1941 członek Szarych Szeregów. Po powstaniu warszawskim znalazł się wraz z matką w obozie przejściowym w Pruszkowie, a następnie w Auschwitz-Birkenau (numer obozowy: 191497). Po miesiącu został przeniesiony do obozu Hersbruck pod Norymbergą (podobozu KL Flossenbürg). Stamtąd, pod koniec marca 1945 został ewakuowany pieszym transportem do Dachau, skąd 29 kwietnia 1945 został wyzwolony przez wojska USA. W latach 1945–1947 przebywał w amerykańskiej strefie okupacyjnej w Niemczech (w Monachium, Wildflecken i Mannheim), gdzie uczęszczał do szkoły średniej i służył w Polskich Oddziałach Wartowniczych.
Powrócił do Polski w 1947. Po kilku miesiącach został aresztowany przez Kontrwywiad Wojskowy (Informację), pod zarzutem rzekomego szpiegostwa na rzecz wywiadu USA. Skazany przez Wojskowy Sąd Rejonowy w Warszawie na 15 lat więzienia, przebywał w latach 1947–1956 w więzieniach na Mokotowie (tu, w niewielkiej celi, gdzie przebywało naraz ok. stu osób, siedział m.in. z adiutantem gen. Tadeusza Bora-Komorowskiego Ryszardem Krzywickim-Jamonttem, Władysławem Bartoszewskim, Kazimierzem Gorzkowskim, Adamem Obarskim, Tadeuszem Płużańskim, Janem Radożyckim, płk Wacławem Lipińskim czy ks. prof. Janem Stępniem). Po niespełna roku przeniesiony do więzienia we Wronkach i Rawiczu. Zwolniony z więzienia w maju 1956 w wyniku amnestii (uniewinniony z zarzutów dopiero 25 sierpnia 1998 przez Sąd Najwyższy – Izbę Wojskową).
Powrócił do Warszawy. Pracował w drukarni przy ul. Marszałkowskiej, a także jako zastępca magazyniera w przedsiębiorstwie „Arged”. Zadebiutował w 1956 na łamach „Po prostu” (nr 39; wiersz pt. "Karuzela") i tygodnika „Przegląd Kulturalny” (nr 49; opowiadanie pt. "Potworek"). Podjął współpracę z redakcją tygodnika „Współczesność” (w latach 1958–1963, 1965–1966, 1968, 1969). W latach 1960–1966 był reporterem i redaktorem w Redakcji Słuchowisk Teatru Polskiego Radia. W 1964 przebywał na stypendium Ministerstwa Kultury i Sztuki w Holandii. W 1965 należał do Rady Artystycznej Studenckiego Teatru „Hybrydy”. W latach 1966–1975 prowadził dział prozy w warszawskim tygodniku „Kultura”. Od 1975 r. został członkiem redakcji miesięcznika „Dialog”, a także recenzentem i doradcą Zespołu Filmowego „Iluzjon” (do 1979). Od 1991 członek redakcji pisma „Théâtre en Pologne”.
W swojej twórczości podejmuje najczęściej tematy dotyczące historii najnowszej, indywidualnego i zbiorowego cierpienia Polaków w latach II wojny światowej, nazizmu i komunizmu w życiu jednostkowych ofiar systemów totalitarnych.
19 marca 2007 w Bibliotece Narodowej w Warszawie odbyła się premiera filmu dokumentalnego w reżyserii Joanny Żamojdo pt. "Janusz Krasiński. Cenzurowany życiorys" (real.: Wytwórnia Filmowa „Czołówka” w koprodukcji z TVP 1; Zdjęcia: Jacek Knop i Jacek Mierosławski). W 2008 r. na Wydziale Polonistyki Uniwersytetu Jagiellońskiego w Krakowie powstała praca magisterska Barbary Gancarczyk pt. "Twórczość dramaturgiczna Janusza Krasińskiego. Próba opisu" (pod kierunkiem dr hab. Macieja Urbanowskiego).
Członek Związku Literatów Polskich (1960–1983; od 1963 r. członek Zarządu Głównego, w latach 1978–1980 wiceprezes Zarządu Głównego, ponadto przewodniczący Komisji Domów Pracy Twórczej ZLP oraz wiceprezes Klubu Dramatopisarzy przy ZLP w latach 1971–1983), Polskiego PEN Clubu (1965-2012), Stowarzyszenia Filmowców Polskich.
Od 1983 członek Polskiego Ośrodka Międzynarodowego Instytutu Teatralnego (ITI; w latach 1987–1990 przewodniczący Polskiej Sekcji Dramatopisarzy, od 1993 członek Zarządu).
W latach 1995–2012 członek Stowarzyszenia Pracowników Rozgłośni Polskiej Radia Wolna Europa (obecnie Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego).
Od 2005 do 2008 prezes Stowarzyszenia Pisarzy Polskich, w latach 2008–2012 prezes honorowy Stowarzyszenia.
Od 2008 był także członkiem jury Nagrody Mediów Publicznych w dziedzinie literatury pięknej Cogito.
Odznaczony Krzyżem Kawalerskim Orderu Odrodzenia Polski (1974) i Złotą Odznaką „Za Pracę Społeczną dla m. Krakowa” (1975).
Dwukrotnie żonaty: z Anną (córką Kazimierza Gorzkowskiego, w latach 1957–1963) i Barbarą Stramik (muzykiem; od 1964), ma dwóch synów i córkę.
Mieszkał w Warszawie przy ul. Niemcewicza 7/9 – na domu tym, od marca 2015, umieszczona jest poświęcona mu tablica, autorstwa artysty rzeźbiarza Dariusza Kowalskiego.
Został pochowany w grobowcu rodzinnym na cmentarzu Powązkowskim w Warszawie (kwatera 282 wprost, rząd 3, grób 4/5).

</doc>
<doc id="796624" url="https://pl.wikipedia.org/wiki?curid=796624" title="Aleksandr Legkow">
Aleksandr Legkow

Aleksandr Giennadjewicz Legkow (ros. Александр Геннадьевич Лёгков; ur. 5 lipca 1983 w Krasnoarmiejsku) – rosyjski biegacz narciarski, dwukrotny medalista olimpijski, dwukrotny medalista mistrzostw świata w kategorii seniorów i młodzieżowców, zdobywca Małej Kryształowej Kuli w klasyfikacji dystansowej oraz zwycięzca Tour de Ski. Dożywotnio zdyskwalifikowany przez MKOl za doping .
Kariera.
Po raz pierwszy na arenie międzynarodowej Aleksandr Legkow pojawił się w styczniu 2002 roku podczas mistrzostw świata juniorów w Schonach, gdzie zajął 30. miejsce w biegu na 10 km stylem dowolnym. Rok później, na mistrzostwach świata juniorów w Sollefteå był czternasty na dystansie 30 km techniką dowolną. Na mistrzostwach świata młodzieżowców w Kranju w 2006 roku zdobył dwa medale: złoty w biegu łączonym na 30 km oraz brązowy w biegu na 15 km techniką klasyczną.
W Pucharze Świata zadebiutował 4 stycznia 2003 roku w Kawgołowie, zajmując 48. miejsce w biegu na 10 km stylem dowolnym. Pierwsze pucharowe punkty wywalczył 6 grudnia 2003 roku w Dobbiaco, zajmując 30. miejsce w biegu na 30 km tą samą techniką. W klasyfikacji generalnej sezonu 2003/2004 zajął ostatecznie 83. miejsce. Pierwszy raz na podium stanął 16 grudnia 2006 roku w La Clusaz, gdzie w biegu na 30 km stylem dowolnym wyprzedził go tylko Niemiec Tobias Angerer. W sezonie 2006/2007 jeszcze dwukrotnie stawał na podium, w tym 20 stycznia 2007 roku w Rybińsku odniósł swoje pierwsze pucharowe zwycięstwo, triumfując w biegu na 30 km stylem dowolnym. Ponadto zajął drugie miejsce w pierwszej edycji Tour de Ski. Dzięki tym wynikom zajął drugie miejsce w klasyfikacji generalnej tego sezonu, a w klasyfikacji dystansowej był szósty.
Pierwszą imprezą seniorską w jego karierze były mistrzostwa świata w Oberstdorfie w 2005 roku. Wystartował tam w sprincie klasykiem oraz biegu na 15 km techniką dowolną, ale zajął odległe pozycje. Dwa lata później, podczas mistrzostw świata w Sapporo osiągnął swój największy sukces wspólnie z Nikołajem Pankratowem, Wasilijem Roczewem i Jewgienijem Diemientjewem zdobywając srebrny medal w sztafecie. Na tych samych mistrzostwach był także piąty w biegu na 15 km techniką dowolną oraz szósty w biegu łączonym na 30 km. Na tym dystansie był także czwarty na mistrzostwach świata w Libercu w 2009 roku. Walkę o brązowy medal przegrał tam z Włochem Giorgio Di Centą. Startował także na mistrzostwach świata w Oslo w 2011 roku, jednak indywidualnie plasował się pod koniec drugiej dziesiątki, a w sztafecie był siódmy.
Legkow wystąpił także na igrzyskach olimpijskich w Turynie w 2006 roku oraz cztery lata później, podczas igrzysk w Vancouver. Najlepszy wynik osiągnął w Kanadzie, gdzie w biegu łączonym na 30 km ponownie był czwarty. W walce o brązowy medal lepszy o 0,8 sekundy okazał się Szwed Johan Olsson.

</doc>
<doc id="796628" url="https://pl.wikipedia.org/wiki?curid=796628" title="Castletown (Wyspa Man)">
Castletown (Wyspa Man)

 
Castletown (manx "Balley Chashtal") – miejscowość położona na południowym wybrzeżu Wyspy Man nad rzeką Silverburn i nad zatoką Castletown Bay. Do 1863 roku była stolicą wyspy – obecnie stolicą jest Douglas.
Według spisu ludności z 2001 roku, Castletown liczy 3100 mieszkańców. 
Dwa kilometry na wschód od miasta znajduje się półwysep Langness, na którym została w 1880 oddana do użytku latarnia morska Langness.
Port, zabytkowy zamek – Castle Rushen, była siedziba parlamentu wyspy – Old House of Keys, muzeum morskie – Nautical Museum. W pobliżu lotnisko Ronaldsway.

</doc>
<doc id="796629" url="https://pl.wikipedia.org/wiki?curid=796629" title="Zbiornik Nakło-Chechło">
Zbiornik Nakło-Chechło



</doc>
<doc id="796632" url="https://pl.wikipedia.org/wiki?curid=796632" title="Pneumocyt">
Pneumocyt

Pneumocyt – komórka nabłonka oddechowego w pęcherzykach płucnych.
Wśród pneumocytów wyróżnia się:

</doc>
<doc id="796633" url="https://pl.wikipedia.org/wiki?curid=796633" title="Alpy Centralne">
Alpy Centralne

Alpy Centralne (niem. "Zentralalpen", "Zentrale Ostalpen"; wł. "Alpi Centro-orientali") – jeden z trzech sektorów Alp Wschodnich. Rozciągają się od jeziora Como i przełęczy Splügen we Włoszech i Szwajcarii w kierunku zachodnim i północno-zachodnim, aż do brzegu Alp na południe od Wiener Neustadt w Austrii Dolnej. Najwyższym szczytem Alp Centralnych, a zarazem całych Alp Wschodnich jest Piz Bernina (4049 m n.p.m.).
Topografia.
Północną granicę Alp Centralnych wyznacza linia biegnąca (idąc od zachodu) przez dolinę Klostertal w Vorarlbergu, przełęcz Alberg, dolinę rzeki Inn w sąsiedztwie Innsbrucka, dolinę górnego biegu rzeki Salzach, wzgórza w okolicy miejscowości Wagrein, górny odcinek doliny rzeki Anizy, przełęcz Schoberpass, do obniżenia rzek Mury i Mürz w landzie Styria, przełęcz Semmering. Południowa granica Alp Centralnych pokrywa się mniej więcej z tzw. linią Gailtalu, wschodnią i zachodnią doliną Pustertal oraz tzw. linią tonalitową stanowiącą przedłużenie linii Gailtalu w kierunku zachodnim.
Alpy Centralne rozdzielają Północne Alpy Wapienne i Południowe Alpy Wapienne od których różnią się budową geologiczną. Alpy Centralne stanowią 'rdzeń Alp'; w ich obrębie znajdują się najwyższe alpejskie szczyty. Część grani głównej Alp Centralnych, zarazem grani głównej całych Alp, między Dreiherrnspitze na wschodzie a Pass Lunghin na zachodzie, wyznacza dział wodny między zlewiskiem Morza Czarnego (dorzecze Dunaju), a zlewiskiem Adriatyku.
Na wschodzie najdalej wysunięte punkty znajdują się na Węgrzech w okolicach miast Sopron (Góry Soprońskie) i Kőszeg (Wzgórza Kőszeg).
Geologia.
Alpy Centralne zbudowane są ze starych, silnie zmetamorfizowanych skał (gnejsy, łupki mikowe, łupki krystaliczne), wydźwigniętych później na skutek ruchów tektonicznych. Wiek tych skał jest trudny do określenia na skutek daleko posuniętej metamorfizacji i stanowi przedmiot dyskusji. Wielu specjalistów uważa, że powstały one w erze paleozoicznej i wiążą ich powstanie z orogenezą kaledońską lub późniejszą orogenezą hercyńską. Niektórzy opowiadają się jednak za proterozoikiem, lub nawet za archaikiem twierdząc, że metamorfizacja i fałdowanie nastąpiły znacznie później w stosunku do pierwotnego sformowania osadów.
Z tektonicznego punktu widzenia budowa Alp Centralnych jest nadzwyczaj skomplikowana. Wydaje się, w erze paleozoicznej istniały tutaj jakieś góry, które ulegając erozji dały materiał do tworzenia skał osadowych w morzu powstałym tutaj na skutek transgrasji morskiej. W okresie karbońskim nastąpiły ponadto potężne intruzje skał kwaśnych lub słabo kwaśnych, których pozostałościami są obecnie Nockberge, Granity Brixen, granodiorytowy masyw Berninagruppe, granodiorytowy masyw Rieserfernergruppe, tonalitowy masyw Alpi dell’Adamello e della Presanella, diorytowy masyw Bergell oraz tufy i porfiry w okolicach miasta Bozen w Południowym Tyrolu. Być może już wówczas rozpoczęły się procesy matamorfizacyjne głęboko położonych osadów. Późniejsze fałdowanie osadów paleozoicznych oraz młodszych od nich osadów mezozoicznych powiązane było często z oderwaniem ich podłoża. Występowały tu liczne nasunięcia i płaszczowiny.
Skały krystaliczne pokryte zostały osadowymi skałami mezozoicznymi, stanowiącymi dowód istnienia mezozoicznej transgresji morskiej. Osady mezozoiczne w zdecydowanej większości uległy erozji, lecz ich fragmenty znaleźć można w obrębie okien tektonicznych. Na skutek nasunięć o charakterze regionalnym występujących podczas formowania Alp Wschodnich, co miało miejsce pod koniec mezozoiku, autochtoniczne skały metamorficzne zostały oderwane od podłoża, a następnie nasunięte częściowo na pozostałości pokrywy mezozoicznej. Na skutek późniejszych procesów erozyjnych istniejące płaszczowiny zostały częściowo porozrywane, w wyniku czego powstały okna tektoniczne: Tauryjskie Okno Tektoniczne oraz Engadyńskie Okno Tektoniczne. W oknach tych mezozoiczne skały jurajskie wychodzą spod znacznie starszych skał metamorficznych. Jednakże oś Tauryjskiego Okna Tektonicznego stanowią stare gnejsy i łupki krystaliczne, a skały mezozoiczne znajdują się na ich obrzeżu. Wskazuje to na istnienie nasunięć o charakterze antyklinalnym, których jądra zbudowane są z oderwanych starych skał metamorficznych. Większość specjalistów przyjmuje jednak, że metamorficzne skały Alp Centralnych stanowią produkt bardziej lub nmiej zaawansowanej metamorfizacji skał osadowych (paleozoicznych i mezozoicznych) tworzących płaszczowiny wchodzące w skład tzw. jednostek penińskich.
Granice geologiczne między Alpami Centralnymi a Alpami Wapiennymi są wyraźne i silnie zaznaczone w terenie. Północną granicę Alp Centralnych oddzielającą je od Północnych Alp Wapiennych stanowi potężny, regionalny, położony niemal równoleżnikowo Uskok Salzach-Aniza. Jest on otoczony paleozoiczną strefą szarogłazową. W jej obrębie mają swoje koryta górne, równoleżnikowo przebiegające odcinki rzek Salzach oraz Aniza.
Natomiast południową granicę między Alpami Centralnymi a Alpami Wapiennymi stanowi przebiegająca również równoleżnikowo, licząca setki kilometrów długości, regionalna Linia Gailtalu i jej przedłużenie – linia tonalitowa. W jej otoczeniu oprócz szarogłazów znajdują się wychodnie skał permskich, karbońskich, dewońskich, a nawet sylurskich i ordowickich. Wskazuje to, że skały metamorficzne Alp Centralnych musiały być sformowane najpóźniej w paleozoiku. Być może uległy one późniejszemu pofałdowaniu i wtórej metamorfizacji w wyniku procesów górotwórczych orogenezy alpejskiej. Problem jest jednak dyskusyjny, gdyż część specjalistów uważa, że procesy metamorfizacyjne związane były bezpośrednio z fałdowaniem alpejskim.
W czasie formowania Alp Alpy Centralne zostały wypiętrzone setki (tysiące?) metrów w stosunku do Północnych i Południowych Alp Wapiennych. Wypiętrzenie odbyło się na linii wielkich uskoków regionalnych (uskok Salzach-Aniza, linia Gailtalu). W rezultacie znacznego wypiętrzenia Alpy Centralne poddane zostały silnej erozji. Przyjmuje się, że erozja ta spowodowała usunięcie niemal całego mezozoicznego pokrycia Alp Centralnych, mającego pierwotnie postać głównie wapieni i dolomitów nasuniętych w postaci skomplikowanego systemu płaszczowin wchodzących w skład tzw. jednostek austryjskich. W rezultacie wapienie i dolomity tworzące Alpy Wapienne występują w postaci niemal śladowej na terenie Alp Centralnych.

</doc>
<doc id="796634" url="https://pl.wikipedia.org/wiki?curid=796634" title="Tomasz Molewski">
Tomasz Molewski

Tomasz Molewski (ur. 2 lutego 1971 w Poznaniu) – polski piłkarz grający na pozycji pomocnika.
Grał w Olimpii Poznań, Hutniku Warszawa, Igloopolu Dębica, Orle Wałcz, Dyskobolii Grodzisk Wielkopolski, Huraganie Pobiedziska, Polonii Środa Wielkopolska, Sparcie Oborniki, Obrze Kościan, a także w TS 1998 Dopiewo.
W polskiej I lidze rozegrał 53 mecze (31 w Olimpii i 22 w Dyskobolii) i strzelił 1 gola w barwach Dyskobolii. W II lidze zdobył 8 goli (6 w Dyskobolii i 2 w Olimpii).

</doc>
<doc id="796635" url="https://pl.wikipedia.org/wiki?curid=796635" title="Blaszka (medycyna)">
Blaszka (medycyna)

Blaszka, łuska (łac. "plax, lamella", ang. plaque) – w dermatologii, wykwit wtórny, wyniosły ponad poziom skóry, o średnicy powyżej 1 cm, powstały wskutek zlania się innych wykwitów, najczęściej grudek.
Blaszki są typowe dla obrazu klinicznego łuszczycy.

</doc>
<doc id="796643" url="https://pl.wikipedia.org/wiki?curid=796643" title="Eustachy Stanisław Sanguszko">
Eustachy Stanisław Sanguszko

Eustachy Stanisław Sanguszko herbu Pogoń Litewska (ur. 18 lipca 1842 w Tarnowie lub 28 sierpnia 1842 w Gumniskach k. Tarnowa, zm. 2 kwietnia 1903 w Gries k. Bozen w Tyrolu) – Namiestnik Galicji, marszałek Sejmu Krajowego we Lwowie, poseł do Rady Państwa, członek Izby Panów.
Życiorys.
Uzyskał wykształcenie domowe, potem uczył się w Krakowie oraz w latach 1859–1860 w Paryżu, gdzie obronił bakalaureat. Następnie studiował na wydziale prawa na Uniwersytecie Jagiellońskim (1862–1864). Po wybuchu powstania styczniowego wziął udział w spotkaniu z Marianem Langiewiczem w Goszczy. W kwietniu 1863 przewiózł tajną korespondencję powstańców do Hotelu Lambert. W Paryżu mieszkał do 1866. Po powrocie do kraju przejął w 1867 od ojca klucz Podhorce, a po śmierci brata Pawła Romana w 1876 także klucz tarnowski (Gumniska). W ten sposób został jednym z największych posiadaczy majątków ziemskich w Galicji, posiadając dobra Tarnów, Wałki, Jodłówka, Wola Komborska, Strzemeśna, Szynwald, Zalasowa, Zabłocie Górne i Dolne, Grabówka, Strusina, Terlikówka, Kantoria Tarnowska, Koszyczki Małe, Gorzyce, Adamierz, Dąbrówka, Pilcza, Gumniska, Osiek, Swierzków, Mytarz, Desznica, Jaworze, Karolówka i Podhorce, łącznie 13 400 ha. Rząd rosyjski nie zgodził się na odziedziczenie przez niego części dóbr wołyńskich (klucz Wolica) po jego dziadku gen. Eustachym Sanguszce. Podjął wiele działań na rzecz unowocześnienia swych majątków, przeprowadzających w nich m.in.na szeroką skalę prace melioracyjne. W wyniku jego starań powstały także dwie wielkie cegielnie w Tarnowie i Rudach. Uruchomił też w swych dobrach kilka tartaków. Był również w latach 1874-1903 właścicielem kopalni węgla brunatnego w Grudnej Dolnej.
Był działaczem Towarzystwa Tatrzańskiego, do którego należał od 1875 r. W latach 1885–1890 był jego prezesem, w roku 1891 został członkiem honorowym TT. Był bardzo aktywny w okresie sporu z Węgrami o Morskie Oko. W roku 1890 był prezesem Towarzystwa Rolniczego Krakowskiego. Był od 1884 członkiem zarządu Zakładu Narodowego im. Ossolińskich we Lwowie. W latach 1887–1895 był członkiem austriackiej Centralnej Komisji Badania i Ochrony Zabytków Sztuki i Zabytków. Był także konserwatorem w Gronie Konserwatorów Galicji Zachodniej i członkiem rady Banku Galicyjskiego dla Handlu i Przemysłu. W latach 1895-1898 pełnił funkcję prezydenta c. k. kraj. dyrekcji skarbu i dyrekcji dóbr państwowych w Galicji. Wspierał również finansowo lwowski "Dziennik Polski".
Z przekonań konserwatysta. W latach 1878-1902 członek Rady Powiatu w Tarnowie, gdzie pełnił także funkcję marszałka (1878-90 i 1899-1902). Był posłem na Sejm Krajowy (1873-1895) w III kadencji wybrany w 1876 w miejsce Macieja Włodka w IV kurii obwodu Tarnów, z okręgu wyborczego nr 66 Tarnów-Tuchów; w IV kadencji, VI kadencji, VII kadencji wybrany powtórnie w tej samej kurii i okręgu wyborczym; w V kadencji, wybrany w kurii I, w obwodzie tarnowskim. W Sejmie przez wiele lat był członkiem komisji gospodarstwa krajowego i referentem w sprawach melioracyjnych. Wypowiadał się także m.in. w sprawach szkolnictwa rolniczego, reformy sądownictwa i upaństwowienia kolei galicyjskich, Był także w latach 1890–1895 marszałkiem Sejmu Krajowego. Wniósł duże zasługi w rozwój sieci transportowej w Galicji. Politycznie powiązany z Kazimierzem Badenim od 25 września 1895 do marca 1898 był Namiestnikiem Galicji. Nigdy nie nauczył się języka niemieckiego, a z cesarzem rozmawiał po francusku. Po ustąpieniu Badeniego z rządu także zrezygnował ze stanowiska.
Poseł do Rady Państwa V kadencji (4 listopada 1873 - 22 maja 1879), wybrany w kurii IV (gmin wiejskich) w galicyjskim okręgu wyborczym nr 6 (Tarnów, Tuchów, Pilzno, Brzostek, Dębica, Zasów, Dąbrowa). W parlamencie austriackim należał do frakcji posłów konserwatywnych Koła Polskiego. Po śmierci brata Pawła Romana został dziedzicznym członkiem Izby Panów (24 września 1879 - 2 kwietnia 1903). Należał w niej od 1900 do kierowniczego komitetu Gruppe der Rechten.
W ocenie Kazimierza Chłędowskiego: "Sanguszko cieszył się powszechną sympatią; już sam ród Sanguszków był w kraju lubianym, a ojciec księcia Eustachego, ks. Władysław, niemało się do tej popularności przyczynił. Sanguszko miał około lata pięćdziesięciu; wysoki brunet, cokolwiek już siwiejący, więcej szczupły aniżeli roztyły, i dziwna rzecz, że miał sympatyczny wyraz twarzy, mimo że na jedno oko trochę zezował. Niedobre przysłowie: "zys, łys, kuternoga" - zupełnie do niego nie dało się zastosować, a zez Sanguszki zupełnie jakoś nie raził, a z jego poczciwym charakterem najmniejszej nie miał łączności. Ogólnie wykształcony, dość słabych zdolności, ale umiejący sobie poradzić, najgorszy administrator, ale oszczędny, nawet skąpy. Podczas wystawy lwowskiej, kiedy na stanowisku marszałka krajowego trzeba było czasem wystąpić, skąpstwo to najbardziej raziło. Zwykłe jego przyjęcia marszałkowskie dla posłów były znane. Kilkanaście a nawet kilka talerzy z nakrajaną szynką, kiełbasą i ozorem, taca z suchymi ciastkami z pierwszej lepszej cukierni, kilka butelek czerwonego wina po którym usta się wykrzywiały, obnoszona herbata - oto zwykle przyjęcie. Oczywiście tych kilka talerzy wystarczało na sto nawet osób, albowiem nikt tam z ludzi karmiących się w przyzwoity sposób nie przychodził bez obiadu lub kolacji, a do tej Sanguszowskiej pokrajanej kiełbasy zabierali się tylko - bardzo głodni""."
Pogrzeb i upamiętnienie.
Zmarł na chorobę płuc, gdy przebywał na leczeniu w Tyrolu. Po jego śmierci, na budynkach publicznych i prywatnych w rodzinnym Tarnowie wywieszono czarne chorągwie. Latarnie na ulicach osłonięto krepą. Na znak żałoby pozamykano sklepy. Uroczystości pogrzebowe odbyły się w tarnowskiej katedrze 25 kwietnia 1903. W pogrzebie uczestniczyły m.in. władze autonomii galicyjskiej oraz przedstawiciel Wiednia gen. hr. Eduard Graf von Paar. Fragment mowy pogrzebowej wygłoszonej przez hr. Andrzeja Potockiego: "Wszystko co według ogólnego mniemania daje szczęście a wzbudza u ogółu zazdrość, posiadał Eustachy Sanguszko. (...) ale mimo tych wszystkich danych do szczęścia był pewien smutek, który go nigdy nie opuszczał. (...) Rzadkie były chwile wesela w jego życiu.”"
Pochowany został na Starym Cmentarzu w Tarnowie w kaplicy rodowej Pomnik grobowy w tarnowskiej katedrze wykonany został na zamówienia Romana Sanguszki przez rzeźbiarza Antoniego Madejskiego pod koniec 1910 roku Jego imieniem - Przełęcz Sanguszki został nazwana przełęcz na Pogórzu Wielickim.
Rodzina.
Urodzony w arystokratycznej rodzinie ziemiańskiej. Był synem Władysława Hieronima i Izabeli Marii z Lubomirskich, bratem Jadwigi Klementyny (1830–1918) żony księcia Adama Stanisława Sapiehy, Romana Damiana (1832–1917), Pawła Romana (1834–1876), Heleny (1836–1891). Jego żoną od 1895 r. była Konstancja Anna Maria hr. Zamoyska (1864–1946). Miał syna Romana Władysława (1901–1984).

</doc>
<doc id="796645" url="https://pl.wikipedia.org/wiki?curid=796645" title="Uttaranchal">
Uttaranchal



</doc>
<doc id="796649" url="https://pl.wikipedia.org/wiki?curid=796649" title="Jerzy Kaziów">
Jerzy Kaziów

Jerzy Emil Kaziów (ur. 15 kwietnia 1963 w Jaworze, zm. 29 października 2022) – polski piłkarz grający na pozycji napastnika.
Życiorys.
Grał w Gwardii Szczytno, Olimpii Poznań, Gefle IF, Warcie Poznań, Amice Wronki, FC Solothurn, Orle Wałcz, Sokole Tychy, Dyskobolii Grodzisk Wielkopolski, Pogoni Świebodzin, a także w Aluminium Konin.
W polskiej I lidze rozegrał 142 mecze (117 w Olimpii, 1 w Sokole i 24 w Dyskobolii) i strzelił 39 bramek (33 w Olimpii i 6 w Dyskobolii).
W latach 1983–1986 był funkcjonariuszem Milicji Obywatelskiej, a w latach 1986–1990 funkcjonariuszem Służby Bezpieczeństwa w stopniu podporucznika.

</doc>
<doc id="796654" url="https://pl.wikipedia.org/wiki?curid=796654" title="Katastrofa lotu Turkish Airlines 981">
Katastrofa lotu Turkish Airlines 981

Katastrofa lotu Turkish Airlines 981 miała miejsce 3 marca 1974 roku w lasach na północny wschód od Paryża; była to pierwsza tak poważna katastrofa w lotnictwie cywilnym: życie straciło w niej 346 osób. Przyczyną okazała się nagła, wybuchowa dekompresja kadłuba i uszkodzenie systemów hydraulicznych odpowiedzialnych za sterowanie samolotem.
Wstęp.
W marcu 1974 roku brytyjskie linie British Airways rozpoczęły strajki, dlatego też wielu pragnących powrócić na Wyspy Brytyjskie Anglików poszukiwało połączeń na innych, międzynarodowych liniach. Jedną z nich obsługiwało tureckie towarzystwo Turkish Airlines.
Tuż po godzinie jedenastej przed południem 3 marca 1974 roku, w paryskim porcie lotniczym Orly wylądował samolot typu DC-10-10 Turkish Airlines, odbywający transkontynentalny rejs ze Stambułu do Londynu. Z powodu wspomnianych strajków miał zabrać na pokład maksymalną liczbę 346 osób (w tym 335 pasażerów): wśród nich cztery brytyjskie modelki i 17-osobową grupę rugbystów, powracającą do domów z meczu Anglia-Francja dzień wcześniej. Pogoda była bardzo dobra: przejrzyste, bezchmurne niebo.
Katastrofa.
O godzinie 12.30 maszyna wystartowała, kierując się początkowo na wschód, a następnie na północ, na port lotniczy Heathrow. Dziesięć minut później, gdy maszyna przekroczyła pułap 3300 metrów, przelatując nad miejscowością Meaux, nagle, bez ostrzeżenia kadłub uległ rozerwaniu i dwa rzędy siedzeń wraz z pasażerami zostały wyssane na zewnątrz. W kabinie i kokpicie pojawiła się mgła kondensacyjna – oznaka dekompresji kadłuba, na co II pilot rzekł: „Rozerwało kadłub”. Równocześnie zablokowaniu uległa przepustnica silnika nr 2 (zamontowanego u nasady statecznika pionowego) i włączyły się liczne alarmy. Na radarach kontrolerów echo radiolokacyjne lotu nr 981 rozdzieliło się. Samolot rozbił się 77 sekund później, w lesie Ermenonville, w miejscowości Fontaine-Chaalis, 40 km na północny wschód od Paryża. Kilka minut później w okolicznych posterunkach policji pojawiły się informacje o wielkiej, ognistej kuli.
Miejsce katastrofy.
Siła uderzenia była tak ogromna, iż z samolotu nie pozostał ani jeden większy fragment poszycia. Szczątki rozsypane były wokół poniszczonego lasu, na powierzchni około 63 tysięcy metrów kwadratowych. Gdzieniegdzie w niebo unosiły się smugi czarnego dymu. Nikt nie ocalał – była to pierwsza tak poważna katastrofa z udziałem samolotu szerokokadłubowego, największa katastrofa lotnicza do 27 marca 1977 roku, największa katastrofa lotnicza pojedynczego samolotu do czasu katastrofy lotu Japan Airlines 123 jedenaście lat później, a także największa, jeśli chodzi o samoloty DC-10. Spośród 346 osób na pokładzie, jedynie 40 udało się zidentyfikować wizualnie; pozostałe rozpoznano na podstawie kart dentystycznych. Bardzo duża część ciał uległa rozczłonkowaniu podczas zderzenia samolotu z ziemią.
Przyczyny i pokłosie katastrofy.
Śledztwo podjęło Francuskie Biuro Badań Wypadków Lotniczych (BEA), przy wsparciu NTSB. Śledczy ustalili, że przyczyną katastrofy była nagła tak zwana „wybuchowa dekompresja”, spowodowana urwaniem drzwi luku bagażowego. Drzwi kabiny pasażerskiej w samolotach są zaprojektowane tak, by otwierały się do wewnątrz; podczas lotu, gdy ciśnienie w kabinie jest znacznie większe niż na zewnątrz, drzwi ulegają wprasowaniu w odpowiednio wyprofilowaną ramę, dzięki czemu otwarcie ich w locie jest niemożliwe. Jednak drzwi w luku przedziału bagażowego otwierają się na zewnątrz, gdyż inaczej zajmowałyby cenną przestrzeń wewnątrz komory bagażowej. Oznacza to konieczność zaprojektowania specjalnych mechanizmów, dzięki którym drzwi komory bagażowej nie otworzyłyby się w locie. W przypadku DC-10 podwykonawca odpowiedzialny za projekt i wykonanie drzwi luku bagażowego – przedsiębiorstwo Convair – opracowało mechanizm, którego elementem było pięć ruchomych uchwytów, zamontowanych w drzwiach; po zamknięciu drzwi i uruchomieniu mechanizmu zamykającego, uchwyty te obracały się wokół osadzonego w podłodze luku bagażowego stalowego pręta. Mechanizm ten uznawano za bezpieczny, gdyż żadna z działających na drzwi w czasie lotu sił nie jest w stanie obrócić uchwytów do pozycji otwartej (nacisk wywierany na drzwi różnicą ciśnień w locie powoduje, że ruchome uchwyty jeszcze silniej osadzają się na pręcie). Dodatkowo w drzwiach zamontowano ruchomy metalowy pręt, przechodzący przez otwory w uchwytach i dodatkowo zabezpieczający je przed otwarciem. Miało to działać jako zabezpieczenie na dwa sposoby, gdyż pręt był w stanie przejść przez uchwyty tylko, jeśli znalazły się one we właściwej pozycji – całkowicie zamkniętej, tak więc przesunięcie się pręta oznaczało, że uchwyty są prawidłowo zamknięte. Jak się jednak okazało, mechanizm ten był bezpieczny jedynie w teorii.
Incydent nad Windsor.
12 czerwca 1972 roku wkrótce po starcie z Detroit DC-10 wykonujący lot American Airlines 96 podczas przelotu nad miejscowością Windsor w kanadyjskim stanie Ontario uległ awarii: nagle zapadła się podłoga w tylnej części kabiny – przez powstałą dziurę widać było otwór w kadłubie samolotu. Równocześnie piloci zauważyli poważne problemy ze sterowaniem samolotem: działała jedynie część sterów, bardzo ograniczone było sterowanie ruchem maszyny w pionie, do tego statecznik pionowy uległ zablokowaniu w wychylonej pozycji, powodując tendencję maszyny do skręcania w prawo. Posiłkując się dodatkowo zmianą ciągu zamontowanych pod skrzydłami silników 1 i 3, piloci zdołali zawrócić do Detroit i wylądować awaryjnie; wszystkie 67 osób na pokładzie przeżyło incydent, choć kilkanaście odniosło obrażenia. Jak się okazało, drzwi tylnego luku bagażowego uległy oderwaniu w czasie lotu, co spowodowało nagły spadek ciśnienia w luku bagażowym; różnica ciśnień spowodowała zapadnięcie się podłogi w kabinie – ponieważ w podłodze przebiegały przewody hydrauliczne, część z nich została przerwana, co utrudniło kierowanie maszyną.
Jak się okazało, mechanizm zamykający drzwi bagażowe – w teorii bezpieczny – w rzeczywistości miał wady. Pręt, mający uniemożliwić obrót uchwytów w drzwiach i umożliwić skontrolowanie, czy uchwyty te są w pełni zamknięte, był wykonany z metalu, który dość szybko ulegał zużyciu zmęczeniowemu i, jak się okazało, było możliwe przesunięcie pręta nawet jeśli uchwyty w drzwiach nie były w pozycji całkowicie zamkniętej, gdyż pręt ulegał skrzywieniu. Dokładnie tak stało się w czasie lotu American Airlines 96: pracownik naziemny zeznał, że pręt poruszał się opornie i trzeba było sporej siły, by przesunąć poruszającą nim dźwignię do pozycji „zamknięte”.
Teoretycznie w takim przypadku National Transportation Safety Board – amerykańska komisja badania wypadków lotniczych – powinna była zwrócić się do Federal Aviation Administration o wydanie tzw. "airworthiness directive" – co oznaczało uziemienie wszystkich używanych przez linie lotnicze DC-10 aż do czasu dokonania niezbędnych poprawek w projekcie drzwi luku bagażowego. Jednak McDonnell Douglas – producent samolotu – chciał tego uniknąć: "airworthiness directive" poważnie odbiłaby się na reputacji dopiero wchodzącej na rynek i walczącej o uznanie linii lotniczych i opinii publicznej maszyny – a DC-10 musiał konkurować m.in. z bardzo podobnie zaprojektowanym trójsilnikowym odrzutowcem pasażerskim Lockheed L-1011. Kierownictwo firmy zawarło z FAA dżentelmeńską umowę, zobowiązując się wprowadzić niezbędne poprawki do projektu bez konieczności wydawania "airworthiness directive". Poprawki te obejmowały:
Jak się jednak okazało, w przypadku lotu nr 981 żadne z tych zabezpieczeń nie zdało egzaminu:
Zarwanie podłogi spowodowało zniszczenie przewodów hydraulicznych, niezbędnych do kierowania samolotem oraz wyłączenie się silnika nr 2, w wyniku czego piloci utracili panowanie nad maszyną. Mogli próbować kierować nią tylko za pomocą sterowania ciągiem silników, jednak tego nie uczynili – z braku czasu. Maszyna bowiem tuż po dekompresji pochyliła się pod kątem 20 stopni i zaczęła pikować w stronę ziemi, szybko nabierając prędkości. Kapitan Nejat Berkoz zauważył, że wzrost prędkości powoduje powolne unoszenie nosa maszyny (wzrost prędkości przenosi się na wzrost siły nośnej, a ten z kolei na uniesienie się nosa maszyny w górę) i zwiększył moc silników, próbując rozpaczliwie wyprostować lot maszyny, a następnie nabrać wysokości. Nim jednak zdołał wyrównać lot DC-10, ten z prędkością ok. 800 km/h zderzył się z ziemią. Nie sposób ocenić, czy próba kierowania samolotem za pomocą ciągu silników przyniosłaby jakiś skutek.
Pokłosie katastrofy.
Oprócz NTSB i BEA, śledztwo w sprawie katastrofy lotu Turkish Airlines 981 prowadzili też dziennikarze. Odkryli oni i ujawnili kilka szokujących faktów: jak się okazało, kierownictwo McDonnell Douglas wiedziało o problemach z zamknięciem drzwi tylnego luku bagażowego – w czasie testów tych drzwi w roku 1970, a więc na dwa lata przed awaryjnym lądowaniem w Windsor i cztery lata przed tragedią w Ermenonville, odkryto problem z mechanizmem zamykającym. Nie naniesiono jednak żadnych poprawek, gdyż uznano, że prawdopodobieństwo oderwania drzwi bagażowych w locie jest bardzo małe. Dodatkowo pod koniec 1972 Dan Applegate, jeden z pracowników średniego szczebla firmy Convair, zaalarmował kierownictwo swojej firmy i firmy McDonnell Douglas, że zaproponowane poprawki w mechanizmie zamykającym nie poprawiają bezpieczeństwa i wciąż istnieje zagrożenie katastrofą spowodowaną przez wybuchową dekompresję po oderwaniu drzwi tylnego luku bagażowego. Napisany przez niego raport zignorowano i odłożono "ad acta".
Tym razem wydanie "airworthiness directive" było nieuniknione: wszystkie DC-10 natychmiast uziemiono, a McDonnell Douglas został zmuszony do całkowitego przeprojektowania mechanizmu zamykającego drzwi bagażowe. Decyzja ta, jak również wyniki dziennikarskiego śledztwa (które dziennikarz Paul Eddy zawarł w książce "Destination Disaster"), poważnie nadszarpnęła reputację DC-10 (mimo to McDonnell Douglas wygrał rywalizację z Lockheedem – sprzedano 386 egzemplarzy DC-10 wobec 250 L-1011 i to nawet pomimo wycofania wielu zamówień na tę pierwszą maszynę). Na niepochlebną opinię o samolocie wpłynęła inna wielka katastrofa pięć lat później – katastrofa lotu American Airlines 191. Choć w tym przypadku głównym powodem tragedii i śmierci 273 osób był niezaaprobowany przez McDonnell Douglas sposób naprawiania silników samolotu – do katastrofy samolotu przyczyniły się też wady konstrukcyjne DC-10, które spowodowały, że piloci nie mieli pełnej informacji o stanie samolotu i jego uszkodzeniach i podjęli niewłaściwe decyzje. Późniejsza o pół roku katastrofa lotu Air New Zealand 901 również rzuciła się cieniem na reputację DC-10 w oczach opinii publicznej, choć w tym przypadku przyczyną katastrofy były specyficzne warunki pogodowe i wprowadzone bez wiedzy pilotów zmiany kursu samolotu. W pewnym stopniu reputację DC-10 poprawiła katastrofa lotu United Airlines 232 (1989): choć i tutaj do katastrofy przyczyniły się pewne wady samolotu – brak zaworów odcinających w przewodach hydraulicznych, ograniczających skutki ewentualnych uszkodzeń tych przewodów – jednak jego solidna konstrukcja w sporej mierze przyczyniła się do tego, że 184 z 296 osób przeżyło tę katastrofę. W tym miejscu należy jednak zaznaczyć, że zła reputacja samolotu w oczach opinii publicznej (ukuto szereg ironicznych nazw dla DC-10, w tym "Death Contraption-10" – "Śmiertelna Pułapka-10") nie znajduje odzwierciedlenia w statystykach – według nich DC-10 ma odsetek wypadków i awarii zbliżony do innych maszyn podobnej klasy, np. Lockheeda L-1011 albo Airbusa A300. Obecnie DC-10 nie są już używane w lotnictwie pasażerskim, za to po konwersji są chętnie używane jako samoloty towarowe i transportowe.
Obywatelstwo ofiar katastrofy.
Jako obywatel Stanów Zjednoczonych zginął w katastrofie inż. Roman Wojciech Filipkiewicz, urodzony 17 listopada 1910, absolwent Politechniki Lwowskiej w okresie II Rzeczypospolitej.

</doc>
<doc id="796656" url="https://pl.wikipedia.org/wiki?curid=796656" title="The Movies">
The Movies

The Movies – gra komputerowa stworzona przez firmę Lionhead Studios. Została wydana 8 listopada 2005 w Stanach Zjednoczonych, zaś w Europie 11 listopada. W Polsce premierę miała 13 stycznia 2006 roku. Została całkowicie spolszczona.
Rozgrywka.
W grze gracz wciela się w producenta filmowego, otwiera studio filmowe i nakręca filmy. Rozgrywka rozpoczyna się w latach 20 XX wieku. Gracz poznaje historię kina, kręcąc najpierw filmy nieme i czarno-białe, aż po kolorowe z różnymi efektami specjalnymi. Gracz może dodawać dialogi, napisy i muzykę, po czym gotowy projekt może umieścić na stronach internetowych i poddać go ocenie innych użytkowników. Za dobre oceny zdobywa wirtualne pieniądze, za które można zakupić dodatkowe sceny, plany filmowe, ubrania.
Tworzenie filmów w grze polega na dodawaniu kolejnych scen, ustawiania tła oraz przesuwania specjalnych suwaków, które służą do zmieniania różnych parametrów danej sceny.
Z gotowych scen w danych planach filmowych można wybrać aktorów. Wraz z dodatkiem także ustawiamy kamerę. Dalej, w postprodukcji gracz ucina sceny, dodaje napisy, efekty specjalne, muzykę, dźwięki, dubbing.
6 czerwca 2006 roku został wydany dodatek "".

</doc>
<doc id="796663" url="https://pl.wikipedia.org/wiki?curid=796663" title="Karabin TKB-408">
Karabin TKB-408

TKB-408 (ros. "Тульское Конструкторское Бюро 408", "ТКБ-408") – radziecki karabin szturmowy w układzie bullpup skonstruowany przez Germana Korobowa w 1946 roku. Prototyp został wykonany w KBP Tuła. TKB-408 wziął udział w zorganizowanych przez Armię Radziecką próbach przeprowadzonych w latach 1946-1947. W wyniku tych prób TKB-408 został odrzucony, a do uzbrojenia przyjęto karabinek AK.
Opis.
TKB-408 był bronią samoczynno-samopowtarzalną w układzie bullpup. Automatyka broni działa na zasadzie odprowadzania gazów prochowych. Zamek ryglowany przez przekoszenia. Komora zamkowa tłoczona z blachy stalowej. Rękojeść przeładowania po lewej stronie broni, nieruchoma podczas strzelania. Mechanizm spustowy z przełącznikiem rodzaju ognia. Skrzydełko przełącznika rodzaju ognia po lewej stronie komory zamkowej, nad chwytem pistoletowym. Bezpiecznik wewnątrz kabłąka spustowego, przed spustem. Magazynek łukowy, o pojemności 30 naboi. Zatrzask magazynka u dołu chwytu pistoletowego. Przyrządy celownicze mechaniczne. Kolba i łoże drewniane.

</doc>
<doc id="796666" url="https://pl.wikipedia.org/wiki?curid=796666" title="Convair F-102 Delta Dagger">
Convair F-102 Delta Dagger

Convair F-102 Delta Dagger – jednomiejscowy myśliwiec przechwytujący, średniopłat w układzie delta o konstrukcji metalowej, zdolnym do działania w każdych warunkach atmosferycznych. Samolot wszedł do służby w 1956 roku i został wyprodukowany w liczbie ponad 1000 sztuk. Jego głównym zadaniem było przechwytywanie radzieckich bombowców strategicznych. F-102 zastąpił myśliwce poddźwiękowe, takie, jak Northrop F-89 Scorpion. W latach 60. był w ograniczonym zakresie wykorzystywany podczas wojny wietnamskiej do eskortowania bombowców i atakowania celów naziemnych. Pod koniec lat 60. liczne F-102 zostały przeniesione do lotnictwa Gwardii Narodowej USA. Do 1976 roku samolot został wycofany ze służby. Wersją rozwojową F-102 był Convair F-106 Delta Dart.
Historia.
Początkowe założenia i problemy.
4 października 1949 Siły Powietrzne Stanów Zjednoczonych rozpoczęły przygotowania do ogłoszenia konkursu na nowy myśliwiec przechwytujący, który miałby wejść do służby w 1954 roku. W listopadzie 1949 r. podjęto decyzję, że nowy samolot zostanie zbudowany wokół zaprojektowanego przed powstaniem płatowca systemu kierowania ogniem. Płatowiec razem z SKO zostały określone mianem systemu uzbrojenia.
W styczniu 1950 Siły Powietrzne USA wystosowały zapytanie ofertowe w sprawie SKO do 50 podmiotów, z których odpowiedziało 18. Do końca maja lista została ograniczona do dziesięciu. Do udziału w dalszych etapach prac rekomendowano propozycje Hughes Aircraft i North American Aviation. Ostatecznie 2 października 1950 wybrano firmę Hughes.
Zapytania w sprawie płatowca zostały wystosowane 18 czerwca 1950. Do stycznia 1951 odpowiedziało sześciu producentów. 2 lipca 1954 wybrano trzy firmy, które miały zbudować makiety: Convair, Republic i Lockheed. Najlepsza z trzech zaprezentowanych konstrukcji miała wygrać kontrakt określany mianem „Projekt MX-1554”. Zwycięzcą okazał się Convair, który w tamtym czasie prowadził badania nad samolotami w układzie delta, przedstawiając projekt nazwany XF-102, przy którego konstruowaniu wykorzystano doświadczenia z prac nad projektem P-92.
Aby przyśpieszyć prace, zdecydowano się zastosować w prototypach i samolotach przedseryjnych słabsze silniki odrzutowe Westinghouse J40. Dalsze opóźnienia w pracach nad silnikiem J67 i SKO MA-1 doprowadziły do podjęcia decyzji o opracowaniu przejściowego samolotu z prostszym SKO E-9 i silnikiem J-40. Samolot ten został przyjęty do produkcji jako F-102A. Niespełnienie wymagań przez silnik J40 doprowadziło do zastąpienia go jednostką Pratt &amp; Whitney J57 o ciągu 44 kN.
Taka konfiguracja miała być rozwiązaniem tymczasowym, poprzedzającym opracowanie wersji F-102B, która miała być napędzana bardziej zaawansowanym silnikiem Wright J67 – licencyjną wersją będącego wówczas w opracowaniu silnika Bristol-Siddeley Olympus. F-102B osiągnął ostateczny kształt jako F-106A.
Prototyp YF-102 wykonał pierwszy lot 24 października 1953, jednak został stracony w wypadku 9 dni później. Drugi prototyp wzbił się w powietrze 11 stycznia 1954. Jego osiągi okazały się niezadowalające. Opór przydźwiękowy okazał się znacznie wyższy, niż przewidywano i samolot nie mógł przekroczyć Ma 0,98 na pułapie 14630 m.
Gruntowna modyfikacja.
Aby rozwiązać problem i ocalić F-102, Convair podjął się przeprojektować samolot z uwzględnieniem niedawno odkrytej reguły pól, oraz uprościć produkcję i obsługę techniczną. Zmiany objęły wydłużenie kadłuba o 3,35 m, zwężenie w sekcji środkowej, dwie duże płetwy po obu stronach dyszy silnika, przeprojektowane wloty powietrza, i węższy kokpit. Ponadto wykorzystano mocniejszy silnik J57 i zmniejszono masę kadłuba.
Pierwszy ze zmodyfikowanych samolotów, oznaczony YF-102A został oblatany 20 grudnia 1954 i następnego dnia przekroczył prędkość dźwięku. Poprawiony samolot osiągał Ma 1,22 i pułap 16 154 m. Osiągi te spełniały wymagania USAF i pozwoliły na rozpoczęcie produkcji seryjnej.
Seryjne F-102A były wyposażone w SKO Hughes MG-3, który w okresie służby został zastąpiony przez MG-10. Samolot posiadał trzyczęściowy wewnętrzny luk dla rakiet powietrze-powietrze. Początkowo uzbrojenie stanowiło sześć pocisków GAR-1/2/3/4 w wersjach naprowadzanych w podczerwieni i półaktywnie radiolokacyjnie. Pokrywy dwóch przednich luków na uzbrojenie były wyposażone w prowadnice dla 24 (po 12 na każdej pokrywie) niekierowanych pocisków rakietowych kal. 50 mm, później zastąpionych pociskami kal. 70 mm. W późniejszym okresie dodano możliwość przenoszenia pocisku GAR-11/AIM-26 z głowicą nuklearną. Większe rozmiary pocisku uniemożliwiały podwieszanie go w lukach z pokrywami zawierającymi prowadnice dla pocisków niekierowanych.
Powstały plany przystosowania F-102 do przenoszenia niekierowanych pocisków nuklearnych MB-1 Genie, jednak mimo iż w maju 1956 dokonano testowego odpalenia Genie z YF-102A, nie wdrożono tego rozwiązania na samolotach seryjnych.
F-102 w okresie eksploatacji przeszedł szereg modernizacji: większość samolotów została doposażona w systemy śledzenia w podczerwieni, ostrzegacze o opromieniowaniu radarem, transpondery, zapasowe sztuczne horyzonty i usprawnienia systemu kierowania ogniem. Proponowana wersja szturmowa miała być wyposażona w zabudowane w kadłubie działko systemu Gatlinga, dodatkowe dwa węzły uzbrojenia pod skrzydłami dla bomb, większe wewnętrzne zbiorniki paliwa i instalację do tankowania w powietrzu.
Dla szkolenia pilotów F-102A opracowano TF-102A – wersję dwumiejscową z miejscami instruktora i ucznia obok siebie. Ta zmiana wymagała przemieszczenia wlotów powietrza, oraz dodania wytwornic wirów w górnej części kadłuba aby uniknąć oderwania strug w określonych warunkach lotu. Samolot w tej wersji posiadał zdolności bojowe, ale nie osiągał prędkości dźwięku.
Następcą F-102 miał stać się F-102B. Zakres planowanych zmian (nowy silnik Pratt &amp; Whitney J75, liczne modyfikacje aerodynamiki, wloty powietrza o zmiennej geometrii) doprowadził do przemianowania projektu na F-106.
Użycie.
Pierwsze F-102A trafiły do 327th Fighter-Interceptor Squadron (327 eskadra myśliwców przechwytujących) w kwietniu 1956 r. W latach 60. TF-102 i F-102 były używane przez Dowództwo Obrony Powietrznej USAF w bazie sił powietrznych Perrin do szkolenia pilotów F-102 i zapoznawania przyszłych pilotów B-58 z właściwościami skrzydła delta.
Nazwa „Delta Dagger” nie przyjęła się wśród pilotów, samolot w wersji jednomiejscowej był nazywany „Deuce” (czart) a dwumiejscowy „Tub” (balia).
W trakcie eksploatacji testowano kilka wariantów skrzydeł z ugięciem krawędzi natarcia w górę, ostatecznie jednak zdecydowano się na ugięcie skrzydła ze wzniosem obszaru sterolotek. W rezultacie uzyskano niższą prędkość startu, lepszy stosunek siły nośnej do oporu przy prędkościach naddźwiękowych i pułap zwiększony do 17069 m. Modyfikacja skrzydła pociągnęła za sobą również modyfikację pokryw luków podwozia.
Dowództwo obrony powietrznej USAF eksploatowało F-102 w latach 60. Znaczna liczba F-102 była używana przez Siły Powietrzne i Gwardię Narodową Stanów Zjednoczonych aż do lat 70. Na F-102 latał między innymi George W. Bush, przyszły Prezydent Stanów Zjednoczonych.
Wojna Wietnamska.
Podczas Wojny Wietnamskiej F-102 wykonywały zadania patrolowe oraz eskorty bombowców. 15 samolotów zostało straconych: 1 w walce powietrznej, pozostałe od ognia obrony przeciwlotniczej i w wypadkach.
Pierwsze F-102 dotarły do baz w południowo-wschodniej Azji w 1962 r. jako odpowiedź na zagrożenie ze strony północnowietnamskich bombowców Ił-28. F-102 zostały rozlokowane w bazach w Tajlandii z zadaniem przechwytywania bombowców, gdyby zagroziły one Południowemu Wietnamowi.
F-102 były używane również do eskortowania uderzeń bombowców B-52 określanych nazwą kodową ARC LIGHT. W czasie jednej z tych misji F-102 został zestrzelony przez północnowietnamskiego MiGa-21 rakietą K-13. Rakieta nie wybuchła od razu, tylko pozostała zaklinowana w tylnej części samolotu powodując problemy ze sterownością. W chwilę po zgłoszeniu problemu przez pilota, samolot eksplodował. Drugi z pilotów odpalił rakiety AIM-4 za uciekającymi MiGami, jednak bez efektu. Był to jedyny przypadek utraty F-102 w walce powietrznej w trakcie działań w Wietnamie.
Próby użycia F-102 do zadań powietrze-ziemia przyniosły słabe rezultaty, ze względu na nieodpowiednią do tego celu charakterystykę samolotu i brak wyszkolenia pilotów do wykonywania takich zadań. F-102 z 509 Fighter-Interceptor Sqadron dotarły do bazy Đà Nẵng 4 sierpnia 1964 po przebazowaniu z bazy Clark na Filipinach. Podczas operacji dziennych wykorzystywano 70 mm rakiety niekierowane, natomiast podczas nocnych nalotów nękających na Szlak Ho Chi Minha używano rakiet AIM-4 Falcon i systemu naprowadzania i poszukiwania w podczerwieni.
Dwumiejscowe TF-102A były używane w roli wysuniętych kontrolerów powietrznych (Forward Air Control).
Do końca 1968 roku wszystkie F-102 zostały odesłane z powrotem do Stanów Zjednoczonych.
Późniejsze lata.
W 1973 sześć samolotów zostało przerobionych na bezzałogowe cele latające symulujące samoloty MiG-21 w ramach projektu Pave Deuce. Ostatecznie setki F-102 zostały przebudowane na cele dla samolotów F-4 i F-106, a także dla F-15 i do testowania rakiet Patriot. Część F-102 została przystosowana do przenoszenia pojedynczej rakiety nuklearnej AIM-26 Super Falcon.
F-102 i TF-102 były eksportowane do Turcji i Grecji. Tureckie F-102 zostały użyte bojowo podczas tureckiej inwazji na Cypr. Istnieją doniesienia o starciu między greckimi F-5 a tureckimi F-102A które miałoby rozegrać się nad Morzem Egejskim. Oficjalnie obydwie strony zaprzeczają jakimkolwiek stratom, nieoficjalnie mówi się o zestrzeleniu dwóch greckich F-5 lub dwóch tureckich F-102.
F-102 zostały wycofane z eksploatacji w siłach powietrznych obu państw w 1979 roku.
Ze służby w Siłach powietrznych Stanów Zjednoczonych F-102 zostały wycofane w 1976 roku, ostatni cel latający PQM-102 został wykorzystany w roku 1986. Obecnie żaden z zachowanych F-102 nie jest zdatny do lotu.
Użytkownicy.
Greckie Siły Powietrzne
W 1969 roku Grecja pozyskała 19 F-102A i 5 dwumiejscowych TF-102A, które trafiły do 114 Pterix (skrzydło) w Tanagrze. Samoloty te służyły w Greckich Siłach Powietrznych do 1978 roku, kiedy zostały zastąpione przez Mirage F1CG
Tureckie Siły Powietrzne
Począwszy od 1968 roku około 50 F-102A i TF-102A zostało przekazanych do Turcji z zapasów USAF. Przed przejęciem przez Turcję były one remontowane przez CASA w Sewilli. Początkowo zostały włączone do 191 Filo (eskadry) w Murted, gdzie zastąpiły samoloty F-84F Thunderstreak. Jednostka ta została przemianowana na 142 Filo na początku 1973 r. W 1971 r. F-102 trafiły również do 182 Filo w Diyarbakır, zastępując F-84F. F-102 były używane w tych dwóch eskadrach do polowy 1979 roku, kiedy zostały zastąpione przez F-104G w 142 Filo i F-100C w 182 Filo.
Siły Powietrzne Stanów Zjednoczonych
Powiązane hasła.
Pokrewne konstrukcje
Podobne samoloty

</doc>
<doc id="796668" url="https://pl.wikipedia.org/wiki?curid=796668" title="Roman Damian Sanguszko">
Roman Damian Sanguszko

Roman Damian Sanguszko herbu Pogoń Litewska (ur. 17 października 1832 w Przeworsku, zm. 1 listopada 1917 w Sławucie) – polski książę, ordynat zasławski i kolekcjoner.
Życiorys.
Dzieciństwo i młodość spędził w Galicji. Studiował na Sorbonie, m. in. fizykę, gdzie uzyskał bakalaureat z nauk wyzwolonych (1851).Dzięki staraniom swej matki Izabeli Marii z Czartoryskich w 1853 otrzymał zgodę na przejęcie części spadku - dobra wołyńskie po swoim dziadku gen. Eustachym Sanguszce. W maju 1855 uzyskał poddaństwo rosyjskie. W latach 1855-1862 Odbył służbę wojskową w armii rosyjskiej, gdzie został awansowany na stopień rotmistrza gwardii. Przez pewien czas pełnił funkcję attaché ambasady rosyjskiej w Neapolu i Berlinie. Przeniesiony do rezerwy z powodu stanu zdrowia leczył się za granicą. Po powrocie do kraju w 1866 został mianowany członkiem głównego zarządu stadnin państwowych, koniuszym dworu i tajnym radcą. Przejął akże osobisty zarząd dóbr rodzinnych znajdujących się w zaborze rosyjskim. Od 1868 był mężem pochodzącej z arystokracji czeskiej Karoliny z domu Thun-Hohenstein (1848-1916). Nie mając dzieci, adoptowali – bez przekazania nazwiska – dwie córki zmarłej Eufemii z Radziwiłłów Rzyszczewskiej, które nie wyszły za mąż i mieszkały w Sławucie.
Jako konserwatywny ziemianin cieszył się szacunkiem na dworze carskim. Unikał działalności politycznej; nie brał nawet udziału w uroczystościach dworskich. Mimo licznych próśb i nacisku władz, w maju 1906 nie zgodził się na kandydowanie w wyborach do rosyjskiej Dumy Państwowej i Rady Państwa. W końcu 1907 został wybrany na prezesa Polskiego Stronnictwa Krajowego gub. kijowskiej, wołyńskiej i podolskiej. Pełnił funkcję sędziego pokoju, był także członkiem licznych komisji gubernialnych a także radnym ziemstwa zasławkiego. 
W roku 1907 utworzył za zgodę Mikołaja II ordynację zasławską w guberni wołyńskiej. Ordynacja obejmowała 95 wsi i 3 miasta (Sławuta, Zasław, Kornica), a także folwarki podzielone na 3 klucze (sławucki, zasławski, białogrodzki). Klucz sławucki obejmował 61 folwarków z 25 tys. ha gruntów ornych, 38 tys. ha lasów iglastych, 3 750 ha lasów liściastych oraz łąk, oraz 3 tys. stawów, jezior i nieużytków. Właściciele dysponowali, obejmującą blisko 2,5 tys. koni, stadniną z nagradzanymi w Europie złotymi medalami klaczami arabskimi. Sama Sławuta posiadała przed I wojną światową dwa banki prywatne, fabrykę sukna, która produkowała słynne „burki sławuckie”, liczne zakłady przetwórstwa rolnego, zakład leczenia kumysem. Dziedzicem ordynacji w 1912 roku został jego bratanek Roman Władysław Sanguszko. 
Wspomagał liczne instytucje, m. in. przez wiele lat dotował katolickie seminarium duchowne w Żytomierzu i kościoły różnych wyznań. W 1903 podarował Zakładowi Narodowemu im. Ossolińskich kwotę 50 tysięcy koron. Wspomógł także Muzeum Czapskich w Krakowie i Towarzystwo Popierania Nauki Polskiej we Lwowie. Był znanym kolekcjonerem. Prowadził prace porządkowe w odziedziczonej bibliotece (25 tysięcy tomów) i archiwum Sanguszków, Ostrogskich i Lubomirskich w Sławucie, początkowo przy pomocy znanego heraldyka Zygmunta Radzymińskiego, a następnie od 1881 historyka Bronisława Gorczaka (1854–1918). Ten ostatni opublikował na temat tamtejszych archiwaliów dwa katalogi, a także w latach 1887–1910 we współpracy z Z. Radzimińskim siedem tomów dokumentów z Archiwum książąt Lubartowiczów-Sanguszków w Sławucie. Dla biblioteki i archiwum przeznaczył oddzielny budynek przebudowanych dawnych stajni. W 1915 przewiózł część zbiorów do Gumnisk pod Tarnowem, gdzie były przechowywane do 1945. Najcenniejsze jednak pergaminy pozostały jednak w archiwum sławuckim i uległy zniszczeniu podczas wydarzeń wojennych a następnie rewolucji. Część księgozbioru wywieziona do Rosji została rewindykowana w roku 1923 i wcielona do zbiorów w Gumniskach. 
Został zamordowany przez zrewoltowanych żołnierzy rosyjskich z 264 Pułku Zapasowego w swoim pałacu w Sławucie. Pochowany w grobach rodzinnych w podziemiach kościoła św. Doroty w Sławucie. 
Rodzina.
Urodzony w arystokratycznej rodzinie ziemiańskiej. Był synem Władysława Hieronima i Izabeli Marii z Lubomirskich, bratem Jadwigi Klementyny (1830-1918) żony księcia Adama Stanisława Sapiehy, Pawła Romana (1834-1876), Heleny (1836-1891), Eustachego Stanisława (1842-1903). 

</doc>
<doc id="796672" url="https://pl.wikipedia.org/wiki?curid=796672" title="Paweł Skrzypkowski">
Paweł Skrzypkowski

Paweł Skrzypkowski (ur. 1 kwietnia 1986) – polski hokeista, reprezentant Polski.
Jego żoną została siatkarka Natalia Skrzypkowska, z domu Nuszel.
Kariera.
Wychowanek Stoczniowca Gdańsk. Absolwent NLO SMS PZHL Sosnowiec z 2005. Od maja 2011 do marca 2012 przebywał na wypożyczeniu w Ciarko PBS Bank KH Sanok. Od maja do października 2012 zawodnik Nesta Karawela Toruń. Następnie gracz Aksam Unii Oświęcim. Od 2013 zawodnik drużyny 1928 KTH Krynica. 4 listopada 2013 odszedł z zespołu. Od lutego 2015 zawodnik zespołu MH Automatyka Stoczniowiec 2014 Gdańsk w I lidze.

</doc>
<doc id="796674" url="https://pl.wikipedia.org/wiki?curid=796674" title="Okres zwrotu">
Okres zwrotu

Okres zwrotu (PP) – jest to czas, jaki jest niezbędny aby wpływy wyrównały poniesione nakłady:
gdzie:
Przykład:
Dysponując następującymi danymi obliczyć prosty okres zwrotu oraz okres zwrotu z dyskontem. Stopa dyskontowa wynosi 10%. Maksymalny wymagany okres zwrotu nakładów wynosi 3 lata.
PROSTY OKRES ZWROTU
Lata: formula_7
Przepływy pieniężne: formula_8
W 15. dniu 3 roku wpływy wyrównają nakłady inicjujące.
OKRES ZWROTU Z DYSKONTEM
Lata: formula_7
Przepływy pieniężne: formula_15
W 128. dniu 3 roku zdyskontowane wpływy wyrównają nakłady inwestycyjne.

</doc>
<doc id="796675" url="https://pl.wikipedia.org/wiki?curid=796675" title="Karol Kubala">
Karol Kubala

Karol Kubala (ur. 1936 w Nierodzimiu) – artysta rzeźbiarz, malarz, scenograf oraz architekt wnętrz. W latach 1984–1998 oraz 2002–2006 był radnym Rady Miejskiej w Ustroniu.
Życiorys.
Karol Kubala jest absolwentem Akademii Sztuk Pięknych w Krakowie oraz Studium Ceramiki i Projektowania. W latach 1974–1990 był kierownikiem zespołu pracowni plastycznych w Fabryce Samochodów Małolitrażowych w Bielsku-Białej. Od lutego 2000 r. systematycznie prowadzi cotygodniowe warsztaty plastyczne dla członków ST „Brzimy”. Został wyróżniony wieloma medalami i odznakami np.: „Zasłużony Działacz Kultury”, „Zasłużony dla Miasta Ustronia”, czy Medalem 40-lecia PRL. W 2001 został uhonorowany Laurem „Srebrnej Cieszynianki”.

</doc>
<doc id="796676" url="https://pl.wikipedia.org/wiki?curid=796676" title="Michał Ossowski">
Michał Ossowski



</doc>
<doc id="796677" url="https://pl.wikipedia.org/wiki?curid=796677" title="Credé/Düwag 6EGTW">
Credé/Düwag 6EGTW

6EGTW to oznaczenie tramwaju wytwarzanego w latach 1966-1967 oraz 1971 przez zakłady Credé (lata 1966/67) oraz Wegmann (1971) w Kassel przy użyciu gotowych komponentów firmy Düwag z Düsseldorfu.
Konstrukcja.
6EGTW (6-achser Einrichtungs Gelenktriebwagen) jak niemiecka nazwa mówi jest to sześcioosiowy, jednokierunkowy, przegubowy, wagon silnikowy. Wagony wyprodukowane przez Credé/Düwag wyróżnia typowa łamana szyba przednia firmy Düwag, w wagonach Wegmanna zastosowano panoramiczną szybę znaną z wagonów dwukierunkowych, oprócz tego zastosowano dwustopniowe hamulce sprężynowe zamiast solenoidowych. 
Eksploatacja.
Tramwaje wyprodukowano w liczbie 16 sztuk, z czego 7 sztuk przez Credé/Düwag a resztę przez Wegmann/Düwag. Wszystkie weszły do eksploatacji w miejscowym Kassel. W 1995, 2003 i 2004 roku wycofywanymi wagonami Credé/Düwag oraz Wegmann/Düwag 6EGTW zainteresował się MZK w Gorzowie, który zakupił razem 13 wagonów w tym 1 na części zamienne.

</doc>
<doc id="796678" url="https://pl.wikipedia.org/wiki?curid=796678" title="Fiołek sudecki">
Fiołek sudecki



</doc>
<doc id="796680" url="https://pl.wikipedia.org/wiki?curid=796680" title="Methylrosaniline chloride">
Methylrosaniline chloride



</doc>
<doc id="796681" url="https://pl.wikipedia.org/wiki?curid=796681" title="Burmistrzowie Kętrzyna">
Burmistrzowie Kętrzyna

Burmistrzowie Kętrzyna
Miasto Kętrzyn, pierwotnie niem. "Rastenburg", pol. "Rastembork" (w polskiej literaturze i nazwa obowiązująca w latach 1945-1946) miało następujących burmistrzów, lub ich odpowiedników:
Znani burmistrzowie w latach 1357-1944.
W państwie krzyżackim.
W czasie gdy miasto znajdowało się na terenie państwa krzyżackiego burmistrzowie w znacznym stopniu uzależnieni byli od prokuratorów kętrzyńskich.
W Prusach Zakonnych.
Po pokoju toruńskim w 1466 Prusy Zakonne były formalnie lennem Rzeczypospolitej. W 1497 wielki mistrz krzyżacki Johann von Tieffen na wezwanie króla Jana Olbrachta miał brać udział w wojnie z Turcją. Oddział wielkiego mistrza podążał z Królewca przez Kętrzyn, Szczytno, Wielbark... (W późniejszych czasach była to trasa poczty konnej z Królewca do Warszawy.) Z Kętrzyna wraz z oddziałem Tieffena podążył wóz transportowy z 4 zbrojnymi pachołkami. Ekipa z Kętrzyna dotarła do Lwowa.
W Prusach Książęcych.
Po sekularyzacji zakonu krzyżackiego miasto znalazło się na terenie Prus Książęcych. Z tego okresu znana jest petycja do Władysława IV, którą podpisać musiał któryś z burmistrzów. (Petycja dotyczyła rozstrzygnięcia sporu cechu browarników z producentami piwa poza granicami miasta.)
Burmistrzowie i ich odpowiednicy w latach 1945-1990.
Po zajęciu Kętrzyna przez Armię Czerwoną 27 stycznia 1945 r. komendant miasta na burmistrza wyznaczył Henryka Hartmanna. Do obowiązków Hartmanna należało m.in. wyznaczanie pracowników do „robót publicznych”, polegających na demontażu urządzeń technicznych z zakładów przemysłowych i szyn z niektórych pobliskich linii kolejowych, które wywożono do ZSRR. W maju 1945, gdy pojawiła się polska administracja powiatowa na burmistrza wyznaczono nauczyciela Mariana Pietraszko. Był to jednak bardzo krótki epizod w jego życiorysie. Pietraszko zajął się organizowaniem Liceum im. Wojciecha Kętrzyńskiego. Hartmann swoją funkcję pełnił jeszcze w 1946 r., wynika to m.in. z donosów na niego w aktach UB znajdujących się w zbiorach IPN. Pierwszym burmistrzem z wyboru 19 listopada 1947 był Aleksander Migdał (wcześniej powołany na burmistrza 9 kwietnia 1947). Od 1950 r. odpowiednikami burmistrzów byli przewodniczący Prezydium Miejskiej Rady Narodowej (MRN), a później naczelnicy miasta.

</doc>
<doc id="796683" url="https://pl.wikipedia.org/wiki?curid=796683" title="Lesław Ludwig">
Lesław Ludwig

Lesław Ludwig, tłumacz literatury anglojęzycznej.

</doc>
<doc id="796684" url="https://pl.wikipedia.org/wiki?curid=796684" title="Mariusz Rosiak">
Mariusz Rosiak

Mariusz Rosiak (ur. 3 lutego 1973 w Białogardzie) – polski piłkarz grający na pozycji napastnika.
Grał w Głazie Tychowo, Gwardii Koszalin, Dyskobolii Grodzisk Wielkopolski, Aluminium Konin, Chemiku Police, a także Unii Janikowo.
W polskiej I lidze rozegrał w barwach Dyskobolii 39 meczów i zdobył 4 bramki.

</doc>
<doc id="796688" url="https://pl.wikipedia.org/wiki?curid=796688" title="Pan Niewolnik">
Pan Niewolnik



</doc>
<doc id="796689" url="https://pl.wikipedia.org/wiki?curid=796689" title="Katastrofa lotu American Airlines 191">
Katastrofa lotu American Airlines 191

Katastrofa lotu American Airlines nr 191 – katastrofa lotnicza, która wydarzyła się dnia 25 maja 1979 roku, kiedy samolot linii American Airlines (lot nr 191) – rozbił się przy starcie z portu lotniczego O’Hare w Chicago. Zginęło 258 pasażerów, 13 członków załogi i dwie osoby na ziemi. Jest to największa amerykańska tragedia lotnicza.
Samolot.
Trzysilnikowy (silniki produkcji General Electric CF6-6D) samolot McDonnell Douglas DC-10-10, o numerze rejestracyjnym N110AA, został dostarczony do towarzystwa American dnia 28 lutego 1972 roku. Ten szerokokadłubowy pasażerski odrzutowiec był w ówczesnych czasach bardzo popularny. Do dnia katastrofy maszyna przebyła 19 871 godzin w powietrzu.
Wstęp.
Lot American Airlines 191 był zaplanowany na 25 maja 1979 roku. Start na chicagowskim lotnisku O’Hare, lądowanie w Los Angeles. Na pokładzie rejsu nr 191 znajdowało się łącznie 271 osób.
Kapitanem samolotu był Walter Lux – to jeden z najbardziej doświadczonych pilotów linii American. W kokpicie towarzyszyli mu: II pilot – James Dillard (10 tysięcy godzin) i inżynier pokładowy – Alfred Udovich (15 tysięcy godzin).
Miejsce katastrofy.
W chwili katastrofy samolot miał prawie pełne baki paliwa na międzystanowy lot do Los Angeles. W momencie kolizji, świadkom ukazał się tylko jasny błysk, a następnie, na wysokość trzydziestu metrów, wzbiła się olbrzymia kula ognia. W płomieniach stanęły okoliczne domki kempingowe, strażacy przez wiele godzin walczyli z ogniem.
Gdy kwadrans po trzeciej po południu na miejsce katastrofy – na otwarte pole, na północ od Touhy Avenue – przybyli strażacy, okazało się, iż nikt nie ocalał. Śmierć poniosło 271 osób z pokładu DC-10 i dwóch mieszkańców pola kempingowego.
Dochodzenie.
Szybko zorientowano się, iż nowo produkowane samoloty DC-10 mają wiele wad konstrukcyjnych: wcześniej miała miejsce katastrofa pod Paryżem (1974 r. – 346 ofiar). Od 1971 do 1979 roku w katastrofach tych maszyn śmierć poniosły już 622 osoby. W związku z tragedią, Federalna Agencja ds. Lotnictwa (FAA) zażądała natychmiastowego uziemienia wszystkich amerykańskich DC-10. Rozpoczyna się dochodzenie z udziałem piętnastoosobowej ekipy NTSB - Narodowej Rady ds. Bezpieczeństwa Transportu.
Po odnalezieniu „czarnych skrzynek” okazało się, że ich mechanizmy zatrzymały się tuż po starcie samolotu. Stało się tak dlatego, iż „czarna skrzynka” zasilana była przez silnik nr 1 – ten, który uległ awarii. Ekipa musiała podejść do sprawy z innej strony.
Łańcuch przyczynowo-skutkowy, który przyczynił się do śmierci 273 ludzi, rozpoczęło oderwanie pylonu z silnikiem, który pociągnął za sobą także metrowy fragment skrzydła. Przerwanie układu hydraulicznego przyczyniło się z kolei do samoczynnego asymetrycznego schowania slotów – aerodynamicznych powierzchni w przedniej części lewego skrzydła. Co więcej: okazało się, iż zminimalizowanie prędkości – według podręcznikowych zaleceń – do tzw. prędkości V2 (283 km/h), to najgorsze, co można uczynić przy schowanych slotach. Spowodowało to utratę siły nośnej na lewym skrzydle, wejście maszyny w stromy łuk, przeciągnięcie i w końcu upadek. Okazało się, iż program szkolenia załóg był niewłaściwy – podczas symulacji lotu nr 191, wszystkich trzynastu pilotów, postępując zgodnie z zaleceniami, nie uratowało maszyny.
U podstaw katastrofy leży natomiast sposób, w jaki montowano pylony wraz z silnikami maszyny do skrzydeł. Jak wykazały badania metalurgiczne szczątków maszyny, pylon uległ uszkodzeniom już przed katastrofą – a dokładniej: na osiem tygodni przed lotem nr 191. Podczas gruntownego remontu w zakładach American Airlines – w mieście Tulsa, w stanie Oklahoma – doszło do uszkodzenia pylonu silnika nr 1 z lewego skrzydła, podczas nieprawidłowego jego demontażu. Podczas analizy szczątków odkryto 25-centymetrowe pęknięcie w miejscu tylnej przegrody pylonu silnika.
Procedury zalecały, by podczas przeglądu osobno demontować silnik maszyny, a następnie jego pylon. Jednak ze względów oszczędnościowych i czasowych, mechanicy linii American oddzielali od skrzydła pylon z silnikiem – według poleceń władz American Airlines, które wprowadziły tę nową, „szybszą” metodę.
Do demontażu używano wózka widłowego specjalnie przystosowanego do takich operacji. Podczas tych czynności operatorzy urządzeń musieli wykonywać niezwykle precyzyjne ruchy, by nie uszkodzić ani silnika, ani pylonu samolotu. Szczególne trudności sprawiało „pochwycenie” silnika w widły i utrzymanie go w pozycji prostej w trakcie jego demontażu. Przypadkowa nieuwaga lub lekki, błędny ruch mogły spowodować przechylenie silnika, gdy ten znajdował się pod skrzydłem, wraz z pylonem. Wystarczył niewielki ucisk silnika na pylon, by powstały rysy zmęczeniowe.
Tak właśnie zdarzyło się podczas przeglądu, na osiem tygodni przed katastrofą: w trakcie ruchów wózka widłowego, w hangarze rozległ się dźwięk – przypominający wystrzał z broni. Błąd operatora spowodował pęknięcie kołnierza pylonu. Nikt jednak nie sprawdził stanu pylonu w trakcie przeglądu. Z każdym kolejnym lotem, rysy powiększały się – aż do tragicznego startu, 25 maja 1979 roku, gdy pylon pękł.
Po tym tragicznym odkryciu FAA zaleciła kontrolę wszystkich zarejestrowanych w Ameryce DC-10 w celu sprawdzenia, czy nie posiadają podobnych uszkodzeń, jakie doprowadziły do katastrofy lotu nr 191. Okazało się, iż w sześciu podobnych maszynach wystąpiły tego typu uszkodzenia: w czterech maszynach linii American i dwóch towarzystwa Continental. We wszystkich tych samolotach silniki z pylonami były demontowane jednocześnie – z pomocą wózków widłowych; obie linie lotnicze wprowadziły tę szybszą metodę, jako oszczędność czasu i kosztów.
Podsumowanie.
Wyniki śledztwa opublikowano 21 grudnia 1979 roku – prawie w siedem miesięcy po katastrofie. Ekipa NTSB stwierdziła przy okazji, iż za katastrofę nie należy winić pilotów maszyny, ponieważ sytuacja, w jakiej się znaleźli, uniemożliwiała im podjęcie jakichkolwiek działań, zmierzających do lądowania awaryjnego na lotnisku.

</doc>
<doc id="796692" url="https://pl.wikipedia.org/wiki?curid=796692" title="Wladimer Gabedawa">
Wladimer Gabedawa

Wladimer Gabedawa (, ur. 30 lipca 1975 w Zugdidi) – gruziński piłkarz występujący na pozycji napastnika.
Kariera klubowa.
Grał w gruzińskich zespołach Odiszi Zugdidi, Milani Cnori, Mercchali Ozurgeti oraz Kolcheti-1913 Poti, a także w Dyskobolii Grodzisk Wielkopolski. W polskiej I lidze rozegrał w barwach Dyskobolii 9 meczów i zdobył 1 bramkę.

</doc>
<doc id="796694" url="https://pl.wikipedia.org/wiki?curid=796694" title="Jadeit egirynowy">
Jadeit egirynowy

Jadeit egirynowy – ogniwo ciągłego szeregu izomorficznego jadeit – egiryn – kosmochlor.
Ciemnozielona, zbita odmiana jadeitu. Jest roztworem stałym jadeitu i egirynu. Im więcej zawiera cząsteczki egirynowej, tym silniej jest zabarwiony na zielono. Odmiany silniej zabarwione są pleochroiczne.
Występowanie.
Występuje wśród eklogitów, łupków glaukofanowych, amfibolitów: w skałach tworzących się w średnich i wysokich zakresach metamorfizmu facji amfibolitowej
Miejsca występowania: Włochy, Japonia,

</doc>
<doc id="796697" url="https://pl.wikipedia.org/wiki?curid=796697" title="Igor Szczadiłow">
Igor Szczadiłow

Igor Władimirowicz Szczadiłow (ros. Игорь Владимирович Щадилов; ur. 7 czerwca 1980 w Moskwie) – rosyjski hokeista, reprezentant Rosji.
Kariera.
Wychowanek i od 2011 do sezonu 2012/2013 ponownie zawodnik Dinama Moskwa.

</doc>
<doc id="796698" url="https://pl.wikipedia.org/wiki?curid=796698" title="Hristo Zlatanov">
Hristo Zlatanov

Hristo Zlatanov (bułg. Христо Златанов, "Christo Złatanow", ur. 21 kwietnia 1976 roku w Sofii) – siatkarz reprezentacji Włoch bułgarskiego pochodzenia. 
Od 2018 roku jest menadżerem włoskiego klubu, grającego w Serie A - .
Sukcesy reprezentacyjne.
Liga Światowa:
Mistrzostwa Europy:

</doc>
<doc id="796704" url="https://pl.wikipedia.org/wiki?curid=796704" title="Mr. Hankey the Christmas Poo">
Mr. Hankey the Christmas Poo



</doc>
<doc id="796710" url="https://pl.wikipedia.org/wiki?curid=796710" title="Adipocyt">
Adipocyt

Adipocyt (adypocyt, komórka tłuszczowa) – główny rodzaj komórek, z których zbudowana jest tkanka tłuszczowa. Podstawową rolą adipocytu jest synteza i magazynowanie energii pod postacią tłuszczów prostych (trójglicerydy).
Adipocyty mogą się rozrastać w dwojaki sposób: na skutek hipertrofii (zwiększenie rozmiaru komórek), hiperplazji (zwiększenie liczby komórek).
Adipogeneza.
Komórka prekursorowa na skutek łączenia wakuoli (lipidowych kropelek) przekształca się w dojrzałego adipocyta. Pierwsze adipocyty pojawiają się u 14 tygodniowego płodu. Szacuje się, że po urodzeniu organizm ludzki liczy ok. 30 mln komórek tłuszczowych. U noworodka tkanka tłuszczowa stanowi 13% masy ciała, by u 9-miesięcznego oseska stanowić już 25 - 28% masy ciała. Badania epidemiologiczne potwierdzają, że choroby infekcyjne u dobrze odżywionych niemowląt lub małych dzieci mają lżejszy przebieg i mniejsze ryzyko śmierci. Jednak przekarmienie dzieci w późniejszym okresie powoduje zwiększenie liczby adipocytów, które w wyniku złej diety z wiekiem powiększają się.
Wyróżnia się dwa okresy wzrostu adipocytów:
Lipoliza i lipogeneza pozostaje pod silnym wpływem czynników nerwowych, hormonalnych oraz innych czynników biorących udział w metabolizmie.
Rodzaje.
Rozróżniane są trzy rodzaje tkanki tłuszczowej:
Odkryto także adipocyty beżowe (ang. "Beige/Brite Adipose Tissue"), które są podobne morfologicznie do adipocytów tkanki tłuszczowej brązowej. Występują jako rozsiane wysepki w tkance tłuszczowej białej i pochodzą tak samo z mezenchymatycznych komórek macierzystych. Adipocyty beżowe wykazują wysoką zdolność do produkcji ciepła, ze względu na dużą zawartość termogeniny.
Adipocyty mogą mieć średnicę 20-160 μm.
Komórki białej (żółtej) tkanki tłuszczowej.
Zawierają bardzo duże krople tłuszczu, są magazynem substancji zapasowych, tworzą również izolację cieplną. Wydzielają estran. Różne odcienie koloru żółtego adipocyty zawdzięczają obecności rozpuszczanych w kropelce tłuszczu substancji m.in. beta-karotenu.
Komórki brązowej tkanki tłuszczowej.
Zawierają duże ilości małych kropelek tłuszczu. Odpowiadają za wytwarzanie ciepła i utrzymanie stałej temperatury ciała. U organizmów hibernujących warunkują wyjście ze stanu uśpienia do zwykłej aktywności.

</doc>
<doc id="796711" url="https://pl.wikipedia.org/wiki?curid=796711" title="Ventzislav Simeonov">
Ventzislav Simeonov

Ventzislav Simeonov (bułg. Венцислав Симеонов, "Wencisław Simeonow", ur. 3 lutego 1977 w Płowdiwie) – włoski siatkarz pochodzenia bułgarskiego, grający na pozycji atakującego. Od sezonu 2014/2015 występował w rumuńskiej drużynie Tomis Konstanca. 10 razy wystąpił w reprezentacji Włoch.

</doc>
<doc id="796721" url="https://pl.wikipedia.org/wiki?curid=796721" title="Tulipan (serial telewizyjny)">
Tulipan (serial telewizyjny)

Tulipan – polski serial telewizyjny z roku 1986, przedstawiający perypetie uwodziciela-oszusta o przydomku "Tulipan". Serial luźno nawiązuje do prawdziwych wyczynów uwodziciela Jerzego Kalibabki.
Obsada.
Wystąpili także.
Odcinek 1:
Odcinek 2:
Odcinek 3:
Odcinek 4:
Odcinek 5:
Odcinek 6:

</doc>
<doc id="796722" url="https://pl.wikipedia.org/wiki?curid=796722" title="Sączki">
Sączki

Sączki (niem. "Rieselfeld") – niezamieszkały obszar przemysłowy w Gdańsku, część dzielnicy Przeróbka, położony na Wyspie Portowej.
Położenie.
Sączki leżą pomiędzy Martwą Wisłą, konkretnie Kanałem Kaszubskim a Zatoką Gdańską.
Obszar jest położony w geograficznym centrum Przeróbki, otaczają go następujące podjednostki:
Transport i komunikacja.
Przez południowo-zachodnią część Sączków przebiega Trasa Sucharskiego.
Historia.
Sączki powstały jako dobra miejskie przed 1877, wskutek osuszenia i zdrenowania łąk między wsiami Stogi a Wisłoujście. Tereny te jednak nie znalazły większego zastosowania i z powrotem zamieniły się w łąki oraz nieużytki. Miał powstać tam gazoport, ale projekt nie doszedł do skutku.
Sączki zostały przyłączone w granice administracyjne miasta w 1914. Należą do okręgu historycznego Port.

</doc>
<doc id="796726" url="https://pl.wikipedia.org/wiki?curid=796726" title="F-102 Delta Dagger">
F-102 Delta Dagger



</doc>
<doc id="796728" url="https://pl.wikipedia.org/wiki?curid=796728" title="Kodeks Troano">
Kodeks Troano



</doc>
<doc id="796730" url="https://pl.wikipedia.org/wiki?curid=796730" title="Kodeks Cortesianus">
Kodeks Cortesianus



</doc>
<doc id="796734" url="https://pl.wikipedia.org/wiki?curid=796734" title="Zbigniew Mandziejewicz">
Zbigniew Mandziejewicz

Zbigniew Mandziejewicz (ur. 5 kwietnia 1962 w Lwówku Śląskim) – polski piłkarz występujący na pozycji obrońcy. Najwięcej sezonów zagrał w barwach Śląska Wrocław, ale to z warszawską Legią wystąpił w Lidze Mistrzów. Jako trener prowadził m.in.: Gawin Królewska Wola, Chrobrego Głogów i Lechię Zielona Góra.

</doc>
<doc id="796738" url="https://pl.wikipedia.org/wiki?curid=796738" title="Sławomir Najtkowski">
Sławomir Najtkowski

Sławomir Najtkowski (ur. 1 stycznia 1965 w Śremie) – polski piłkarz występujący podczas kariery zawodniczej na pozycji obrońcy. Były zawodnik m.in. Lecha Poznań, Olimpii Poznań, czy Dyskobolii Grodzisk Wielkopolski.

</doc>
<doc id="796740" url="https://pl.wikipedia.org/wiki?curid=796740" title="Wegmann/Düwag 6ZGTW">
Wegmann/Düwag 6ZGTW

Wegmann/Düwag 6ZGTW – typ tramwaju wytwarzanego w latach 1966–1967 oraz 1970 przez zakłady Wegmann w Kassel przy użyciu gotowych części z zakładów Duewag z Düsseldorfu.
Konstrukcja.
6ZGTW to dwukierunkowe, sześcioosiowe, wysokopodłogowe, silnikowe wagony tramwajowe. Nadwozie składa się z dwóch członów połączonych przegubem. Człony zamontowane są na wózkach napędowych, natomiast przegub na wózku tocznym. Po lewej i prawej stronie nadwozia umieszczono po czworo podwójnych drzwi harmonijkowych. Prąd zasilający obwody elektryczne tramwaju odbierany jest z sieci trakcyjnej za pośrednictwem pantografu nożycowego. Na obu końcach tramwaju zainstalowano po jednym reflektorze.
Eksploatacja.
W latach 1966–1967 i 1970 miasto Kassel zakupiło łącznie 17 wagonów 6ZGTW w dwóch seriach. W 1999 r. osiem wagonów zakupiło przedsiębiorstwo MZK Gorzów Wielkopolski, a w 2011 r. kolejne dwa z amsterdamskiego muzeum. Niektóre egzemplarze przystosowano do ruchu jednokierunkowego zamykając na stałe drzwi po lewej stronie wagonu i wyłączając z eksploatacji, a także likwidując, drugą kabinę motorniczego.

</doc>
<doc id="796744" url="https://pl.wikipedia.org/wiki?curid=796744" title="Charles Etienne Brasseur de Bourbourg">
Charles Etienne Brasseur de Bourbourg

Charles Etienne Brasseur de Bourbourg (ur. 8 września 1814, zm. 8 stycznia 1874) – francuski pisarz, historyk, etnograf i archeolog; jeden z pierwszych naukowców badających kulturę Mezoameryki. Jego prace stanowią pierwowzór dla późniejszych badaczy pisma, historii i kultury Majów i Azteków.
Życiorys.
Gandawa.
Charles Etienne Brasseur de Bourbourg urodził się w 8 września 1814 r. w małej miejscowości Bourbourg, niedaleko Dunkierki. Jako młody człowiek pojechał do Gandawy w Belgii, gdzie przygotowywał się do studiów teologicznych i filozoficznych. Tam swoje pierwsze kroki stawiał jako pisarz. W 1837 roku jako 23-letni student począł pisać eseje do paryskich gazet.
Pod pseudonimem pisywał również rozprawy historyczne m.in. na temat Jerozolimy "Jérusalem, tableau de l'histoire et des vicissitudes de cette ville célèbre depuis son origine la plus reculée jusqu'à nos jours". Opublikował kilka powieści romantycznych. Jeden z nich zatytułowany "Le Sérapéon", otrzymał recenzję w której oskarżano go o plagiat innego utworu "Les Martyrs" autorstwa René de Chateaubriand z 1809 roku. Tego typu opinie kilkakrotnie jeszcze pojawiły się przy okazji jego publikacji.
Rzym, Quebec, Boston.
W 1845 roku wyjechał do Rzymu, gdzie uzyskał święcenia duchowne. Rok wcześniej Bourbourg nawiązał znajomość z kanadyjskim ojcem Leonem Gingras. Duchowny przekonał swojego przyjaciela generalnego wikarego Quebecu w Kanadzie, ojca Charles-Félix Cazeau, by młody Bourbourg mógł uczęszczać do tamtejszego seminarium. Po święceniach za zgodą Arcybiskupa Josepha Signaya, jesienią 1645 roku, wyjechał do Kanady Brytyjskiej do miasta Quebec. Tam, Bourbourg, został na krótki czas profesorem historii kościoła w seminarium oraz rozpoczął prace badawcze na temat historii diecezji Quebec oraz XVII-wiecznego fundatora seminarium, pierwszego rzymskokatolickiego biskupa Quebec – Francis de Laval (dziś znany jako Uniwersytet Laval). Rezultaty jego badań zostały opublikowane w 1846 roku jako biografia Laval. Charakter tego dzieła, uznawanego jako po części pamflet, wzbudziło niezadowolenie wśród kanadyjskich współpracowników. Bourbourg zmuszony został do wyjazdu z Kanady.
Kolejnym etapem w życiu Bourbourg, był Boston, gdzie za protekcją biskupa Johna Bernarda Fitzpatricka został wikarym diecezji. Po nie całym roku powrócił do Europy, do Rzymu i Madrytu, gdzie rozpoczął studia nad historią Mezoameryki.
Ameryka Środkowa.
Od 1848 do 1863 roku Bourbourg rozpoczął misję misjonarską w całym Meksyku i państwach sąsiedzkich. Podróże te wykorzystywał do gromadzenia informacji na temat historii starożytnej Mezoameryki.
W latach 1857-1858 opublikował historię starożytną cywilizacji Azteków, "Histoire des nations civilisées du Mexique et de l'Amérique Centrale", w której według współczesnych, zawarł wiele kontrowersyjnych lub zmyślonych informacji.
Prowadził również badania nad miejscowymi językami i ich przekładami na język łaciński. Między 1861 a 1864 rokiem wydał owoc owych tłumaczeń oraz opublikował zbiory dokumentów w rodzimych językach alfabetem łacińskim. W 1864, jako archeolog, został przydzielony do ekspedycji francuskiego wojska do Meksyku. Rezultatem tego, była praca "Monuments anciens du Mexique" opublikowana przez rząd Francji w 1866 roku.
Pismo hieroglificzne Majów i Popol Vuh.
W 1862 Charles Etienne Brasseur de Bourbourg, podczas przeszukiwania zbiorów archiwów Real Academia de la Historia w Madrycie odkrył skróconą kopię rękopisu, napisanego przez hiszpańskiego duchownego Diego de Landa około roku 1566. De Landa był jednym z pierwszych który prowadził chrystianizację Jukatanu i jednocześnie badanie historii tej kultury. W swoim dziele "Relación de las cosas de Yucatán" de Landa między innymi opisywał i stworzył próbkę majańskiego pisma. Ta część rękopisu szczególnie zainteresowała Brasseur, który uważał go za klucz do rozszyfrowania piktogramów i znaków ikonograficznych. W 1863 roku ogłosił to jako odkrycie i wydał publikację w dwóch językach – francuskim i hiszpańskim pod tytułem "Relation des choses de Yucatán de Diego de Landa". Jak się okazało próba interpretacji pisma Majów dokonana przez de Landę była wielką pomyłką, niemniej jednak praca Brasseura dała początek badaniom nad rozszyfrowaniem tego pisma.
W 1861 spod jego pióra wyszło kolejne wielkie dzieło, francuskie tłumaczenia majańskiej księgi "Popol Vuh", poświęconej plemieniu Indian Quiché należących do rodziny Maja. Brasseur stworzył gramatykę Języka Quiché i napisał esej na temat mitologii Mezoameryki.
Kodeks Madrycki.
W 1866 roku, Brasseur de Bourbourg przebywając w Madrycie natkną się na fragment manuskryptu należącego do hiszpańskiego paleografa profesora Juan de y Tro Ortolano, który nabył go sześć lat wcześniej. Artefakt okazał się starym kodeksem złożonym w formie harmonii i zawierającym bardzo podobne znaki i rysunki do tych jakie Bourbourg widział na Jukatanie. Po bliższym przyjrzeniu się Francuz zidentyfikował manuskrypt jako jeden z czterech ocalałych kodeksów majańskich i nadał mu nazwę Kodeks Troano od imienia właściciela rękopisu. W 1870 roku swoje wyniki swoich analiz i cały kodeks, opublikował pod tytułem "Manuscrit Troano, études sur le système graphique et la langue des Mayas".
Kilka lat później Brasseur de Bourbourg spotkał się z innym dokumentem odkrytym przez Léon de Rosny i nazwanego Kodeksem Cortesianus. Manuskrypt ten, po bliższej analizie okazał się częścią Kodeksu Troano. Francuz połączył oba dokumenty i nadał im nazwę Kodeks Tro – Cortesianus, dziś znanego jako Kadeks Madrycki.
W 1871 Brasseur de Bourbourg opublikował go w Bibliotece Mexico-Guatémalienne jako kompendium literatury i źródła związane ze studiami nad Mezoameryką.
Charles Etienne Brasseur de Bourbourg umarł w Nicei 8 stycznia 1874 w wieku 59 lat.

</doc>
<doc id="796745" url="https://pl.wikipedia.org/wiki?curid=796745" title="Radzisław (herb szlachecki)">
Radzisław (herb szlachecki)

Radzisław – polski herb szlachecki.
Opis herbu.
"Na tarczy dzielonej w pas w polu górnym dwudzielnym, w polu pierwszym srebrnym – pszczoła, w polu drugim złotym – kwiat, w barwach przemiennych, w polu dolnym błękitnym – łabędź, w klejnocie trzy pióra strusie, na których gwiazda srebrna".
Najwcześniejsze wzmianki.
Herb nadany w 1837 Janowi Chrzcicielowi Stummerowi (1784-1845)
Herbowni.
Stummer
Zobacz też.
herbarz, heraldyka, lista herbów

</doc>
<doc id="796746" url="https://pl.wikipedia.org/wiki?curid=796746" title="Konsensus moralny">
Konsensus moralny

Konsensus moralny, konsens moralny – pojęcie socjologiczne używane, głównie przez funkcjonalistów, dla określenia sytuacji, gdy większa część społeczeństwa podziela te same wartości. 
Konsensus moralny był dla funkcjonalistów podstawą równowagi społecznej.

</doc>
<doc id="796747" url="https://pl.wikipedia.org/wiki?curid=796747" title="Koriacja">
Koriacja



</doc>
<doc id="796748" url="https://pl.wikipedia.org/wiki?curid=796748" title="Pavel Mikeska">
Pavel Mikeska

Pavel Mikeska (ur. 5 listopada 1940 w Zlinie) – czeski trener skoków narciarskich. Były trener polskiej oraz czeskiej kadry A w skokach narciarskich.
W 1994 roku został trenerem reprezentacji Polski w skokach narciarskich i funkcję tę sprawował do 10 stycznia 1999 roku, kiedy został zdymisjonowany. Jego ówczesny podopieczny Adam Małysz trzykrotnie zwyciężał w zawodach Pucharu Świata oraz dwukrotnie zajął miejsce w pierwszej dziesiątce klasyfikacji generalnej tego cyklu (7. i 10.). W 1995 roku na mistrzostwach świata w Thunder Bay był dziesiąty i jedenasty. Dwa lata później podczas mistrzostw świata w Trondheim Robert Mateja uplasował się na piątej pozycji. Następcą Czecha został Piotr Fijas, który pełnił tę funkcję do końca sezonu 1998/1999.
Od 2000 roku do września 2002 był trenerem czeskiej kadry A w skokach. Następnie zajmował się treningiem czeskich zawodniczek (m.in. Vladěny Pustkovej), a od 2007 roku był oficjalnym trenerem czeskiej kadry skoczkiń w skokach. W sezonie 2007/2008 jego podopiecznymi były Michaela Doleželová, Vladěna Pustková, Lucie Míková oraz Johanka Špačková.
W sezonie 2009/2010 był trenerem polskiej skoczkini Joanny Gawron, natomiast od sezonu 2010/2011 ponownie zajmuje się czeską skoczkinią Michaelą Doleželovą.
W latach 2012-2014 był trenerem słowackiego skoczka Tomáša Zmoraya.

</doc>
<doc id="796749" url="https://pl.wikipedia.org/wiki?curid=796749" title="Brashear (krater księżycowy)">
Brashear (krater księżycowy)

Brashear – krater uderzeniowy znajdujący się na niewidocznej z Ziemi stronie Księżyca, na południowej półkuli w sąsiedztwie bieguna południowego. Znajduje się na południe od krateru Antoniadi. Do południowo-zachodniego brzegu krateru Antoniadi przylega krater Numerov, a na południowy wschód leży młodszy krater De Forest.
Ta formacja jest więcej niż płytka depresja na księżycowej powierzchni. Północna krawędź została zniszczona przez pył uniesiony w czasie formowania się krateru Antoniadi. W jego wnętrzu znajdują się liczne małe kratery.
Na południowy zachód znajduje się krater satelicki "Brashear P". Jest on mocno zniszczonym kraterem, który jest niemal w całości zatarty przez późniejsze uderzenia. Połączony z południowym brzegiem tego krateru system dolin i kraterów ciągnie się w kierunku wschodnim przez kilkaset kilometrów.

</doc>
<doc id="796750" url="https://pl.wikipedia.org/wiki?curid=796750" title="Vattenfall">
Vattenfall

Vattenfall AB – szwedzki koncern energetyczny. Czwarty pod względem wielkości producent energii elektrycznej w Europie i największy producent ciepła. Firma prowadzi działalność w Danii, Finlandii, Niemczech, Szwecji, Wielkiej Brytanii i Holandii. Firma energetyczna Vattenfall jest własnością państwa szwedzkiego.
Vattenfall zamierza zostać liderem w kwestii klimatu i dąży do ograniczenia emisji dwutlenku węgla o połowę do 2030 roku w porównaniu do poziomu bazowego z 1990 roku – jednocześnie utrzymując lub nawet zwiększając obecną produkcję energii.
Vattenfall w Polsce.
W 2000 koncern nabył akcje Elektrociepłowni Warszawskich, w 2001 nabył akcje Górnośląskiego Zakładu Energetycznego S.A.
W roku 2011 99,8% akcji Vattenfall Heat Poland kupiło PGNiG za 2,96 mld zł. W 2011 dokonano także sprzedaży Górnośląskiego Zakładu Elektroenergetycznego za 7,6 mld zł na rzecz Grupy Tauron.
Nadal w Polsce działa spółka Vattenfall IT Services Poland Sp. z o.o., która świadczy usługi IT w obszarze aplikacji i infrastruktury dla klientów wewnątrz grupy kapitałowej, działa w Gliwicach oraz Katowicach.

</doc>
<doc id="796751" url="https://pl.wikipedia.org/wiki?curid=796751" title="Nieniecja">
Nieniecja



</doc>
<doc id="796753" url="https://pl.wikipedia.org/wiki?curid=796753" title="Roberta (film 1935)">
Roberta (film 1935)

Roberta – amerykański film muzyczny z 1935 roku w reżyserii Williama A. Seitera. Ekranizacja musicalu Jeromego Kerna i Otto A. Harnbacha. Trzeci wspólny występ na ekranie Freda Astaire'a i Ginger Rogers.

</doc>
<doc id="796757" url="https://pl.wikipedia.org/wiki?curid=796757" title="Natalie Horler">
Natalie Horler

Natalie Horler (ur. 23 września 1981 w Bonn) – niemiecka piosenkarka i osobowość telewizyjna, wokalistka zespołu Cascada.
Wczesne lata.
Jest córką Davida i Christiny Horlerów. Jej ojciec jest muzykiem jazzowym big bandu telewizji WDR, a matka pracuje jako nauczycielka języka angielskiego. Wraz z siostrami wychowywała się w Bonn.
Ukończyła kursy stepu, tańca jazzowego, hiphopowego i breakdance. Mając 16 lat, zaczęła pobierać lekcje śpiewu. W wieku 17 lat zaczęła pracować w studiu muzycznym, jednocześnie dorabiając jako kelnerka i sprzedawczyni spodni dżinsowych.
Kariera zawodowa.
W 2004 zaśpiewała chórki w utworze Millane Fernandez „What a Good Man”.
Jako nastolatka poznała producentów muzycznych, Maniana i Yanou, którzy zaproponowali jej współpracę w charakterze wokalistki zespołu Cascada. Wydali cztery albumy studyjne: "Everytime We Touch" (2006), "Perfect Day" (2007), "Evacuate the Dancefloor" (2009) i "Original Me" (2011) oraz wylansowali przeboje, takie jak „Everytime We Touch” (2005), który trafił na miejsce w pierwszej dziesiątce listy przebojów "Billboardu", czy „Evacuate the Dancefloor”. W maju 2013, reprezentując Niemcy z utworem „Glorious”, zajęli 21. miejsce w finale 58. Konkursu Piosenki Eurowizji w Malmö.
W listopadzie 2010 poddała się operacji strun głosowych, w związku z czym nie koncertowała do początku 2011.
W 2011 jej rozbierane zdjęcia zostały opublikowane w lipcowym wydaniu niemieckiej edycji magazynu „Playboy”.
Była jurorką w programach "Deutschland sucht den Superstar" (2012) i "Der beste Chor im Westen" (2017).
Życie prywatne.
11 maja 2011 poślubiła Moritza Raffelberga. 23 września 2015 urodziła córkę Jamie.
W marcu 2020 poinformowała, że została zdiagnozowana pozytywnie na obecność wirusa SARS-CoV-2.

</doc>
<doc id="796763" url="https://pl.wikipedia.org/wiki?curid=796763" title="Liszaj czerwony">
Liszaj czerwony



</doc>
<doc id="796766" url="https://pl.wikipedia.org/wiki?curid=796766" title="Brashear">
Brashear

Miejscowości:
Osoby:
Obiekty Astronomiczne:

</doc>
<doc id="796773" url="https://pl.wikipedia.org/wiki?curid=796773" title="Filipina Brzezińska">
Filipina Brzezińska

Filipina Brzezińska (z domu "Szymanowska herbu Młodzian", ur. 1 stycznia 1800 w Warszawie, zm. 10 listopada 1886 tamże) – polska kompozytorka i pianistka.
Urodziła się w znanej rodzinie frankistów, jako córka Franciszka Szymanowskiego i Agaty Wołowskiej, jej brat był ojcem Celiny Szymanowskiej (żony Adama Mickiewicza) i mężem Marii Szymanowskiej.
Wśród jej utworów znajdują się zaawansowane technicznie i muzycznie utwory fortepianowe oraz pieśni, wśród których cieszyła się wielką popularnością pieśń maryjna "Nie opuszczaj nas". 
Z roku 1876 pochodzi również zbiór "15 krótkich preludiów" na organy.

</doc>
<doc id="796774" url="https://pl.wikipedia.org/wiki?curid=796774" title="Craven Berkeley">
Craven Berkeley

Craven Fitzhardinge Berkeley (ur. 28 lipca 1805 w Berkeley House w Londynie, zm. 1 lipca 1855 we Frankfurcie nad Menem), brytyjski arystokrata i polityk, najmłodszy syn Fredericka Berkeleya, 5. hrabiego Berkeley, i Mary Cole, córki Williama Cole'a.
Był oficerem 1 regimentu Life Guards. W 1832 r. został wybrany do Izby Gmin jako reprezentant okręgu Cheltenham. W Izbie zasiadał nieprzerwanie przez 25 lat. Związany z Partią Liberalną cieszył się wielką popularnością w swoim okręgu wyborczym. W 1836 r. został aresztowany, kiedy towarzyszył swojemu starszemu bratu Grantleyowi, który wdał się w bójkę z wydawcą pisma, które opublikowało nieprzychylną recenzję jego książki. W 1841 r. wyzwał na pojedynek kapitana Boldero, który wypowiadał się niepochlebnie o królowej Wiktorii. Dwukrotnie strzelał, ale nie trafił, sam też nie odniósł obrażeń. Miejsce w Izbie Gmin utracił w 1847 r. Rok później wygrał wybory, ale dopatrzono się nieprawidłowości przy głosowaniu i wybory zostały unieważnione. Berkeley powrócił do Parlamentu dopiero w 1852 r., na swoją 6 i ostatnią kadencję.
10 września 1839 r. poślubił Augustę Jones (21 marca 1813 - 25 kwietnia 1841), nieślubną córkę sir Horace St. Paula, 1. baroneta, i Ann Isaacson (zwanej też Ann Jones). Craven i Augusta mieli razem jedną córkę:
27 sierpnia 1845 r. poślubił Charlotte Onslow (przed 1830 - 25 stycznia 1897), córkę generała Denzila Onslowa, Małżeństwo to nie doczekało się potomstwa.
Niedługo przed 50. urodzinami pogorszył się jego stan zdrowia. Zdecydował się udać w podróż na kontynent. Jego stan jednak się pogorszył. Zmarł podczas podróży, we Frankfurcie nad Menem, w 1855 r.

</doc>
<doc id="796776" url="https://pl.wikipedia.org/wiki?curid=796776" title="Nain Singh">
Nain Singh

Nain Singh (नैन सिंह) – jeden z pierwszych hinduskich szpiegów w służbie brytyjskiej. Najistotniejszą wyprawę odbył w przebraniu mnicha buddyjskiego do stolicy Tybetu Lhasy na podstawie której sporządził mapę dużej części Tybetu. Jego mapy służyły przez blisko pół wieku jako jedyne rzetelne źródło informacji na temat tego rejonu.
Życiorys.
Został zwerbowany przez Thomasa G. Montgomerie w 1863 roku do służby w Indyjskim Instytucie Kartografii w Dehradun, stolicy stanu Uttarakhand w Indiach. Tam odbył 2-letnie intensywne szkolenie szpiegowskie. W roku 1865 opuścił Dehradun i udał się w kierunku Tybetu. Celem podróży było sporządzenie mapy trasy do stolicy Tybetu Lhasy i zbadanie życia politycznego i społecznego tego miasta. Przebrany był za buddyjskiego mnicha, jednakże jego różaniec buddyjski składał się ze 100 a nie 108 paciorków. Miało to ułatwić wykonanie pomiarów odległości za pomocą zliczenia kroków. Również młynek modlitewny był przerobiony w sposób umożliwiający przechowywanie w nim notatek. Dzięki przebraniu mnicha, po kilku miesiącach podróży dotarł do Tashilhumpo, gdzie spotkał Panczenlamę. Jednakże dzięki młodemu wiekowi Lamy nie został zdemaskowany i udał się do celu swej podróży, Lhasy. Tam spędził kilka miesięcy, ocierając się o śmierć (jego prawdziwa tożsamość została odkryta przez przypadkowo spotkanych kupców z Kaszmiru) – cudzoziemcy bez zezwolenia pobytu byli skazywani na śmierć. Po tym wydarzeniu wykorzystał pierwsza nadarzająca się okazję, żeby wyruszyć w drogę powrotną. Po kilku miesiącach powrócił do Dehradun, gdzie na podstawie zebranych przez niego danych Indyjski Instytut Kartografii sporządził pierwsza mapę Tybetu. W następnej wyprawie (1867), Singh zbadał zachodni Tybet. W sumie odbył trzy wyprawy do Tybetu – ostatnia wiodła z Leh w północnym Kaszmirze do Pekinu, do którego ostatecznie nie dotarł, ponieważ – po dwudniowym pobycie w Lhasie – został zdemaskowany i musiał ratować się ucieczką. Schwytany w drodze powrotnej do Indii, spędził prawie rok w więzieniu z którego zbiegł w lutym 1876 roku.
W uznaniu swoich zasług został wpisany jako pierwszy nie-Europejczyk na listę członków Królewskiego Towarzystwa Geograficznego w Londynie.

</doc>
<doc id="796778" url="https://pl.wikipedia.org/wiki?curid=796778" title="Paolo Cozzi">
Paolo Cozzi

Paolo Cozzi (ur. 26 maja 1980 w Mediolanie) – włoski siatkarz, reprezentant kraju, gra na pozycji środkowego. Mierzy 200 cm. Wicemistrz olimpijski z 2004 r. z Aten. Obecnie występuje w Serie A, w drużynie Energy Resources San Giustino.
27 września 2004 r. w Rzymie został odznaczony Orderem Zasługi Republiki Włoskiej.

</doc>
<doc id="796782" url="https://pl.wikipedia.org/wiki?curid=796782" title="INTEGRAL">
INTEGRAL

INTEGRAL () – sztuczny satelita służący do obserwacji źródeł promieniowania gamma we Wszechświecie. Jest misją Europejskiej Agencji Kosmicznej (ESA) w kooperacji z Rosją i Stanami Zjednoczonymi.
INTEGRAL został wystrzelony 17 października 2002 r. z kosmodromu Bajkonur w Kazachstanie za pomocą rakiety nośnej Proton K Blok-DM2. Został umieszczony na orbicie eliptycznej o bardzo dużej ekscentryczności (w apogeum sonda znajdowała się w odległości 153 000 km od Ziemi, natomiast w perygeum jedynie 690 km) i okresie 66 godzin. Seria manewrów korekcyjnych wykonanych przez silnik satelity podniosła perygeum do 9000 km, a okres obiegu Ziemi wzrósł do 72 godzin. W końcowej fazie misji perygeum orbity się obniża, w wyniku czego satelita raz na 3 dni będzie przechodził przez wewnętrzny pas Van Allena i nie wiadomo jak wpłynie to na jego pracę.
Zakładany czas misji wynosił 2 lata z możliwością przedłużenia o kolejne 5. Jednak według obecnych założeń ESA misja potrwa do końca 2018 roku.
Budowa i wyposażenie.
Do budowy satelity wykorzystano moduł (bus) opracowany dla sondy XMM-Newton. Kosmiczne obserwatorium podczas startu ważyło ok. 4000 kg (sam satelita bez paliwa waży 3500 kg). Rozpiętość paneli ogniw słonecznych wynosi 16 m.
Najważniejsze instrumenty naukowe w jakie wyposażono satelitę to:
Swój wkład w misję INTEGRAL-a ma również Polska – Centrum Badań Kosmicznych PAN zbudowało blok elektroniki VEB teleskopu IBIS oraz dostarczyło pakiety oprogramowania teleskopu JEM-X i spektrometru gamma SPI.

</doc>
<doc id="796788" url="https://pl.wikipedia.org/wiki?curid=796788" title="General Dynamics">
General Dynamics

General Dynamics – amerykańskie przedsiębiorstwo zbrojeniowe zajmujące się m.in. produkcją systemów lądowych oraz okrętów.
W latach 1953–1994 do korporacji należał producent samolotów Convair. W latach 1962–1963 Convair produkował rakiety nośne Atlas dla programu Merkury. W państwowych zakładach "Air Force Plant 4" Fort Worth w Teksasie, używanych wcześniej przez Convair, wyprodukowano w latach 1967–1976 562 General Dynamics F-111 Aardvark oraz ponad 2600 General Dynamics F-16 Fighting Falcon między 1976 i 1993. Na początku lat 90. przedsiębiorstwo wycofało się z produkcji lotniczej i kosmicznej: w 1992 dział rakietowy kupił Hughes, w 1993 dział kosmiczny trafił do Martin Marietta, w 1992 kupiona w 1985 Cessna została odkupiona przez Textron, pozostałości Convair w 1994 przejął McDonnell Douglas, a dział produkcji F-16 w 1993 przejął Lockheed Corporation. Przedsiębiorstwo skupiło się na produkcji sprzętu dla wojsk lądowych i marynarki wojennej, w 1995 zakupiono stocznię Bath Iron Works, która od 1989 produkowała niszczyciele typu Arleigh Burke. W 1999 wróciło do produkcji samolotów, przejmując Gulfstream Aerospace.

</doc>
<doc id="796789" url="https://pl.wikipedia.org/wiki?curid=796789" title="Keratoacanthoma">
Keratoacanthoma



</doc>
<doc id="796791" url="https://pl.wikipedia.org/wiki?curid=796791" title="Alberto Korda">
Alberto Korda

Alberto Korda właściwie Alberto Díaz Gutiérrez (ur. 14 września 1928 w Hawanie, zm. 25 maja 2001 w Paryżu) – kubański fotograf, autor najsłynniejszego zdjęcia Ernesto „Che” Guevary, które stało się jedną z ikon popkultury.
Biografia.
Alberto Korda urodził się w Hawanie jako syn kolejarza. Imał się wielu zawodów, zanim został pomocnikiem fotografa.
Jego pierwsza żona Natalia Menéndez (Niurka) została pierwszą kubańską modelką.
Po rewolucji kubańskiej został na 10 lat osobistym fotografem Fidela Castro. Od 1968 do 1978 skoncentrował się na fotografii podwodnej – aż do wystawy w Japonii w 1978, która rozbudziła zainteresowanie jego pracami za granicą. Gdy zrobił swoje, jak się okazało najsłynniejsze zdjęcie Che, 5 marca 1960 roku, był fotografem kubańskiej gazety „Revolución” (w 1965 r. połączono ją z „Hoy” tworząc „Granma”). Nie otrzymał tantiem za tę fotografię, nazwaną z czasem Guerrillero Heroico. Komentując jej nieautoryzowane wykorzystanie stwierdził:
W 2000 r. wystąpił na drogę sądową przeciwko producentom wódki „Smirnoff” za użycie jego słynnego zdjęcia w reklamie. Pozasądowa ugoda przyniosła mu 50 000 dolarów amerykańskich, które przekazał na kubański system ochrony zdrowia.
Pojawił się w epizodzie przedtytułowym w filmie Wima Wendersa "Buena Vista Social Club", choć nie został wymieniony na liście aktorów. W 2005 powstał o nim pełnometrażowy film dokumentalny "Kordavision: The Man Who Shot Che Guevara" (polski tytuł: "Świat w obiektywie Kordy") w reżyserii Hectora Cruza Sandovala.
Zmarł w Paryżu w 2001 na atak serca w trakcie wystawy swoich prac. Został pochowany na w Hawanie.

</doc>
<doc id="796795" url="https://pl.wikipedia.org/wiki?curid=796795" title="Flávio Cruz">
Flávio Cruz

Flávio Rodolfo Gonçalves Cruz (ur. 28 sierpnia 1982 w Funchal) – portugalski siatkarz, grający na pozycji przyjmującego, reprezentant Portugalii. Od sezonu 2015/2016 występuje w drużynie Castêlo da Maia Ginásio Clube
Sukcesy klubowe.
Mistrzostwo Portugalii:
Mistrzostwo Włoch:
Puchar Portugalii:
Superpuchar Portugalii:
Puchar Challenge:

</doc>
<doc id="796798" url="https://pl.wikipedia.org/wiki?curid=796798" title="Jean-Antoine Chaptal">
Jean-Antoine Chaptal

Jean-Antoine Claude, hrabia Chaptal de Chanteloup (ur. 5 czerwca 1756 w Nojaret, zm. 30 lipca 1832 w Paryżu) – francuski chemik i polityk.
W latach 1800–1804 był ministrem spraw wewnętrznych.
Jako pierwszy sformułował założenia nowej organizacji administracji. Twierdził, że:
Jego nazwisko pojawiło się na liście 72 nazwisk na wieży Eiffla.

</doc>
<doc id="796799" url="https://pl.wikipedia.org/wiki?curid=796799" title="The Works EP">
The Works EP

The Works EP – wydana 19 listopada 1984 wideokaseta zespołu Queen.
Znajdują się na niej cztery teledyski z albumu grupy The Works, wydanego 27 lutego 1984. 

</doc>
<doc id="796801" url="https://pl.wikipedia.org/wiki?curid=796801" title="Teresa Jętkiewicz">
Teresa Jętkiewicz

Teresa Jętkiewicz-Rządkowska (ur. 21 grudnia 1905 w Warszawie, zm. 31 października 1983 tamże), polska tłumaczka literatury niemieckojęzycznej. 
Teresa Jętkiewicz od 1949 pracowała w Spółdzielni Wydawniczej „Czytelnik”. Przetłumaczyła na język polski m.in. niemal całą twórczość Heinricha Bölla.

</doc>
<doc id="796804" url="https://pl.wikipedia.org/wiki?curid=796804" title="Kapuściński">
Kapuściński

Osoby o tym nazwisku:

</doc>
<doc id="796809" url="https://pl.wikipedia.org/wiki?curid=796809" title="Tańcząca Wenus">
Tańcząca Wenus

Tańcząca Wenus (ang. "Dancing Lady") – amerykański film muzyczny z 1933 roku w reżyserii Roberta Z. Leonarda. Ekranizacja powieści Jamesa Warnera Bellaha. Główne role zagrali Joan Crawford i Clark Gable.
"Tańcząca Wenus" jest oficjalnym filmowym debiutem Freda Astaire'a.

</doc>
<doc id="796816" url="https://pl.wikipedia.org/wiki?curid=796816" title="Karabin TKB-517">
Karabin TKB-517

TKB-517 (ros. "Тульское Конструкторское Бюро 517, ТКБ-517") – radziecki karabin szturmowy skonstruowany w połowie lat 50. XX wieku przez Germana Korobowa.
Historia.
Po odrzuceniu w 1947 roku przez Armię Czerwoną karabinu TKB-408 Korobow kontynuował pracę nad tego rodzaju bronią. Efektem tych prac była seria karabinów zbudowanych zarówno w układzie bullpup, jak i klasycznym. Pod koniec lat 40. Korobow postanowił zmienić zasadę działania automatyki swoich karabinów z odprowadzania gazów prochowych przez boczny otwór lufy na odrzut zamka półswobodnego. W efekcie powstała seria prototypów oznaczonych jako TKB-454 działających na zasadzie odrzutu zamka półswobodnego hamowanego ciśnieniem gazów prochowych. Karabiny TKB-454 były bronią celna, ale miały niewystarczającą niezawodność. W 1952 roku Korobow skonstruował karabin TKB-517 z dwuczęściowym zamkiem półswobodnym. Obie części zamka były połączone dźwignią. Było to rozwiązanie wzorowane na zastosowanym przez Paula Kiraly'ego w pistolecie maszynowym Danuvia 39M.
W połowie lat 50. Armia Radziecka rozpoczęła poszukiwania następcy karabinu AK. Korobow wystawił do konkursu TKB-517 który okazał się celniejszy niż proponowany przez Michaiła Kałasznikowa AKM, był także od niego lżejszy i łatwiejszy w produkcji. Uznano jednak że przewaga TKB-517 nad AKM nie jest tak duża aby uzasadniała wprowadzenie do uzbrojenia broni o konstrukcji całkowicie odmiennej od AK i do produkcji skierowano AKM.
Opis.
TKB-517 był bronią samoczynno-samopowtarzalną. Automatyka broni działa na zasadzie odrzutu zamka półswobodnego. Komora zamkowa tłoczona z blachy stalowej. Rękojeść przeładowania po prawej stronie broni. Mechanizm spustowy z przełącznikiem rodzaju ognia. Skrzydełko przełącznika rodzaju ognia po lewej stronie komory zamkowej, nad chwytem pistoletowym, pełni także rolę skrzydełka bezpiecznika. Magazynek łukowy, o pojemności 30 naboi, identyczny jak w AK. Kolba i łoże drewniane.

</doc>
<doc id="796817" url="https://pl.wikipedia.org/wiki?curid=796817" title="Vigor Bovolenta">
Vigor Bovolenta

Vigor Bovolenta (ur. 30 maja 1974 w Rovigo, zm. 24 marca 2012 w Maceracie) – włoski siatkarz. Grał na pozycji środkowego. 197 razy wystąpił w reprezentacji Włoch. Zdobył srebrny medal olimpijski w 1996 roku w Atlancie.
Zmarł 24 marca 2012 po tym, jak zemdlał na boisku podczas meczu Serie B2 między Yoga Forlì a rezerwową ekipą Maceraty. Po długich próbach reanimacji Bovolenta został przewieziony do szpitala, gdzie zmarł. Przyczyną najprawdopodobniej był atak serca.
Życie osobiste.
10 stycznia 2010 został ojcem bliźniaczek – Angeliki i Aurory. Matką dziewczynek jest Federica Lisi. Jego syn Alessandro jest siatkarzem. 
Sukcesy klubowe.
Puchar Włoch: 
Mistrzostwo Włoch: 
Klubowe Mistrzostwa Świata: 
Puchar Europy Mistrzów Klubowych: 
Superpuchar Europy: 
Puchar CEV: 
Liga Mistrzów:
Puchar Top Teams: 
Puchar Challenge: 
Sukcesy reprezentacyjne.
Mistrzostwa Europy Juniorów:
Mistrzostwa Świata Juniorów:
Liga Światowa:
Mistrzostwa Europy: 
Puchar Świata: 
Igrzyska Olimpijskie: 

</doc>
<doc id="796818" url="https://pl.wikipedia.org/wiki?curid=796818" title="Objaw Hertoghe’a">
Objaw Hertoghe’a

Objaw Hertoghe’a – w dermatologii, charakterystyczne dla atopowego zapalenia skóry, przerzedzenie zewnętrznej części brwi.

</doc>
<doc id="796824" url="https://pl.wikipedia.org/wiki?curid=796824" title="Puk.puk">
Puk.puk

puk.puk – pierwszy solowy album Kasi Nosowskiej. Utrzymany jest w mrocznych, trip hopowych klimatach, usłyszeć jednak można tu elementy rocka (np. niemal punkowe "O tobie?"). Autorem piosenek "Gordon", "Jeszcze jeden o tym" i "Zofia" jest Andrzej Smolik; "O papierkach" i "Na ucho" – Marcin Macuk a resztę skomponował Piotr Banach.
Album promowały dwa single: "Jeśli wiesz co chcę powiedzieć..." (wykorzystany w filmie "Gry uliczne" Krzysztofa Krauze) i "O nas". Płyta osiągnęła status złotej.

</doc>
<doc id="796826" url="https://pl.wikipedia.org/wiki?curid=796826" title="Objaw Dennie-Morgana">
Objaw Dennie-Morgana

Objaw Dennie-Morgana – w dermatologii, charakterystyczne dla atopowego zapalenia skóry wytworzenie fałdu skórnego poniżej brzegu dolnej powieki.

</doc>
<doc id="796827" url="https://pl.wikipedia.org/wiki?curid=796827" title="Loris Manià">
Loris Manià

Loris Manià (ur. 27 stycznia 1979 w Gorycji) – włoski siatkarz pochodzenia słoweńskiego, reprezentant kraju, grający na pozycji libero.
Sukcesy klubowe.
Puchar CEV:
Mistrzostwo Włoch:
 

</doc>
<doc id="796833" url="https://pl.wikipedia.org/wiki?curid=796833" title="Zasada memoriałowa">
Zasada memoriałowa

Zasada memoriałowa (ang. "accrual basis") – zasada w rachunkowości polegająca na ujęciu w księgach rachunkowych oraz sprawozdaniu finansowym ogółu operacji gospodarczych dotyczących danego okresu. W księgach rachunkowych jednostki należy ująć wszystkie osiągnięte przychody i obciążające ją koszty dotyczące danego roku obrotowego, niezależnie od terminu ich spłaty.
Ustawa o rachunkowości z dnia 29 września 1994 r. formułuje tę zasadę w art. 6 ust. 1:

</doc>
<doc id="796834" url="https://pl.wikipedia.org/wiki?curid=796834" title="Alberto Díaz Gutiérrez">
Alberto Díaz Gutiérrez



</doc>
<doc id="796835" url="https://pl.wikipedia.org/wiki?curid=796835" title="Jeśli wiesz co chcę powiedzieć…">
Jeśli wiesz co chcę powiedzieć…

Jeśli wiesz co chcę powiedzieć... – pierwszy singel promujący debiutancką solową płytę Kasi Nosowskiej pt. "puk.puk". Piosenkę promował teledysk, który zawierał fragmenty filmu "Gry uliczne". Wystąpiła w nim również sama Nosowska.
Płyta zawiera cztery nagrania zarejestrowane w 1996. Dwa pierwsze powstały w studiu S-4. W utworze tytułowym na saksofonie zagrał Aleksander Korecki. Dwa pozostałe nagrania zamieszczone na tym singlu zostały (jak podano na okładce) nagrane w domu. Na dołączonym do płyty CD (oraz kasety) materiale poligraficznym nie wymieniono nazwisk wykonawców (oprócz A.Koreckiego). Utwór tytułowy oraz jego wersja instrumentalna zostały wykorzystane w filmie "Gry uliczne" w reżyserii Krzysztofa Krauze.
Singel został wydany w 1996 przez Mercury PolyGram Polska (CD 578 088-2, MC 578 088-4). W 2018 Nosowska, we współpracy z Natalią Zamilską nagrała utwór ponownie.

</doc>
<doc id="796846" url="https://pl.wikipedia.org/wiki?curid=796846" title="Beirut (zespół muzyczny)">
Beirut (zespół muzyczny)

Beirut – zespół muzyczny założony przez Zacha Condona w 2006 roku, grający muzykę folkową i indie rockową.
Historia zespołu.
Przed założeniem zespołu.
Zach Condon, urodzony w 1986 roku w Santa Fe, uczęszczał do Santa Fe High School, jednak w wieku 16 lat porzucił naukę w szkole, by ruszyć w podróż po Europie, gdzie odkrył bałkańską muzykę, w szczególności orkiestrę Bobana Markovicia i Gorana Bregovicia.
W wieku 15 lat pod nazwą "Realpeople" stworzył elektroniczne nagranie lo-fi, pt. "The Joys of Losing Weight", świadomie nawiązując do twórczości The Magnetic Fields. W wieku 16 lat nagrał kompletną płytę doo-wop zainspirowaną przez grupę Frankie Lymon &amp; the Teenagers. Zach wydał także (jako "1971") EP-kę zatytułowaną "Small Time American Bats", na której znalazły się trzy utwory. Minialbum został nagrany w latach 2001–2002 i nigdy nie został oficjalnie wydany.
Działalność zespołu.
Pierwsze oficjalne wydawnictwo sygnowane nazwą Beirut powstało przy udziale Jeremiego Barnesa oraz Heather Trost, była to kombinacja folku i stylów charakterystycznych dla Europy Wschodniej. W 2006 roku zespół wydał płytę studyjną zatytułowaną "Gulag Orkestar". Beirut wydał także pojedyncze piosenki: trzy dostępne na "Pompeii EP", jedną przy udziale Calexico i jedną na składance dla magazynu "The Believer". Pierwszy oficjalny teledysk zespołu powstał w 2007 roku do piosenki „Elephant Gun”, a drugi – do utworu „Postcards from Italy”. Za reżyserię obu odpowiadała Alma Harel. Od stycznia do czerwca ukazały się trzy minialbumy zespołu: "Lon Gisland" (materiał znalazł się też na reedycji płyty pt. "Gulag Orkestar"), "Pompeii" i "Elephant Gun". Pod koniec sierpnia do sieci wyciekła druga długogrająca płyta studyjna zespołu Beirut zatytułowana "The Flying Club Cup", której oficjalna premiera odbyła się 9 października 2007 roku.
16 lutego 2009 roku ukazała się kolejna EP-ka zespołu zatytułowana "March of the Zapotec/Holland", która kilkanaście dni wcześniej ukazała się nieoficjalnie w sprzedaży w serwisie iTunes. Pod koniec sierpnia 2011 roku formacja wydała trzeci album studyjny pt. "The Rip Tide". 11 września 2015 roku premierę miał czwarty krążek długogrający Beirut zatytułowany "No No No".

</doc>
<doc id="796847" url="https://pl.wikipedia.org/wiki?curid=796847" title="O nas">
O nas

O nas – drugi singel z albumu "puk.puk" Katarzyny Nosowskiej wydany w 1996.

</doc>
<doc id="796867" url="https://pl.wikipedia.org/wiki?curid=796867" title="Houssine Kharja">
Houssine Kharja

Houssine Kharja (arab. حسين خرجة, ur. 9 listopada 1982 w Poissy) – marokański piłkarz grający na pozycji środkowego lub prawego pomocnika.
Kariera klubowa.
Kharja urodził się we francuskim mieście Poissy w rodzinie marokańskich emigrantów. Piłkarską karierę zaczynał jednak w Portugalii, w Sportingu, do którego trafił jeszcze jako junior. W lizbońskim klubie nie miał jednak szans na grę w pierwszym składzie i w lecie 2001 został oddany do włoskiej Ternany Calcio, w barwach której zadebiutował w Serie B. W lidze zagrał w 23 meczach i strzelił dwa gole, jednak z Ternaną nie osiągnął większych sukcesów w tamtym sezonie. Rok później (sezon 2002/2003) ponownie uzyskał dla drugoligowca dwie bramki i zajął z nim 7. miejsce w lidze. W sezonie 2003/2004 zagrał w 35 meczach i zdobył trzy gole, a Ternana po raz drugi z rzędu uplasowała się na tej samej, 7. pozycji. W sezonie 2004/2005 strzelił dwa gole dla swojej drużyny.
Latem 2005 po dobrej grze, Kharję wypożyczyła na sezon, stołeczna AS Roma. W drużynie prowadzonej przez Luciano Spallettiego nie miał jednak większych szans na grę w pierwszej jedenastce, gdyż miejsce na prawym skrzydle zarezerwowane było dla Manciniego. W Serie A w barwach Romy Marokańczyk zadebiutował 21 września w wygranym 4:1 meczu z Parmą, gdy w 88. minucie zmienił samego Francesca Tottiego. W lidze łącznie zagrał w 12 meczach i strzelił jednego gola, 25 marca w zremisowanym 1:1 wyjazdowym meczu z Juventusem Turyn, gdy w 84. minucie wyrównał stan meczu pokonując Gianluigiego Buffona. Po sezonie Roma nie przedłużyła wypożyczenia z Kharją i ten wrócił do Ternany. Zespół spadł jednak do Serie C1 i niezadowolony Houssine odmówił powrotu do tego zespołu. Kierownictwo Ternany uważa jednak, że Kharja jest zawodnikiem tego klubu, a sprawa jest rozstrzygana przez sąd FIFA, a Marokańczyk od początku sezonu 2006/2007 nie grał w żadnym klubie. 20 marca 2007 podpisał kontrakt z zespołem Piacenzy, który miał obowiązywać od 1 lipca. Ostatecznie Kharja pozostał w Piacenzie na pierwszą część sezonu 2007/08, a zimą na zasadzie wypożyczenia odszedł do drużyny AC Siena. Latem 2008 roku marokański zawodnik podpisał ze Sieną nowy kontrakt.
W czerwcu 2009 Kharja za 3,5 miliona euro odszedł do Genoi. 14 października podczas sparingu z młodzieżową drużyną Genoi Marokańczyk zerwał więzadła w lewej nodze i według wstępnych diagnoz czeka go ponad półroczna przerwa w grze.
29 stycznia 2011 roku został wypożyczony na pół roku do Interu z opcją pierwokupu.
18 sierpnia 2011 roku podpisał dwuletni kontrakt z Fiorentiną. Następnie grał w Al-Arabi i FC Sochaux-Montbéliard, a w 2015 przeszedł do Steauy Bukareszt.
Kariera reprezentacyjna.
W reprezentacji Maroka Kharja zadebiutował w 2004 roku jako gracz Ternany. W narodowych barwach grał między innymi w kwalifikacjach do Mistrzostw Świata w Niemczech. Do końca 2006 roku zagrał 17 meczów w reprezentacji Maroka i zdobył 1 gola. Był też w kadrze Maroka na takie turnieje jak: Puchar Narodów Afryki 2004, Puchar Narodów Afryki 2006 i Puchar Narodów Afryki 2008.

</doc>
<doc id="796871" url="https://pl.wikipedia.org/wiki?curid=796871" title="Jędrna rodzina miar">
Jędrna rodzina miar

Jędrność (ciasność) (ang. "tight") – pojęcie teorii miary formalizujące intuicyjną własność zbioru miar, które nie „uciekają do nieskończoności”. Twierdzenie charakteryzujące jędrne rodziny rozkładów nazywane jest twierdzeniem Prochorowa.
Definicja.
Niech formula_1 będzie przestrzenią topologiczną, i niech formula_2 będzie σ-algebrą na formula_3 zawierającą topologię formula_4 (czyli każdy podzbiór otwarty w formula_3 jest mierzalny, formula_2 może być σ-algebrą borelowską na formula_3). Niech formula_8 będzie rodziną miar określonych na formula_9
Rodzinę formula_8 nazywa się jędrną (bądź ciasną), jeżeli dla dowolnego formula_11 istnieje zwarty podzbiór formula_12 przestrzeni formula_13 że dla wszystkich miar formula_14 zachodzi
Często rozpatrywanymi miarami są miary probabilistyczne, wtedy ostatnia część może być równoważnie przedstawiona jako
Przykłady.
Przestrzenie zwarte.
Jeżeli formula_3 jest przestrzenią zwartą, to każda rodzina miar probabilistycznych na formula_3 jest jędrna.
Rodzina mas punktowych.
Niech dana będzie prosta rzeczywista formula_19 z topologią naturalną (euklidesową).
Dla formula_20 niech formula_21 oznacza miarę Diraca skupioną w formula_22 Wówczas rodzina
nie jest jędrna, ponieważ zwartymi podzbiorami formula_19 są te i tylko te, które są domknięte i ograniczone, a każdy taki zbiór, ponieważ jest ograniczony, jest formula_25-miary zero dla dostatecznie dużych formula_26 Z drugiej strony, rodzina
jest ciasna: przedział zwarty formula_28 będzie pełnił rolę formula_12 dla dowolnego formula_30 W ogólności rodzina miar delt Diraca na formula_31 jest jędrna wtedy i tylko wtedy, gdy rodzina ich nośników jest ograniczona.
Rodzina miar gaussowskich.
Niech dana będzie formula_32-wymiarowa przestrzeń euklidesowa formula_31 ze standardową topologią i σ-algebrą zbiorów borelowskich oraz rodzina miar gaussowskich
gdzie zmienna losowa o rozkładzie formula_35 ma wartość oczekiwaną formula_36 oraz wariancję formula_37 Wtedy rodzina formula_38 jest jędrna wtedy i tylko wtedy, gdy obie rodziny formula_39 oraz formula_40 są ograniczone.
Niech formula_41 będą takie, że
Niech formula_45 będzie rozkładem normalnym ze średnią formula_46 oraz odchyleniem standardowym formula_47 Wykażemy, że rodzina miar formula_48 jest jędrna.
Niech będzie dane formula_49 Dla formula_50 oraz formula_51 niech formula_52 będzie dystrybuantą rozkładu normalnego formula_53 i niech formula_54 Z własności rozkładu normalnego wiemy, że:
Połóżmy
Na mocy naszych założeń o formula_62 mamy, że dla formula_63
oraz
Stąd
oraz
Teraz, dla każdego formula_68 mamy
a zbiór formula_70 jest zwarty jako domknięty i ograniczony przedział prostej rzeczywistej, więc rodzina rozkładów formula_71 jest jędrna.
Jędrność a zbieżność.
Jędrność jest często warunkiem koniecznym do udowodnienia słabej zbieżności ciągu miar probabilistycznych, szczególnie, przestrzeń mierzalna jest nieskończonego wymiaru. Zobacz
Jędrność wykładnicza.
Uogólnieniem jędrności jest tzw. "jędrność wykładnicza", która znalazła swoje zastosowania w teorii wielkich odchyleń. Rodzinę miar probabilistycznych formula_72 na przestrzeni topologicznej Hausdorffa formula_3 nazywa się jędrną (ciasną) wykładniczo, jeśli dla dowolnego formula_11 istnieje podzbiór zwarty formula_12 przestrzeni formula_3 taki, że

</doc>
<doc id="796874" url="https://pl.wikipedia.org/wiki?curid=796874" title="Kordon sokalski">
Kordon sokalski

Kordon sokalski (od miasta Sokal) − umowny termin dla określenia granicy administracyjnej pomiędzy obszarem województw tzw. Małopolski Wschodniej (d. Galicji Wschodniej) a województwem wołyńskim i powiatami Chełmszczyzny w obrębie województwa lubelskiego, utworzony w okresie II Rzeczypospolitej, mający swoją genezę w istniejącej do 1914 granicy między zaborem rosyjskim (na północy) i zaborem austriackim (na południu).
Po odzyskaniu przez Polskę niepodległości ta nieformalna granica była podtrzymywana politycznie przez rząd polski w celu osłabienia wpływów ukraińskiego nacjonalizmu rozwijającego się w d. Galicji Wschodniej na ukraińską ludność ziem leżących na północ od Galicji, na których ogólny poziom świadomości narodowej był znacznie niższy niż na ziemiach pohabsburskich. Przebieg kordonu pokrywał się z dawną rozbiorową granicą Imperium Rosyjskiego i Austro-Węgier (zob. Granica Austro-Węgier z Rosją). Podział ten pokrywał się także z podziałem wyznaniowym: greckokatolickim większości Ukraińców na terenie dawnego zaboru austriackiego i wyznaniem prawosławnym większości Ukraińców na terenie dawnego zaboru rosyjskiego (po likwidacji przez carat w 1839 roku unii brzeskiej i przymusowym wcieleniu struktur kościoła unickiego do rosyjskiej cerkwi prawosławnej).
Kordon ten miał m.in. utrudniać organizację ukraińskich stowarzyszeń oświatowych, spółdzielczych i sportowych (Płast, Proświta, Masłosojuz) na Wołyniu i Chełmszczyźnie oraz napływ ukraińskiej prasy i literatury z terytorium Galicji. W praktyce sprowadzało się to do odmowy rejestracji oddziałów stowarzyszeń, spółdzielni i partii ukraińskich działających w Galicji na terytorium województwa wołyńskiego i województwa lubelskiego.

</doc>
<doc id="796875" url="https://pl.wikipedia.org/wiki?curid=796875" title="Milena (album)">
Milena (album)

Milena – drugi solowy album Kasi Nosowskiej wydany 8 marca 1998. W przeciwieństwie do poprzedniej płyty puk.puk z 1996 roku, nie jest to już tylko zgrzytliwy, powolny trip hop. Pojawia się kilka "żywszych" kompozycji ("Gdy rozum śpi", "Zoil", "Milena", "Wo", "To jak będzie?", "Nasz truskawa"). Jest też trochę drum'n'bassu. W utworze "Zoil" gościnnie zaśpiewał Kazik Staszewski.

</doc>
<doc id="796886" url="https://pl.wikipedia.org/wiki?curid=796886" title="Apo-Ranitidine">
Apo-Ranitidine



</doc>
<doc id="796887" url="https://pl.wikipedia.org/wiki?curid=796887" title="Gastranin Zdrovit">
Gastranin Zdrovit



</doc>
<doc id="796888" url="https://pl.wikipedia.org/wiki?curid=796888" title="Histac">
Histac



</doc>
<doc id="796889" url="https://pl.wikipedia.org/wiki?curid=796889" title="Heterocysty">
Heterocysty



</doc>
<doc id="796890" url="https://pl.wikipedia.org/wiki?curid=796890" title="Novo-Ranidine">
Novo-Ranidine



</doc>
<doc id="796891" url="https://pl.wikipedia.org/wiki?curid=796891" title="Raniberl">
Raniberl



</doc>
<doc id="796892" url="https://pl.wikipedia.org/wiki?curid=796892" title="Ranic">
Ranic



</doc>
<doc id="796893" url="https://pl.wikipedia.org/wiki?curid=796893" title="Tulipan (film)">
Tulipan (film)



</doc>
<doc id="796894" url="https://pl.wikipedia.org/wiki?curid=796894" title="Ranigast Max">
Ranigast Max



</doc>
<doc id="796897" url="https://pl.wikipedia.org/wiki?curid=796897" title="Ranigast Pro">
Ranigast Pro



</doc>
<doc id="796898" url="https://pl.wikipedia.org/wiki?curid=796898" title="Ranimax">
Ranimax



</doc>
<doc id="796900" url="https://pl.wikipedia.org/wiki?curid=796900" title="Ranisan">
Ranisan



</doc>
<doc id="796901" url="https://pl.wikipedia.org/wiki?curid=796901" title="Ranitin">
Ranitin



</doc>
<doc id="796903" url="https://pl.wikipedia.org/wiki?curid=796903" title="Riflux">
Riflux



</doc>
<doc id="796905" url="https://pl.wikipedia.org/wiki?curid=796905" title="Komórka tłuszczowa">
Komórka tłuszczowa



</doc>
<doc id="796906" url="https://pl.wikipedia.org/wiki?curid=796906" title="Solvertyl">
Solvertyl



</doc>
<doc id="796907" url="https://pl.wikipedia.org/wiki?curid=796907" title="Zantac">
Zantac



</doc>
<doc id="796909" url="https://pl.wikipedia.org/wiki?curid=796909" title="Relatywnie zwarta rodzina rozkładów prawdopodobieństwa">
Relatywnie zwarta rodzina rozkładów prawdopodobieństwa

Rodzinę formula_1 rozkładów prawdopodobieństwa na przestrzeni polskiej formula_2 nazywamy relatywnie zwartą wtedy i tylko wtedy, gdy z każdego ciągu elementów tej rodziny da się wybrać podciąg słabo zbieżny do pewnego rozkładu prawdopodobieństwa.

</doc>
<doc id="796914" url="https://pl.wikipedia.org/wiki?curid=796914" title="Rafinoza">
Rafinoza

Rafinoza – organiczny związek chemiczny z grupy węglowodanów będący trisacharydem zbudowanym z glukozy, fruktozy i galaktozy, według nomenklatury chemicznej nazywany jest galaktozylo-(1, 6)-glukozylo-(1, 2)-fruktofuranozydem o wzorze sumarycznym C18H32O16. W postaci uwodnionej krystalizuje, tworząc igły. Rozpuszcza się w wodzie i metanolu, jest nierozpuszczalny w eterze dietylowym. Występuje w wielu roślinach np. w nasionach bawełny, a w małych ilościach w burakach cukrowych i soi.

</doc>
<doc id="796915" url="https://pl.wikipedia.org/wiki?curid=796915" title="Henryk Padeluche">
Henryk Padeluche

Henryk (niem. Heinrich) Padeluche – zasadźca Kętrzyna i Sępopola. 
Życiorys.
Nieznane są daty jego urodzin i śmierci. Pochodził z Ełdyt Wielkich, gdzie jego rodzina weszła w posiadanie majątku ziemskiego poprzez związek małżeński. Znane fakty z życia Henryka Padeluche:

</doc>
<doc id="796916" url="https://pl.wikipedia.org/wiki?curid=796916" title="Komórki tłuszczowe">
Komórki tłuszczowe



</doc>
<doc id="796918" url="https://pl.wikipedia.org/wiki?curid=796918" title="Adipocyty">
Adipocyty



</doc>
<doc id="796920" url="https://pl.wikipedia.org/wiki?curid=796920" title="Twierdzenie Prochorowa">
Twierdzenie Prochorowa

Twierdzenie Prochorowa – twierdzenie rachunku prawdopodobieństwa wiążące jędrność rodziny miar probabilistycznych z relatywną zwartością, to jest z istnieniem słabo zbieżnego podciągu dowolnego ciągu miar z tej rodziny.
(Twierdzenie proste) Jeśli rodzina formula_1 rozkładów prawdopodobieństwa na przestrzeni polskiej formula_2 jest relatywnie zwarta, to jest jędrna.
(Twierdzenie odwrotne) Jeśli rodzina formula_1 rozkładów prawdopodobieństwa na dowolnej przestrzeni metrycznej formula_2 jest jędrna, to jest relatywnie zwarta.

</doc>
<doc id="796922" url="https://pl.wikipedia.org/wiki?curid=796922" title="Ethos rycerski">
Ethos rycerski



</doc>
<doc id="796927" url="https://pl.wikipedia.org/wiki?curid=796927" title="ZISC">
ZISC

ZISC (ang. "Zero Instruction Set Computer") – technologia oparta na pomysłach wziętych ze sztucznej sieci nerwowej. Została wynaleziona przez Guya Pailleta oraz przez niego rozwinięta razem z dr. Pascalem Tannhofem z IBM. Pierwsza generacja chipu ZISC zawiera 36 niezależnych komórek, które mogą być uważane za neurony lub równoległe procesory. Każda z nich może porównać wektor wejściowy, którego rozmiar może osiągnąć do 64 bajtów z podobnym wektorem przechowywanym w komórkach pamięci. Jeśli wektor wejściowy odpowiada wektorowi w komórce pamięci to komórka ta „wypala”. Sygnał wyjściowy zawiera komórki, która miała dopasowanie, jak również znacznik który mówi, że nie wystąpiło dopasowanie.
Równoległość jest kluczem do szybkości systemów ZISC, które eliminują krok seryjnego ładowania i porównywania wzorca dla każdej lokalizacji. Kolejnym kluczowym czynnikiem ZISC jest skalowalność. Sieć ZISC może być rozszerzona przez dodanie większej liczby urządzeń ZISC bez obniżenia szybkości rozpoznawania – sieć z liczbą 10 000 lub więcej komórek może stać się powszechna. Dzisiejsze chipy ZISC zawierają 78 neuronów na chip i mogą znaleźć dopasowanie wśród 1 000 000 wzorców zaledwie w jedną sekundę operując z prędkością przynajmniej 50 MHz. Następna generacja może zawierać nawet 1 000 neuronów lub więcej w jednym chipie.
Praktyczne użytkowanie technologii ZISC jest skupione na rozpoznawaniu wzorców, ochronie, wyszukiwaniu informacji i innych podobnych zadaniach.

</doc>
<doc id="796928" url="https://pl.wikipedia.org/wiki?curid=796928" title="Zero Instruction Set Computer">
Zero Instruction Set Computer



</doc>
<doc id="796931" url="https://pl.wikipedia.org/wiki?curid=796931" title="Minimal Instruction Set Computer">
Minimal Instruction Set Computer



</doc>
<doc id="796932" url="https://pl.wikipedia.org/wiki?curid=796932" title="Anthony Gueterbock">
Anthony Gueterbock

Anthony Fitzhardinge Gueterbock (ur. 20 września 1939) – brytyjski arystokrata i polityk, jedyny syn brygadiera Ernesta Gueterbocka i Cynthii Foley, córki podpułkownika Franka Foleya i 16. baronowej Berkeley, siostrzeniec 17. baronowej Berkeley. Znany też jako Tony Berkeley.
Wykształcenie odebrał w Eton College i w Trinity College na Uniwersytecie Cambridge. Uniwersytet ukończył z tytułem magistra sztuk. Później rozpoczął pracę w budownictwie lądowym. W latach 1961-1965 pracował w Sir Alexander Gibb &amp; Partners. Później rozpoczął pracę w George Wimpley plc, gdzie pracował do 1981 r., kiedy przeszedł do Eurotunnelu, gdzie w 1987 r. został menedżerem ds. publicznych. Był nim do 1995 r. Rok później uzyskał tytuł honorowego doktora nauk Uniwersytetu Brighton. Obecnie jest prezesem Rail Freight Group, przewodniczącym Aviation Environment Federation i członkiem Forum Doradczego Europejskiej Komisji ds. Polityki Transportowej i Energetycznej oraz Królewskiego Stowarzyszenia Sztuk.
Po śmierci swojej ciotki w 1992 r. odziedziczył tytuł barona Berkeley i zasiadł w Izbie Lordów. Został oficerem Orderu Imperium Brytyjskiego. W życiu politycznym jest związany z Partią Pracy. Miejsce w Izbie Lordów stracił po reformie 1999 r. Ponownie zasiadł w Izbie rok później, kiedy został dożywotnim parem jako baron Gueterbock.
10 lipca 1965 r. poślubił Dianę Christinę Townsend, córkę Erica Townsenda. Małżeństwo to zakończyło się rozwodem w 1998 r. 8 maja 1999 r. poślubił Julię Clarke, córkę Michaela Clarke'a. Lord Berkeley ma troje dzieci z pierwszego małżeństwa:

</doc>
<doc id="796933" url="https://pl.wikipedia.org/wiki?curid=796933" title="Arsacydzi">
Arsacydzi

Arsacydzi – dynastia pochodzenia irańskiego, od 238 p.n.e. do 226 n.e. panująca w Iranie, a w latach 62–428 n.e. także w Armenii.
Założycielem dynastii był Arsakes (247 p.n.e.–pomiędzy 217 a 214 p.n.e.), król koczowniczych Parnów, którzy ok. 238 p.n.e. dokonali inwazji Partii. W latach czterdziestych II w. p.n.e. partyjski król Mitrydates I opanował większość terytorium Iranu i Mezopotamii, należących wówczas do hellenistycznego imperium Seleucydów. W okresie największej potęgi państwo Partów-Arsacydów obejmowało terytorium dzisiejszego Iranu, Afganistanu, Iraku, oraz południową część Azji Środkowej. Od panowania Wononesa I (8/9–15) z przerwami, zaś od czasów Tiridatesa I (54–59, 62–ok. 72) stale Arsacydzi rządzili także w Armenii, aż do roku 428. Państwo Partów miało złożoną strukturę dzielnicową, składało się z szeregu królestw, księstw, prowincji i miast połączonych z dynastią Arsacydów feudalnymi więzami zależności. Kultura partyjska była zaś polem krzyżowania się wpływów hellenistycznych i rodzimej tradycji irańskiej, co miało wyraz nawet w ideologii władzy samych Arsacydów: używali zarówno tytulatury perskiej (tytułu „król królów”), jak i hellenistycznej (greckie przydomki, deifikacja władcy w inskrypcjach greckich). Jako języków urzędowych używano greckiego, jak w państwie Seleucydów, jak również aramejskiego, jak w imperium Achemenidów. Zarówno w Iranie jak i Armenii dynastia została pozbawiona władzy przez Sasanidów.
Najsłynniejsi władcy.
W Iranie:
W Armenii:

</doc>
<doc id="796934" url="https://pl.wikipedia.org/wiki?curid=796934" title="Anthony Gueterbock, 18. baron Berkeley">
Anthony Gueterbock, 18. baron Berkeley



</doc>
<doc id="796939" url="https://pl.wikipedia.org/wiki?curid=796939" title="Aleksander Bobowski">
Aleksander Bobowski

Aleksander Bobowski (ur. 23 listopada 1918 w Dybkach, zm. 2007) – polski muzykant, mazowiecki skrzypek ludowy z Puszczy Białej, podporucznik Wojska Polskiego. 
Grał od 10. roku życia. W latach 1928-73 grał na ponad 1000 zabaw i wesel w okolicach Długosiodła, Poręby i Broku, a także w latach 1948-57 w okolicach Pasłęka. W czasie okupacji aresztowany za udział w AK przeszedł ponaddwuletnią gehennę niemieckich więzień i obozów koncentracyjnych (Pawiak, Majdanek, Buchenwald, Dora, Bergen-Belsen). Po zakończeniu kariery muzykanckiej w 1973 pracował jako portier w szpitalu na Inflanckiej w Warszawie. Powrócił do muzyki w 1995. Jest laureatem Nagrody im. Oskara Kolberga w 2004 r. oraz trzykrotnym laureatem Festiwalu Kapel i Śpiewaków Ludowych (Złota Baszta 1996). Od 1973 mieszkał w Płochocinie pod Warszawą. W2004 został laureatem Nagrody im. Oskara Kolberga.

</doc>
<doc id="796941" url="https://pl.wikipedia.org/wiki?curid=796941" title="Fort VII Twierdzy Modlin">
Fort VII Twierdzy Modlin

Fort VII (Fort Cybulice) – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku, w późniejszym okresie zmodernizowany.
Fort znajduje się lesie koło miejscowości Cybulice Małe. W wyniku kolejnych modernizacji stał się jednym z najnowocześniejszych obiektów twierdzy. Nie zamontowano jednak na nim planowanych pancerzy, prócz jednej kopuły obserwacyjnej, zniszczonej w roku 2004. Fort posiadał koszary szyjowe, dwa tradytory międzypól, kaponierę przeciwskarpową, kojec na styku czoła i barku, kaponierę szyjową oraz schrony pogotowia na wale. Obiekty łączył system potern.

</doc>
<doc id="796942" url="https://pl.wikipedia.org/wiki?curid=796942" title="DJ Q-bert">
DJ Q-bert

Q-bert (ur. 7 października 1969 roku) jest pseudonimem artystycznym Richarda Quitevisa, amerykańskiego DJa i kompozytora filipińskiego pochodzenia. Członek nieistniejącej już grupy turntablistycznej Invisibl Scratch Piklz.
Linki zewnętrzne.
http://www.youtube.com/watch?v=ZKD0dJvaPOU

</doc>
<doc id="796943" url="https://pl.wikipedia.org/wiki?curid=796943" title="Richard Quitevis">
Richard Quitevis



</doc>
<doc id="796945" url="https://pl.wikipedia.org/wiki?curid=796945" title="DJ Qbert">
DJ Qbert



</doc>
<doc id="796946" url="https://pl.wikipedia.org/wiki?curid=796946" title="DJ Q-Bert">
DJ Q-Bert



</doc>
<doc id="796948" url="https://pl.wikipedia.org/wiki?curid=796948" title="Lord Hagen">
Lord Hagen



</doc>
<doc id="796950" url="https://pl.wikipedia.org/wiki?curid=796950" title="Danuvia 39M">
Danuvia 39M



</doc>
<doc id="796954" url="https://pl.wikipedia.org/wiki?curid=796954" title="Sidłów">
Sidłów

Sidłów – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego.

</doc>
<doc id="796955" url="https://pl.wikipedia.org/wiki?curid=796955" title="Wolne rodniki tlenowe">
Wolne rodniki tlenowe



</doc>
<doc id="796956" url="https://pl.wikipedia.org/wiki?curid=796956" title="Rodnik tlenowy">
Rodnik tlenowy



</doc>
<doc id="796957" url="https://pl.wikipedia.org/wiki?curid=796957" title="Rodniki tlenowe">
Rodniki tlenowe



</doc>
<doc id="796958" url="https://pl.wikipedia.org/wiki?curid=796958" title="Buszewko (województwo lubuskie)">
Buszewko (województwo lubuskie)

Buszewko – osada w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego.

</doc>
<doc id="796960" url="https://pl.wikipedia.org/wiki?curid=796960" title="Ich noce">
Ich noce

Ich noce (ang. "It Happened One Night") – czarno-biały film należący do gatunku "screwball comedy", produkcji amerykańskiej z 1934 w reżyserii Franka Capry.
Jeden z najsłynniejszych filmów w złotej erze Hollywood z Clarkiem Gable’em i Claudette Colbert w rolach głównych. Pierwszy z trzech filmów, który otrzymał tzw. "Wielki szlem", czyli pięć Oscarów w najważniejszych kategoriach. Scenariusz został oparty na opowiadaniu Samuela Hopkinsa Adamsa pt. "Night Bus".
Zdjęcia do filmu rozpoczęto 21 listopada 1933 roku, a ukończono 23 grudnia 1933. Film wyprodukowała początkująca wówczas wytwórnia Columbia Pictures Corporation, która po sukcesie filmu stała się gigantem. Premiera filmu miała miejsce w Nowym Jorku 22 lutego 1934 roku. Budżet filmu wyniósł około 325 tysięcy dolarów. Film był kręcony na taśmie 35 mm.
Fabuła.
Ellie Andrews postanawia poślubić Kinga Wesleya, lecz niestety jej bogaty ojciec nie zgadza się z tym i zamierza unieważnić ślub. Załamana dziewczyna ucieka do Nowego Jorku, gdzie obecnie znajduje się King. Podczas podróży spotyka dziennikarza Petera Warne’a, który wymusza na niej obietnicę wspólnej podróży. Nieoczekiwanie zakochują się w sobie.

</doc>
<doc id="796968" url="https://pl.wikipedia.org/wiki?curid=796968" title="Michael Moriarty">
Michael Moriarty

Michael Moriarty (ur. 5 kwietnia 1941 w Detroit w Michigan) – amerykański aktor i muzyk. Zdobywca nagród Emmy, Złotego Globu i Tony. Występował w roli zastępcy wykonawczego prokuratora okręgowego Benjamina „Bena” Stone’a z serialu "Prawo i porządek" (1990–1994).

</doc>
<doc id="796973" url="https://pl.wikipedia.org/wiki?curid=796973" title="Zamieć">
Zamieć

Meteorologia:
Literatura:

</doc>
<doc id="796974" url="https://pl.wikipedia.org/wiki?curid=796974" title="Czyżewo">
Czyżewo

3 miejscowości w Polsce:
Zobacz też: Czyżew

</doc>
<doc id="796975" url="https://pl.wikipedia.org/wiki?curid=796975" title="Kwiatkowski">
Kwiatkowski

Kwiatkowski (forma żeńska: Kwiatkowska; liczba mnoga: Kwiatkowscy) – nazwisko należące do grupy 20 najpopularniejszych nazwisk używanych w Polsce. Według bazy PESEL 17.01.2015 r. nosiło je 42 798 Polek i 41 797 Polaków. Najwięcej osób noszących to nazwisko mieszka w Polsce centralnej i na Pomorzu Gdańskim.
Nazwisko utworzone przy użyciu formantu „-ski”, służącego do tworzenia nazwisk odmiejscowych. Źródłosłowem nazwiska mogą być toponimy: Kwiatki, Kwiatków, Kwiatkowice, Kwiatkowo. Możliwe jest też pochodzenie od rzeczownika pospolitego kwiat.

</doc>
<doc id="796977" url="https://pl.wikipedia.org/wiki?curid=796977" title="Cezar (imię)">
Cezar (imię)



</doc>
<doc id="796980" url="https://pl.wikipedia.org/wiki?curid=796980" title="Zawieja">
Zawieja

Zawieja śnieżna – opad śniegu z towarzyszącym mu silnym wiatrem.
Podczas zawiei śnieg praktycznie nie opada na ziemię a jest niesiony przez wiatr.

</doc>
<doc id="796981" url="https://pl.wikipedia.org/wiki?curid=796981" title="Aitken">
Aitken

Osoby:
Obiekty astronomiczne:

</doc>
<doc id="796982" url="https://pl.wikipedia.org/wiki?curid=796982" title="Fort V Twierdzy Modlin">
Fort V Twierdzy Modlin

Fort V ("Dębina") – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku, w okresie późniejszym zmodernizowany.
Fort znajduje się we wsi Dębina. Podstawę dla jego projektu stanowił wzorcowy fort "F1879". Podobnie jak inne obiekty twierdzy, fort przeszedł wielokrotne modernizacje: w latach dziewięćdziesiątych XIX wieku i w przededniu pierwszej wojny światowej. Ostatnia modernizacja nie została doprowadzona do końca; nie ukończono między innymi potężnej kaponiery przeciwskarpowej i nie zamontowano pancerzy na wale głównym. Fort posiadał betonowe koszary połączone poternami z wyjściem na wał oraz kaponierami: czołową i półkaponierami barkowymi.
Fort nie znajdował się na kierunku niemieckiego uderzenia w 1915 roku. Wycofujące się wojska rosyjskie wysadziły część obiektów. 

</doc>
<doc id="796984" url="https://pl.wikipedia.org/wiki?curid=796984" title="Powrót brata">
Powrót brata

W 2003 roku, nakładem Universal Music Polska, ukazała się nowa, solowa płyta Kuby Sienkiewicza – zatytułowana Powrót brata. Zawierała piosenki autorskie Kuby Sienkiewicza i Jacka Wąsowskiego, a także trzy utwory ze słowami Jacka Bojakowskiego, do których Kuba Sienkiewicz napisał muzykę, w tym utwór tytułowy. Kluczem doboru piosenek była tematyka komputerowa ("Żal robota", "Sobie sieć") i podróżnicza ("Powrót brata", "Długa droga na szczyt", "Paszoł"), ale pojawia się także zabawa słowem ("Mortadela"), a nawet – jak zwykle ironiczna – odpowiedź na pytanie, jak osiągnąć sukces w branży muzycznej ("Recepta na sukces"). Całość łączy jednolite brzmienie, zabawy dźwiękiem. Duży wpływ na kształt płyty miał muzyk Zbigniew Łapiński.

</doc>
<doc id="796986" url="https://pl.wikipedia.org/wiki?curid=796986" title="Sienna Grobla">
Sienna Grobla

Sienna Grobla (dawniej: "Strohdyk", niem. "Strohdeich") – osiedle mieszkaniowo-przemysłowe w Gdańsku, w dzielnicach Śródmieście i Rudniki.
Położenie.
Sienna Grobla leży na obszarze ograniczonym:
Podział historyczny.
Morfogenetycznie, Sienna Grobla dzieli się na dwie części, które niegdyś były zupełnie niezależne od siebie:
Podział między tymi jednostkami terytorialnymi biegnie wzdłuż Opływu Motławy, który uchodzi na terenie osiedla do Martwej Wisły.

</doc>
<doc id="796987" url="https://pl.wikipedia.org/wiki?curid=796987" title="Czyżewo (województwo lubuskie)">
Czyżewo (województwo lubuskie)

Czyżewo – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego.

</doc>
<doc id="796991" url="https://pl.wikipedia.org/wiki?curid=796991" title="Nagykálló">
Nagykálló

Nagykálló (jidysz "Kalov, Kaluv, Kalev, Kaliv") – miasto powiatowe w komitacie Szabolcs-Szatmár-Bereg w północno-wschodnich Węgrzech.
Położenie.
Nagykálló leży w centrum wysoczyzny Nyírség. Lokalne drogi łączą miasto z Nyíregyháza, Nyírbátor, Nyírtura, Újfehértó, Téglás i Nyíradony. W Nagykálló lokalna linia kolejowa z Nyíregyháza rozgałęzia się do Nyírbátor i do Nyíradony.
Historia.
Pierwsza pisemna wzmianka o Nagykálló pochodzi z roku 1274. W 1315 król Karol Robert podniósł miejscowość do rangi osady targowej. W późnym średniowieczu odbywały się tu sejmiki szlachty komitackiej. W roku 1556 miasto spalili Turcy osmańscy. W odbudowanym Nagykálló w roku 1574 wzniesiono murowany zamek (zburzony w 1709).
W roku 1603 István Bocskay osiedlił w mieście hajduków, którzy jednak po jego śmierci przenieśli się do Hajdúböszörmény. Nagykálló było ośrodkiem rzemiosła i drobnej wytwórczości. Stało się siedzibą rodu Kállay de Nagy-Kálló. W roku 1630 Jerzy I Rakoczy ogłosił w Nagykálló deklarację niepodległości. Podczas następnego powstania w 1703 miasto zostało zdobyte przez wojska Franciszka II Rakoczego. W latach 1747-1876 Nagykálló było siedzibą władz komitatu Szabolcs.
W XIX wieku miasto podupadło z braku połączenia kolejowego. W 1989 Nagykálló uzyskało prawa miejskie.

</doc>
<doc id="796992" url="https://pl.wikipedia.org/wiki?curid=796992" title="Halowe Mistrzostwa Europy w Lekkoatletyce 1990">
Halowe Mistrzostwa Europy w Lekkoatletyce 1990

XXI Halowe Mistrzostwa Europy odbyły się 3–4 marca 1990 w Glasgow w hali Kelvin Hall.

</doc>
<doc id="796993" url="https://pl.wikipedia.org/wiki?curid=796993" title="Zawiadomienie (forma wypowiedzi)">
Zawiadomienie (forma wypowiedzi)

Zawiadomienie – jedna z krótkich form wypowiedzi. Często bywa donosem, przekazaniem ważnej informacji, która może interesować. Jest pisemną (rzadziej ustną) formą wypowiedzi. Zawiera charakterystyczne określenia.

</doc>
<doc id="796994" url="https://pl.wikipedia.org/wiki?curid=796994" title="Heinrich Padeluche">
Heinrich Padeluche



</doc>
<doc id="796995" url="https://pl.wikipedia.org/wiki?curid=796995" title="Mistrzostwa Europy w Boksie 1998">
Mistrzostwa Europy w Boksie 1998

XXXII Mistrzostwa Europy w Boksie (mężczyzn) odbyły się w dniach 17-24 maja 1998 w Mińsku. Walczono w dwunastu kategoriach wagowych. Startowało 186 uczestników z 38 państw, w tym jedenastu reprezentantów Polski.

</doc>
<doc id="796997" url="https://pl.wikipedia.org/wiki?curid=796997" title="Stéphanie Foretz">
Stéphanie Foretz

Stéphanie Foretz (ur. 3 maja 1981 w Issy-les-Moulineaux) – francuska tenisistka, finalistka juniorskiego Roland Garros z 1999.
Kariera tenisowa.
Foretz w 1997 roku zadebiutowała w zawodowym turnieju ITF w Saint Raphael, osiągając półfinał. Już rok później zdobyła swój pierwszy tytuł w tego rodzaju imprezie, a dorobek uzupełniła o dwa inne finały. W lutym 1999 próbowała swoich sił w kwalifikacjach do halowych zawodów WTA w Paryżu, ale odpadła w decydującej rundzie. Dzięki dzikiej karcie dostała się do drabinki głównej w Strasburgu i wygrała tam z Åsą Carlsson. Została pokonana przez Mary Joe Fernández. W pierwszym meczu French Open trafiła na swoją znaną rodaczkę, Nathalie Dechy i mimo wyrównanej walki zeszła z kortu pokonana (w tie-breaku pierwszego seta przegrała 14:16).
Otrzymała prawo startu w głównym turnieju Roland Garros w 2000 roku i sprawiła sporą sensację, eliminując z niego Alicię Molik. Rok później zakwalifikowała się do pięciu profesjonalnych imprez, odnosząc kilka cennych zwycięstw. W Auckland pokonała Sarah Pitkowski, w Budapeszcie Maję Matevžič i Laurence Courtois, w Eastbourne Anastasiję Myskinę. W Szanghaju doszła ćwierćfinału, ulegając Monice Seles. W maju doszła do półfinału konkurencji deblowej na Bol razem z Galiną Fokiną. W ćwierćfinale pokonały najwyżej rozstawione Corinę Morariu i Ai Sugiyamę.
W kwietniu 2002 Foretz sprawiła sensację w Charleston, osiągając ćwierćfinał i eliminując z dalszej rywalizacji Monicę Seles i Conchitę Martínez. Została sklasyfikowana w czołowej setce rankingu tenisistek. Na Roland Garros w 2004 pokonała Dechy, broniąc wcześniej trzy piłki meczowe. Razem z Michaëllą Krajicek doszła do finału gry podwójnej w Antwerpii w 2006 roku.

</doc>
<doc id="797001" url="https://pl.wikipedia.org/wiki?curid=797001" title="Wilanów (województwo lubuskie)">
Wilanów (województwo lubuskie)

Wilanów – osada w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie. Miejscowość wchodzi w skład sołectwa Wielisławice. W Wilanowie znajduje się też najstarsze drzewo (dąb) w powiecie strzelecko-drezdeneckim.
W latach 1975–1998 miejscowość należała administracyjnie do województwa gorzowskiego.

</doc>
<doc id="797003" url="https://pl.wikipedia.org/wiki?curid=797003" title="Wilanów (ujednoznacznienie)">
Wilanów (ujednoznacznienie)



</doc>
<doc id="797005" url="https://pl.wikipedia.org/wiki?curid=797005" title="Intercity-Express">
Intercity-Express

Intercity-Express (ICE) – kategoria pociągów dużych prędkości koncernu Deutsche Bahn. W Austrii, Szwajcarii i pierwotnie w Niemczech funkcjonuje pod nazwą InterCityExpress.
Historia.
We wrześniu 1982 roku Deutsche Bundesbahn podpisała kontrakt na wyprodukowanie doświadczalnego składu dużych prędkości. Niemieckim kolejom został w dniu 31 lipca 1985 roku zaprezentowany ICE V. Podczas jazdy testowej w dniu 26 października 1985 roku ustanowiony został światowy rekord prędkości 317 kilometrów na godzinę na odcinku pomiędzy Rheda-Wiedenbrück i Oelde. Przeprowadzanie kursów testowych z wyższymi prędkościami zostało rozpoczęte dopiero po otwarciu linii z Hanoweru do Würzburga w 1988 roku. 1 maja 1988 roku ICE V w Gemünden am Main ustanowił rekord prędkości 406,9 kilometrów na godzinę. Doświadczenie zdobyte w trakcie testowania ICE-V zostało wykorzystane w trakcie produkcji pierwszej serii ICE. Zaledwie trzy lata po zaprezentowaniu ICE-V kolej niemiecka w 1988 roku podpisała kontrakt na wyprodukowanie 82 wagonów silnikowych. W dniu 23 lipca 1990 roku dodatkowo zamówiono 19 składów przystosowanych do eksploatowania na szwajcarskich kolejach. Połączenia ekspresowe ICE uruchomiono w dniu 2 czerwca 1991 roku.

</doc>
<doc id="797009" url="https://pl.wikipedia.org/wiki?curid=797009" title="Rośliny piętra alpejskiego">
Rośliny piętra alpejskiego

Rośliny piętra alpejskiego (załącznik do artykułu piętro alpejskie).

</doc>
<doc id="797010" url="https://pl.wikipedia.org/wiki?curid=797010" title="Scott Wolf">
Scott Wolf

Scott Richard Wolf (ur. 4 czerwca 1968 w Bostonie) – amerykański aktor pochodzenia żydowskiego, występował w roli Baileya Salingera w serialu "Ich pięcioro".
Życiorys.
Wczesne lata.
Urodził się w Bostonie w Massachusetts jako syn Susan Enowitch (z domu Levy), doradcy ds. nadużywania narkotyków, i Stevena Wolfa, dyrektora opieki zdrowotnej. Wychowywał się w rodzinie żydowskiej, a rodziny jego rodziców pochodziły z Niemiec i Rosji. W 1986 ukończył West Orange High School w West Orange w New Jersey. Następnie studiował na wydziale finansów na George Washington University.
Kariera.
Do rozpoczęcia kariery aktorskiej zachęcił go przyjaciel rodziny i były aktor Clint Brady. Wolf przyjął jego radę i studiował aktorstwo w nowojorskim Herbert Berghof Studio, a następnie uczył się aktorstwa u Roberta Carnegie w Playhouse West w Kalifornii.
Wolf pojawił się w kilku reklamach, a następnie gościnnie występował w serialach NBC "Byle do dzwonka" ("Saved by the Bell", 1990–1992), Disney Channel "Kids Incorporated" (1991) i ABC "The Commish" (1993). Potem został obsadzony jako Bailey Salinger, drugie w kolejności z pięcioro osieroconych dzieci w serialu Fox "Ich pięcioro" ("Party of Five", 1994–2000).
Zagrał główną rolę w filmie fantasy "Znak Smoka" ("Double Dragon", 1994). W 1997, podczas Williamstown Theatre Festival w Williamstown, grał w sztuce "Dead End". W 1999 zdobył dwie nominacje do Teen Choice Awards: „Aktor telewizyjny” w "Ich pięcioro" i „Najzabawniejsza scena w filmie” w "Go" z Jayem Mohrem. Za dubbing psa Chapsa w filmie animowanym "" (2001) otrzymał DVD Exclusive Award. Wystąpił jako dr Jake Hartman w serialu The WB "Everwood" (2004–2006) oraz jako dr Scott Clemmens w serialu NBC "The Night Shift" (2014–2017).
Życie prywatne.
Od września 1992 do listopada 1993 spotykał się z Alyssą Milano. Od lutego 1996 do lutego 1997 był związany z kanadyjską aktorką Paulą Devicq. W 1999 spotykał się z projektantką mody Shoshanną Lonstein Gruss. W październiku 2002 związał się z Kelley Marie Limp. Pobrali się 29 maja 2004. Mają trójkę dzieci: córkę Lucy Marie oraz dwóch synów – Millera Williama i Jacksona Kayse.

</doc>
<doc id="797011" url="https://pl.wikipedia.org/wiki?curid=797011" title="Barbara Paulus">
Barbara Paulus

Barbara Paulus (ur. 1 września 1970 w Wiedniu) – tenisistka austriacka, zwyciężczyni turniejów zawodowych w grze pojedynczej i podwójnej, reprezentantka w Pucharze Federacji, olimpijka.
Życiorys.
Paulus występowała w gronie tenisistek zawodowych od 1986. W 1988 odniosła pierwsze turniejowe zwycięstwo, pokonując w finale "European Open" w Genewie Amerykankę Lori McNeil. W 1989 w tej samej imprezie osiągnęła półfinał, eliminując m.in. kończącą karierę, ale wciąż klasyfikowaną na 4. miejscu w rankingu światowym Chris Evert (odpadła z Conchitą Martínez). Rok później po raz drugi triumfowała w Genewie, tym razem po finałowym zwycięstwie nad Kanadyjką Helen Kelesi. Rezultat ten, a także dalsze trzy finały w 1990, pozwoliły Paulus awansować do czołowej dwudziestki na świecie; w listopadzie tegoż roku wystąpiła w Masters, ale odpadła już w I rundzie z późniejszą mistrzynią Monicą Seles.
Kolejne sezony nie były dla Austriaczki udane. Zmagała się z kontuzjami nadgarstków i kolana, miała wielomiesięczne przerwy w grze. Na kolejny finał turniejowy czekała aż do września 1995, kiedy triumfowała w Warszawie po zwycięstwie nad Francuzką Alexandrą Fusai w trzech setach. W latach 1995–1997 wystąpiła w trzech finałach z rzędu w Warszawie, w 1996 przegrywając z Henrietą Nagyovą i rewanżując się tej samej zawodniczce rok później. Wygrała ponadto turnieje w Pattaya w 1995 i Maria Lankowitz w 1996. W 1996 pięciokrotnie przegrywała finały turniejowe (w tym w dużej imprezie w Hilton Head z Arantxą Sánchez Vicario), co na koniec sezonu dało jej 10. miejsce w rankingu światowym (najwyższe w karierze), a także drugi start w Masters (również zakończony na I rundzie, tym razem po porażce z Lindsay Davenport).
W turniejach wielkoszlemowych nie udało się jej nigdy awansować do ćwierćfinału, natomiast pięciokrotnie dochodziła do IV rundy (1/8 finału) – w 1989 i 1990 na US Open, 1990 i 1995 w Australian Open, w 1997 na French Open. W tej ostatniej imprezie była rozstawiona z numerem 16., a uległa późniejszej finalistce i ówczesnej liderce rankingu Martinie Hingis w nietypowym stosunku 3:6, 6:0, 0:6. W grze podwójnej Paulus odniosła mniej sukcesów, ale może się pochwalić wygranym turniejem w Sofii w 1988, gdzie partnerowała Conchicie Martinez. W 1997 przekroczyła milion dolarów w zarobkach zawodowych na korcie. Powrót do czołówki światowej Austriaczki nie okazał się jednak trwały, w 1999 kolejna poważna kontuzja (tym razem łokcia) wykluczyła ją na sezon z gry. Ostatecznie w 2001 ogłosiła zakończenie kariery sportowej.
Praworęczna, z bekhendem oburęcznym, preferowała wolne ziemne korty, chociaż u schyłku kariery potrafiła także dochodzić do finałów imprez halowych. Poza wspomnianymi wyżej miała na koncie pojedyncze zwycięstwa nad takimi zawodniczkami jak Anke Huber, Kimiko Date, Jana Novotná, Gabriela Sabatini, Mary Pierce, Jennifer Capriati. W latach 1989–1997 występowała w reprezentacji Austrii w Pucharze Federacji (m.in. półfinał 1990, ćwierćfinały 1989 i 1991), wygrywając 9 spotkań i przegrywając 13 (w grze pojedynczej 7 wygranych i 8 porażek). Bez większych sukcesów grała dwukrotnie na olimpiadzie, w Seulu w 1988 odpadając w III rundzie z Ziną Garrison (po wyeliminowaniu Jany Novotnej), a w Barcelonie w 1992 w II rundzie z Anke Huber.

</doc>
<doc id="797015" url="https://pl.wikipedia.org/wiki?curid=797015" title="Sienna Grobla I">
Sienna Grobla I

Sienna Grobla I (zwana też wewnętrzną, dawniej: "Strohdyk", niem. "Strohteich", "Strohdeich") – osiedle mieszkaniowo-przemysłowe w Gdańsku, część Siennej Grobli.
Sienna Grobla I to część znajdująca się na zachód od Opływu Motławy. Została włączona w granice administracyjne miasta w 1814 roku. Współcześnie należy do okręgu historycznego Gdańsk oraz dzielnicy administracyjnej Śródmieście.
Historia.
Przez długi czas tę część Siennej Grobli zajmowały łąki oraz rozlewiska Wisły. Były to tereny krzyżackie; od 1454 roku patrymonium miejskie. Dopiero w XVIII wieku powstała osada na tzw. Polskim Haku - obszarze przy ścisłym ujściu Motławy. Od 1814 roku w obrębie gminy miejskiej Gdańska. Pozostałą część wewnętrznej Siennej Grobli zajmowały stocznie Klawittera i Devrienta, wybudowane w XIX wieku.
Po zrównaniu z ziemią wałów i fos miejskich w 1910 roku na terenie Siennej Grobli I powstała kolonia mieszkalna oraz mniejsze zakłady i magazyny przemysłowe, i taki stan rzeczy utrzymuje się do dziś.
Transport i komunikacja.
Przez Sienną Groblę I przebiega ul. Siennicka – droga prowadząca z Głównego Miasta na wyspę Stogi z Przeróbką, a więc o kluczowym znaczeniu dla osiedli Przeróbka, Stogi, Krakowiec i Górki Zachodnie.
Połączenie osiedla z centrum miasta umożliwiają tramwaje komunikacji miejskiej (linie nr 3, 8 i 9).
Most Siennicki.
W ciągu ul. Siennickiej mieści się Most Siennicki nad Martwą Wisłą.
Zabytki.
Przy ul. Sienna Grobla 2 zachowała się wartownia lub dom strażnika wałowego bastionu Gniady Koń, która po zniesieniu twierdzy gdańskiej w 1888 r. była użytkowana jako dom mieszkalny. Jest to jedyny kompletnie zachowany element czternastu splantowanych bastionów Gdańska, a także jedyny zachowany budynek forteczny stojący w obrębie majdanów bastionów pierścienia wewnętrznego twierdzy. W 2021 r. budynek był jeszcze w dobrym stanie, z zachowanymi ozdobnymi detalami więźby dachowej, był już jednak niezamieszkały. 

</doc>
<doc id="797016" url="https://pl.wikipedia.org/wiki?curid=797016" title="Krzysztof Sadowski">
Krzysztof Sadowski



</doc>
<doc id="797020" url="https://pl.wikipedia.org/wiki?curid=797020" title="Elvarg">
Elvarg



</doc>
<doc id="797021" url="https://pl.wikipedia.org/wiki?curid=797021" title="Piroelektryczność minerału">
Piroelektryczność minerału



</doc>
<doc id="797022" url="https://pl.wikipedia.org/wiki?curid=797022" title="Lacey Chabert">
Lacey Chabert

Lacey Nicole Chabert (ur. 30 września 1982 w Purvis, w stanie Mississippi) – amerykańska aktorka filmowa, telewizyjna i głosowa.
Życiorys.
Córka Julie i Tony’ego Chabertów. Ma młodszego brata T.J.-a i dwie starsze siostry, Wendy i Crissy. Jest chrześcijanką. Przeniosła się wraz z rodziną do Południowej Kalifornii, gdy otrzymała rolę Claudii Salinger w serialu telewizyjnym stacji FOX "Ich pięcioro" ("Party of Five"). Debiutowała na Broadwayu jako młoda Cosette w musicalu "Les Misérables", a jej pierwszą poważną rolą była postać Bianki Montgomery w operze mydlanej ABC "Wszystkie moje dzieci" ("All My Children", 1993).
W 1999 roku wzięła udział w dubbingu do pierwszego sezonu serialu animowanego dla dorosłych "Głowa rodziny" ("Family Guy"), wcielając się w postać Meg Griffin, zanim Mila Kunis objęła to stanowisko w serii drugiej. Jest znana z drugoplanowych występów w przebojach kinowych: "To nie jest kolejna komedia dla kretynów" ("Not Another Teen Movie", 2001), "Krwawe święta" ("Black Christmas", 2006) oraz "Wredne dziewczyny" (2004). Za rolę w tym ostatnim filmie, wspólnie z Lindsay Lohan, Rachel McAdams i Amandą Seyfried, odebrała w 2005 roku nagrodę MTV Movie Awards. W styczniu 2007 pojawiła się na okładce magazynu "Maxim".

</doc>
<doc id="797024" url="https://pl.wikipedia.org/wiki?curid=797024" title="Błąd składniowy (programowanie)">
Błąd składniowy (programowanie)

Błąd składniowy, błąd syntaktyczny () – błąd w składni ciągu znaków lub słów, które powinny po sobie następować zgodnie ze składnią konkretnego języka programowania. Wykrywany jest na etapie analizy składniowej kodu źródłowego. Jeden błąd składniowy może utrudnić lub uniemożliwić wykrycie następnych, dlatego usuwanie błędów powinno się zaczynać w kolejności zgłaszania ich przez kompilator.
Jeśli błąd składniowy wystąpi podczas kompilacji, musi zostać poprawiony, inaczej kod źródłowy nie może być poprawnie skompilowany. 
Błąd składniowy może również powstać, gdy do kalkulatora wprowadzone zostanie niewłaściwe równanie. Jest to zwykle spowodowane użyciem nawiasu otwierającego bez zamykającego, znaku działania bez podania argumentu lub, rzadziej, użyciem kilku separatorów dziesiętnych w jednej liczbie.

</doc>
<doc id="797025" url="https://pl.wikipedia.org/wiki?curid=797025" title="Fale wschodnie">
Fale wschodnie

Fale wschodnie - rodzaj fal atmosferycznych.
Tropikalne fale wschodnie.
Jednym z przykładów fal wschodnich są tropikalne fale wschodnie tworzące się u wybrzeży Północnej Afryki na wschodnim afrykańskim prądzie strumieniowym (niestabilność baroklinowo-barotropowa). Afrykański prąd strumieniowy tworzy się ze względu na gradient temperatury pomiędzy zachodnią i centralna Afryką Północną (Zatoką Gwinejska i Saharą).

</doc>
<doc id="797029" url="https://pl.wikipedia.org/wiki?curid=797029" title="Krawczyk">
Krawczyk

Krawczyk (forma żeńska: Krawczyk, Krawczykowa, Krawczykówna; liczba mnoga: Krawczykowie) – nazwisko należące do grupy 20 najpopularniejszych nazwisk używanych w Polsce. Według bazy PESEL 17.01.2015 r. nosiło je 40 878 Polek i 40 572 Polaków. Najwięcej osób noszących to nazwisko mieszka w Warszawie i jej okolicach.

</doc>
<doc id="797030" url="https://pl.wikipedia.org/wiki?curid=797030" title="Julio Baptista">
Julio Baptista



</doc>
<doc id="797033" url="https://pl.wikipedia.org/wiki?curid=797033" title="Bell Centre">
Bell Centre

Bell Centre (dawniej Centre Molson) – hala widowiskowo-sportowa znajdująca się w Montrealu w Kanadzie.
Użytkownicy.
Swoje mecze rozgrywa tutaj:
Dawniej swoje mecze rozgrywali tutaj:
Pozostałe informacje.
Obok hali znajduje się pomnik byłego hokeisty Montréal Canadiens, Maurice’a Richarda.

</doc>
<doc id="797035" url="https://pl.wikipedia.org/wiki?curid=797035" title="Molson Centre">
Molson Centre



</doc>
<doc id="797036" url="https://pl.wikipedia.org/wiki?curid=797036" title="Cyweta afrykańska">
Cyweta afrykańska

Cyweta afrykańska ("Civettictis civetta") – gatunek drapieżnego ssaka z wiwer (Viverrinae) w obrębie rodziny wiwerowatych (Viverridae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w Johann Christian Daniel von Schreber nadając mu nazwę "Viverra civetta". Jako miejsce typowe Schreber wskazał „Gwineę, Kongo, Przylądek Dobrej Nadziei i Etiopię”; ograniczone w 1924 roku przez J.A. Allena do „Gwinei”. Jedyny występujący współcześnie przedstawiciel rodzaju cyweta ("Civettictis"). Podstawowe dane taksonomiczne podgatunków (oprócz nominatywnego) przedstawia poniższa tabelka:
Autorzy "Illustrated Checklist of the Mammals of the World" rozpoznają sześć podgatunków.
Zasięg występowania.
Cyweta afrykańska występuje w Afryce zamieszkując w zależności od podgatunku:
Morfologia.
Cyweta afrykańska jest największa spośród wszystkich cywet właściwych. Zamieszkuje tereny na południe od pustyni Sahary. Długość ciała (bez ogona) 67–54 cm, długość ogona 34–46,9 cm, długość tylnej stopy 12,3–13,9 cm, długość ucha 5,4–5,8 cm; masa ciała 7–20 kg. Jej ubarwienie jest żółtawo szare z licznymi cętkami w ciemnym kolorze. Na stronie grzbietowej ma dłuższą grzywę. 
Ekologia.
Zamieszkuje afrykańskie lasy deszczowe i sawanny. Żeruje w nocy, odżywia się roślinami i drobniejszymi zwierzętami (gryzonie). Ceniona zarówno ze względu na futro, jak i cybet - wydzielinę z gruczołów stosowaną w przemyśle perfumeryjnym.

</doc>
<doc id="797038" url="https://pl.wikipedia.org/wiki?curid=797038" title="Śródlesie (województwo lubuskie)">
Śródlesie (województwo lubuskie)

Śródlesie – osada leśna w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego. Osada należy do sołectwa Żabicko.

</doc>
<doc id="797041" url="https://pl.wikipedia.org/wiki?curid=797041" title="Saint Paul (Minnesota)">
Saint Paul (Minnesota)



</doc>
