<doc id="797042" url="https://pl.wikipedia.org/wiki?curid=797042" title="Kość (elektronika)">
Kość (elektronika)



</doc>
<doc id="797043" url="https://pl.wikipedia.org/wiki?curid=797043" title="Hashi">
Hashi



</doc>
<doc id="797047" url="https://pl.wikipedia.org/wiki?curid=797047" title="Fort Okęcie">
Fort Okęcie



</doc>
<doc id="797048" url="https://pl.wikipedia.org/wiki?curid=797048" title="Sienna Grobla II">
Sienna Grobla II

Sienna Grobla II (zwana też zewnętrzną, dawniej: "Niekomunalna miejscowość Sienna Grobla", niem. "Die komunalfreie Ortschaft Strohdeich") – osiedle mieszkaniowo-przemysłowe w Gdańsku, część Siennej Grobli.
Sienna Grobla II to część znajdująca się na wschód od Opływu Motławy. Została włączona w granice administracyjne miasta w 1877. Współcześnie należy do okręgu historycznego Port oraz dzielnicy administracyjnej Rudniki.
Historia.
Przez długi czas ta część Siennej Grobli była znana głównie ze znajdującej się tam karczmy oraz przeprawy promowej przez Martwą Wisłę.
Po zrównaniu z ziemią wałów i fos miejskich w 1910, na terenie Siennej Grobli II powstała kolonia mieszkalna oraz zakłady przemysłowe i taki stan rzeczy utrzymuje się do dziś.
Podział historyczny.
Morfogenetycznie, do Siennej Grobli II należą następujące podjednostki:
Transport i komunikacja.
Przez Sienną Groblę II przebiega ul. Elbląska - część drogi krajowej nr 7 (E28) E77. Przez osiedle przebiega także zbudowana już część przyszłej Trasa Sucharskiego.
Most im. Jana Pawła II.
W ciągu Trasy Sucharskiego mieści się most im. Jana Pawła II nad Martwą Wisłą.

</doc>
<doc id="797049" url="https://pl.wikipedia.org/wiki?curid=797049" title="Fort Włochy">
Fort Włochy



</doc>
<doc id="797050" url="https://pl.wikipedia.org/wiki?curid=797050" title="John Adson">
John Adson

John Adson (ur. ok. 1587, zm. 29 czerwca 1640 w Londynie) - angielski kompozytor wczesnego baroku.
Nie wiadomo nic pewnego o dzieciństwie Adsona. W 1604 roku pracował u księcia Lotaryngii Karola III. W 1613 roku powrócił do Anglii. Adson komponował przede wszystkim muzykę organową ale jest również pamiętany jako twórca maski (dawna forma opery) "The Triumph of Peace" z 1634 roku. Do tego dzieła bardzo negatywnie odnosił się ówczesny "Master of King's Music" Nicholas Lanier. W 1621 roku w Londynie wydano też zbiór arii Adsona pt: "Courtly Masquing Ayres". Adson zmarł w Londynie 29 czerwca 1640 roku. Jego dwaj synowie Islay i Roger również komponowali.

</doc>
<doc id="797051" url="https://pl.wikipedia.org/wiki?curid=797051" title="Amidki">
Amidki

Amidki – grupa nieorganicznych związków chemicznych o wzorze ogólnym MINH2. Są to sole, w których jeden z atomów wodoru został zastąpiony atomem metalu. Mają budowę jonową (kation: M+, anion: NH2−), rolę reszty kwasowej pełni grupa -NH2 wywodząca się od amoniaku. Są bardzo silnymi zasadami. Istnieją także amidki organiczne, w których zamiast jednego lub dwóch atomów wodoru występują grupy organiczne.
Przykładem amidku jest amidek sodu (NaNH2), który powstaje w wyniku przepuszczania gazowego amoniaku nad metalicznym sodem w temperaturze 500–600 K.

</doc>
<doc id="797052" url="https://pl.wikipedia.org/wiki?curid=797052" title="Henry Maxse">
Henry Maxse

Henry Berkeley Fitzhardinge Maxse (1832 w Effingham Hill – 10 września 1883 w Saint John's) – brytyjski polityk i wojskowy, syn Jamesa Maxse'a i lady Caroline Berkeley, córki 5. hrabiego Berkeley.
Szybko rozpoczął karierę wojskową i już w wieku 17 lat został porucznikiem Grenadierów Gwardii ("Grenadier Guards"). W 1852 r. zmienił jednostkę na 13 pułk lekkich dragonów ("13th Light Dragoons"), ale jeszcze w tym samym roku przeniósł się do 21 pułku pieszego ("21st Foot"). Brał udział w wojnie krymskiej, gdzie w 1854 r. został adiutantem lorda Cardigana, dowódcy Lekkiej Brygady Kawalerii. Maxse brał udział w słynnej "szarży lekkiej brygady" w bitwie pod Bałakławą 25 października 1854 r. Został podczas niej ciężko ranny i zwolniony ze służby. Otrzymał wówczas turecki Order Medżydów oraz stopień kapitana Coldstream Guards.
W 1855 r. uzyskał awans do stopnia majora. W 1863 r. został podpułkownikiem. W tym samym roku objął stanowisko gubernatora porucznika wyspy Helgoland (od 1864 r. gubernatora). 22 grudnia 1873 r. zrezygnował z czynnej służby. W 1881 r. został mianowany gubernatorem Nowej Fundlandii. Położył wielkie zasługi w stworzeniu linii kolejowej na wyspie. Maxse nie spędzał jednak na Nowej Fundlandii wiele czasu. Przebywał głównie w Niemczech.
Maxse zyskał sławę znakomitego germanisty. W 1883 r. opublikował angielskie tłumaczenie listów Bismarcka do żony i sióstr ("Prince Bismarck's Letters to his Wife and Sisters"). Zmarł w tym samym roku z powodu ran odniesionych pod Bałakławą. Był komandorem Orderu Świętego Michała i Świętego Jerzego.
W 1859 r. poślubił Auguste von Rudloff i miał z nią trzech synów:
Postać Henry'ego Maxse'a występuje w filmie Tony'ego Richardsona "Szarża lekkiej brygady" z 1968 r. W roli kapitnana Maxse'a wystąpił Ben Aris.
Pochowany został na Brookwood Cemetery w hrabstwie Surrey, w Anglii.

</doc>
<doc id="797054" url="https://pl.wikipedia.org/wiki?curid=797054" title="TD Garden">
TD Garden

TD Garden (lub FleetCenter, Shawmut Center) – hala sportowa znajdująca się w Bostonie w Stanach Zjednoczonych. 

</doc>
<doc id="797056" url="https://pl.wikipedia.org/wiki?curid=797056" title="FleetCenter">
FleetCenter



</doc>
<doc id="797057" url="https://pl.wikipedia.org/wiki?curid=797057" title="Shawmut Center">
Shawmut Center



</doc>
<doc id="797058" url="https://pl.wikipedia.org/wiki?curid=797058" title="Piezoelektryczność minerału">
Piezoelektryczność minerału



</doc>
<doc id="797059" url="https://pl.wikipedia.org/wiki?curid=797059" title="Puszczykowo (województwo lubuskie)">
Puszczykowo (województwo lubuskie)

Puszczykowo – osada śródleśna w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego.

</doc>
<doc id="797060" url="https://pl.wikipedia.org/wiki?curid=797060" title="Puszczykowo (ujednoznacznienie)">
Puszczykowo (ujednoznacznienie)

Zobacz też:

</doc>
<doc id="797075" url="https://pl.wikipedia.org/wiki?curid=797075" title="Ogardzki Młyn">
Ogardzki Młyn

Ogardzki Młyn – osada śródleśna w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego.

</doc>
<doc id="797077" url="https://pl.wikipedia.org/wiki?curid=797077" title="János Kajdi">
János Kajdi

János Kajdi (ur. 30 grudnia 1939 w Szombathely, zm. 10 kwietnia 1992 w Budapeszcie) - węgierski bokser, wicemistrz olimpijski i mistrz Europy.
Startował w wagach lekkiej (do 60 kg), lekkopółśredniej (do 63,5 kg) i półśredniej (do 67 kg). Trzykrotnie brał udział w igrzyskach olimpijskich, za każdym razem w innej wadze. W Tokio w 1964 odpadł w ćwierćfinale wagi lekkiej. W Meksyku (1968) przegrał w eliminacjach wagi lekkopółśredniej w Jerzym Kulejem. Wreszcie pod koniec kariery odniósł największy sukces zdobywając wicemistrzostwo olimpijskie w Monachium w 1972 w wadze półśredniej.
Cztery razy startował w mistrzostwach Europy, za każdym razem zdobywając medal. W swym pierwszym starcie w Belgradzie (1961) zdobył brązowy medal w wadze lekkiej. Dwa lata później w Moskwie (1963) został mistrzem Europy w tej kategorii. W Rzymie (1967) wywalczył brązowy medal w wadze lekkopółśredniej. W Madrycie (1971) ponownie został mistrzem Europy, tym razem w wadze półśredniej.
Pięciokrotnie wygrywał w Mistrzostwach Armii Zaprzyjaźnionych: w 1961 i 1962 w wadze lekkiej, w 1966 i 1967 w lekkopółśredniej i w 1971 w półśredniej.
Dziewięć razy zdobywał mistrzostwo Węgier: w wadze lekkiej w 1961 i 1962, w lekkopółśredniej w 1963, 1966, 1967 i 1968, w półśredniej w 1970, 1971 i 1972. Reprezentował klub Budapest Honvéd FC.
Dwukrotnie walczył w meczach reprezentacji Węgier i Polski, oba razy wygrywając z Janem Szczepańskim (w 1961 i 1962 w wadze lekkiej).
Po zakończeniu kariery był trenerem. Prowadził m.in. reprezentację bokserską Węgier. Zmarł w następstwie obrażeń odniesionych w wypadku samochodowym.

</doc>
<doc id="797079" url="https://pl.wikipedia.org/wiki?curid=797079" title="Stara Synagoga w Wałbrzychu">
Stara Synagoga w Wałbrzychu

Stara Synagoga w Wałbrzychu – pierwszy dom modlitwy znajdujący się w Wałbrzychu, założony w 1862 roku w wynajętym prywatnym lokalu. Bożnica przestała pełnić funkcje religijne wraz z wybudowaniem nowej synagogi w 1883 roku.

</doc>
<doc id="797081" url="https://pl.wikipedia.org/wiki?curid=797081" title="Biblioterapia">
Biblioterapia

Biblioterapia – dział arteterapii wykorzystującej użycie wyselekcjonowanych materiałów czytelniczych jako pomocy terapeutycznej w medycynie i psychiatrii, a także poradnictwo w rozwiązywaniu problemów osobistych przez ukierunkowane czytanie.
Biblioterapia zakłada wykorzystanie książek i czasopism dla regulacji systemu nerwowego i psychiki człowieka. Bada również możliwości profilaktycznego traktowania książki i czytelnictwa w szerszych zbiorowościach społecznych.
Termin "biblioterapia" po raz pierwszy został użyty w 1916 przez Samuela Mc Crothersa w „Atlantic Month”. W 1920 hasło znalazło się w oksfordzkim słowniku języka angielskiego.
Odmianą biblioterapii dla dzieci jest bajkoterapia, czyli terapia przez opowieści, zwane również "bajkami-pomagajkami". Jak wykazały badania psychologów, czytając określone historie można dziecku pomóc w wielu trudnych dla niego sytuacjach emocjonalnych, takich jak np. irracjonalne lęki lub pierwsze dni w przedszkolu.

</doc>
<doc id="797082" url="https://pl.wikipedia.org/wiki?curid=797082" title="Hummus (potrawa)">
Hummus (potrawa)



</doc>
<doc id="797085" url="https://pl.wikipedia.org/wiki?curid=797085" title="Emma Sjöberg">
Emma Sjöberg

Emma Sjöberg, właśc. Emma Wiklund (ur. 13 września 1968 w Sztokholmie) − szwedzka modelka i aktorka.
Życiorys.
Jako modelka zadebiutowała w 1989 roku w rodzinnej Szwecji. Szybko podpisała kontrakty międzynarodowe. Pojawiała się na wybiegach w: Sztokholmie, Monachium, Wiedniu i Paryżu. Pracowała między innymi dla następujących projektantów: Thierry Mugler, Christian Lacroix, Lanvin, Chanel, Versace, Issey Miyake i Karl Lagerfeld. Wystąpiła także w teledysku George'a Michaela "Too Funky". Ozdabiała okładki międzynarodowych wydań magazynów mody, jak: Elle (edycje: szwedzka, amerykańska, hiszpańska, niemiecka, brytyjska, włoska, australijska, francuska), Vogue (edycja hiszpańska) oraz Glamour (edycja: francuska). Od 1995 roku zaczęła łączyć modeling z aktorstwem.
W 2003 poślubiła Hansa Wiklunda, z którym ma dwójkę dzieci, córkę Tyrę (2001) i syna Elisa (2003).

</doc>
<doc id="797086" url="https://pl.wikipedia.org/wiki?curid=797086" title="Skocznia narciarska w Raciborzu">
Skocznia narciarska w Raciborzu

Skocznia narciarska w Raciborzu – nieistniejący już obiekt sportowy, powstały przed II wojną światową w Parku Miejskim (obecnie Arboretum Bramy Morawskiej). Punkt konstrukcyjny skoczni wynosił ok. 20 m, rozbieg miał długość ok. 25 m, a zeskok ok. 28 m. Od lat 60. XX wieku skocznia była nieużywana przez skoczków narciarskich. Skakali na niej jedynie saneczkarze oraz rowerzyści. Od jesieni 2008 roku pod skocznią budowany był tak zwany „zaczarowany ogród”. Po jego utworzeniu (ogród uroczyście otwarto 22 czerwca 2012 roku) skocznia została zlikwidowana, na jej buli stanęła platforma widokowa, a w miejscu rozebranego rozbiegu utworzono tzw. „kamienny krąg” z prowadzącą do niego aleją miast partnerskich.

</doc>
<doc id="797090" url="https://pl.wikipedia.org/wiki?curid=797090" title="Steagles">
Steagles

Steagles – powszechnie znany przydomek zespołu futbolowego powstałego po tymczasowym połączeniu dwóch drużyn ligi NFL, Pittsburgh Steelers i Philadelphia Eagles, w sezonie roku 1943. Zespoły zostały zmuszone do połączenia po tym, gdy wielu zawodników z ich składów zostało wcielonych do służby wojskowej na frontach II wojny światowej.
W zapisach oficjalnych zespół figurował jako "Eagles" (bez określenia miasta), "Eagles-Steelers", lub "Steelers-Eagles". Zaś w oficjalnych annałach ligi NFL określa się go jako "Phil-Pitt". Liga nigdy nie zarejestrowała "Steagles" jako znaku handlowego.
Połączona drużyna zakończyła sezon z wynikiem 5-4-1 (5 wygranych, 4 przegrane, 1 remis), co było pierwszym udanym rokiem w lidze dla zawodników z Filadelfii, a drugim - dla futbolistów Pittsburgha.
Po sezonie połączoną drużynę rozwiązano. Zespół Eagles powrócił do swojej nazwy a Steelers połączyli się z Chicago Cardinals, tworząc drużynę Card-Pitt, grającą w roku 1944.

</doc>
<doc id="797091" url="https://pl.wikipedia.org/wiki?curid=797091" title="Johan Joachim Agrell">
Johan Joachim Agrell

Johan Joachim Agrell (ur. 1 lutego 1701 w Löth, zm. 19 stycznia 1765 w Norymberdze) – kompozytor szwedzki epoki późnego baroku.
Jego ojciec był księdzem. Chodził do szkoły w Linköping. Komponował na klawesyn i skrzypce. Studiował na uniwersytecie w Uppsali w latach 1721–1723, gdzie zgromadził muzyków uniwersyteckich w orkiestrę. Książę Maksymilian heski (Hesja-Kassel) miał usłyszeć jego grę w 1723 roku i zaprosił go do Kassel (Niemcy). Agrell pracował w Kassel do roku 1734, gdy kapelmistrzem (kapellmeister) został tam Włoch Chelleri (1737–1742), gdy Wilhelm VIII zastąpił Maksymiliana. W tym okresie Agrell wizytował Anglię, Niemcy i Włochy.
Problemy finansowe skłoniły Agrella do ubiegania się o zostanie kapelmistrzem w Norymberdze. Został nim w roku 1746 i odtąd kierował właściwie całym życiem muzycznym miasta. Dyrygował też orkiestrą w kościołach min. we Frauenkirche. We wrześniu poślubił śpiewaczkę Margarethę Förtsch, córkę miejscowego organisty.
Z okresu młodości Agrella znamy tylko jednego poloneza współtworzącego kolekcję wydrukowaną w 1746 r. Książę Adolf Fredrik de Holstein-Gottorp otrzymał w 1748 roku od Agrella Sei Sonate per Cembalo Solo (1748).
Większość znanych kompozycji Agrella wiąże się z jego niemiecką działalnością. Agrell komponował koncerty, sonaty i kantaty.

</doc>
<doc id="797092" url="https://pl.wikipedia.org/wiki?curid=797092" title="Torre de Cerredo">
Torre de Cerredo

Torre de Cerredo lub Torrecerredo (ast. "Torrecerréu") – szczyt masywu Picos de Europa w paśmie Gór Kantabryjskich. Leży w północno-zachodniej Hiszpanii, na granicy prowincji León i Asturia. Jest to najwyższy szczyt w masywie Picos de Europa i w całych Górach Kantabryjskich.
Pierwszego wejścia dokonali Aymar d'Arlot de Saint Saud, Paul Labrouche, Juan Suárez, de Espinama i Francois Salles 30 czerwca 1882 r.

</doc>
<doc id="797093" url="https://pl.wikipedia.org/wiki?curid=797093" title="Card-Pitt">
Card-Pitt

Card-Pitt - zespół futbolowy powstały po tymczasowym połączeniu dwóch drużyn ligi NFL, Pittsburgh Steelers i Chicago Cardinals, w sezonie roku 1944. Zespoły zostały zmuszone do połączenia po tym, gdy wielu zawodników z ich składów zostało wcielonych do służby wojskowej na frontach II wojny światowej. Liga wymusiła połączenie obu klubów, aby uniknąć rozpoczęcia sezonu z jedenastoma funkcjonalnymi zespołami.
Gra zespołu zostawiła wiele do życzenia. Card-Pitt przegrali wszystkie 10 meczów Dywizji Zachodniej, czym zaskarbili sobie w prasie złośliwe przydomki: "Car-Pitts", "carpets" ("dywany"). Za obraz nieefektywności zespołu może przemawiać fakt, że trzech zawodników zostało ukaranych grzywną za "grę bez zaangażowania". Co ciekawe, sezon wcześniej Steelers połączono z Philadelphia Eagles, tworząc nie najgorszą drużynę "Steagles".
Po sezonie Card-Pitt rozwiązano.

</doc>
<doc id="797100" url="https://pl.wikipedia.org/wiki?curid=797100" title="Puchar Narodów Oceanii w piłce ręcznej">
Puchar Narodów Oceanii w piłce ręcznej

Puchar Narodów Oceanii w piłce ręcznej – oficjalny turniej drużyn narodowych ze strefy Australii i Oceanii, prowadzony przez OHF. Istnieją dwie osobne edycje tego turnieju:
Oba turnieje rozgrywane są co 2 lata. Dotychczas jedynymi triumfatorami były ekipy z Australii oraz Nowej Kaledonii.

</doc>
<doc id="797103" url="https://pl.wikipedia.org/wiki?curid=797103" title="Oruńskie Przedmieście">
Oruńskie Przedmieście

Oruńskie Przedmieście (niem. "Stadtgebiet") – obszar w Gdańsku, w dzielnicy Orunia-Św. Wojciech-Lipce.
Położenie.
Administracyjne.
Oruńskie Przedmieście zostało przyłączone w granice administracyjne miasta w 1814. Należy do okręgu historycznego Gdańsk. Osiedle graniczy z dzielnicą Chełm.
Położenie geograficzne.
Oruńskie Przedmieście leży w pradolinie, pomiędzy Wzgórzem Ptaszników (Orunia Górna), a Chełmem. Szerokość płaskiego dna pradoliny wynosi tylko około 100 m. Pozostałe zabudowania są położone na skarpach Chełmu i Ptaszników. Od wschodu osiedle ograniczone jest kanałem Raduni.
Architektura.
Oruńskie Przedmieście zachowało ciąg kamienic czynszowych z początku XX wieku, wzdłuż ul. Podmiejskiej i początku ul. Raduńskiej.
Na południu osiedla, na skarpie Wzgórza Ptaszników w drugiej połowie lat 60. wybudowano dziesięć punktowców (przy ulicach: Granitowej, Koralowej, Perłowej i Piaskowej).
Komunikacja.
Przez środek osiedla biegnie droga wojewódzka nr 221, w postaci ciągu ul. Podmiejskiej i ul. Małomiejskiej. 
Przez osiedle kursują autobusy miejskie.
Przez osiedle kursują również autobusy innych przewoźników, między innymi autobusy PKS Gdańsk.

</doc>
<doc id="797105" url="https://pl.wikipedia.org/wiki?curid=797105" title="Nefelometria">
Nefelometria

Nefelometria – metoda analizy instrumentalnej wykorzystująca efekt Tyndalla i służąca do ustalania stężenia roztworu koloidalnego. Wiązka światła przechodząc przez roztwór koloidalny ulega rozproszeniu i staje się widoczna w postaci stożka Tyndalla. Pomiar intensywności światła rozproszonego pozwala na oznaczenie stężenia substancji rozpraszającej światło.
Do pomiaru używa się nefelometru.

</doc>
<doc id="797108" url="https://pl.wikipedia.org/wiki?curid=797108" title="Stare Przedmieście">
Stare Przedmieście

Stare Przedmieście (niem. "Vorstadt" ) – osiedle w Gdańsku, w dzielnicy Śródmieście.
Położenie administracyjne.
Stare Przedmieście jest położone w Historycznym Centrum Gdańska. Stanowi południowy kraniec dzielnicy Śródmieście. Należy do okręgu historycznego Gdańsk.
Położenie geograficzne.
Stare Przedmieście jest równinnym terenem o długości południkowej ok. 1 kilometra i szerokości równoleżnikowej ok. 0,7 km.
Mianem Starego Przedmieścia określano i określa się do dziś tereny położone między Podwalem Przedmiejskim (dawniej: murami miejskimi) na północy oraz ciągiem ulic Okopowej i Trakt św. Wojciecha na zachodzie. Od wschodu osiedle ograniczone jest wodami Motławy i Nowej Motławy. Od południa osiedle otacza pas fortów, oblanych Opływem Motławy będącym dawną fosą.
Historia.
Stare Przedmieście zostało przyłączone w granice administracyjne miasta w XIV wieku, kiedy to wybudowano system fortyfikacji nad Opływem Motławy.
Od 1425 zwane było Przedmieściem, po 1945 przemianowane zostało na Stare Przedmieście. Początkowo sięgało od Podwala Przedmiejskiego do końca ul. Rzeźnickiej i Żabiego Kruku. W XVII wieku powiększyło się o tereny wokół Placu Wałowego, do Bramy Nizinnej i ul. Dolna Brama.
W latach 1617-1640 została zasypana fosa oddzielająca Stare Przedmieście od Głównego Miasta. W 1650 roku powstał Targ Maślany, pełniący początkowo funkcję handlową. W drugiej połowie XIX wieku przemianowany na plac Wintera stał się reprezentacyjnym placem Gdańska, na którym funkcjonowała dwupiętrowa, neogotycka fontanna z kamienia, z tryskającymi wodą żeliwnymi smokami, zwieńczona ażurowym, żeliwnym baldachimem. Znajdujące się przy placu budynki dawnego Gimnazjum Miejskiego (powstałego w 1837 roku) przy ul. Lastadia 2 i bursy (dawny gmach Naddyrekcji Poczty Królewskiej z 1878) przy ul. Lastadia 41 mają od 2017 zostać podane rewitalizacji (koszt 40 mln zł). 
W 1936 został ukończony gmach przy ul. Okopowej dla Die Deutsche Arbeitsfront, niemieckiego związku zawodowego (obecnie mieści się w nim Pomorski Urząd Wojewódzki w Gdańsku).
Zbudowana po II wojnie światowej Trasa W-Z rozbiła Śródmieście oraz spowodowała odseparowanie Starego Przedmieścia od Głównego Miasta i degradację tego obszaru.
W drugiej dekadzie XXI wieku kolejne obiekty na terenie Starego Przedmieścia są przeznaczane do wyburzenia dla celów związanych z nowym budownictwem. W 2015 roku wyburzono obiekty dawnego dworca Gdańsk Brama Nizinna, zapowiedziano też wyburzenie dawnego lazaretu.
W 2018 ogłoszono, a w 2019 rozstrzygnięto konkurs urbanistyczno-architektoniczny na zagospodarowanie placu Wałowego w Gdańsku, który ma się stać miejscem rekreacji dla mieszkańców. Plac ten, zabudowany oryginalnymi, ponad 100-letnimi kamienicami, powstał jako skład na amunicję oraz miejsce musztry i ćwiczeń wojskowych. Znajdują się tu również Mała Zbrojownia oraz budynek dawnych koszar Wiebego. Dopiero w II połowie XIX wieku powstał tu miejski skwer z fontanną, która ma zostać odtworzona wraz z nawiązującym do oryginału ogrodzeniem. Rozpoczęcie prac przewidziane jest w 2021 roku.
Zabytki i interesujące miejsca.
Na Starym Przedmieściu zachowało się wiele umocnień i fortyfikacji dawnego Gdańska, jak np.:
W 2015 odsłonięto fragmenty splantowanego w XIX wieku Bastionu Kot.
Oprócz elementów fortyfikacyjnych znajdują się tam także:
Transport.
Stare Przedmieście jest ograniczone od zachodu drogą krajową 91 (E75) w postaci ul. Trakt Św. Wojciecha i ul. Okopowej. Od północy zaś ogranicza je droga wojewódzka nr 501 jako ul. Podwale Przedmiejskie.
Przez całą szerokość osiedla biegnie ulica Toruńska, łącząca Stare Przedmieście z Dolnym Miastem poprzez Most Popielny.
Niegdyś na południowym krańcu osiedla, przy ul. Toruńskiej znajdował się początek pierwszego w Gdańsku dworca kolejowego - Gdańsk Brama Nizinna.
Komunikacja miejska.
Autobusy.
Przez teren osiedla kursują linie autobusowe.
Tramwaje.
Tramwaje kursowały w najbliższej okolicy w latach 1878-1971 r. Oprócz tego na północnym krańcu osiedla czyli ul. Podwale Przedmiejskie, znajdują się dwa przystanki tramwajowe przystanki tramwajowe.
Kolej.
1 kwietnia 2015 oddany został do użytku nowy przystanek SKM Gdańsk Śródmieście.

</doc>
<doc id="797113" url="https://pl.wikipedia.org/wiki?curid=797113" title="Polska Organizacja Turystyczna">
Polska Organizacja Turystyczna

Polska Organizacja Turystyczna (POT) – organizacja rządowa utworzona na mocy ustawy z dnia 25 czerwca 1999 r. o Polskiej Organizacji Turystycznej. POT rozpoczęła działalność 1 stycznia 2000 r. Podlega ministrowi właściwemu do spraw turystyki – obecnie Ministrowi Sportu i Turystyki. POT jest jedną z ponad 200 narodowych organizacji turystycznych na świecie.
Siedziba POT mieści się przy ul. Młynarskiej 43 w Warszawie.
Opis.
Głównym celem POT jest promocja Polski w kraju i za granicą, jako kraju atrakcyjnego turystycznie, szczególnie pod względem kulturowym oraz wzmacnianie wizerunku Polski, jako kraju nowoczesnego, o silnej i wyrazistej tożsamości narodowej zbudowanej na fundamencie dziedzictwa kulturowego oraz bogatego w atrakcyjne walory środowiska naturalnego. Kraju z wysokimi standardami usług i korzystnymi cenami.
POT wspiera podmioty, które zajmują się turystyką. Organizuje stoiska narodowe, na największych krajowych i zagranicznych targach turystycznych, na których wystawcami są przedstawiciele branży i samorządów.
Organizacja realizuje swoje cele na poszczególnych rynkach poprzez przedstawicielstwa (Zagraniczne Ośrodki POT) w 14 krajach świata i przez kampanie wizerunkowe oraz akcje promocyjne, między innymi „Polska zobacz więcej – weekend za pół ceny” czy konkurs na Najlepszy Produkt Turystyczny – Certyfikaty POT. Dzięki znajomości specyfiki różnych krajów POT planuje kampanie promocyjne, które uwzględniają charakter i potrzeby poszczególnych rynków.
POT współpracuje z przedstawicielami władzy rządowej – wojewodami, jednostkami samorządu terytorialnego, z regionalnymi i lokalnymi organizacjami turystycznymi, Polską Izbą Turystyki oraz innymi organizacjami branży turystycznej, a także stowarzyszeniami działającymi w tej dziedzinie. Efektem tej współpracy są licznie organizowane imprezy promujące wśród krajowych i zagranicznych turystów regiony, miasta i poszczególne lokalne produkty turystyczne. Wspólnie organizowane są także stoiska na targach, konkursy, seminaria i konferencje. POT zajmuje się także drukiem wydawnictw promocyjnych o Polsce. Foldery POT wydawane są w 12 językach. Promują turystykę aktywną, biznesową, uzdrowiskową, pokazują walory turystyczne miast i regionów, w tym zabytki UNESCO.
Polska zobacz więcej – weekend za pół ceny.
Akcja „Polska zobacz więcej – weekend za pół ceny” to, zapoczątkowany przez Ministerstwo Sportu i Turystyki, projekt, który ma na celu prezentację ogólnopolskiej oferty turystycznej i zachęcenia rodaków do korzystania z atrakcji i usług turystycznych na terenie całego kraju, również poza głównym sezonem wakacyjnym.
Założeniem akcji jest stworzenie banku ofert produktów i usług turystycznych w atrakcyjnych, obniżonych cenach, które będą oferowane w wybrane weekendy na terenie całego kraju.
Akcji przyświeca również cel konsolidacji działań branży turystycznej oraz wspólna promocja (umocnienie komunikatu promocyjnego), a w konsekwencji wzrost znaczenia turystyki jako dziedziny gospodarki.
Projekt ten, to wykorzystanie sprawdzonej formuły weekendowych akcji zniżkowych organizowanych przez polskie miasta i regiony i przeniesienie jej na poziom krajowy.
Partnerem akcji jest przede wszystkim branża, świadcząca usługi turystyczne i okołoturystyczne, poprzez przygotowanie ofert promocyjnych w wybrany weekend w sezonie niskim. Partnerami są również regionalne i lokalne organizacje turystyczne, centra i punkty informacji turystycznej, urzędy marszałkowskie i urzędy miast, z którymi POT współpracuje zarówno przy akwizycji przedsiębiorców, jak i promowaniu idei weekendu za pół ceny wśród turystów.
Pierwsza, pilotażowa edycja akcji została zorganizowana w weekend od 23 do 25 września 2016 r. Uczestniczyło w niej 396 partnerów oraz ponad 60 tys. turystów, a organizatorem było Ministerstwo Sportu i Turystyki. Na początku 2017 roku POT przejęła od MSIT organizację drugiej i kolejnych edycji akcji „Polska zobacz więcej – weekend za pół ceny”. Sukces pierwszej, pilotażowej edycji przeprowadzonej we wrześniu 2016 roku wskazywał na celowość kontynuacji projektu. Druga edycja akcji odbyła się w weekend od 31 marca do 2 kwietnia 2017 r. i przyciągnęła 462 partnerów oraz około 77,5 tys. turystów. Trzecia odsłona akcji odbyła się w dniach 6–8 października 2017 i osiągnęła jeszcze lepsze wyniki. Wzięło w niej udział 560 partnerów oraz 110 tys. turystów, którzy zaoszczędzili niemal 8 mln złotych. Obecnie POT zaplanował dwie kolejne edycje akcji „Polska zobacz więcej – weekend za pół ceny”. Edycja wiosenna odbędzie się od 9 do 11 marca 2018 r., a edycja jesienna w terminie od 5 do 7 października 2018 r.
Konkurs na Najlepszy Produkt Turystyczny – Certyfikat POT.
Certyfikat „Najlepszego Produktu Turystycznego” Polskiej Organizacji Turystycznej to nagroda dla wyjątkowych atrakcji turystycznych w Polsce. Przyznawany jest on tylko nowatorskim i przyjaznym turystom miejscom, obiektom, imprezom oraz przedsięwzięciom realizowanym na poziomie regionalnym i lokalnym. Stanowi gwarancję wysokiej jakości i przeżycia wielu niezapomnianych doznań kulturalnych, rozrywkowych, a także rekreacyjno-przygodowych.
Certyfikaty przyznawane są w drodze konkursu, który zorganizowany został po raz pierwszy w 2003 r. Dotychczas nagrodzono i wyróżniono 243 produkty turystyczne.
Nagrody przyznawane są przez Kapitułę, w skład której wchodzą eksperci – przedstawiciele mediów, naukowcy oraz praktycy branży turystycznej.
Certyfikaty POT dla Najlepszego Produktu Turystycznego 2017 roku otrzymały: Zoo Safari Borysew, Zamojska Twierdza Atrakcji, Zamek Królewski w Chęcinach, Wycieczka wodami rzek San, Pałac i Folwark Galiny, Ogrody Hortulus Spectabilis w Dobrzycy, Muzeum Mydła i Historii Brudu w Bydgoszczy, Muzeum Górnictwa Węglowego-Kopalnia Guido w Zabrzu, Europejskie Centrum Solidarności w Gdańsku, Centrum Nauki Kopernik w Warszawie. Wyróżnienie przyznano również Królewskiemu Ogrodowi Światła w Wilanowie. Dodatkowo turyści głosujący za pomocą formularza na portalu narodowym Polska Travel, Certyfikatem Internautów uhonorowali Zamek Książęcy Niemodlin.
Od 2008 r. przyznawany jest również Złoty Certyfikat – specjalna nagroda stworzona dla już certyfikowanych produktów turystycznych, które rozwijają się w unikalny i wyjątkowy sposób. Dotychczas jego laureatami były: Szlak Zabytków Techniki, Kanał Augustowski –Szlak Papieski, Łódzka Manufaktura, Festiwal „Przystanek Woodstock”, Szlak Orlich Gniazd, Szlak Architektury Drewnianej oraz Park Nauki i Rozrywki Krasiejów, Kopalnia Złota i Średniowiecznego Parku Techniki w Złotym Stoku, Industriada, czyli Święto Szlaku Zabytków Techniki Województwa Śląskiego. W 2017 roku laur Złotego Certyfikatu trafił do Żywego Muzeum Piernika w Toruniu.
"Poland Convention Bureau".
Poland Convention Bureau (PCB) jest jednostką działającą w strukturach Polskiej Organizacji Turystycznej, odpowiedzialną za promocję Polski jako atrakcyjnego miejsca dla organizacji wszelkiego rodzaju spotkań i wydarzeń w tym społecznych, politycznych i biznesowych. Misję tę PCB realizuje poprzez:
Program Ambasadorów Kongresów Polskich.
Program Ambasadorów Kongresów Polskich jest realizowany wspólnie przez Polską Organizację Turystyczną oraz organizację pozarządową – „Stowarzyszenie Konferencje i Kongresy w Polsce” i wspierany regionalnie w ramach działań lokalnych Klubów Ambasadora (Warszawa, Wrocław, Gdańsk i Kraków). Od 1998 roku służy on promowaniu Polski, jako miejsca organizacji międzynarodowych kongresów i konferencji.
Celem Programu Ambasadorów Kongresów Polskich jest pozyskiwanie kongresów do Polski oraz udzielanie efektywnej pomocy w przyciąganiu do Polski takich imprez przez Polaków działających w strukturach organizacji międzynarodowych, np. naukowców i profesjonalistów różnych branż. Podobne programy Ambasadorów Kongresów stosowane są z powodzeniem w wielu krajach świata, jako narzędzie marketingu narodowego.
Do tej pory tytuł Ambasadora Kongresów otrzymało 255 osób, a w pracach kapituły uczestniczyło grono wybitnych osobowości polskiego świata nauki, gospodarki i kultury.
Forum POT-ROT-LOT.
Polska Organizacja Turystyczna organizuje corocznie spotkanie przedstawicieli instytucji zajmujących się promocją Polski na szczeblu ogólnokrajowym, regionalnym i lokalnym, z udziałem dyrektorów Zagranicznych Ośrodków POT. Forum stanowi platformę do konstruktywnej dyskusji na temat polskiej turystyki, wymiany doświadczeń i dobrych praktyk, a także integracji wszystkich podmiotów pracujących na rzecz promocji.
Coroczne programy Forum odzwierciedlają rzeczywiste potrzeby zgłaszane przez cały rok zarówno przez regionalne, jak i lokalne organizacje turystyczne. Agendy spotkań zawierają panele dyskusyjne, szkoleniowo-eksperckie oraz pozwalają na wymianę poglądów i doświadczeń dotyczących problematyki związanej z promocją polskiej turystyki na wszystkich szczeblach zarządzania.
Finansowanie z budżetu państwa.
Polska Organizacja Turystyczna otrzymuje co roku dotację podmiotową w ramach części 40. budżetu państwa – Turystyka.
W 2018 wysokość dotacji dla POT wyniosła 49,5 mln zł. Taką samą kwotę przewidziano w ustawie budżetowej na 2019.

</doc>
<doc id="797115" url="https://pl.wikipedia.org/wiki?curid=797115" title="Imre Harangi">
Imre Harangi

Imre Harangi (ur. 16 października 1913 w Nyíradony, zm. 4 lutego 1979 w Budapeszcie) – węgierski bokser, mistrz olimpijski.
Startował w wadze lekkiej (do 60 kg). Podczas Igrzysk Olimpijskich w Berlinie 1936 zdobył w niej złoty medal. Dwukrotnie brał udział w mistrzostwach Europy. W Budapeszcie 1934 zdobył srebrny medal (pokonał wówczas m.in. Janisława Sipińskiego), a w Mediolanie 1937 odpadł w pierwszej walce.
Sześciokrotnie zdobywał mistrzostwo Węgier w latach 1933, 1934, 1935, 1936, 1937 i 1938.

</doc>
<doc id="797116" url="https://pl.wikipedia.org/wiki?curid=797116" title="Proces warszawski 1339">
Proces warszawski 1339

Proces warszawski – proces kanoniczny przeprowadzony w Warszawie w 1339 roku przed wysłannikami papieża Benedykta XII. Stronami procesu były Korona Królestwa Polskiego i zakon krzyżacki.
Opis.
Proces rozpoczął się 4 lutego w Warszawie, w wyniku zabiegów Kazimierza Wielkiego. Miało to miejsce po odrzuceniu niekorzystnych dla Polski postanowień wyroku wydanego w Wyszehradzie w roku 1335. Pełniący w nim rolę rozjemców władcy Czech i Węgier, przyznali zakonowi jako wieczystą darowiznę (jałmużnę) Pomorze Gdańskie i ziemię chełmińską.
Sędziami w procesie warszawskim byli papiescy kolektorzy kamery apostolskiej: Galhard de Carceribus i Piotr Le Puy. Króla Polski reprezentowali prokuratorzy: Bertold z Raciborza, Jarosław z Bogorii i Skotnik i Wojciech z Bochni.
Sąd zasiadał w domu wójta na Rynku Starego Miasta oraz w kościele św. Jana.
Strona polska przygotowała pełny akt oskarżenia szczegółowo obrazujący stosunki polsko-krzyżackie, domagając się zwrotu: Pomorza Gdańskiego, ziemi chełmińskiej i michałowskiej oraz Kujaw i ziemi dobrzyńskiej. Ziemia chełmińska miała powrócić do Królestwa Polskiego jako jego dawna część składowa ale również w wyniku utraty przez Zakon praw do jej posiadania w wyniku zbrojnego wystąpienia przeciw Polsce jako swemu dobroczyńcy.
Po przesłuchaniu 126 świadków sąd dokonał rozstrzygnięcia sporu, wydając 15 września wyrok, w którym zakonowi krzyżackiemu nakazano zwrot Kujaw i ziemi dobrzyńskiej, Pomorza Gdańskiego oraz ziemi chełmińskiej i michałowskiej. Jednocześnie zasądzono Polsce odszkodowanie w wysokości 194 500 grzywien. Całość kosztów procesu miał pokryć zakon.
Wyrok ten nie został przyjęty przez Krzyżaków, którzy od początku trwania procesu kwestionowali kompetencje sądu, a po wydaniu wyroku złożyli apelację do kurii awiniońskiej.
Benedykt XII zlecił ponowne zbadanie sprawy, co było mniej korzystne dla Polski (p. pokój kaliski).

</doc>
<doc id="797123" url="https://pl.wikipedia.org/wiki?curid=797123" title="Lanxess Arena">
Lanxess Arena

Lanxess Arena – hala widowiskowo-sportowa w Kolonii otwarta w 1998. Może pomieścić do 19 000 osób na 83 700 m². Znana też jako Köln-Deutz-Arena (1996) i Kölnarena (1996 do 31 maja 2008).
Front budynku zbudowany jest z 8000 m² szkła. Opasany jest stalowym łukiem osiągającym wysokość 76 m.
W hali oprócz wydarzeń sportowych organizowane są koncerty na skalę międzynarodową. Występowali w niej między innymi: Ariana Grande, Rod Stewart, Kylie Minogue, Paul McCartney, Linkin Park, Sting, Whitney Houston, Tina Turner, Eric Clapton czy Luciano Pavarotti i Jean Michel Jarre.
Dane techniczno-budowlane.
Łuk.
Łuk stalowy, który został wyprodukowany w Polsce, jest w środku oświetlony i dostępny do celów kontrolnych. Na wysokości dachu po obu stronach łuku znajdują się dwa wejścia, a trzecie jest w jego środku, na wysokości 76 m. Wspawane w środku schody umożliwiają przejście przez całą jego długość.
Łuk ma wymiary zewnętrzne 3 m × 3 m i długość w rozwinięciu 250 m, a jego rozpiętość to 183 m.
Łuk składa się z 10 pojedynczych części. Największa z nich waży ca. 90 t, a całość 480 t.
Użytkownicy hali.
Mecze ligowe rozgrywają tu:

</doc>
<doc id="797133" url="https://pl.wikipedia.org/wiki?curid=797133" title="Młodzi Skauci">
Młodzi Skauci

Młodzi Skauci (w pierwszym wydanym z nimi komiksem w Polsce pt. "Tu-kwakwa-men" (Mickey Mouse 1/1990) nazwani są Młode Świstaczki, oryg. "The Junior Woodchucks") – fikcyjna, komiksowa organizacja skautowska pochodząca z uniwersum Kaczora Donalda. Pierwszy raz Młodzi Skauci pojawili się w 1951 roku, w stworzonym przez Carla Barksa komiksie "Operation St. Bernard" (pl. "Bernardyn pełnej krwi", tomik "Urodziny Kaczora Donalda"). Najbardziej znanymi członkami organizacji są siostrzeńcy Donalda, Hyzio, Dyzio i Zyzio, którzy należą do honorowego zastępu numer 1.
Historia założenia.
Według chronologii dziejów Kaczogrodu stworzonej przez Carla Barksa i Dona Rosę organizacja założona została w 1901 przez Kwalutka Kwaczaka, jednego z potomków założyciela Kaczogrodu, Korneliusza Kwaczaka. Pierwszą siedzibą organizacji był stary fort na Wzgórzu Szalonego Muła, szybko jednak, po przejęciu terenu przez Sknerusa McKwacza (który wybudował tam, w 1902, swój Skarbiec), organizacja musiała opuścić to miejsce. Obecnie Młodzi Skauci mają placówki na całym świecie, siedziba główna wciąż jednak znajduje się w Kaczogrodzie.
Poradnik Młodego Skauta.
Poradnik Młodego Skauta to mała książeczka zawierająca odpowiedzi na prawie wszystkie pytania. Jest zmniejszoną wersją Biblioteki Aleksandryjskiej. Nie jest dostępna w normalnej sprzedaży i mogą ją czytać tylko Młodzi Skauci. Osoby, chcące przystąpić do Młodych Skautów, dostają jej okrojoną wersję.
Zwierzchnicy.
W większości komiksów Kaczogrodzkiemu oddziałowi Młodych Skautów, przewodzi Druh Naddrużynowy. Czasami jednak zdzarzają się wyjątki, takie jak dowodzenie zastępem przez Donalda. Wiadomo, że Naddrużynowy ma nad sobą wielu zwierzchników, ale nie jest podane dokładnie, jakich. Czasami występuje też z nimi ,Druh Śpioch".
Działalność.
Obszary działalności Młodych Skautów są podobne, jak wszystkich organizacji skautowskich na świecie: walczą oni w obronie środowiska naturalnego, prowadzą przeróżne akcje charytatywne oraz starają się pomagać potrzebującym.
Inne organizacje skautowskie.
Głównymi rywalami Młodych Skautów są ich damskie odpowiedniczki – Sikorki (do tego zastępu należą m.in. siostrzenice Daisy – Kizia, Mizia i Fizia) oraz Małe Zuchy.

</doc>
<doc id="797138" url="https://pl.wikipedia.org/wiki?curid=797138" title="Marić">
Marić



</doc>
<doc id="797139" url="https://pl.wikipedia.org/wiki?curid=797139" title="Miley Cyrus">
Miley Cyrus

Miley Ray Cyrus (ur. 23 listopada 1992 we Franklin jako Destiny Hope Cyrus) – amerykańska piosenkarka popowa, aktorka, kompozytorka, autorka tekstów, producentka muzyczna, producentka filmowa, reżyserka i filantropka.
Córka piosenkarza country Billy’ego Raya Cyrusa. Zdobyła popularność dzięki głównej roli Miley Stewart w młodzieżowym serialu telewizyjnym "Hannah Montana" (2006–2011) stacji Disney Channel. Równolegle do kariery aktorskiej rozpoczęła działalność muzyczną, nagrywając ścieżki dźwiękowe do serialu i solowe utwory. W jej twórczości pojawiły się elementy gatunków takich jak rock, country, hip-hop i muzyka elektroniczna. Wydała dotychczas osiem albumów studyjnych: "Meet Miley Cyrus" (2007), "Breakout" (2008), "Can’t Be Tamed" (2010), "Bangerz" (2013), "Miley Cyrus &amp; Her Dead Petz" (2015), "Younger Now" (2017), "Plastic Hearts" (2020) i "Endless Summer Vacation" (2023), a także minialbumy "The Time of Our Lives" (2009) i "She Is Coming" (2019). Pięć jej wydawnictw dotarło do pierwszego miejsca amerykańskiej listy sprzedaży Billboard 200. Wylansowała przeboje takie jak „See You Again” (2007), „7 Things” (2008), „The Climb” (2009), „Party in the U.S.A.” (2009), „We Can’t Stop” (2013), „Wrecking Ball” (2013), „Malibu” (2017), „Nothing Breaks Like a Heart” (2018), „Midnight Sky” (2020) i „Flowers” (2023).
Wystąpiła między innymi w filmach "Piorun" (2008, dubbing), "Ostatnia piosenka" (2010) i "LOL" (2012) oraz serialach "Crisis in Six Scenes" (2016) i "Czarne lustro" (2019). Była trenerką talent show "The Voice" (2016, 2017) i reżyserowała kilka swoich teledysków. Jej działalność filantropijna obejmuje między innymi fundację Happy Hippie Foundation, którą założyła w 2015 w celu wsparcia bezdomnych i społeczności LGBT.
Wczesne życie.
Destiny Hope Cyrus urodziła się 23 listopada 1992 w mieście Franklin w stanie Tennessee. Jej rodzicami są piosenkarz, a także aktor Billy Ray Cyrus i Leticia „Tish” Jean Cyrus (wówczas pod nazwiskiem rodowym Finley). Ma troje starszego rodzeństwa przyrodniego: Christophera Cody’ego (syna Billy’ego Raya, urodzonego w 1992) oraz Brandi i Trace’a (dzieci Leticii, urodzonych kolejno w 1987 i 1989), a także dwoje młodszego rodzeństwa: Braisona (urodzonego w 1994) i Noah (urodzoną w 2000). Jej matką chrzestną jest piosenkarka Dolly Parton. Rodzice uzasadnili nadanie jej imion "Destiny" i "Hope" (w tłumaczeniu na polski "Przeznaczenie" i "Nadzieja") wiarą w osiągnięcie przez nią dużego sukcesu. W dzieciństwie miała przezwisko Smiley, które później zamieniło się w jej przyszłe imię Miley. W 2008 imiona zostały prawnie zmienione na Miley Ray.
W dzieciństwie mieszkała z rodziną w miejscowości Thompson’s Station w Tennessee i uczęszczała do szkoły podstawowej Heritage Elementary School w hrabstwie Williamson. W 2001 Cyrusowie przeprowadzili się do Toronto w Kanadzie, gdzie Billy Ray kręcił serial "Doc". W tym samym roku Miley zapragnęła zostać aktorką, zobaczywszy musical "Mamma Mia!" w Royal Alexandra Theatre. Rodzice zapisali ją na lekcje śpiewu i gry aktorskiej w Armstrong Acting Studio w Toronto. Zadebiutowała jako aktorka niewielkimi rolami w "Doc" i filmie Tima Burtona "Duża ryba" (2003). Ponadto wzięła udział w castingu do głównej roli w filmie "" (2005) i zakwalifikowała się do finału, w którym zrezygnowała. Tish stała się menedżerką córki i załatwiła jej kontrakt z Mitchellem Gossettem z agencji Cunningham Escott Slevin Doherty. Za namową Dolly Parton Cyrus nawiązała również współpracę z Jasonem Moreyem z Morey Management Group, zajmującym się karierą muzyczną. Ponadto zaczął dla niej pracować menedżer finansów ojca.
Cyrus choruje na łagodne, ale powtarzające się zaburzenie rytmu serca o nazwie częstoskurcz nadkomorowy.
Działalność artystyczna.
2006–2008: "Hannah Montana", "Meet Miley Cyrus" i "Breakout".
W wieku 11 lat wzięła udział w castingu do serialu "Hannah Montana" stacji telewizyjnej Disney Channel, opowiadającego o nastolatce, która skrywa w tajemnicy przed światem swoją drugą tożsamość – popularną piosenkarkę. Początkowo ubiegała się o rolę najlepszej przyjaciółki tytułowej bohaterki, jednak otrzymała propozycję wcielenia się w główną postać. Choć producenci najpierw odrzucili ją ze względu na zbyt niski wiek, ostatecznie powierzyli jej rolę ze względu na umiejętności aktorskie i wokalne. Postać otrzymała nazwisko Miley Stewart, a Billy Ray Cyrus został obsadzony w roli ojca Stewart. Premierowy odcinek sitcomu został wyemitowany 24 marca 2006, gromadząc największą widownię telewizyjną w historii pierwszych odcinków seriali Disney Channel, tj. 5,4 mln osób. Już podczas pierwszego sezonu serial stał się drugim najlepiej oglądanym programem w Stanach Zjednoczonych w grupie wiekowej 6–14, ustępując tylko talent show "American Idol".
4 kwietnia 2006 ukazała się składanka piosenek pt. "Disneymania 4", na której znalazł się cover utworu „Zip-a-Dee-Doo-Dah” w wykonaniu Cyrus. 17 lipca 2006 został wydany utwór „Stand” Cyrusa z gościnnym udziałem jego córki. Od 15 września do 15 października 2006 piosenkarka koncertowała jako support podczas północnoamerykańskiej trasy "The Party’s Just Begun Tour" girls bandu Cheetah Girls, występując jako Hannah Montana i śpiewając piosenki z serialu.
24 października 2006 wytwórnia Walt Disney Records wydała ścieżkę dźwiękową "Hannah Montana" z muzyką z serialu. Album, jako pierwszy w historii z muzyką do programu telewizyjnego, zadebiutował na pierwszym miejscu amerykańskiej listy sprzedaży Billboard 200. W samych Stanach jego sprzedaż przekroczyła 3,7 mln egzemplarzy, co przełożyło się na certyfikat potrójnej platyny. Po sukcesie ścieżki dźwiękowej Cyrus podpisała z należącą do The Walt Disney Company wytwórnią Hollywood Records kontrakt na cztery albumy pod własnym nazwiskiem. 26 czerwca 2007 odbyła się premiera podwójnego albumu "Hannah Montana 2/Meet Miley Cyrus", na którym pierwszy dysk, "Hannah Montana 2", był ścieżką dźwiękową do drugiego sezonu serialu, zaś drugi, "Meet Miley Cyrus", debiutanckim albumem studyjnym Cyrus. Wydawnictwo, podobnie jak poprzednie, zadebiutowało na pierwszym miejscu Billboard 200 i pokryło się w Stanach potrójną platyną. Promujący go singel „See You Again” dotarł do 10. miejsca amerykańskiej listy przebojów Hot 100 tygodnika „Billboard”.
17 sierpnia 2007 na Disney Channel odbyła się premiera filmu "High School Musical 2", w którym Cyrus wystąpiła w roli cameo. Zaraz po nim został wyemitowany odcinek "Hannah Montany", który zgromadził największą widownię w historii seriali amerykańskiej telewizji kablowej. 10 października 2007 ukazał się „Ready, Set, Don’t Go”, pierwszy singel Cyrus pod własnym nazwiskiem, który nagrała w duecie z ojcem. 18 października 2007 piosenkarka wyruszyła w swoją pierwszą trasę koncertową Best of Both Worlds Tour. Przez pierwszą część każdego koncertu występowała jako Hannah Montana, prezentując muzykę z serialu, a w drugiej wykonywała własne utwory. Trasa trwała do 31 stycznia 2008, obejmując występy w Stanach Zjednoczonych i kanadyjskim Toronto. Bilety na każdy z koncertów zostały wyprzedane w kilka minut, a ostateczny dochód brutto przekroczył 54 mln dolarów amerykańskich.
1 lutego 2008 do kin wszedł film koncertowy "", z którego dochód przekroczył 70 mln dol., co było rekordem spośród wszystkich dotychczasowych koncertów kinowych. 11 marca 2008 odbyła się premiera albumu koncertowego "Best of Both Worlds Concert". 30 marca 2008 Cyrus otrzymała za rolę w "Hannah Montanie" nagrodę Young Artist Award dla najlepszej młodej aktorki pierwszoplanowej w serialu telewizyjnym. 22 lipca 2008 wydała album pt. "Breakout", który zadebiutował na pierwszym miejscu Billboard 200 i rozszedł się w ponad 1,5 mln egzemplarzach w USA. Promujący go singel „7 Things” zajął dziewiąte miejsce na Hot 100. 17 listopada 2008 na ekrany kin wszedł film animowany "Piorun", w którym Cyrus wystąpiła w roli dubbingowej jako Penny. Ponadto wraz z Johnem Travoltą nagrała na potrzeby produkcji utwór „I Thought I Lost You”, dzięki któremu została nominowana do Złotego Globa za najlepszą piosenkę.
2009–2012: "The Time of Our Lives", "Can’t Be Tamed" i skupienie na aktorstwie.
19 stycznia 2009 wystąpiła podczas koncertu "Kids’ Inaugural: We Are the Future", zorganizowanego w Waszyngtonie przez Michelle Obamę z okazji zaprzysiężenia Baracka Obamę na prezydenta Stanów Zjednoczonych. 3 marca 2009 wydała napisaną wspólnie z Hilary Liftin książkę autobiograficzną "Droga do sławy". 10 kwietnia 2009 odbyła się premiera filmu kinowego "", który przyniósł ponad 155 mln dol. dochodu. Na do produkcji, która dotarła do pierwszego miejsca notowania Billboard 200, znalazły się głównie utwory Cyrus, częściowo pod własnym nazwiskiem, a częściowo jako Hannah Montana. Wówczas 16-letnia piosenkarka stała się pierwszym wykonawcą w historii, którego cztery albumy osiągnęły pierwsze miejsce amerykańskiej listy sprzedaży. Promujący album singiel „The Climb” dotarł do czwartego miejsca na Hot 100 i przez 15 tygodni zajmował pierwszą pozycję listy Adult Contemporary „Billboardu”.
12 czerwca 2009 odbyła się premiera albumu "Lines, Vines and Trying Times" zespołu Jonas Brothers, na którym Cyrus zaśpiewała gościnnie w utworze „Before the Storm”. 6 lipca 2009 została wydana ścieżka dźwiękowa "Hannah Montana 3" do trzeciego sezonu serialu. W sierpniu 2009 do sprzedaży w sieci sklepów Walmart trafiła kolekcja ubrań sygnowana nazwiskiem Cyrus. 28 sierpnia 2009 piosenkarka wydała minialbum pt. "The Time of Our Lives". Promujący go singel „Party in the U.S.A.” dotarł do drugiego miejsca listy Hot 100 i pokrył się diamentową płytą za osiągnięcie progu 10 mln sprzedanych egzemplarzy w USA. Od 14 września do 29 grudnia 2009 Cyrus odbyła swoją pierwszą trasę koncertową niezwiązaną z "Hannah Montaną", Wonder World Tour, obejmującą Stany Zjednoczone, Wielką Brytanię i Irlandię. Dochód z koncertów przekroczył 67 mln dol.. 7 grudnia 2009 Cyrus wystąpiła dla brytyjskiej rodziny królewskiej podczas dorocznej gali "Royal Variety Performance".
2 marca 2010 ukazał się singiel „Nothing to Lose” Breta Michaelsa z gościnnym udziałem Cyrus. 31 marca 2010 odbyła się premiera melodramatu "Ostatnia piosenka", w którym Cyrus zagrała u boku Liama Hemswortha główną rolę. Mimo negatywnego odbioru ze strony krytyków, film przyniósł niemal 90 milionów dolarów dochodu. Na jego ścieżce dźwiękowej znalazły się dwa utwory w wykonaniu Cyrus: „When I Look at You” i „I Hope You Find It”. 27 maja 2010 odbyła się premiera filmu "Seks w wielkim mieście 2", w którym Cyrus zagrała samą siebie w roli cameo. Kolejno 29 maja i 6 czerwca 2010 wystąpiła jako główna gwiazda festiwali Rock in Rio w Lizbonie i Madrycie. 18 czerwca 2010 wytwórnia Hollywood Records wydała "Can’t Be Tamed", ostatni z czterech albumów, na który Cyrus podpisała kontrakt. Wydawnictwo zadebiutowało na trzecim miejscu listy Billboard 200, a promujący je singel pod tym samym tytułem dotarł do ósmego miejsca na Hot 100. W dniu premiery albumu stacja ABC wyemitowała film koncertowy "", nagrany podczas występów piosenkarki w londyńskiej O2 Arenie podczas trasy Wonder World Tour. 20 czerwca 2010 Cyrus poprowadziła kanadyjską galę MuchMusic Video Awards 2010. 15 października 2010 odbyła się premiera ścieżki dźwiękowej "Hannah Montana Forever" do czwartego sezonu "Hannah Montany", a 16 stycznia 2011 został wyemitowany finałowy odcinek serialu.
5 marca 2011 poprowadziła odcinek programu "Saturday Night Live". W tym samym miesiącu ogłosiła dłuższą przerwę od muzyki celem skupienia się na karierze aktorskiej. Od 29 kwietnia do 2 lipca 2011 odbyła trasę koncertową Gypsy Heart Tour, jednak jeszcze przed jej rozpoczęciem oświadczyła, że nie czuje się komfortowo, występując w USA, więc pominie je podczas trasy. Koncerty objęły Amerykę Łacińską, gdzie Cyrus występowała głównie na stadionach, Filipiny i Australię. Dochód z trasy przekroczył 26 mln dol. W 2012 zostały wydane dwa filmy z Cyrus w rolach głównych: "LOL" i "Tajna agentka". Oba zebrały głównie negatywne recenzje. Ponadto Cyrus pojawiła gościnnie w dwóch odcinkach serialu "Dwóch i pół". W tym samym roku artystka zamieściła w serwisie YouTube serię pt. "The Backyard Sessions", zawierającą jej występy na żywo z coverami ulubionych utworów , a także pojawiła się w utworze „You’re Gonna Make Me Lonesome When You Go” na kompilacji "" i zaśpiewała w singlu „Decisions” producenta Borgore.
2013–2015: "Bangerz" i "Miley Cyrus &amp; Her Dead Petz".
W 2013 podpisała kontrakt płytowy z wytwórnią RCA Records i zatrudniła jako menedżera Larry’ego Rudolpha, reprezentującego także Britney Spears. Rozpoczęła ponadto nagrania kolejnego albumu, nawiązując współpracę m.in. z Mike Will Made It, Dr. Lukiem i Pharrellem Williamsem. W wywiadzie zdradziła, że nadchodzącą płytę należy traktować jako jej debiut, ponieważ nie utożsamia się z muzyką nagrywaną za czasów "Hannah Montany". Jeszcze przed premierą wydawnictwa ukazały się single z jej gościnnym udziałem: „Ashtrays and Heartbreaks” Snoop Liona (4 kwietnia), „Fall Down” will.i.ama (16 kwietnia) oraz „23” Mike Will Made It (10 września), gdzie gościnnie pojawili się również Wiz Khalifa i Juicy J. Cyrus i Justin Bieber zaśpiewali także w niewydanej piosence Lil Twista „Twerk”.
3 czerwca 2013 odbyła się premiera pierwszego singla z nadchodzącego albumu, „We Can’t Stop”. Utwór odniósł sukces komercyjny na całym świecie, docierając w wielu krajach do pierwszych dziesiątek list przebojów. Jako pierwszy w karierze Cyrus zajął czołowe miejsce brytyjskiego notowania UK Singles Chart, a w USA dotarł do drugiego miejsca na Hot 100. Teledysk do singla pobił dwa rekordy serwisu Vevo – największej liczby wyświetleń w pierwszej dobie (10,7 mln) oraz najszybszego czasu od premiery do zyskania certyfikatu Vevo za 100 mln odtworzeń (37 dni). W USA singiel pokrył się pięciokrotną platyną.
25 sierpnia 2013 Cyrus zaśpiewała „We Can’t Stop” oraz, w duecie z Robinem Thicke, „Blurred Lines” podczas gali MTV Video Music Awards 2013. Szeroko krytykowany w mediach występ był najczęściej komentowanym wydarzeniem w historii serwisu Twitter (ponad 306 tys. wpisów na minutę). W dniu gali Cyrus wydała kolejny singel, „Wrecking Ball”, który – podobnie jak „We Can’t Stop” – osiągnął sukces komercyjny na całym świecie, docierając do pierwszych miejsc list między innymi w Stanach Zjednoczonych (na Hot 100), Wielkiej Brytanii czy Kanadzie. Utwór pokrył się siedmiokrotną platyną w USA, a dzięki teledyskowi do „Wrecking Ball” Cyrus ponownie pobiła rekord wyświetleń przez pierwsze 24 godziny w serwisie Vevo.
30 września 2013 wydała album studyjny pt. "Bangerz", a 2 października 2013 stacja MTV wyemitowała poświęcony jego powstaniu film dokumentalny "". Płyta zadebiutowała na pierwszych miejscach list sprzedaży m.in. w USA, Wielkiej Brytanii, Australii i Kanadzie. Do lutego 2014 sprzedała się w USA w nakładzie 1 mln egzemplarzy, a do 2018 w 3 mln, dzięki czemu pokryła się potrójną platyną. Cyrus ponadto zdobyła za "Bangerz" nominację do nagrody Grammy za najlepszy popowy album wokalny. Kolejno 5 i 26 listopada 2013 ukazały się dwa single nagrane przez Cyrus z innymi artystami: „Real and True” z Futurem i Mr Hudsonem oraz „Feelin’ Myself” z will.i.amem, French Montaną, Wizem Khalifą i DJ Mustardem. 10 listopada 2013 otrzymała dwie nagrody na gali Europejskich Nagród Muzycznych MTV 2013, zaś w grudniu 2013 wzięła udział w amerykańskiej serii koncertów świątecznych Jingle Ball.
W styczniu 2014 wystąpiła w kampanii reklamowej projektanta mody Marca Jacobsa i zagrała koncert z serii MTV Unplugged, podczas którego gościnnie zaśpiewała Madonna. 14 lutego 2014 wyruszyła w trasę koncertową Bangerz Tour. Jej pierwszy, północnoamerykański etap, został przerwany w kwietniu ze względu na silną reakcję alergiczną artystki. Po kilku tygodniach hospitalizacji Cyrus rozpoczęła serię występów w Europie, następnie wznowiła trasę po USA, a do 23 października 2014 zagrała koncerty w Ameryce Łacińskiej, Nowej Zelandii i Australii. Ostatecznie dochód z trasy wyniósł około 63 mln dol.
24 sierpnia 2014 Cyrus odebrała na gali MTV Video Music Awards 2014 nagrodę w kategorii teledysk roku za „Wrecking Ball”. Za kulisami ceremonii oświadczyła w wywiadzie, że zamierza skupić się na muzyce, a nie związanym z nią widowiskiem, a jej nowe nagrania będą reprezentować psychodelię. Nawiązała współpracę z zespołem The Flaming Lips, której owocem był gościnny występ na wydanym 27 października 2014 "With a Little Help from My Fwends", ich tribute albumie dla "Sgt. Pepper’s Lonely Hearts Club Band" grupy The Beatles.
15 lutego 2015 wystąpiła w programie "Saturday Night Live 40th Anniversary Special" z okazji 40-lecia "Saturday Night Live". 30 sierpnia 2015 poprowadziła galę MTV Video Music Awards 2015, którą zakończyła niezapowiedzianym wykonaniem premierowej piosenki „Dooo It!”. Bezpośrednio po występie w serwisie SoundCloud został zamieszczony jej nowy album "Miley Cyrus &amp; Her Dead Petz", przy którego udziału w produkcji ani wydaniu nie miała wytwórnia Cyrus, RCA Records, która dopiero w 2017 rozpoczęła jego odpłatną dystrybucję. Nagrania zostały przygotowane głównie we współpracy z The Flaming Lips. 14 września 2015 Cyrus wydała utwór „Hands of Love”, napisany przez Lindę Perry i nagrany na potrzeby filmu "Tytuł do praw". Od 19 listopada do 19 grudnia 2015 odbyła trasę koncertową Milky Milky Milk Tour, podczas której na scenie towarzyszyli jej The Flaming Lips. Trasa objęła teatry w siedmiu miastach USA i kanadyjskim Vancouver. Kolejno 20 listopada i 4 grudnia 2015 ukazały się dwa filmy, w których Cyrus zagrała siebie samą w rolach cameo: "Cicha noc" i "A Very Murray Christmas".
2016–2020: "Younger Now", "She Is Coming" i "Plastic Hearts".
W 2016 pojawiła się w roli doradcy uczestników w 10. edycji amerykańskiego talent show "The Voice", po czym została ogłoszona przez producentów nową trenerką w 11. edycji, tym samym stając się najmłodszym jurorem w całej światowej franczyzie "The Voice". Emisja sezonu z jej udziałem rozpoczęła się 19 września 2016. 30 września 2016 na platformie Amazon Prime Video ukazał się miniserial "Crisis in Six Scenes", stworzony, napisany i wyreżyserowany przez Woody’ego Allena, z Cyrus w jednej z głównych ról. Produkcja zebrała głównie negatywne recenzje, a sam Allen nazwał ją „katastroficznym błędem”.
10 kwietnia 2017 odbyła się premiera filmu "Strażnicy Galaktyki vol. 2" z franczyzy Filmowego Uniwersum Marvela, w którym Cyrus wystąpiła w dubbingowej roli cameo jako Mainframe. 4 czerwca 2017 artystka była jedną z gwiazd koncertu One Love Manchester, zorganizowanego przez Arianę Grande w Manchesterze w odpowiedzi na zamach terrorystyczny po jej koncercie. 13 sierpnia 2017 otrzymała honorową nagrodę Teen Choice Award za całokształt twórczości. 29 września 2017 wydała swój szósty album pt. "Younger Now", który zadebiutował na piątym miejscu listy Billboard 200 i pokrył się podwójną platyną w USA, a promujący go singel „Malibu” dotarł do 10. miejsca listy Hot 100. Cyrus powróciła jako trenerka "The Voice" w 13. edycji, emitowanej jesienią i zimą 2017.
28 stycznia 2018 wystąpiła z Eltonem Johnem podczas 60. ceremonii wręczenia nagród Grammy, a 24 marca 2018 zaśpiewała „The Climb” podczas demonstracji March for Our Lives w Waszyngtonie. 6 kwietnia 2018 ukazały się dwa tribute albumy poświęcone Eltonowi Johnowi: "Revamp" i "Restoration", na których znalazły się covery utworów „Don’t Let the Sun Go Down on Me” i „The Bitch Is Back” w wykonaniu Cyrus. Również w 2018 artystka nawiązała współpracę muzyczną z Markiem Ronsonem, której pierwszym owocem był wydany 29 listopada 2018 singel Ronsona „Nothing Breaks Like a Heart” z udziałem Cyrus. Piosenka odniosła sukces komercyjny na świecie, docierając m.in. do drugich miejsc list w Wielkiej Brytanii i Polsce, oraz została nominowana do nagrody Brit w kategorii Utwór roku. W Polsce zajęła szóste miejsce w podsumowaniu piosenek najczęściej odtwarzanych w stacjach radiowych w 2019. 14 grudnia 2018 ukazał się cover utworu „Happy Xmas (War Is Over)” Johna Lennona i Yoko Ono, nagrany przez Ronsona, Cyrus oraz syna oryginalnych wykonawców, Seana Ono Lennona.
28 lutego 2019 został wyemitowany odcinek reality show "RuPaul’s Drag Race", w którym Cyrus była gościnną jurorką. W maju 2019 ogłosiła wydanie trzech minialbumów, które miały się złożyć na jej kolejny album studyjny, "She Is Miley Cyrus". 31 maja 2019 wydała pierwszy z nich, "She Is Coming", który promowała singlem „Mother’s Daughter”. Wiosną i latem 2019 odbyła serię koncertów na festiwalach muzycznych, m.in. na Glastonbury Festivalu w Wielkiej Brytanii. 1 czerwca 2019 dała podczas Orange Warsaw Festivalu w Warszawie swój pierwszy występ w Polsce. 5 czerwca 2019 odbyła się premiera odcinka „Rachel, Jack i Ashley Too” serialu "Czarne lustro" platformy Netflix, w którym Cyrus wcieliła się w główną rolę piosenkarki Ashley O. Na potrzeby serialu nagrała utwory „On a Roll” i „Right Where I Belong” – covery piosenek „Head Like a Hole” i „Right Where It Belongs” zespołu Nine Inch Nails, wydane 14 czerwca 2019 na wspólnym singlu. 16 sierpnia 2019 wydała premierowy singel „Slide Away”. 13 września 2019 odbyła się premiera utworu „Don’t Call Me Angel”, który nagrała wraz z Arianą Grande i Laną Del Rey na potrzeby filmu "Aniołki Charliego".
Wydarzenia z życia prywatnego Cyrus wpłynęły na decyzję o porzuceniu materiału nagranego na potrzeby "She Is Miley Cyrus", który nie odzwierciedlał jej aktualnych odczuć. Równocześnie zrezygnowała z wydania dwóch zapowiedzianych minialbumów oraz z zaplanowanego tytułu albumu. 2 października 2020 ukazał się album bożonarodzeniowy Dolly Parton "A Holly Dolly Christmas", na którym Cyrus zaśpiewała gościnnie w utworze „Christmas Is”.
27 listopada 2020 wydała swój siódmy album studyjny pt. "Plastic Hearts", który nagrała głównie we współpracy z Andrew Wattem i Louisem Bellem i na którym zaśpiewali z nią Dua Lipa, Joan Jett, Billy Idol i Stevie Nicks. "Plastic Hearts" zdobył 75 punktów w serwisie Metacritic agregującym recenzje krytyków muzycznych, co jest najwyższym wynikiem spośród wszystkich wydawnictw Cyrus. Ponadto zadebiutował na drugim miejscu listy Billboard 200 i przez sześć tygodni zajmował pierwszą pozycję notowania Top Rock Albums magazynu „Billboard”. Album promowały single „Midnight Sky” i „Prisoner” (w duecie z Duą Lipą), które zajęły kolejno 15. i 12. pozycję na światowej liście przebojów Billboard Global 200.
Od 2021: "Endless Summer Vacation".
7 lutego 2021 zagrała w Tampie przygotowany z National Football League i serwisem TikTok koncert dla pracowników służby medycznej, który towarzyszył odbywającemu się w tym samym dniu meczowi Super Bowl LV. 31 marca 2021 otrzymała nominację do nagrody Brit dla artystki zagranicznej. W marcu 2021 podpisała kontrakt muzyczny z wytwórnią Columbia Records. Pierwszym wydawnictwem z nową firmą był remiks singla „Without You” rapera The Kid Laroi z gościnnym udziałem piosenkarki, który dotarł do ósmego miejsca listy Hot 100 „Billboardu” i 10. miejsca ogólnoświatowej Billboard Global 200.
W maju 2021 podpisała umowę z koncernem NBCUniversal w sprawie współpracy artystycznej, obejmującej m.in. trzy programy specjalne z jej udziałem. Pierwszym z nich był koncert "Miley Cyrus Presents Stand by You", zagrany w Nashville z okazji miesiąca dumy i zamieszczony 25 czerwca 2021 w serwisie strumieniowym Peacock. 22 czerwca 2021 opublikowała cover utworu „Nothing Else Matters” zespołu Metallica, który nagrała na potrzeby tribute albumu pt. "The Metallica Blacklist". Latem oraz jesienią 2021 odbyła serię występów na amerykańskich festiwalach muzycznych, takich jak Austin City Limits, Lollapalooza czy Music Midtown. 17 września 2021 ukazał się album rapera Lil Nas X "Montero", na którym Cyrus zaśpiewała w utworze „Am I Dreaming”. 31 grudnia 2021 wzięła udział w sylwestrowym koncercie telewizji NBC w Miami, na którym zaśpiewała i który współprowadziła z Pete’em Davidsonem.
Od 18 do 26 marca 2022 odbyła trasę koncertową Attention Tour, obejmującą występy w Ameryce Południowej, m.in. w ramach festiwalu Lollapalooza. 1 kwietnia 2022 wydała album koncertowy pt. "", złożony z nagrań z koncertu w Los Angeles, zagranego 12 lutego 2022. 1 grudnia 2022 telewizja NBC wyemitowała bożonarodzeniowy film telewizyjny "Dolly Parton’s Mountain Magic Christmas" z Dolly Parton w roli głównej, w którym Cyrus zagrała gościnnie siebie samą. 31 grudnia 2022 po raz drugi z rzędu poprowadziła koncert sylwestrowy NBC, tym razem wspólnie z Parton.
10 marca 2023 wydała ósmy album studyjny, "Endless Summer Vacation", który zadebiutował na pierwszych miejscach list sprzedaży między innymi w Wielkiej Brytanii i Australii. Promujący go singel „Flowers” dwukrotnie pobił w serwisie Spotify rekord największej liczby odsłuchań piosenki w przeciągu tygodnia. Ponadto dotarł do pierwszego miejsca listy Billboard Global 200 i notowań w ponad 35 państwach na świecie, między innymi w Stanach Zjednoczonych, Wielkiej Brytanii, Australii oraz Polsce (listy OLiS – single w streamie i OLiA).
Działalność filantropijna.
Cyrus zaśpiewała gościnnie w utworach charytatywnych „Just Stand Up!” (2008), „Send It On” (2009), „Everybody Hurts (Helping Haiti)” (2010) i „We Are the World 25 for Haiti” (2010). Współpracowała z kliniką City of Hope National Medical Center w Duarte. Występowała na jej koncertach dobroczynnych w 2008, 2009 i 2012, a także przekazywała na nią po dolarze z każdego sprzedanego biletu na koncerty z tras Best of Both Worlds Tour (2007–2008) i Wonder World Tour (2009). W 2008 z okazji szesnastych urodzin wsparła milionem dolarów organizację Youth Service America. W 2009 wystąpiła na koncercie charytatywnym fundacji Elizabeth Glaser Pediatric AIDS Foundation i przekazała na jej aukcję kilka przedmiotów ze swoimi autografami. Podobnie w 2010 przekazała podpisane przedmioty na aukcję w celu zbiórki pieniędzy dla ofiar trzęsienia ziemi na Haiti. W 2010 rozpoczęła współpracę z organizacją Blessings in a Backpack dostarczającą jedzenie dzieciom w amerykańskich szkołach. W 2011 w ramach współpracy z organizacją Kids Wish Network spotkała się z cierpiącym na rozszczep kręgosłupa fanem. W tym samym roku zachęcała w spocie reklamowym Amerykańskiego Czerwonego Krzyża do wpłat na rzecz ofiar trzęsienia ziemi w Tōhoku. Również w 2011 wydała wspólnie z bratem Tracem Cyrusem kolekcję ubrań, z których cały dochód przekazała na założoną z Youth Service America akcję charytatywną Get Ur Good On.
W 2012 pojawiła się na albumie charytatywnym "", z którego sprzedaży dochód został przekazany Amnesty International, oraz w spocie kampanii Rock the Vote, gdzie zachęcała młodych Amerykanów do udziału w wyborach prezydenckich. Z okazji dwudziestych urodzin zorganizowała zbiórkę pieniędzy dla wybranych organizacji charytatywnych, za co otrzymała w podziękowaniu od People for the Ethical Treatment of Animals (PETA) świnię Norę. W 2013 wystąpiła w promującym edukację programie telewizyjnym "The Real Change Project: Artists for Education", a w 2014 wzięła udział w organizowanym w Białym Domu przyjęciu charytatywnym poświęconym AIDS. W 2014 rozpoczęła publiczne zwracanie uwagi na problem bezdomności, z którym zapoznała się poprzez współpracę z organizacją My Friend’s Place. Podczas gali MTV Video Music Awards 2014 nie odebrała nagrody w kategorii teledysk roku. Zamiast niej na scenie pojawił się 22-letni bezdomny Jesse, który opowiedział o problemie. Po gali Cyrus rozpoczęła wraz z Prizeo zbiórkę pieniędzy na rzecz My Friend’s Place.
W 2015 sygnowała swoim nazwiskiem przygotowaną z MAC Cosmetics szminkę Viva Glam, z której sprzedaży dochód został przekazany na fundację Mac AIDS Fund. W 2017 wzięła udział w koncercie charytatywnym One Love Manchester i przekazała 500 tysięcy dolarów na ofiary huraganu Harvey. W 2019 wystąpiła na zorganizowanym przez Dua Lipę festiwalu Sunny Hill Festival w Prisztinie, z którego dochód został przekazany na fundację Sunny Hill Foundation wspierającą ubogich mieszkańców Kosowa. W 2020 piosenkarka zaangażowała się w pomoc dla pracowników służby zdrowia podczas pandemii COVID-19. W marcu wraz z partnerem Codym Simpsonem przekazała 120 tacos lokalnemu szpitalowi, zaś w kwietniu nawiązała ponowną współpracę z organizacją MAC Cosmetics, która przekazała 10 milionów dolarów ze sprzedaży szminki Viva Glam 250 organizacjom medycznym.
Happy Hippie Foundation.
W maju 2015 Cyrus założyła fundację Happy Hippie Foundation, której celem jest pomoc bezdomnym i społeczności LGBT. Wraz z jej startem zamieściła w serwisie YouTube serię występów "Backyard Sessions", zachęcających do wpłat na konto organizacji. Artystka wyznała, że do założenia fundacji zainspirowało ją samobójstwo transpłciowej Leelah Alcorn, umieszczonej przez rodziców na terapii konwersynej.
Przez pierwsze dwa lata działalności Happy Hippie Foundation we współpracy z My Friend’s Place przekazała bezdomnym dzieciom 40 tysiące posiłków, 20 tysięcy przekąsek oraz 40 tysięcy sztuk bielizny, a także zorganizowała dla nich sesje arteterapii i zooterapii. Wraz z Gender Spectrum fundacja zorganizowała grupy wsparcia dla 1,3 tysiąca transpłciowych nastolatków i ich rodzin. We współpracy z MAC AIDS Fund pomogła zakażonym wirusem HIV transpłciowym mieszkańcom Los Angeles i San Francisco znaleźć miejsca do mieszkania i pomoc medyczną. W 2016 wraz z Zebra Coalition zorganizowała wsparcie dla ofiar strzelaniny w klubie nocnym w Orlando. W tym samym roku organizacja przyłączyła się do założonej przez Dolly Parton fundacji My People Fund udzielającej pomocy finansowej ofiarom pożarów lasów w Parku Narodowym Great Smoky Mountains.
W czerwcu 2017 Cyrus wydała z okazji Miesiąca Dumy singel „Inspired”, z którego dochód został przekazany na Happy Hippie Foundation. W tym samym miesiącu nawiązała współpracę z firmą Converse, która wydała serię butów i t-shirtów z motywem tęczy. Dochód z kolekcji został przekazany na Happy Hippie Foundation i It Gets Better. W czerwcu 2018 Cyrus i Converse ponowili współpracę, znów wydając kolekcję z motywem tęczy, z której dochód został przekazany na kilka organizacji wspierających społeczność LGBT, w tym Happy Hippie Foundation. W listopadzie 2018 Cyrus z mężem Liamem Hemsworthem przekazali poprzez Happy Hippie Foundation 500 tysięcy dolarów na organizację Malibu Foundation udzielającą wsparcia dla ofiar pożarów w Kalifornii, w wyniku których sami stracili dom.
Poza działalnością filantropią Happy Hippie Foundation zajmuje się aktywizmem społecznym. W 2015 fundacja rozpoczęła w serwisie Instagram kampanię #InstaPride, w ramach której publikowane były posty dotyczące tożsamości płciowej. We wrześniu 2016 Happy Hippie Foundation, zespół Phantogram i organizacja The Trevor Project zorganizowała w serwisach Instagram, Facebook i Twitter akcję informacyjną na temat zdrowia psychicznego w związku z miesiącem zapobiegania samobójstwom. W listopadzie 2016, po wygranej Donalda Trumpa w wyborach prezydenckich w Stanach Zjednoczonych, Happy Hippie Foundation rozpoczęła w mediach społecznościowych kampanię #HopefulHippies zachęcającą do aktywności w lokalnych społecznościach oraz kształcącą w tematach takich jak prawa LGBT, prawa kobiet i edukacja. Fundacja we współpracy z organizacją DonorsChoose zaczęła organizować projekty i warsztaty w szkołach podstawowych.
Charakterystyka muzyczna i inspiracje.
Cyrus śpiewa mezzosopranem. Ken Tucker z „Entertainment Weekly” nazywał jej śpiew charakterystycznym i opisał go jako „typowy dla Nashville twang odbijający się od zwarć krtaniowych”. Piosenkarka wyznała, że przez całe życie słyszała komentarze na temat swojego „męskiego” głosu i braku falsetu. W listopadzie 2019 u Cyrus został zdiagnozowany obrzęk Reinkego, w związku z czym artystka przeszła operację fałdów głosowych. Jak przyznała, w konsekwencji jej głos stał się cięższy.
Cyrus wykonuje głównie pop. W jej twórczości znajdują się elementy innych gatunków muzycznych, różnych w zależności od okresu powstania. W utworach z czasu występów w serialu "Hannah Montana" dominował teen pop z elementami gatunków takich jak pop-rock i bubblegum pop. W nagraniach z lat 2008–2010 Cyrus eksperymentowała ze stylistyką, włączając gatunki takie jak pop punk, electropop, dance-pop czy country pop. Podczas pracy nad albumem "Can’t Be Tamed" (2010) artystka wyznała, że chce, by było to jej ostatnie popowe wydawnictwo. Po kilkuletniej przerwie wydała album "Bangerz" (2013), reprezentujący hip-hop, R&amp;B i synth pop. Jej kolejne wydawnictwo, "Miley Cyrus &amp; Her Dead Petz", było inspirowane muzyką eksperymentalną i zawiera elementy gatunków takich jak rock psychodeliczny, rock alternatywny, space rock oraz art pop. Cyrus wyznała, że nagrania „są trochę psychodeliczne, ale wciąż w świecie popu”. Na kolejnym albumie, "Younger Now" (2017), Cyrus dokonała zmiany stylistyki na country popową i pop-rockową. Na minialbumie "She Is Coming" (2019) powróciła do stylu "Bangerz", dodatkowo inkorporując elementy country i trapu. Jej kolejny album, "Plastic Hearts" (2020), reprezenteje pop-rock z elementami glam rocka i muzyki industrialnej.
Wśród swoich inspiracji muzycznych Cyrus wymieniła Madonnę, Dolly Parton, Lanę Del Rey, Timbalanda, Whitney Houston, Christinę Aguilerę, Joan Jett, Lil Kim, Shanię Twain, Hanson, OneRepublic, Britney Spears i Metallicę.
Wizerunek medialny i odbiór.
W pierwszych latach kariery, podczas emisji serialu "Hannah Montana", Cyrus była kreowana na nastoletnią gwiazdę. Badacz literatury dziecięcej Tyler Bickford opisał w eseju dla „Women’s Studies Quarterly” model biznesowy spółki The Walt Disney Company, wiążący Cyrus z filmami, telewizją i muzyką celem wzbudzenia zainteresowania wśród nastoletnich odbiorców. Bickford porównał ją do gwiazd teen popu lat 90., takich jak Britney Spears i N Sync. Craig McLean z dziennika „The Times” nazwał ją największą nastoletnią gwiazdą w historii. W 2008 Cyrus znalazła się na liście Time 100 tygodnika „Time”, zestawiającej 100 najbardziej wpływowych osób na świecie. Magazyn uzasadnił to jej statusem idolki nastolatków, zwracając uwagę na „wizerunek kriogenicznie zamrożony w specyficznym stereotypie”. W tym samym roku tygodnik „People” doniósł, że Cyrus jest najbogatszą nastolatką na świecie, a franczyza oparta na serialu do końca roku ma być warta miliard dolarów.
Po latach artystka wyznała, że wizerunek, który przybierała na potrzeby serialu, wywołał w niej cielesne zaburzenie dysmorficzne i zaburzenie osobowości. Wspominała: „Od kiedy miałam 11 lat, słyszałam: »Jesteś gwiazdą popu! To znaczy, że musisz być blondynką, mieć długie włosy, nosić brokatowe rzeczy«. Tymczasem byłam kruchą dziewczynką grającą 16-latkę w peruce i z toną makijażu”. Przyznała także, że gdy miała 18 lat, straciła ochotę na wcielanie się w Hannah Montanę: „Gdy uprawiałam seks, myślałam sobie, że już nie mogę nigdy założyć tej peruki. Zrobiło się to już dziwne, czułam, że z tego wyrosłam”. W 2019 wyznała jednak, że choć czuła się jak maskotka Disneya, a nie osoba, nie zmieniłaby nic w swojej dotychczasowej karierze.
W kwietniu 2008 15-letnia Cyrus wzięła udział w sesji zdjęciowej dla magazynu „Vanity Fair”. Na jednej z fotografii autorstwa Annie Leibovitz pozowała owinięta kocem, z odsłonionymi nagimi plecami. W wyniku skandalu medialnego, który wówczas wybuchł, artystka wyraziła poczucie zakłopotania i przeprosiła (choć 10 lat później przeprosiny wycofała). Wskutek wzmożonego zainteresowania w mediach, wartość jej jednego zdjęcia zrobionego przez paparazzi wzrosła z 300 do 2000 dolarów. Kolejny skandal medialny wybuchł po tańcu Cyrus na rurze podczas występu na gali Teen Choice Awards 2009. Wydaniu w 2010 albumu "Can’t Be Tamed" towarzyszyła zmiana wizerunku artystki na bardziej seksualny, prezentowany między innymi w teledyskach do singli „Can’t Be Tamed” i „Who Owns My Heart”. 17-letnia wówczas Cyrus była krytykowana przez amerykańską organizację Parents Television Council, a pracownicy Radia Disney otrzymali zakaz emitowania jej piosenek i wspominania o niej na antenie (mimo że album został wydany przez podległą Disneyowi wytwórnię Hollywood Records). W grudniu tego samego roku poruszenie medialne wywołał umieszczony w internecie film, na którym Cyrus pali szałwię wieszczą.
Dalsza ewolucja wizerunku Cyrus nastąpiła w 2013, wraz z wydaniem albumu "Bangerz". Jej występ na gali MTV Video Music Awards 2013 był szeroko komentowany w mediach ze względu na skąpy strój, twerking i ocieranie się o krocze Robina Thicke. Organizacja Parents Television Council wezwała rodziców do niepozwalania dzieciom oglądać "Hannah Montany" oraz wyraziła opinię, że Disney powinien zakończyć działania związane z serialem (na przykład emisję powtórkową odcinków). Dziennikarz magazynu „Glamour” nazwał ten okres czasem dorastania Cyrus, porównując ją do Britney Spears i Christiny Aguilery, które także szokowały część opinii publicznej zmieniając wizerunek przy okazji albumów "Britney" (2001) i "Stripped" (2002). Dziennikarz magazynu „Vice” nazwał Cyrus „największą aktualnie gwiazdą punk rocka”. Na koniec 2013 telewizja MTV przyznała jej tytuł artysty roku, zaś tygodnik „Time” umieścił ją – jako jedyną osobę ze świata rozrywki – w dziesiątce finalistów, rozważanych do tytułu Człowieka Roku. Ponadto piosenkarka była najczęściej wyszukiwaną osobą roku w wyszukiwarce Google. W 2019 promujący "Bangerz" singel „We Can’t Stop” znalazł się na przygotowanej przez magazyn „Billboard” liście piosenek, które ukształtowały dekadę 2010–2019.
W 2014 nowojorska uczelnia Skidmore College uruchomiła kurs „Socjologia Miley Cyrus: rasa, klasa, płeć i media”, wykorzystujący Cyrus jako „obiektyw do odkrywania socjologicznego postrzegania tożsamości, rozrywki, mediów i sławy”. W 2015 Rebecca Nicholson z magazynu „The Guardian” nazwała Cyrus „Madonną tego pokolenia”. Zwróciła uwagę, że jej seksualny wizerunek – podobnie jak Madonny w latach 90. – „jest celowo prowokacyjny i, co najważniejsze, nie podawany celem męskiej konsumpcji”. W 2022 artystka znalazła się na przygotowanej przez magazyn „Forbes” jubileuszowej liście Forbes 30 Under 30 najbardziej wpływowych osób, które nie ukończyły 30 lat.
Życie prywatne.
Seksualność i związki.
W 2015 Cyrus wyznała w wywiadzie, że identyfikuje się jako osoba genderfluid oraz nie lubi dzielenia ludzi na mężczyzn i kobiety. Używa jednak damskich zaimków, a w 2019 wyznała, że „ona” jest jej najbardziej pewną siebie wersją. W 2015 zdradziła, że jest otwarta na wszelkie aktywności seksualne, w których nie biorą udziału zwierzęta i niepełnoletni, a w wieku 14 lat po raz pierwszy oznajmiła matce, że czuje pociąg romantyczny do kobiet.
W czerwcu 2006 Cyrus rozpoczęła związek z Nickiem Jonasem, członkiem zespołu Jonas Brothers i gwiazdorem Disney Channel, który trwał do grudnia 2007. Od września 2008 do czerwca 2009 partnerem artystki był model i piosenkarz Justin Gaston. Latem 2009 Cyrus rozpoczęła związek, nie związek z aktorem Liamem Hemsworthem, z którym kręciła wówczas film "Ostatnia piosenka". 31 maja 2012 para się zaręczyła, zaś we wrześniu 2013 rozstała. Następnie Cyrus była w związkach z aktorem Patrickiem Schwarzeneggerem (od października 2014 do kwietnia 2015) i modelką Stellą Maxwell (latem 2015). W styczniu 2016 w mediach pojawiły się pogłoski o ponownym związku artystki z Hemsworthem, które aktor potwierdził w maju. W październiku 2016 Cyrus zdradziła w wywiadzie, że są ponownie zaręczeni. 23 grudnia 2018 para wzięła ślub w swoim domu w Nashville. Artystka zmieniła nazwisko na Hemsworth, choć w sprawach związanych z karierą wciąż występowała jako Cyrus. 10 sierpnia 2019 piosenkarka ogłosiła separację, a 21 sierpnia 2019 Hemsworth złożył pozew o rozwód z powodu różnic nie do pogodzenia. 28 stycznia 2020 rozwód został sfinalizowany. W sierpniu i wrześniu 2019 Cyrus była w związku z Kaitlynn Carter, zaś od października 2019 do sierpnia 2020 z piosenkarzem Codym Simpsonem. Od 2021 jej partnerem jest perkusista zespołu Liily, Maxx Morando.
Wiara i zwyczaje.
Cyrus została wychowana jako chrześcijanka, a w 2005 przyjęła chrzest w Południowej Konwencji Baptystycznej. Jeszcze jako młoda dorosła wyznawała chrześcijaństwo i określała wiarę jako ważną dla niej sprawę. W 2020 wyznała, że odeszła z Kościoła ze względu na jego brak akceptacji dla osób homoseksualnych i wysyłanie ich na terapie konwersyjne.
W 2013 Cyrus rozpoczęła restrykcyjną dietę wegańską, którą w 2019 zmieniła na peskatariańską. Artystka wyznała, że choć rozpoczęcie spożycia ryb było dla niej przerażające, to w okresie weganizmu jej organizm nie funkcjonował poprawnie i czuła się pusta.
Cyrus wypowiada się otwarcie o korzystaniu z narkotyków. W 2013 opowiedziała w wywiadzie o swoim zamiłowaniu do marihuany i ecstasy. W tym samym roku zapaliła jointa na scenie w hali Ziggo Dome w Amsterdamie, odbierając nagrodę w trakcie gali Europejskich Nagród Muzycznych MTV 2013. W 2017 artystka wyznała, że zrezygnowała z marihuany i napojów alkoholowych, by móc wypowiadać się przejrzyście na temat promowanego właśnie albumu "Younger Now". W 2018 znów zaczęła palić marihuanę, jednak nie w trakcie pracy. W 2019, po operacji strun głosowych, Cyrus ponownie zrezygnowała z palenia ze względu na jego negatywny wpływ na śpiew.
Nagrody i nominacje.
Za twórczość muzyczną Cyrus otrzymała między innymi dwie nominacje do Grammy, dwie do Brit Awards, 16 do MTV Video Music Awards, 13 do Europejskich Nagród Muzycznych MTV, 10 do Billboard Music Awards i dwie do American Music Awards. Spośród tych nominacji została nagrodzona trzema MTV Video Music Awards, dwoma Europejskimi Nagrodami Muzycznymi MTV i jedną Billboard Music Award. Za działalność filmowo-telewizyjną Cyrus otrzymała między innymi pięć nominacji do Young Artist Awards (z czego jedna zmieniła się w nagrodę), dwie nominacje do MTV Movie Awards (z czego jedna zmieniła się w nagrodę) oraz po jednej do Złotego Globu i Broadcast Film Critics Association Award. Ponadto artystka jest laureatką między innymi dwóch People’s Choice Awards, sześciu Nickelodeon Kids’ Choice Awards i 18 Teen Choice Awards.

</doc>
<doc id="797143" url="https://pl.wikipedia.org/wiki?curid=797143" title="Lista najwyższych budynków w Nowym Orleanie">
Lista najwyższych budynków w Nowym Orleanie

Nowy Orlean jest miastem na południu USA. Pierwszy budynek mający więcej niż 100 metrów wysokości powstał tutaj w roku 1969. Zapoczątkował tym samym erę budownictwa wysokościowców w tym mieście. Jak w większości miast amerykańskich, bardzo dużo budowało się tu w latach 70. i 80. Ostatni budynek znajdujący się wśród najwyższych w Nowym Orleanie powstał w roku 1987. Od tamtego czasu nie dzieje się tutaj zbyt wiele. Obecnie także nie trwa budowa żadnego obiektu który swoją wysokością przekraczałby chociaż 100 metrów. Żaden ze znajdujących się tu budynków nie figuruje ani na liście najwyższych w kraju, ani na świecie. Jeden tylko, przekracza 200 metrów wysokości. Jest to One Shell Square, który od czasu swego ukończenia w 1972 roku jest tu na pierwszym miejscu. Natomiast budynków wznoszących się na ponad 100 metrów jest w tym mieście obecnie ponad 20. 
10 najwyższych.
 

</doc>
<doc id="797148" url="https://pl.wikipedia.org/wiki?curid=797148" title="Sredna Gora">
Sredna Gora

Sredna Gora (bułg. "Средна гора", tur. "Orta Dağ") – łańcuch górski w systemie Bałkanu w środkowej Bułgarii. 
Łańcuch Srednej Gory przebiega przez środkową Bułgarię z zachodu na wschód, w przybliżeniu równolegle do Starej Płaniny, 30-40 km na południe od niej. Łańcuch ma około 285 km długości i maksymalną szerokość 50 km. Sredna Gora rozciąga się od przełomu rzeki Iskyr koło Panczarewa ("Panczarewski prołom") na zachodzie do rzeki Tundża na wschodzie. Od północy graniczy z ciągiem Kotlin Zabałkańskich, od południa opada w Nizinę Górnotracką. Kilka pasm na zachodzie Srednej Gory wiąże ją z sąsiednimi łańcuchami: góry Gyłybec, Straża, Koznica i Meżdenik - ze Starą Płaniną, a wzgórza Szumnatica i Szipoczan - z Riłą. Za granicę z Riłą przyjmuje się zwykle przełęcz Borowecka Sedłowina i Władiszką Rekę - dopływ Maricy.
Sredna Gora jest łańcuchem gór średnich - najwyższy szczyt Golam Bogdan ma 1604 m n.p.m. Góry są zbudowane głównie ze skał metamorficznych z niewielkim udziałem granitów i sjenitów, zdarzają się również wulkaniczne andezyty. W Srednej gorze odkryto znaczne złoża rud miedzi. Liczne są źródła wód mineralnych. 
Sredna Gora niemal w całości leży w zlewni Maricy, tylko północno-zachodni skraj jest odwadniany przez Iskyr, należący do dorzecza Dunaju. 
Sredna Gora dzieli się na trzy części, rozdzielone przełomowymi odcinkami dolin rzecznych: 

</doc>
<doc id="797149" url="https://pl.wikipedia.org/wiki?curid=797149" title="Weegee">
Weegee

Weegee właściwie Arthur Fellig (ur. 12 czerwca 1899, zm. 26 grudnia 1968) – amerykański fotograf i dziennikarz, jeden z najbardziej znanych reportażystów XX wieku. Pseudonim Weegee pochodził od sposobu w jaki wymawiał nazwę Tablicy Ouija (Fellig podejrzewany był o posiadanie zdolności paranormalnych, które miały umożliwiać mu zjawianie się na miejscach wypadków i morderstw przed przyjazdem służb mundurowych).
Weegee urodził się jako Usher Fellig w Złoczowie na terenie austro-węgierskiej Galicji (obecnie Ukraina). W 1909 jego rodzina, uciekając przed prześladowaniami ze strony antysemitów, uciekła do Nowego Jorku, gdzie Fellig spędził resztę życia i zmarł.
Od lat 20. XX w. zajmował się czarno-białym fotoreportażem. Pracował głównie w nocy. Fotografował miejsca zbrodni oraz wypadków, wielkie pożary oraz głośne aresztowania. Sporo czasu poświęcał mieszkańcom slumsów Nowego Jorku, drobnym rzezimieszkom oraz szeregowym członkom mafii. Lubował się w skandalu: ofiary mordów w kałużach krwi czy ciała przysłonięte prześcieradłem należały do jego ulubionych tematów.
W 1938 był jedynym dziennikarzem mającym prawo podsłuchiwać policyjne kanały radiowe. W 1945 opublikował książkę ze zdjęciami pod tytułem „Naked City” (Nagie miasto), która stała się inspiracją dla głośnego filmu dokumentalnego pod tym samym tytułem oraz serii telewizyjnych dramatów policyjnych. Weegee współpracował też z Hollywood. Kręcił krótkie filmy oraz robił zdjęcia z filmowych planów, m.in. „Dr Strangelove” Stanleya Kubricka.
W latach 50. XX w. eksperymentował z fotografią panoramiczną i pryzmatami. Fotografował Marilyn Monroe. Podróżował też po Europie.
Zdjęcie Weegee’ego pojawiło się na okładce płyty George Michaela „Listen Without Prejudice”.
W 2009 w ramach Miesiąca Fotografii w Krakowie, po raz pierwszy w Polsce została zorganizowana wystawa Weegee’ego, prezentująca wyłącznie oryginalne odbitki pochodzące z kolekcji Hendrika Berinsona, właściciela cenionej galerii berlińskiej. Większość wystawionych prac powstała w latach 1935– 1947, uważanych za szczególnie ważne dla dorobku autora.

</doc>
<doc id="797158" url="https://pl.wikipedia.org/wiki?curid=797158" title="Syrnena Gora">
Syrnena Gora

Syrnena Gora (bułg. Сърнена гора) – pasmo górskie we wschodniej Bułgarii.
Syrnena Gora to wschodnia część łańcucha górskiego Srednej Gory. Rozciąga się między przełomową doliną górnej Strjamy na zachodzie a zakolem Tundży na wschodzie. Jest najdłuższą (153 km), najniższą (szczyt Bratan – 1236 m n.p.m.) i najwęższą częścią tego łańcucha.

</doc>
<doc id="797164" url="https://pl.wikipedia.org/wiki?curid=797164" title="Frederick Reines">
Frederick Reines

Frederick Reines (ur. 16 marca 1918 w Paterson, zm. 26 sierpnia 1998 w Orange) – amerykański fizyk, noblista.
Życiorys.
Pochodził z żydowskiej rodziny, jego rodzice Izrael Reines i Gussie Cohen byli emigrantami z Rosji, którzy pobrali się w Nowym Jorku. Izrael przed I wojną światową pracował jako tkacz, po wojnie założył własną wytwórnię jedwabiu, potem, wraz z rodziną, przeniósł się do Hillburn, gdzie założył sklep. Frederick Reines był najmłodszy z czworga dzieci Reinesów. Jego rodzina od strony ojca była spokrewniona z działaczem syjonistycznym Icchakiem Jakobem Reinesem, założycielem syjonistycznego ruchu religijnego Mizrachi.
Frederick Reines dzieciństwo spędził w Hillburn, potem uczęszczał do szkoły Union Hill High School, obecnie w Union City. Planował studiować na Massachusetts Institute of Technology, został tam nawet przyjęty, ale ostatecznie zdecydował się na studia na Stevens Institute of Technology. Uzyskał tam dyplom inżyniera w 1939 i magisterium w dziedzinie fizyki matematycznej w 1941 roku. Kontynuował edukację na New York University, uzyskał tam doktorat w 1944 roku.
Praca naukowa.
Jeszcze przed uzyskaniem doktoratu Reines został zaproszony przez Richarda Feynmana do pracy w Los Alamos National Laboratory i wzięcia udziału w Projekcie Manhattan. Został liderem zespołu w Oddziale Teoretycznym, a potem dyrektorem Operacji Greenhouse, w ramach której wykonywano testy nuklearne na atolu Enewetak. W 1958 uczestniczył w konferencji w Genewie.
W 1951 roku Reines skorzystał z możliwości przerwy w obowiązkach w Los Alamos ("sabbatical-in-residence") i – wraz z Clyde’em Cowanem – podjął badania nad wykryciem neutrin przewidzianych teoretycznie przez Wolfganga Pauliego w 1930 roku. Początkowo planowali wykorzystać wybuch bomby atomowej jako źródła neutrin, ale ostatecznie zdecydowali, że skorzystają z reaktora jądrowego.
W ramach eksperymentu zwanego Eksperymentem Neutrinowym Reinesa-Cowana początkowo prowadzili badali z użyciem reaktora w ośrodku Hanford Site w Hanford, a w 1955 r. eksperyment przeniesiono do Savannah River Site, nowo wybudowanego ośrodka jądrowego w Karolinie Południowej. Detektor neutrin użyty w Savannah River Site składał się z dwóch 200-litrowe zbiorniki z wodą, w której rozpuszczono około 40 kg chlorku kadmu (). Zbiorniki były umieszczone pomiędzy trzema zbiornikami z ciekłym scyntylatorem o łącznej objętości 4200 litrów. Na bokach każdego ze zbiorników ze scyntylatorem umieszczono 110 fotopowielaczy rejestrującymi światło wytworzone w scyntylatorze przez wysokoenergetyczne fotony powstałe w wyniku oddziaływania neutrina. Reaktor jądrowy podczas pracy dostarczał strumienia o wielkości 1012–1013 neutrin na sekundę na centymetr kwadratowy w miejscu ustawienia detektora. W detektorze w zbiornikach z wodą w wyniku oddziaływania neutrina z jądrem wodoru (czyli protonem) powstawał neutron i pozyton. Pozyton był spowalniany przez otaczającą ciecz, a następnie oddziaływał z elektronem, ulegając anihilacji, w wyniku której powstawały dwa fotony lecące w przeciwległych kierunkach. Neutron również był spowalniany i ostatecznie pochłaniany przez jądro kadmu, które przechodziło w stan wzbudzony, a następnie wypromieniowywało nadmiarową energię w postaci fotonów. Fotony te powstawały parę mikrosekund po fotonach z anihilacji pozytonu. Wysokoenergetyczne fotony, powstałe w wodzie w wyniku anihilacji pozytonu i absorpcji neutronu z oddziaływania neutrina, przechodząc przez scyntylator powodowały jego świecenie, które było wykrywane przez fotopowielacze. Rejestracja tych dwóch grup fotonów z podanym przesunięciem czasowym była dowodem na istnienie neutrina.
14 czerwca 1956 r. ogłoszono wyniki i wysłano Pauliemu telegram informujący, że neutrino zostało zaobserwowane doświadczalnie.
W 1959 roku Reines odszedł z Laboratorium Los Alamos i został profesorem fizyki w Case Institute of Technology. W 1966 roku przeniósł się na Uniwersytet Kalifornijski w Irvine, gdzie do 1974 roku był dziekanem Szkoły Nauk Fizycznych. W 1988 roku przeszedł na emeryturę.
W roku 1995 otrzymał – wraz z Martinem Perlem – Nagrodę Nobla w dziedzinie fizyki za pionierski wkład do fizyki leptonów.
Życie prywatne.
W 1940 roku ożenił się z Sylvią Samuels, mieli dwoje dzieci: Roberta i Alisę. W czasie studiów, a także później interesował się śpiewem, śpiewał w chórze, a także wykonywał partie solowe, m.in. w oratorium "Mesjasz", podczas pobytu w Stevens Institute of Technology. Podczas pobytu w Cleveland brał udział w koncercie orkiestry symfonicznej Cleveland Orchestra prowadzonej przez George'a Szella.

</doc>
<doc id="797171" url="https://pl.wikipedia.org/wiki?curid=797171" title="Banatki Duże">
Banatki Duże

Banatki Duże – przysiółek wsi Kadłub w Polsce położony w województwie opolskim, w powiecie strzeleckim, w gminie Strzelce Opolskie.

</doc>
<doc id="797174" url="https://pl.wikipedia.org/wiki?curid=797174" title="Przylesie (Sopot)">
Przylesie (Sopot)

Przylesie – zachodnie osiedle Sopotu graniczące od zachodu z Trójmiejskim Parkiem Krajobrazowym, od północy z Kamiennym Potokiem i od południa z Osiedlem Mickiewicza. W latach 60. XX wieku powstało tu osiedle z zabudową typową dla drugiej połowy XX wieku. Osiedle jest położone w wąskiej dolinie otoczonej wzgórzami Lisim, Rysim, Oślim, Orlim i Strzeleckim. Główną osią komunikacyjną Przylesia jest ulica 23 marca przechodząca w Dolinę Gołębiewską. Połączenie z centrum miasta zapewniają autobusy komunikacji miejskiej (linie nr 117, 143 i 244). Do roku 1906 Przylesie znajdowało się na trasie linii sezonowego tramwaju konnego (→tramwaje w Sopocie) do Wielkiej Gwiazdy (zawieszonej ze względu na ciągły deficyt eksploatacyjny). Istniały również niezrealizowane przedwojenne plany rozwinięcia i rozbudowy linii do parametrów prawdziwego tramwaju elektrycznego (spod dzisiejszego Grand Hotelu do leśnej restauracji). Na obszarze osiedla znajduje się oddział dziecięcy szpitala reumatologicznego i leśne Sanatorium "Leśnik".

</doc>
<doc id="797176" url="https://pl.wikipedia.org/wiki?curid=797176" title="Sticky">
Sticky



</doc>
<doc id="797180" url="https://pl.wikipedia.org/wiki?curid=797180" title="John Christopher Smith">
John Christopher Smith

John Christopher Smith, właśc. Johann Christoph Schmidt (ur. 1712 w Ansbach, zm. 1795 w Londynie) – angielski kompozytor późnobarokowy niemieckiego pochodzenia. 
Smith urodził się w 1712 roku w Ansbach. Jego ojcem był Johann Christoph Schmidt (John Christopher Smith) Starszy (zm. 1763). 
John Christopher Smith był uczniem Georga Friedricha Händla i swoje utwory komponował w stylu mistrza. Jego ojciec i Händel poznali się na studiach na Uniwersytecie Marcina Lutra w Halle. Schmidt-ojciec podążył w roku 1716 za Händlem do Londynu, gdzie został jego sekretarzem, które to stanowisko w sposób naturalny stopniowo przechodziło na syna.
Smith młodszy sam dużo komponował. Pierwszych poważnych lekcji kompozytorskich udzielili mu Händel i Johann Christoph Pepusch – kolejny Niemiec naturalizowany w Anglii. 
Pierwszą operą Smitha był utrzymany w stylu włoskim "Ulysses" (1733). Libretti do następnych dostarczał mu zwykle aktor, dramaturg i przedsiębiorca teatralny David Garrick, korzystający z tematów szekspirowskich ("The Fairies" (1755), "A Midsummer Night's Dream", "The Tempest" (1756), i "The Enchanter" (1760)). Niektóre dzieła Smitha nie zostały wystawione.
Smith pomagał później Händlowi jako kopista jego dzieł, kiedy ok. 1756 roku Georg Friedrich Händel zaczął tracić wzrok.
W latach 1759–1768 dyrygował on corocznymi wystawieniami "Mesjasza" w Foundling Hospital, gdzie Smith był organistą. 
Wiele późniejszych dzieł Smitha było adaptacjami Haendla. W latach 1770. Smith osiedlił się w miejscowości wypoczynkowej Bath.

</doc>
<doc id="797182" url="https://pl.wikipedia.org/wiki?curid=797182" title="Kadłubski Piec">
Kadłubski Piec

Kadłubski Piec – przysiółek wsi Kadłub w Polsce położony w województwie opolskim, w powiecie strzeleckim, w gminie Strzelce Opolskie.

</doc>
<doc id="797183" url="https://pl.wikipedia.org/wiki?curid=797183" title="Basen sedymentacyjny">
Basen sedymentacyjny

Basen sedymentacyjny – naturalne zagłębienie w skorupie ziemskiej stanowiące obszar sedymentacji osadów w pewnym okresie historii Ziemi. 
Jest to zazwyczaj teren obniżony względem sąsiednich obszarów, lub wykazujący tendencję do obniżania się. Najczęściej basenem sedymentacyjnym jest zbiornik wodny (jezioro, morze, ocean), a w strefie suchej i półsuchej – bezodpływowa kotlina przed- i śródgórska typu bolson czy playa, wypełniona piaskiem (np. pustynia Takla Makan).
Szczególnym przypadkiem basenu sedymentacyjnego jest geosynklina.

</doc>
<doc id="797186" url="https://pl.wikipedia.org/wiki?curid=797186" title="Kasztal">
Kasztal

Kasztal – przysiółek wsi Osiek w Polsce położony w województwie opolskim, w powiecie strzeleckim, w gminie Strzelce Opolskie.

</doc>
<doc id="797189" url="https://pl.wikipedia.org/wiki?curid=797189" title="John Hunter">
John Hunter



</doc>
<doc id="797194" url="https://pl.wikipedia.org/wiki?curid=797194" title="Mehmed IV Girej">
Mehmed IV Girej

Mehmed IV Girej Sufi (Sofu) (, ; 1610–1674) – syn Selameta, młodszy brat Islama III. Chan krymski w latach 1641–1644 i 1654-1666. Zdetronizowany w 1666 r. przez Stambuł. Przyjazny Rzeczypospolitej.
W 1653 brał udział w bitwie pod Żwańcem. W czasie wojny polsko-rosyjskiej w latach 1654–1667 popierał Rzeczpospolitą.
Brał udział w bitwie pod Jezierną razem z Piotrem Potockim.
W czasie potopu szwedzkiego na skutek bitwy pod Jezierną w dniach 10–12 listopada 1655 zmusił Kozaków zaporoskich do wstrzymania działań przeciw Polsce i wysłał królowi Janowi Kazimierzowi oddział 2000 Tatarów krymskich pod dowództwem Subchana Gazi agi.
Jego Tatarzy pomagali w wypędzaniu z Polski wojsk Rakoczego w 1657.
W 1660 wypędzał Rosjan razem z Czarnieckim i Lubomirskim aż za linię Dniepru.
Poeta, swoje utwory podpisywał pseudonimem "".
Mehmed IV Girej został pochowany na Cmentarzu Chanów w Bachczysaraju w jednym z dwóch istniejących do dzisiaj mauzoleów.

</doc>
<doc id="797196" url="https://pl.wikipedia.org/wiki?curid=797196" title="Borůvková">
Borůvková



</doc>
<doc id="797198" url="https://pl.wikipedia.org/wiki?curid=797198" title="Mount Benson">
Mount Benson

Mount Benson – region winiarski w Australii położony w rejonie Limestone Coast pomiędzy Kingston SE, a Robe, około 320 km na południe od Adelaide. Podobnie jak w przypadku położonego w pobliżu regionu Coonawarra charakterystyczną cechą regionu jest czerwona, urodzajna gleba "terra rosa".
Klimat oceaniczny, roczne opady deszczu ok. 630 mm z opadami przeciętnie 153 dni w roku. Przeciętna temperatura maksymalna to 18,1 °C, przeciętna temperatura minimalna to 10,9 °C.
Pierwsze, eksperymentalne plantacje winorośli zasadzono w 1978, a pierwsza komercyjna plantacja powstała w 1989, pierwszy dostępny ze sprzedaży rocznik win wyprodukowano w 1992. Obecnie (2007) w rejonie znajduje się 20 plantacji pokrywających łączny obszar 600 hektarów.
Z powodu bliskiego sąsiedztwa oceanu klimat Mount Benson różni się znacznie od cieplejszego klimatu Coonawarry, chłodniejsze temperatury Mount Benson bardziej sprzyjają produkcji białych win, a czerwonym winom nadają charakterystyczny dla tego rejonu smak. Podstawowe odmiany winorośli to merlot, syrah, cabernet sauvignon, pinot gris, petit verdot, chardonnay, viognier i sauvignon blanc.

</doc>
<doc id="797199" url="https://pl.wikipedia.org/wiki?curid=797199" title="Sysztinska Sredna Gora">
Sysztinska Sredna Gora

Sysztinska Sredna Gora (bułg. Същинска Средна гора) – pasmo górskie w środkowej Bułgarii.
Sysztinska Sredna Gora stanowi środkową część łańcucha górskiego Srednej Gory. Leży między przełomowymi odcinkami dolin górnej Topołnicy na zachodzie i górnej Strjamy na wschodzie. Jest to najwyższa część Srednej Gory – tu leży najwyższy szczyt łańcucha Golam Bogdan (1604 m n.p.m.) oraz szczyty Bunaja (1572 m n.p.m.) i Bratija (1519 m n.p.m.). Partie szczytowe zajmują pastwiska, zaś niższe partie – stare lasy bukowe.

</doc>
<doc id="797202" url="https://pl.wikipedia.org/wiki?curid=797202" title="Panowie w cylindrach">
Panowie w cylindrach

Panowie w cylindrach (ang. "Top Hat") – amerykański film muzyczny z 1935 roku w reżyserii Marka Sandricha. 
Autorami scenariusza byli Allan Scott oraz Dwight Taylor, którzy wykorzystali dwie sztuki teatralne: "Scandal in Budapest" (1933) napisaną przez Sándora Faragó oraz "A Girl Who Dares" (1933) autorstwa Aldara Laszlo. Był to czwarty z dziesięciu filmów, w których wystąpili wspólnie Fred Astaire i Ginger Rogers. 
Film zdobył cztery nominacje do Oscarów.
Piosenki do filmu napisał Irving Berlin. "Top Hat, White Tie and Tails", a zwłaszcza "Cheek to Cheek", stały się klasyką amerykańskiej piosenki. Pojawiały się one również w późniejszych filmach jako nostalgiczne wspomnienie – szczególnie "Cheek to Cheek" – w filmie "Purpurowa róża z Kairu" (1985) oraz "Zielona mila" ("The Green Mile") (1999).
Polską wersję piosenki "Cheek to Cheek" pod tytułem "W siódmym niebie" nagrał przed II wojną światową Adam Aston.

</doc>
<doc id="797203" url="https://pl.wikipedia.org/wiki?curid=797203" title="Pieńkowice">
Pieńkowice

Pieńkowice – osada śródleśna w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość należała administracyjnie do województwa gorzowskiego.

</doc>
<doc id="797206" url="https://pl.wikipedia.org/wiki?curid=797206" title="Lista najwyższych budynków w Tampie">
Lista najwyższych budynków w Tampie

Tampa jest dużym miastem w południowo-wschodniej części USA, na półwyspie Floryda. Obecnie w mieście tym znajduje się 12 budynków przekraczających 100 metrów wysokości, z tego jedna trzecia przekracza 150 metrów. Są to głównie budynki nowe, pochodzące z lat 90. 
Najstarszy z nich powstał w roku 1972. W większości są to budynki biurowe. Natomiast spośród obecnie budowanych wszystkie są budynkami o przeznaczeniu mieszkaniowym. Najwyższy z nich to Trump Tower Tampa, jednak jego budowa jest obecnie wstrzymana. Gdy już zostanie ukończony, stanie się najwyższym gmachem w mieście.

</doc>
<doc id="797208" url="https://pl.wikipedia.org/wiki?curid=797208" title="Arati">
Arati

Arati (dewanagari आरती) – hinduistyczny rytuał, w którym światło lampek wotywnych (z knotami moczonymi w ghi) lub z płonącej kamfory, jest ofiarowane bóstwu.

</doc>
<doc id="797209" url="https://pl.wikipedia.org/wiki?curid=797209" title="Aarti">
Aarti



</doc>
<doc id="797210" url="https://pl.wikipedia.org/wiki?curid=797210" title="Aarati">
Aarati



</doc>
<doc id="797212" url="https://pl.wikipedia.org/wiki?curid=797212" title="Arathi">
Arathi



</doc>
<doc id="797214" url="https://pl.wikipedia.org/wiki?curid=797214" title="Aarthi">
Aarthi



</doc>
<doc id="797223" url="https://pl.wikipedia.org/wiki?curid=797223" title="Tuczenko">
Tuczenko

Tuczenko – osada leśna w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie nad jeziorem Tuczeń.
W latach 1975–1998 miejscowość należała administracyjnie do województwa gorzowskiego.

</doc>
<doc id="797225" url="https://pl.wikipedia.org/wiki?curid=797225" title="Reinfried Herbst">
Reinfried Herbst

Reinfried Herbst (ur. 11 października 1978 w Salzburgu) – austriacki narciarz alpejski, srebrny medalista olimpijski oraz zdobywca Małej Kryształowej Kuli w klasyfikacji slalomu Pucharu Świata.
Kariera.
Po raz pierwszy na arenie międzynarodowej Reinfried Herbst pojawił się 28 sierpnia 1994 roku w Thredbo, gdzie w zawodach FIS Race w supergigancie zajął piąte miejsce. W 1998 roku wystartował na mistrzostwach świata juniorów w Megève, gdzie w swoim jedynym starcie, slalomie, zajął czwarte miejsce. Walkę o medal przegrał tam ze swym rodakiem, Kurtem Englem o 0,24 sekundy.
W zawodach Pucharu Świata zadebiutował 21 stycznia 2001 roku w Kitzbühel, gdzie nie zakwalifikował się do drugiego przejazdu slalomu. Pierwsze pucharowe punkty wywalczył 16 grudnia 2002 roku w Sestriere, gdzie był trzynasty w slalomie. Na podium zawodów tego cyklu po raz pierwszy stanął 22 stycznia 2006 roku w Kitzbühel, zajmując drugie miejsce w swej koronnej konkurencji. W zawodach tych wyprzedził go jedynie Francuz Jean-Pierre Vidal, a trzecie miejsce zajął kolejny Austriak, Benjamin Raich. Łącznie Herbst szesnaście razy stawał na podium, w tym dziewięć razy zwyciężał w slalomie. Pierwszy raz dokonał tego 11 marca 2006 roku w Shiga Kōgen. Następnie wygrywał 9 marca 2008 roku w Garmisch-Partenkirchen, 15 marca 2008 roku w Bormio, 11 stycznia 2009 roku w Adelboden, 27 stycznia 2009 roku w Schladming, 15 listopada 2009 roku w Levi, 21 grudnia 2009 roku w Alta Badia, 26 stycznia 2010 roku w Schladming oraz 31 stycznia 2010 roku w Kranjskiej Gorze. Ostatni raz w najlepszej trójce zawodów pucharowych znalazł się 27 lutego 2011 roku w Bansku, gdzie slalom ukończył na drugiej pozycji. Najlepsze wyniki osiągnął w sezonie 2009/2010, kiedy był jedenasty w klasyfikacji generalnej, a w klasyfikacji slalomu wywalczył Małą Kryształową Kulę. W klasyfikacji slalomistów był również trzeci w sezonie 2007/2008, kiedy wyprzedzili go tylko Włoch Manfred Mölgg i Jean-Baptiste Grange z Francji.
Największy sukces osiągnął w 2006 roku, kiedy podczas igrzysk olimpijskich w Turynie wywalczył srebrny medal w slalomie. Po pierwszym przejeździe znajdował się na czwartej pozycji, tracąc do prowadzącego Raicha 0,18 sekundy. W drugim przejeździe osiągnął siódmy wynik, co jednak dało mu drugi łączny czas i srebrny medal. Ostatecznie rozdzielił na podium dwóch rodaków: Benjamina Raicha i Rainera Schönfeldera. Był to piąty przypadek w historii narciarstwa alpejskiego na igrzyskach olimpijskich, w którym całe podium zajęli reprezentanci jednego kraju. W tej samej konkurencji startował także na mistrzostwach świata w Åre (2007), mistrzostwach świata w Val d’Isère (2009) i mistrzostwach świata w Garmisch-Partenkirchen (2011), jednak we wszystkich przypadkach nie kończył rywalizacji. W 2010 roku wystartował na igrzyskach w Vancouver zajmując dziesiąte miejsce. Brał również udział w rozgrywanych cztery lata później igrzyskach olimpijskich w Soczi, jednak nie ukończył już pierwszego przejazdu.
Dwukrotnie zdobywał mistrzostwo Austrii: w 2003 roku był najlepszy w gigancie, a w 2008 roku zwyciężył w slalomie.

</doc>
<doc id="797231" url="https://pl.wikipedia.org/wiki?curid=797231" title="Michael Altenburg">
Michael Altenburg

Michael Altenburg (ur. 27 maja 1584 w Erfurcie, zm. 12 lutego 1640 tamże) – niemiecki kompozytor epoki wczesnego baroku.
W roku 1590 roku Altenburg został wysłany na uniwersytet w Erfurcie, aby studiować teologię. Tytuł naukowy uzyskał w roku 1599. Od 1600 roku uczył w Reglerschule. Od 1601 roku był kantorem w kościele St. Andreas, a w latach 1607–1609 – rektorem powiązanej z tym kościołem szkoły. Później zrezygnował z nauczania i został pastorem. Pracował w parafiach nieopodal Erfurtu do roku 1610, gdy przeniósł się do Tröchtelborn niedaleko Gotha, gdzie również był kantorem. W tych latach skomponował wiele dzieł i wydał organowe "Intraden" (Intrady) w roku (1620). Wojna trzydziestoletnia i związana z nią plaga zmusiła go do powrotu do Erfurtu w 1637 roku.

</doc>
<doc id="797235" url="https://pl.wikipedia.org/wiki?curid=797235" title="Ichtimanska Sredna Gora">
Ichtimanska Sredna Gora

Ichtimanska Sredna Gora (bułg. Ихтиманска Средна гора) – pasmo górskie w zachodniej Bułgarii.
Ichtimanska Sredna gora stanowi zachodnią część łańcucha górskiego Srednej Gory. Rozciąga się od doliny górnego Iskyru na zachodzie do doliny górnej Topołnicy na wschodzie. Najwyższym szczytem tej części Srednej Gory jest Tryna (1275 m n.p.m.) na jej zachodnim skraju, inne szczyty to Golama Ikuna (1221 m n.p.m.) i Popow Deł (1190 m n.p.m.). W skład Ichtimanskiej Srednej Gory wchodzą masywy Łozenska Płanina, Bakarełska Płanina, Belica, Eledżik i Czerni Rid, otaczające Kotlinę Ichtimanską.

</doc>
<doc id="797236" url="https://pl.wikipedia.org/wiki?curid=797236" title="Tomasz Tłuczyński">
Tomasz Tłuczyński

Tomasz Kazimierz Tłuczyński (ur. 19 kwietnia 1979 w Kielcach) − polski piłkarz ręczny grający na lewym skrzydle, reprezentant Polski. Syn Zbigniewa, byłego piłkarza ręcznego i byłego trenera Vive Kielce, brat 3 lata młodszego Macieja, również piłkarza ręcznego. Srebrny medalista MŚ' 07 i brązowy medalista MŚ' 09.
Kariera.
Od lat 90. występował na niemieckich parkietach. Zaczynał jako junior w klubach: VfL Fredenbeck, TuS Lübbecke, TV Hille i TV Jahn Duderstadt. Od sezonu 2009/2010 ponownie został zawodnikiem TuS Nettelstedt-Lübbecke.
W reprezentacji Polski zadebiutował 23 września 2006 w Kielcach, w meczu przeciwko Niemcom. Był etatowym wykonawcą rzutów karnych podczas mistrzostw świata w 2007, będąc jednocześnie najskuteczniejszym strzelcem reprezentacji na tej imprezie (58 bramek). Tytuł zdobył ponownie dwa lata później, tym razem strzelając 47 bramki, co dało mu miano najskuteczniejszego strzelca reprezentacji w historii udziałów w mistrzostwach świata – 135 bramek.
5 lutego 2007 został odznaczony przez prezydenta Lecha Kaczyńskiego Złotym Krzyżem Zasługi.
W 2013 zakończył karierę zawodową. Grę w nowym klubie LIT Nordhemmern łączy z wdrażaniem się w zawód spedytora.

</doc>
<doc id="797238" url="https://pl.wikipedia.org/wiki?curid=797238" title="Grupa Fortowa „Carski Dar” Twierdzy Modlin">
Grupa Fortowa „Carski Dar” Twierdzy Modlin

Grupa Fortowa Fortu XV „Carski Dar” – jedna z trzech grup fortowych wzniesionych w Twierdzy Modlin w czasie jej rozbudowy w latach 1912-1915. Jest ona zarazem przykładem nowoczesnego rosyjskiego umocnienia z okresu poprzedzającego pierwszą wojnę światową.
Grupa została osadzona na linii kolejowej biegnącej w kierunku Gdańska; linia ta przecina teren umocnienia do dnia dzisiejszego. Obie strony grupy spinał istniejący do dziś stalowy most. „Carski Dar” położony jest na północ od miejscowości Brody-Parcele. 
Grupa Fortowa składa się z następujących elementów:
W czasie obrony twierdzy w 1915 roku o „Carski Dar” toczyły się bardzo ciężkie i krwawe walki. Podobnie było w roku 1920, gdy w oparciu o porosyjskie umocnienia oddziały polskie broniły się przed siłami bolszewickimi. 
W okresie międzywojennym na terenie Grupy wzniesiono polskie doświadczalne obiekty fortyfikacyjne, zawierające nigdzie indziej nie zastosowane w praktyce rozwiązania, jak strzelnice dla fortecznych granatników.
Obecnie na terenie grupy stacjonują jednostki Wojska Polskiego; teren jest zamknięty i niedostępny dla zwiedzających.

</doc>
<doc id="797240" url="https://pl.wikipedia.org/wiki?curid=797240" title="Deprywacja (antropologia)">
Deprywacja (antropologia)

Deprywacja – ciągłe niezaspokojenie jakiejś potrzeby biologicznej, bądź psychologicznej (częściej). Jest jednym z głównych źródeł stresu obok zakłóceń, przeciążenia i zagrożenia.
Przykładem deprywacji może być trudna sytuacja życiowa, w której na przykład tracimy bliską osobę lub opuszczamy dom rodzinny. Jesteśmy wówczas skazani na długotrwałą rozłąkę z bliskimi.

</doc>
<doc id="797242" url="https://pl.wikipedia.org/wiki?curid=797242" title="Nowa Synagoga w Timișoarze">
Nowa Synagoga w Timișoarze

Nowa Synagoga w Timișoarze (, ) – synagoga znajdująca się w Timișoarze, w dzielnicy Fabric, przy ulicy Coloniei 2.
Synagoga została zbudowana w latach 1895–1899, według projektu węgierskiego architekta Lipóta Baumhorna w stylu mauretańsko-neoromańskim. Obecnie synagoga pozostaje opuszczona, w stanie lekko zniszczonym i nie pełni funkcji kultowych. Wkrótce rozpoczną się prace renowacyjne.
Najbardziej charakterystycznymi elementami budowli są liczne wieże z kopułami oraz największa kopuła znajdująca się bezpośrednio nad główną salą modlitewną.

</doc>
<doc id="797248" url="https://pl.wikipedia.org/wiki?curid=797248" title="Błękitna parada">
Błękitna parada

Błękitna parada (ang. "Follow the Fleet") – amerykański film muzyczny z 1936 roku w reżyserii Marka Sandricha. Ekranizacja sztuki Huberta Osborne'a zatytułowanej "Shore Leave".
Piąty z dziesięciu filmów, w których wspólnie wystąpili Fred Astaire i Ginger Rogers.

</doc>
<doc id="797249" url="https://pl.wikipedia.org/wiki?curid=797249" title="VIVA World Cup">
VIVA World Cup

VIVA World Cup – międzynarodowy turniej piłkarski organizowany co 2 lata dla zrzeszonych piłkarskich reprezentacji krajowych przez NF-Board, stowarzyszenie federacji nienależących do FIFA.
Historia.
Zostały po raz pierwszy zorganizowane przez NF-Board w roku 2006. Rozgrywki zostały rozegrane na stadionach Oksytanii. W turnieju wzięły udział reprezentacje Laponii, Kamerunu Południowego, Monako i Oksytanii. Początkowo na liście uczestników Viva World Cup były także reprezentacje Romów i Zachodniej Papui. Drużyny systemem kołowym w grupie walczyły o tytuł mistrza. Pierwszy turniej wygrała reprezentacja Laponii.
Zwycięzca Viva World Cup otrzymuje Puchar Nelsona Mandeli.
Oksytania 2006.
W kwietniu 2005 NF-Board ogłosił, że na gospodarza inauguracyjnego turnieju VIVA World Cup wybrany został Cypr Północny, który był gospodarzem turnieju z okazji 50-lecia Cypryjskiej Federacji Piłkarskiej z udziałem członka NF-Board Laponii i niestowarzyszonego w FIFA Kosowa. Zakładano udział 16 zespołów wylosowanych spośród członków NF-Board.
Na wiosnę 2005 wybrany został nowy rząd Tureckiej Republiki Cypru Północnego, który dążył do poprawy relacji z innymi państwami. NF-Board twierdzi, że rząd Ferdiego Sabita Soyera chciał wpływać na to, które kraje mogą uczestniczyć w turnieju. Z kolei Cypryjska Federacja Piłkarska twierdzi, że NF-Board składał wygórowane żądania finansowe.
Skutkiem tego federacja NF-Board zdecydowała przekazać prawa do organizacji turnieju Oksytanii. W odpowiedzi Cypryjska Federacja Piłkarska ogłosiła organizację własnego turnieju ELF Cup, który miał się odbyć w tym samym terminie. Niektórzy członkowie NF-Board przyjęli to zaproszenie.
Oksytania ogłosiła, że turniej zostanie rozegrany pomiędzy 19 października a 25 października 2006 i będzie rozgrywany w Hyères koło Tulonu we Francji. Liczba uczestników została ograniczona do ośmiu, z powodu turnieju ELF Cup, którego organizatorzy zgodzili się pokryć wydatki uczestników odciągając część członków NF-Boardu od turnieju VIVA World Cup. Jednakże z powodu braku odpowiednich konkurentów turniej został ograniczony do sześciu zespołów : Monako, Laponia, Romowie, Kamerun Południowy, Papua Zachodnia i gospodarze.
Jednakże, Kamerun Południowy i Papua Zachodnia nie uczestniczyły w Generalnym Zgromadzeniu Federacji NF-Board, a Romowie mieli problemy logistyczne, co spowodowało nowe zagrożenie dla turnieju. Kamerun Południowy zdecydował się wysłać swoją reprezentację, dzięki czemu turniej mógł się rozpocząć z udziałem czterech zespołów.
Nowe problemy dla organizatorów pojawiły się przy okazji problemów z wizami dla zawodników Kamerunu Południowego, co spowodowało ogłoszenie walkowerów we wszystkich meczach z ich udziałem.
Sapmi 2008.
Drugie w historii rozgrywki o puchar Nelsona Mandeli zostały rozegrane w lipcu 2008 w dwóch miastach lapońskich: Gällivare i Malmberget. Po raz pierwszy do rywalizacji przystąpiły także drużyny kobiece. W turnieju mężczyzn wzięło udział 5 drużyn, które w jednej grupie rozgrywali spotkania na zasadzie "każdy z każdym". Dwie najlepsze rozegrały finał, a z miejsc 3–4 mecz o 3 miejsce. W turnieju kobiet wystąpiły dwie drużyny, które rozegrały między sobą dwa mecze.
Padania 2009.
Trzecie Mistrzostwa Świata drużyn niezrzeszonych w FIFA odbędą się w Padanii w dniach od 15 do 21 czerwca 2009. Decyzja ta zapadła 13 grudnia 2008 na posiedzeniu NF-Board w Mediolanie. Pomimo planów rozegrania spotkania finałowego na San Siro zostanie on rozegrany w Weronie, na stadionie Stadio Marcantonio Bentegodi. Sześć drużyn zostało podzielonych na dwie grupy, z których po dwie drużyny awansowały do półfinałów. Drużyny z 3 miejsc rozegrały spotkanie o 5 miejsce.
Turniej kobiet nie został rozegrany.
Gozo 2010.
Decyzja o organizacji VIVA World Cup 2010 przez Gozo zapadła 13 grudnia 2008 na posiedzeniu NF-Board w Mediolanie. Do turnieju zgłoszonych zostało podobnie jak rok wcześniej 6 drużyn. Także podzielono je na dwie grupy a następnie rozegrano półfinały i spotkania o miejsca 5, 3 i finał.
Po raz drugi rozegrano turniej kobiet
Iracki Kurdystan 2012.
Początkowo organizacja V edycji VIVA World Cup przez Iracki Kurdystan, która zapadła 13 grudnia 2008 na posiedzeniu NF-Board w Mediolanie zakładała rozegranie turnieju w 2011 roku. W 2010 roku podpisano porozumienie, na mocy którego turniej VIVA World Cup będzie się odbywał na przemian z turniejem Island Games, a co za tym idzie turniej został przesunięty na rok 2012.
Trofeum.
Puchar Viva World Cup został zaprojektowany przez francuskiego rzeźbiarza Gérarda Pigaulta. Określany jest jako Puchar Nelsona Mandeli na cześć byłego prezydenta RPA.

</doc>
<doc id="797252" url="https://pl.wikipedia.org/wiki?curid=797252" title="Wabcz-Kolonia">
Wabcz-Kolonia

Wabcz-Kolonia – wieś w Polsce położona w województwie kujawsko-pomorskim, w powiecie chełmińskim, w gminie Stolno na obszarze historycznej ziemi chełmińskiej przy drodze krajowej nr 55.
W latach 1975–1998 miejscowość administracyjnie należała do województwa toruńskiego.
Historia.
W XIX wieku wyodrębniono z północnej części Wabcza ziemie dla nowych mieszkańców dając początek miejscowości, wieś przed 1920 rokiem nosiła nazwę Wabcz Abbau czyli (Wabcz Wybudowanie), była też wymieniana jako Wabcz Seperunek i Wabcz Seperunki. W połowie XIX wieku w miejscowości było 10 właścicieli i byli to: Szymon Młodzieniewski, Jan Jagodziński, Franciszek Chylewski, Cecylia Elżbieta Wilksycka, która była właścicielką majątku Wabcz i miała też grunty w Wabczu Koloni, Jan Marciszewski, Jan Kawęcki, Andrzej Guziński, Maciej Guziński, Jan Maternicki. W 1857 roku wytyczono przez miejscowość szosę do Grudziądza, właścicielom działek, przez które przebiegała nowa droga za utracony pas ziemi dziedziczka Cecylia Elżbieta Wilksycka z Wabcza przekazała grunty ze swojego majątku ziemskiego. W centrum wsi stał drewniany młyn napędzany siłą wiatru, którego właścicielami pod koniec XIX wieku byli Guzińscy, później należał do Mankowskich, uległ zniszczeniu po II wojnie światowej, w 1950 roku działkę po młynie Franciszek Mankowski odstępuje sąsiadowi. W najwyższym punkcie wsi na wysokości 96 metrów nad poziomem morza, na brzegu lasu została wybudowana wysoka wieża widokowa, zawaliła się na przełomie lat 60. i 70. XX wieku . W 1937 roku było jedenastu właścicieli w miejscowości i byli nimi: dziedziczka Ludwika Maria Helena Slaska po mężu Łoś, Stanisław Guziński, Alojzy Marciszewski, Paweł Chodkiewicz, Stanisław Huzarski, Franciszek Mańkowski, Józef Ziemecki, Jan Tunowski, Eleonora Adamska, Wincenty Guziński, Julianna Marciszewska. W 1938 roku w wyniku reformy rolnej zostały przekazane grunty nowym właścicielom z pomniejszonego majątku Ziemskiego Ludwiki Marii Heleny Łoś z Wabcza, nowi mieszkańcy to Józef Kurowski, Konstanty Zacharek, Bernard Marchlewski i Paweł Dąbrowski. Dotychczasowi właściciele też otrzymali grunty z reformy rolnej oprócz Eleonory Adamskiej i Julianny Marciszewskiej

</doc>
<doc id="797255" url="https://pl.wikipedia.org/wiki?curid=797255" title="Fort XV Twierdzy Modlin">
Fort XV Twierdzy Modlin

Fort XV („Carski Dar”) – jeden z fortów pierścienia zewnętrznego Twierdzy Modlin, wybudowany w latach 1912-1915, wchodzący w skład Grupy Fortowej „Carski Dar”.

</doc>
<doc id="797256" url="https://pl.wikipedia.org/wiki?curid=797256" title="Mantra Gayathree">
Mantra Gayathree



</doc>
<doc id="797257" url="https://pl.wikipedia.org/wiki?curid=797257" title="Offensive line">
Offensive line

Offensive line, linia ataku - pod-formacja drużyny atakującej w futbolu amerykańskim.
Linia ataku składa się z pięciu zawodników, liniowych ("offensive linemen"), których zadaniem jest ochrona podającego (gra górą) oraz robienie miejsca dla niosących piłkę (gra dołem) przez przepychanie blokujących zawodników obrony. Zawodnicy linii ataku nie mogą łapać podań. Poza środkowym, zawodnicy linii ataku z reguły nie dotykają piłki.

</doc>
<doc id="797259" url="https://pl.wikipedia.org/wiki?curid=797259" title="2006 w grach komputerowych">
2006 w grach komputerowych



</doc>
<doc id="797260" url="https://pl.wikipedia.org/wiki?curid=797260" title="Lipót Baumhorn">
Lipót Baumhorn

Lipót Baumhorn (ur. 28 grudnia 1860 w Kisbérze, zm. 8 lipca 1932 tamże) – węgierski architekt, słynący głównie z projektowania monumentalnych synagog na terenie Austro-Węgier.

</doc>
<doc id="797266" url="https://pl.wikipedia.org/wiki?curid=797266" title="Petr Pospichal">
Petr Pospichal



</doc>
<doc id="797267" url="https://pl.wikipedia.org/wiki?curid=797267" title="Artur Siódmiak">
Artur Siódmiak

Artur Piotr Siódmiak (ur. 7 października 1975 w Wągrowcu) – były polski piłkarz ręczny, grający na pozycji obrotowego, reprezentant Polski (133 oficjalne mecze międzypaństwowe i 102 zdobyte gole), uczestnik igrzysk olimpijskich (Pekin 2008), wicemistrz świata z 2007 i brązowy medalista Mistrzostw Świata 2009. W 2012, po zakończeniu czynnej kariery zawodniczej, założył działalność gospodarczą, zajmującą się organizowaniem różnych wydarzeń (głównie sportu dziecięcego) oraz fundację i Akademię Piłki Ręcznej własnego imienia (co roku organizuje obozy sportowe dla młodzieży). Współpracownik fundacji MG13 Marcina Gortata. Komentator i ekspert piłki ręcznej na antenach grupy Polsat. Pseudonim sportowy - "Siódym".
Kariera.
Klubowa.
W czasach licealnych występował w drużynach młodzieżowych w swym rodzinnym mieście, a jego pierwszym trenerem był Stanisław Gąsiorek. W 1994 rozpoczął studia na poznańskiej AWF. Swój pierwszy kontrakt podpisał w 1994 z Nielbą Wągrowiec, grającą w ówczesnej II lidze. W 1996 przeszedł do ekstraklasowego Wybrzeża Gdańsk, w barwach którego wywalczył dwa mistrzostwa Polski (w sezonach 1999/2000 i 2000/2001). W 2003 drużyna piłki ręcznej w Wybrzeżu została rozwiązana, wobec czego Siódmiak przeniósł się do Warszawianki, która tuż po jego przyjściu również upadła. Artur myślał wówczas o skończeniu czynnego uprawiania sportu, planując podjęcie innej pracy zarobkowej w branży bankowej, bądź ubezpieczeniowej. Ostatecznie jednak wyjechał do Luksemburga, w 2004 rozpoczynając grę w amatorskim HBC Bascharage. Błyskawicznie stał się czołowym zawodnikiem ligi luksemburskiej, więc mimo podpisania dwuletniego kontraktu, po roku przeszedł do francuskiego pierwszoligowca Saint-Raphaël Var Handball. W pierwszym sezonie (2004/2005) drużyna zajęła 14 miejsce, spadając do II ligi. W 2005 Siódmiak przeszedł do szwajcarskiego pierwszoligowca Pfadi Winterthur, a po roku do drużyny mistrza kraju Kadetten Schaffhausen, z którą w edycji 2006/2007 wywalczył tytuł mistrza Szwajcarii, a rok później wicemistrzostwo. W 2008 trafił do TuS Nettelstedt-Lübbecke, z którą po roku wywalczył awans do wymarzonej Bundesligi. I tym klubie po sezonie 2011/2012 zakończył karierę zawodniczą.
Reprezentacyjna.
W połowie lat 90. był powoływany do kadr juniorskich i młodzieżowych. W reprezentacji seniorskiej zadebiutował mając niespełna 23 lata – 18 sierpnia 1998 w wygranym 23:20 towarzyskim meczu przeciwko Litwie w Szczecinie. Do 2001 rozegrał w niej niespełna 30 oficjalnych spotkań, po czym przez kolejne 3,5 roku nie został powołany ani razu. Dopiero objęcie funkcji selekcjonera przez Bogdana Wentę spowodowało, że w 2005 powrócił do kadry. W 2007 wywalczył srebrny medal Mistrzostw Świata w Niemczech, za co 5 lutego 2007 został odznaczony przez Prezydenta RP Lecha Kaczyńskiego Złotym Krzyżem Zasługi oraz Superpuchar. W lutym 2008 zajął 7. miejsce Mistrzostw Europy w Norwegii, a w maju – podczas wrocławskiego turnieju kwalifikacyjnego – wywalczył przepustkę do Igrzysk Olimpijskich w Pekinie (przegrana w ćwierćfinale z Islandią i ostatecznie 5. miejsce). W lutym 2009 zdobył brązowy medal Mistrzostw Świata w Chorwacji.
Z tą ostatnią imprezą związane jest najważniejsze wydarzenie w karierze Siódmiaka. Pod koniec spotkania z Norwegią przechwycił piłkę od grających w przewadze (wycofanie bramkarza) rywali i na 5 sekund przed końcem meczu – z własnej połowy – trafił do pustej bramki przeciwników, ustalając wynik pojedynku na 31:30 dla Polski, co zagwarantowało jej awans do półfinału turnieju (awans dawało, zarówno jednej, jak i drugiej drużynie, tylko zwycięstwo, w przypadku remisu odpadały oba zespoły). . Od tego czasu zaczęło w Polsce funkcjonować określenie "rzut Siódmiaka" oznaczające rzut z bardzo dużej odległości do pustej bramki. W styczniu 2010 Siódmiak przyczynił się do wywalczenia 4. miejsca Mistrzostw Europy w Austrii.
Życie prywatne.
Ma dwóch braci: Tomasza i Marcina, którzy również uprawiali piłkę ręczną. Żonaty z Magdaleną, z którą ma dwójkę dzieci: syna Filipa oraz córkę Lenę. Jego bratową jest Karolina Siódmiak (żona Marcina).
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku. Jest ekspertem serwisu streamingowego Viaplay Polska podczas Mistrzostwa Świata w Piłce Ręcznej Mężczyzn, odbywających się w styczniu 2023 w Polsce i w Szwecji.

</doc>
<doc id="797268" url="https://pl.wikipedia.org/wiki?curid=797268" title="Fort II Twierdzy Modlin">
Fort II Twierdzy Modlin

Fort II – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku.
Fort wzniesiono na podstawie wzorcowego fortu F1879 w latach 1883–1888. W okresie późniejszym był wielokrotnie modernizowany.
Fort znajduje się we wsi Kosewo. Jest w posiadaniu wojska i niedostępny dla zwiedzających.
Wpisany do rejestru zabytków jako: Fort II „Kosewo” Twierdzy Modlin, nr rej.: 1128 z 8 marca 2013.

</doc>
<doc id="797270" url="https://pl.wikipedia.org/wiki?curid=797270" title="Zakrzewo (powiat chełmiński)">
Zakrzewo (powiat chełmiński)

Zakrzewo – wieś w Polsce położona w województwie kujawsko-pomorskim, w powiecie chełmińskim, w gminie Stolno na obszarze historycznej ziemi chełmińskiej.
W latach 1975–1998 miejscowość administracyjnie należała do województwa toruńskiego.
Miejscowość w średniowieczu (XIV wiek) przeszła na własność prokuratora papowskiego (z Papowa Biskupiego).
W drugiej połowie XVI wieku wieś przeszła do dekanatu chełmińskiego.

</doc>
<doc id="797272" url="https://pl.wikipedia.org/wiki?curid=797272" title="Bitwa pod Preston (1715)">
Bitwa pod Preston (1715)

Bitwa pod Prestons – starcie pomiędzy siłami Jakobitów popierających pretendenta do tronu Jakuba III Stuarta a siłami wiernymi królowi Jerzemu I pod wodzą generała Willsa. Zakończyło się ono porażką Jakobitów angielskich.
Generał Wills, dowódca sił rządowych, był bardziej wymagającym przeciwnikiem niż ci, których do tej pory napotkali Jakobici w marszu na południe (pułkownicy milicji, biskupi, miejscowi wielmoże). Miał on znaczną liczbę wojsk regularnych: sześć pułków konnych oraz jeden piechoty, a także siły klanu Carpenter, które przybyły z północy i połączyły się z nim. Dzięki pomocy Sir Henry'ego Houghtona, miejscowego posła do parlamentu z ramienia partii wigów, mógł także liczyć na pomoc znacznych sił dobrze umotywowanej milicji. Obsadził on Warrington Bridge i Manchester jako zaporę przeciwko Jakobitom. Z kolei Jakobici, mimo że otrzymali informacje o tym, że Wills idzie na nich, spędzali czas na korzystaniu z rozrywek, jakie oferowało im miasto Preston, które zajęli 9 listopada.
Wieczorem 11 listopada przywódcy Jakobitów zostali zawiadomieni, że Wills zbliża się szybko do miasta. Ich armia została postawiona na nogi. Następnego ranka od południa zbliżyły się siły rządowe. W tym momencie w dowództwie jakobickim wybuchły kłótnie, które doprowadziły do niefortunnego wycofania oddziałów mających trzymać silną pozycję nad rzeką Ribble, którą musiały przekroczyć wojska Willsa. Ostatecznie siły jakobickie umocniły się w Preston, barykadując miejskie ulice. Generał Wills rozkazał bezpośredni atak, który napotkał na silny ogień z barykad i domów. Atak załamał się z ciężkimi stratami. Wills rozkazał ostrzeliwać domy w celu wzniecenia pożarów. Nocą dochodziło do lekkich potyczek i ostrzału pozycji rządowych przez jakobickich snajperów. Wielu Jakobitów zdołało wymknąć się wtedy z miasta.
Rankiem 13 listopada przybyło więcej żołnierzy sił rządowych i Wills postanowił otoczyć miasto, tak, aby uniemożliwić wrogowi wycofanie się z niego. Jakobici doznali strat w walce, jak i stracili w nocy wielu dezerterów, i chociaż szkoccy górale mieli zamiar walczyć, Forster zgodził się na propozycję negocjacji w sprawie kapitulacji. Zrobił to bez konsultacji z góralami. Kiedy górale dowiedzieli się o tym, z furią ruszyli na ulice miasta grożąc śmiercią każdemu, kto choćby wspomniałby o kapitulacji, zabito i raniono kilka osób. O godzinie siódmej rano 14 listopada Forster zaproponował bezwarunkowe poddanie, które zostało odrzucone, ponieważ nie obejmowało górali. Następnie wrócił z potwierdzeniem, iż szkoccy wielmoże poddadzą się również. Kiedy wojska rządowe wkroczyły do miasta, górale stali na rynku z bronią nad głową w celu poddania się. Do niewoli dostało się 1468 Jakobitów, w tym 463 Anglików.
Klęska pod Preston oznaczała upadek pierwszego powstania jakobickiego w Anglii.

</doc>
<doc id="797275" url="https://pl.wikipedia.org/wiki?curid=797275" title="Filtr o charakterystyce pierwiastka z podniesionego kosinusa">
Filtr o charakterystyce pierwiastka z podniesionego kosinusa

Filtr o charakterystyce pierwiastka z podniesionego kosinusa () – filtr cyfrowy stosowany do przetwarzania impulsów w.cz. w odbiornikach i nadajnikach radiokomunikacyjnych, w systemach wykorzystujących modulację QPSK. Filtr ten wykorzystywany jest w celu przeciwdziałania powstawaniu niekorzystnego zjawiska interferencji międzysymbolowych.
Charakterystyka częstotliwościowa filtra.
Charakteryzują go dwie wartości: współczynnik poszerzenia pasma formula_4 (ang."roll-off factor") i formula_5 – czas trwania symbolu. W systemie UMTS typowe wartości to formula_6 zaś formula_7 sekundy.
Tego typu filtr analogowy nie jest do zrealizowania fizycznie. Teoretyczny czas trwania odpowiedzi impulsowej filtra jest nieskończony, w praktyce stosuje się aproksymację odpowiedzi filtra ograniczając ją jedynie do kilku wielokrotności formula_8

</doc>
<doc id="797276" url="https://pl.wikipedia.org/wiki?curid=797276" title="Edward King">
Edward King

Edward King (ur. 16 listopada 1795, zm. 27 lutego 1837) – angielski wicehrabia Kingsborough, najstarszy syn trzeciego hrabiego Kingston i lady Eleny Moore; pasjonat i wydawca prekolumbijskich kultur Meksyku. 
Edward King urodził się 16 listopada 1795 roku w Cork w Irlandii. Studiował na Uniwersytecie Oksfordzkim. W latach 1820-1826 reprezentował Cork w parlamencie, by w latach następnych, głównie z powodu wojny w Stanach Zjednoczonych, poświęcić się wyłącznie studiom nad prekolumbijską historią Meksyku. 
Największą fascynację przejawiał do kodeksów azteckich, które po raz pierwszy zobaczył na wystawie w Londynie w 1824 roku. Był przekonany, że Indianie meksykańscy to potomkowie jednego z dziesięciu szczepów Izraela. Dzięki majątkowi polecił specjaliście od kalkowania oryginałów, Agostino Aglio, skopiować wszystkie rysunki z kodeksów znajdujących się w całej Europie.
Po pięciu latach od sporządzenia kopii, w 1831 roku wydał pierwszych siedem tomów "Antiquities of Mexico", w których zamieścił rysunki kodeksów z europejskich muzeów oraz materiały nigdy wcześniej nie udostępniane i nie publikowane. Dwa pozostałe tomy zostały wydane już po jego śmierci. 
W swojej pracy zestawił również wiele tekstów, rękopisów, tłumaczeń i interpretacji kodeksów majańskich - Kodeksu Mendicino, Telleriano - Remensis i Watykańskiego. W tej monumentalnej pracy powielił również prace Bernardino de Sahagúna "History of the Things of New Spain", Kronikę Meksykańską ("Mexican Chronicle") autora Fernando de Alvarado Tezozomoca, Chichimecką Historię ("Chichimeca History") Fernanda de Alva Ixtilxochchitla i wielu innych.
Według większości źródeł i Encyklopedii Brytyjskiej, wielkie przedsięwzięcie Edwarda Kinga przerosło jego budżet. Zaciągnął on dług, którego nie mógł spłacić. Za to trafił do więzienia w Dublinie, gdzie 17 lutego 1837 roku zmarł.
Inne źródło, wychodząca w ówczesnym czasie gazeta "The Gentlemen", zamieściła w maju 1837 roku notkę na temat Edwarda Kinga, jakoby trafił on do więzienia nie z powodu swoich długów, lecz z powodu długów swojego ojca. . 
Również dzieło jego życia zostało mylnie sklasyfikowane w katalogu Muzeum Brytyjskiego i widnieje na nim autor Agostino Aglio, który był jedynie odpowiedzialny za stronę techniczną dzieła. 

</doc>
<doc id="797278" url="https://pl.wikipedia.org/wiki?curid=797278" title="Sébastien Amiez">
Sébastien Amiez

Sébastien Amiez (ur. 6 maja 1972 w Moûtiers) – francuski narciarz alpejski, srebrny medalista igrzysk olimpijskich, mistrzostw świata oraz mistrzostw świata juniorów.
Kariera.
Po raz pierwszy na arenie międzynarodowej Sébastien Amiez pojawił się w 1990 roku, na mistrzostwach świata juniorów w Zinal. W swoim jedynym starcie, slalomie gigancie, zajął tam 31. miejsce. Na rozgrywanych rok później mistrzostwach świata juniorów w Geilo wywalczył srebrny medal w slalomie, przegrywając tylko z Caseyem Puckettem ze Stanów Zjednoczonych. Na tej samej imprezie wystartował także w gigancie oraz supergigancie, jednak zajmował miejsca w trzeciej dziesiątce.
W zawodach Pucharu Świata zadebiutował 20 grudnia 1993 roku w Madonna di Campiglio, zajmując dwudzieste miejsce w slalomie. Tym samym już w swoim debiucie wywalczył pierwsze pucharowe punkty. Blisko dwa lata później 19 listopada 1995 roku w Vail po raz pierwszy stanął na podium zawodów tego cyklu, zajmując drugie miejsce w slalomie. W zawodach tych rozdzielił na podium Austriaka Michaela Tritschera oraz Włocha Alberto Tombę. Swoje jedyne pucharowe zwycięstwo odniósł 21 stycznia 1996 roku w Veysonnaz, gdzie był najlepszy w swej koronnej konkurencji. Łącznie na podium stawał dziesięć razy, za każdym razem w slalomie. Najlepsze wyniki osiągnął w sezonie 1995/1996, kiedy był jedenasty w klasyfikacji generalnej, a w klasyfikacji slalomu wywalczył Małą Kryształową Kulę. W klasyfikacji slalomu był także czwarty w sezonie 1996/1997 oraz szósty w sezonie 1998/1999.
Największy sukces osiągnął w 2002 roku, kiedy podczas igrzysk olimpijskich w Salt Lake City wywalczył srebrny medal w slalomie. Po pierwszym przejeździe zajmował ósmą pozycję, tracąc do prowadzącego Jean-Pierre'a Vidala 2,15 sekundy. W drugim przejeździe osiągnął najlepszy wynik; jako jedyny zawodnik uzyskał czas poniżej 52 sekund. Pozwoliło mu to awansować na podium, 0,76 sekundy za Vidalem i 0,59 sekundy przed Benjaminem Raichem z Austrii. Srebrny medal w tej samej konkurencji wywalczył również na mistrzostwach świata w Sestriere w 1997 roku. Walkę o zwycięstwo przegrał tam z Tomem Stiansenem z Norwegii o 0,05 sekundy, a trzeciego na mecie Alberto Tombę pokonał o 0,39 sekundy. Był też między innymi szósty podczas mistrzostw świata w Sierra Nevada w 1996 roku oraz jedenasty na rozgrywanych trzy lata później mistrzostwach świata w Vail.
W latach 1994, 1996, 1999 i 2001 zdobywał tytuł mistrza Francji w slalomie. Podczas bójki w 2006 roku Francuz stracił wzrok w prawym oku, powrócił jednak do sportu. Karierę zakończył w 2007 roku. Pracował później jako komentator dla stacji Radio Monte Carlo.
Jego żoną jest była francuska narciarka alpejska Béatrice Filliol.

</doc>
<doc id="797279" url="https://pl.wikipedia.org/wiki?curid=797279" title="Great Expectations">
Great Expectations



</doc>
<doc id="797280" url="https://pl.wikipedia.org/wiki?curid=797280" title="Nałęcz (województwo kujawsko-pomorskie)">
Nałęcz (województwo kujawsko-pomorskie)

Nałęcz – osada w Polsce położona w województwie kujawsko-pomorskim, w powiecie chełmińskim, w gminie Stolno na obszarze historycznej Ziemi chełmińskiej.
W latach 1975–1998 miejscowość administracyjnie należała do województwa toruńskiego.

</doc>
<doc id="797283" url="https://pl.wikipedia.org/wiki?curid=797283" title="Filippo Amadei">
Filippo Amadei

Filippo Amadei zwany Pippo del Violoncello (ur. w 1670, zm. w 1730) – włoski kompozytor epoki późnego baroku.
Był jednym z rywali Georga Friedricha Händla w Londynie. 
Niewiele wiadomo o jego życiu. Pochodził z Rzymu, gdzie wystawił w 1711 roku operę: "Teodosio il Giovane". W Londynie dokonał adaptacji opery L'Arsace autorstwa innego włoskiego kompozytora Orlandiniego. Razem z Händlem i Giovannim Battistą Bononcinim skomponował też operę pasticcio "Mucjusz Scaevola" wystawioną w Royal Opera House w roku 1721.

</doc>
<doc id="797285" url="https://pl.wikipedia.org/wiki?curid=797285" title="Mährisch-Schlesischer Sudetengebirgsverein">
Mährisch-Schlesischer Sudetengebirgsverein



</doc>
<doc id="797286" url="https://pl.wikipedia.org/wiki?curid=797286" title="Rafał Kuptel">
Rafał Kuptel

Rafał Kuptel (ur. 1 kwietnia 1976 w Iławie) – polski piłkarz ręczny i trener, od 2014 szkoleniowiec Gwardii Opole.
Reprezentant Polski, srebrny medalista mistrzostwa świata w Niemczech (2007). Siedmiokrotny mistrz Polski w barwach Wybrzeża Gdańsk i Wisły Płock. Dwukrotnie wybrany najlepszym trenerem Superligi (2017/2018, 2018/2019).
Kariera zawodnicza.
Wychowanek Spójni Gdańsk. Grał także w Wybrzeżu Gdańsk (1999–2001), Warszawiance (2001–2003), Wiśle Płock (2003–2011) i Spójni Gdynia (2012–2013). Z Wybrzeżem Gdańsk i Wisłą Płock zdobył siedem mistrzostw Polski, ponadto z Warszawianką i Wisłą sięgnął po cztery Puchary Polski. W barwach płockiej drużyny grał także w Lidze Mistrzów, w której w ciągu czterech sezonów rzucił 24 bramki.
W latach 1996–2008 rozegrał w reprezentacji Polski 145 meczów i zdobył 157 goli. W 2007 wywalczył wicemistrzostwo świata – podczas turnieju w Niemczech wystąpił w sześciu spotkaniach, w których rzucił dwie bramki. Uczestniczył też w mistrzostwach Europy w Szwecji (2002). W trakcie mistrzostw Europy w Norwegii (2008) doznał kontuzji i został zastąpiony w kadrze przez Mariusza Jurkiewicza. Podczas igrzysk olimpijskich w Pekinie (2008) był rezerwowym. Ostatni raz w barwach narodowych wystąpił 2 listopada 2008 w spotkaniu z Rumunią (29:33), w którym rzucił dwie bramki.
W kwietniu 2013, przed rozpoczęciem meczu Polski ze Szwecją (22:18) w eliminacjach do mistrzostw Europy, otrzymał od działaczy Związku Piłki Ręcznej w Polsce nagrodę za występy w reprezentacji.
Kariera trenerska.
Szkolił juniorów Wisły Płock. W Spójni Gdynia współpracował z trenerem Leszkiem Biernackim. Od końca listopada 2013 był szkoleniowcem Piotrkowianina Piotrków Trybunalski, z którym w sezonie 2013/2014 spadł z Superligi.
W 2014 został trenerem Gwardii Opole, z którą w sezonie 2014/2015 awansował do Superligi. W sezonie 2017/2018 doprowadził ją do 4. miejsca w lidze i półfinału Pucharu Polski. Został również wybrany najlepszym trenerem Superligi. W sezonie 2018/2019 wywalczył z Gwardią brązowy medal mistrzostw Polski (zwycięstwo w rywalizacji o 3. miejsce z MMTS-em Kwidzyn), a indywidualnie po raz drugi z rzędu otrzymał Gladiatora dla najlepszego trenera Superligi. Ponadto w maju 2019 prowadzona przez niego Gwardia pokonała Vive Kielce (32:31), co został uznane za jedną z większych sensacji w polskiej piłce ręcznej w ostatniej dekadzie.
Był trenerem reprezentacji Polski do lat 18 podczas mistrzostw Europy w Polsce (2014; 8. miejsce). Prowadził kadrę juniorów w mistrzostwach świata U-19 w Rosji (2015; 19. miejsce). Wraz z reprezentacją młodzieżową wystąpił w mistrzostwach Europy U-20 w Danii (2016; 8. miejsce).
W 2016 zgłosił swoją kandydaturę w konkursie na stanowisko trenera reprezentacji Polski seniorów (nie został wybrany).

</doc>
<doc id="797287" url="https://pl.wikipedia.org/wiki?curid=797287" title="Zalesie (Trzebiełuch)">
Zalesie (Trzebiełuch)

Zalesie – osada w Polsce położona w województwie kujawsko-pomorskim, w powiecie chełmińskim, w gminie Stolno na obszarze historycznej Ziemi chełmińskiej. Stanowi część wsi Trzebiełuch.
W latach 1975–1998 miejscowość administracyjnie należała do województwa toruńskiego.

</doc>
<doc id="797289" url="https://pl.wikipedia.org/wiki?curid=797289" title="MSSGV">
MSSGV



</doc>
<doc id="797290" url="https://pl.wikipedia.org/wiki?curid=797290" title="Saša Cilinšek">
Saša Cilinšek

Saša Cilinšek (ur. 28 stycznia 1982 w Nowym Sadzie) – serbski piłkarz występujący na pozycji obrońcy.
Kariera klubowa.
Profesjonalną karierę zaczynał w ojczystym kraju w Vojvodinie Nowy Sad. Później grał w Polsce w Dyskobolii Grodzisk Wielkopolski. W polskiej Ekstraklasie zadebiutował 9 kwietnia 2005 w meczu z Pogonią Szczecin, w 36. minucie dostał czerwoną kartkę. Później reprezentował barwy Tawrii Symferopol i FK Ventspils. W sezonie 2009/2010 grał w FK Jagodina, a latem 2010 podpisał kontrakt z beniaminkiem francuskiej Ligue 2 Evian Thonon Gaillard FC.

</doc>
<doc id="797291" url="https://pl.wikipedia.org/wiki?curid=797291" title="Golam Bogdan">
Golam Bogdan

Golam Bogdan (t. "Bogdan"; bułg. "Голям Богдан") – szczyt górski w środkowej Bułgarii, o wysokości 1604 m n.p.m. 
Golam Bogdan to najwyższy szczyt pasma górskiego Sysztinska Sredna Gora i całego łańcucha Srednej Gory. Szczyt nosi imię bułgarskiego bohatera - wojewody Bogdana. W masywie Golama Bogdana znajdują się źródła Pjasycznika, Kriwej Reki i Łudej Jany. Na południowym stoku znajdują się wielkie skały, a wśród nich leży jaskinia "Detelinowa Pesztera".
Na szczyt prowadzi szlak turystyczny ze wsi Kopriwsztica. 

</doc>
<doc id="797293" url="https://pl.wikipedia.org/wiki?curid=797293" title="Dwunożność">
Dwunożność

Dwunożność (ang. "bipedalism" od łac. "bi"=dwu i "pedis"=stopy) – sposób poruszania się na tylnych kończynach, zwykle w odniesieniu do zwierząt, głównie człowieka i kopalnych hominidów, również w odniesieniu do niektórych maszyn (robotów). Za formy dwunożności przyjmuje się chodzenie, bieganie, skakanie oraz przyjęcie wyprostowanej postawy stojącej.
Zwierzęta.
Najstarszym znanym nauce zwierzęciem dwunożnym jest żyjący we wczesnym permie gad "Eudibamus". Ewolucja budowy panewki stawu biodrowego ("acetabulum") u gadów doprowadziła do powstania dużej ilości zwierząt poruszających się dwunożnie przez większość czasu (jak np. "Euparkeria"). Dwunożność występowała już u większości – zwłaszcza mniejszych – dinozauromorfów, zaś pochodna grupa zaawansowanych dinozauromorfów – dinozaury z grupy teropodów – obejmowała formy wyłącznie dwunożne. Ptaki, będące wyspecjalizowaną grupą teropodów, również wykorzystują tę technikę poruszania się po ziemi, przy czym te żyjące na otwartych przestrzeniach zwykle biegają, zaś prowadzące nadrzewny tryb życia – skaczą. Szczególnym przypadkiem są pingwiny, które dodatkowo przyjmują wyprostowaną, pionową pozycję ciała. Niektóre jaszczurki poruszają się na dwóch nogach w czasie szybkiego biegu. Waranowate unoszą ciało na tylnych kończynach podpierając się silnym ogonem. Ssaki zdecydowanie częściej poruszają się przy pomocy czterech kończyn. Największą grupę ssaków poruszających się na tylnych kończynach, przy jednoczesnym przyjmowaniu pozycji poziomej, stanowią kangurowate. Kilka gatunków (niektóre gryzonie, niedźwiedzie) przyjmuje dwunożną pozycję stojącą w czasie spożywania pokarmu lub na czas walki, a niektóre skaczą podobnie jak kangury. Zwłaszcza wśród naczelnych często obserwowana jest chwilowa dwunożność, na czas wykonania niektórych czynności, po czym zwierzę wraca do podpierania się przednimi kończynami.
Hominidy.
Wszystkie formy dwunożności – tzn. chód, bieg i skoki – przy jednoczesnym ciągłym zachowywaniu pionowej postawy ciała są charakterystyczne jedynie dla człowieka i jego wymarłych form kopalnych. Pomimo istnienia wielu hipotez nie jest wiadome, co przyczyniło się do wykształcenia dwunożności u hominidów.
Uważa się, że dwunożność u hominidów pojawiła się w okresie cofania obszarów leśnych w późnym miocenie/pliocenie (10-2,5 mln lat temu). Tradycyjnie przyjmowano, że osiągnięcie dwunożności było efektem przejścia z nadrzewnego do naziemnego trybu życia oraz przejścia z terenów zalesionych do terenów trawiastych (tzw. hipoteza sawanny).
Inna hipoteza zakłada dwunożność jako adaptację do bardziej suchych i otwartych habitatów (także zadrzewionych z trawiastym podszyciem), w których hominidy ograniczały czas spędzany na drzewach, zwłaszcza wraz z cofaniem się lasów.
Jeszcze inna teoria wskazuje na rozwijanie się dwunożności właśnie w środowisku nadrzewnym, a następnie wykorzystanie wyewoluowanej zdolności do poruszania się na ziemi.
Istnieje również hipoteza sugerująca, że dwunożność wczesnych hominidów wykształciła się w efekcie częstego przebywania w płytkich wodach przybrzeżnych.
Zobacz też.
Brachiacja

</doc>
<doc id="797294" url="https://pl.wikipedia.org/wiki?curid=797294" title="Jan Monczka">
Jan Monczka

Jan Monczka (ur. 17 maja 1956 w Karwinie) – polski aktor telewizyjny, filmowy i teatralny.
Życiorys.
Wczesne lata.
Urodził się w Karwinie w ówczesnej Czechosłowacji na Śląsku Cieszyńskim jako najmłodsze z czwórki dzieci. Miał brata i dwie siostry. W dzieciństwie grał w piłkę nożną (na pozycji bramkarza) i w hokeja.
W 1980 ukończył krakowską Państwową Wyższą Szkołę Teatralną im. Ludwika Solskiego. Dwa lata później obronił dyplom.
Kariera.
Występował na Scenie Polskiej teatru w Czeskim Cieszynie (1980–1983, 2002, 2005), teatrach krakowskich: Starym im. Heleny Modrzejewskiej (1983–2000, 2002–2003) i Tradycyjnym (1997, 2000) oraz warszawskich: Narodowym (1997–1999, 2000–2005) i Wytwórnia (2006).
W 2002 wyreżyserował spektakl Francisa Vebera "Kolacja dla głupca" ("Le Dîner de cons") w Teatrze Cieszyńskim – Scenie Polskiej. W 2003 wraz z Danutą Stenką i Gabrielą Kownacką podróżował po całej niemal Polsce z przedstawieniem impresaryjnym Katarzyny Grocholi "Pozwól mi odejść" w reżyserii Izabeli Cywińskiej, wyprodukowanym przez Agencję Aktorską „Gudejko”.
Powszechną popularność zdobył telewizyjną kreacją niegdysiejszego rybaka, który uwodzi i okrada łatwowierne kobiety w serialu TVP1 "Tulipan" (1986). Na kinowym ekranie zagrał w filmie Pawła Karpińskiego "Czarodziej z Harlemu" (1988) jako koszykarz i obrazie Kazimierza Kutza "Śmierć jak kromka chleba" (1994).
W Teatrze TV wystąpił m.in. w spektaklach Andrzeja Wajdy ("Zbrodnia i kara" Dostojewskiego, "Hamlet" Szekspira), Jerzego Jarockiego ("Ślub" Gombrowicza), Krzysztofa Zaleskiego ("Sprawa Stawrogina" według Dostojewskiego), Janusza Dymka ("Afera mięsna" Roberta Mellera i Dymka) i Andrzeja Łapickiego ("Maskarada" Iwaszkiewicza).
W 2003 powrócił na szklany ekran w telenoweli TVP2 "Złotopolscy" w roli Bogusława Popędowskiego. W operze mydlanej Polsat "Pierwsza miłość" pojawił się jako zamieszkały w Gdańsku ojciec Bartka (Rafał Kwietniewski), dawny kolega ze studiów doktora Marka Żukowskiego (Maciej Tomaszewski).
Szymon Majewski Show.
Od szóstej serii programu rozrywkowego TVN "Szymon Majewski Show" parodiował tam w części "Rozmowy w tłoku" Andrzeja Wajdę, Wojciecha Jaruzelskiego oraz Jacka Rostowskiego.

</doc>
<doc id="797296" url="https://pl.wikipedia.org/wiki?curid=797296" title="Synagoga w Karánsebes">
Synagoga w Karánsebes

Synagoga w Karánsebes () – synagoga znajdująca się w Karánsebes przy ulicy Orsovei 2B. 
Synagoga została zbudowana w 1893 roku w stylu mauretańskim z domieszkami innych stylów. Synagoga jest obecnie czynna i stanowi pomnik historii Żydów zamieszkujących miasto. Synagoga jest jedną z bardziej charakterystycznych i oryginalnych budynków w mieście. Jej najbardziej charakterystycznymi elementami są dwie cienkie wieżyczki zwieńczone gwiazdami Dawida.

</doc>
<doc id="797297" url="https://pl.wikipedia.org/wiki?curid=797297" title="Piotr Lombard">
Piotr Lombard

Piotr Lombard (ur. ok. 1100 w Novarze albo w Lumello we Włoszech, zm. ok. 1160-1164) – teolog średniowieczny. Studiował najpierw w Bolonii, a później w Reims i w Paryżu. We Francji nawiązał kontakt ze św. Bernardem z Clairvaux. Był słuchaczem Piotra Abelarda. Następnie został mistrzem, prawdopodobnie w szkole katedralnej, a później biskupem Paryża, ale piastował krótko ten urząd, na którym w r. 1158 lub 1159 zastąpił go Maurice de Sully, budowniczy katedry Notre-Dame.
Dzieła Piotra Lombarda obejmują:
To ostatnie dzieło sprawiło, że Piotr Lombard stał się znanym i powszechnie komentowanym teologiem średniowiecza. Stąd również pochodzi jego tradycyjny tytuł "Magister sententiarum" lub, jak go nazywa św. Tomasz z Akwinu, po prostu "Magister". Uczniem Lombarda był Piotr z Poitiers (zm. 1205).

</doc>
<doc id="797299" url="https://pl.wikipedia.org/wiki?curid=797299" title="Józef Smoczyński">
Józef Smoczyński

Józef Smoczyński (ur. 2 września 1904 w Grudziądzu, zm. 2 listopada 1939 w Lesie Szpęgawskim koło Starogardu Gdańskiego), polski duchowny katolicki, profesor Seminarium Duchownego w Pelplinie.
Był synem Albina (kupca) i Marty z Chojnackich. Uczęszczał do gimnazjum klasycznego w Grudziądzu, po maturze (1924) rozpoczął naukę w seminarium w Pelplinie. Biskup Stanisław Wojciech Okoniewski wysłał go na studia na Wydziale Teologicznym Uniwersytetu Warszawskiego (1927-1931), gdzie Smoczyński, pod wpływem jezuity Alojzego Bukowskiego, zainteresował się osobą i działalnością Stanisława Hozjusza. 28 września 1928 przyjął w Pelplinie święcenia kapłańskie. W maju 1931 uzyskał doktorat na podstawie rozprawy "Eklezjologia Stanisława Hozjusza", przygotowanej pod kierunkiem ks. Wincentego Kwiatkowskiego. Pracował jako wikariusz w Brodnicy, a także katecheta i nauczyciel łaciny w Państwowym Gimnazjum Humanistycznym w Chełmży. We wrześniu 1933 biskup Okoniewski mianował go profesorem dogmatyki i historii dogmatów w seminarium duchownym w Pelplinie. Od 1937 był egzaminatorem prosynodalnym.
Smoczyński badał działalność Hozjusza i jego rolę w dziejach Kościoła katolickiego. W podjętym na nowo procesie beatyfikacyjnym kardynała pełnił funkcję wicepostulatora. Ogłosił kilka prac naukowych, głównie na łamach "Miesięcznika Diecezji Chełmińskiej", m.in. "Ogólny ustrój Kościoła i prymat jurysdykcyjny u Hozjusza" (1933), "Kardynał Hozjusz o autorytecie magisterskim soborów i papieży" (1936), "Pojęcie Kościoła na Wschodzie w świetle zachodnich przeobrażeń eklezjologicznych" (1936); był także autorem książki "Świątobliwy Sługa Boży Stanisław Hozjusz" (1938). Przygotował do wydania dzieła "Stanislai Hosii vita" Stanisława Reszki (1938) i "Theatrum Virtutum D. Stanislai Hosii" Tomasza Tretera (1938). Gromadził również listy samego Hozjusza i planował ich wydanie, ale na przeszkodzie stanął wybuch II wojny światowej.
We wrześniu 1939 opuścił Pelplin, a jego mieszkanie zajęło gestapo, niszcząc rękopisy. Przebywał u rodziców w Gniewie, gdzie 30 października 1939 został aresztowany przez Niemców. Przez kilka dni więziony w lochach zamku gniewskiego, zginął w zbiorowej egzekucji.

</doc>
<doc id="797302" url="https://pl.wikipedia.org/wiki?curid=797302" title="Damian Wleklak">
Damian Wleklak

Damian Karol Wleklak (ur. 28 lutego 1976 w Malborku) – polski piłkarz ręczny, środkowy rozgrywający, reprezentant Polski. Srebrny medalista MŚ 2007 i brązowy medalista MŚ 2009. Od sezonu 2009/2010 występuje w Bundeslidze, w drużynie TSV GWD Minden.
Graczem Wisły Płock był od roku 2001 do 2007, wcześniej grał w Wybrzeżu Gdańsk. Z płockim klubem czterokrotnie zdobył tytuł mistrza kraju, a w 2005 Puchar Polski. W reprezentacji Polski rozegrał ponad 160 spotkań, w czasie MŚ 07 był zmiennikiem Grzegorza Tkaczyka. W 2007 roku przeszedł do austriackiej ligi piłki ręcznej.
5 lutego 2007 został odznaczony przez prezydenta Lecha Kaczyńskiego Złotym Krzyżem Zasługi.
W 2009 zakończył reprezentacyjną karierę. Pełnił w kadrze Polski funkcję asystenta Bogdana Wenty, a w 2012 (od kwietnia do września) tymczasowo prowadził reprezentację Polski razem z Danielem Waszkiewiczem.

</doc>
<doc id="797303" url="https://pl.wikipedia.org/wiki?curid=797303" title="Lista najwyższych budynków w Kansas City">
Lista najwyższych budynków w Kansas City

Kansas City leży w stanie Missouri w USA. W odróżnieniu od Kansas City w stanie Kansas, jest dużo większe. Obecnie w mieście tym znajduje się 14 budynków przekraczających 100 metrów wysokości. 3 spośród nich mają ponad 150 metrów. Większość z nich powstała w dwóch okresach: w latach 30. oraz w latach 80. XX wieku. W dużej części są to właśnie budynki stare, które obecnie są remontowane. Ostatni na liście 10 najwyższych powstał w 1991 roku, najwyższy natomiast w roku 1988. Nie trwa budowa żadnego nowego wysokiego budynku. 

</doc>
<doc id="797307" url="https://pl.wikipedia.org/wiki?curid=797307" title="Płat czołowy">
Płat czołowy

Płat czołowy ("lobus frontalis") – parzysta część kresomózgowia ograniczona od tyłu bruzdą środkową, a od dołu bruzdą boczną półkuli mózgu.
Struktura.
W obrębie płatów kresomózgowia wyróżniamy bruzdy i ograniczane przez nie zakręty mózgu.
Ośrodki czynnościowe i ich lokalizacja.
Numeracja pól dotyczy klasyfikacji według Brodmanna.
Funkcje.
Płat czołowy odpowiada za:

</doc>
<doc id="797309" url="https://pl.wikipedia.org/wiki?curid=797309" title="Płat skroniowy">
Płat skroniowy

Płat skroniowy ("lobus temporalis") – parzysta część kresomózgowia, oddzielona bruzdą boczną od płatu czołowego.
Płat skroniowy odpowiada za:
Skutki uszkodzenia płatów skroniowych:

</doc>
<doc id="797312" url="https://pl.wikipedia.org/wiki?curid=797312" title="Płat ciemieniowy">
Płat ciemieniowy

Płat ciemieniowy ("lobus parietalis") – parzysta część kresomózgowia ograniczona od przodu bruzdą środkową, od dołu bruzdą boczną, a na powierzchni przyśrodkowej także od tyłu przez bruzdę ciemieniowo-potyliczną półkuli mózgu.
Struktura.
W obrębie płatów kresomózgowia wyróżniamy bruzdy i ograniczane przez nie zakręty mózgu.
Ośrodki czynnościowe i ich lokalizacja.
Numeracja pól dotyczy klasyfikacji według Brodmanna.
Funkcje.
Płat ciemieniowy odpowiada za:

</doc>
<doc id="797315" url="https://pl.wikipedia.org/wiki?curid=797315" title="Agusta A109">
Agusta A109

Agusta A109E Power – lekki śmigłowiec produkowany przez włoską firmę Leonardo Helicopters.
Wykorzystywany w wielu krajach do przewozu pasażerów, w służbach państwowych, a szczególnie w transporcie medycznym.
Do 2014 wyprodukowano 508 sztuk modelu A109 Power i 284 Grand.
Przednia, środkowa i tylna część kadłuba, belka ogonowa, belki łączące, statecznik produkowane są w PZL Świdnik.
Od 2 lipca 2005 taki śmigłowiec, rejestracja SP-HXA (nr fabr. 11630), kod radiowy Ratownik 12 był używany przez Lotnicze Pogotowie Ratunkowe. Uległ wypadkowi w czasie lądowania na warszawskim lotnisku Babice 20 listopada 2009.

</doc>
<doc id="797316" url="https://pl.wikipedia.org/wiki?curid=797316" title="Kurt Angle">
Kurt Angle

Kurt Angle (ur. 9 grudnia 1968 w Mount Lebanon) – amerykański wrestler i zapaśnik, wielokrotny mistrz w obu dziedzinach.
Zaczął trenować zapasy w liceum. Zdobył wiele mistrzostw amerykańskich i światowych. Zwieńczeniem jego kariery zapaśniczej było zdobycie złotego medalu olimpijskiego w 1996 na letnich igrzyskach olimpijskich w Atlancie. Następnie został dziennikarzem sportowym w lokalnej telewizji w Pittsburgh.
W 1999 po zakończeniu kariery zapaśniczej rozpoczął karierę wrestlera w WWF. Występował w trykocie zapaśniczym i często pokazywał się ze złotym medalem olimpijskim. Od samego początku był kreowany na jednego z najlepszych zawodników. Od 2000 do 2003 czterokrotnie zdobył główne mistrzostwo organizacji. Od 2006 do 2016 walczył w TNA i sześciokrotnie zdobył mistrzostwo TNA World Heavyweight Championship. W 2016 powrócił do WWE (dawne WWF) aby rozpocząć odgrywanie postaci managera generalnego.
Wczesne życie.
Urodził się 9 grudnia 1968 w Mount Lebanon w stanie Pensylwania. Był najmłodszy z całego swojego rodzeństwa - miał siostrę i czterech braci trenujących różne dyscypliny sportowe. Kurt Angle zaczął trenować zapasy w wieku sześciu lat. Nauczył się podstaw tej dyscypliny w domu razem braćmi. Gdy Kurt Angle miał 16 lat jego ojciec zginął w katastrofie budowlanej.
W liceum oprócz zapasów trenował baseball, futbol amerykański i koszykówkę.
Kariera zapaśnicza.
Rozpoczynając naukę w liceum Kurt Angle już miał reputację uzdolnionego zapaśnika. Na pierwszym roku był niepokonany. Zakwalifikował się do stanowego turnieju na drugim roku i zdobył trzecie miejsce jako junior. W 1987 wygrał mistrzostwa stanowe w Pensylwanii jako senior. Dzięki swoim umiejętnościom otrzymał stypendium sportowe i został przyjęty na uniwersytet Clarion University of Pennsylvania. Na studiach trenował zapasy w kategorii wagi ciężkiej (od 208 funtów lub 94 kilogramów). Dwukrotnie zdobył mistrzostwo NCAA Division I, w 1990 i 1992; zajął drugie miejsce w 1991, czyli trzykrotnie zdobył tytuł All-American. Następnie został mistrzem świata w zapasach w 1995.
Latem 1995 bez powodzenia ubiegał się o członkostwo w drużynie futbolu amerykańskiego Pittsburgh Steelers, grającej w National Football League.
W 1996 wziął udział w letnich igrzyskach olimpijskich w Atlancie w stanie Georgia, mimo bolesnej kontuzji szyi, której doznał na zawodach kwalifikacyjnych. W walce o złoty medal zmierzył się z irańskim zapaśnikiem Abbasem Dżadidim, uważanym za faworyta. Ich starcie trwało osiem minut i zakończyło się wynikiem 1 do 1. Kurt Angle wygrał decyzją sędziów. Złoty medal olimpijski był zwieńczeniem jego kariery zapaśniczej. Następnie został dziennikarzem sportowym w lokalnej telewizji w Pittsburgh.
Kariera wrestlerska.
Trening.
Jego trenerami byli Steve Bradley, Dory Funk Jr. i Tom Prichard. On sam trenował swojego starszego brata, Erica Angle.
26 października 1996 debiutował w Extreme Championship Wrestling (ECW) jako komentator. W październiku 1998 rozpoczął trening wrestlerski w organizacji World Wrestling Federation (WWF) w ośrodku szkoleniowym Funkin Conservatory, między innymi razem ze Steve’em Corino, Chrisem Danielsem, Devonem Stormem i Testem. Trzy dni później Kurt Angle wziął udział w swojej pierwszej walce, nieemitowanej w telewizji, przeciwko Christianowi Cage'owi. On i Steve Bradley zostali przydzieleni do organizacji Power Pro Wrestling w Memphis w stanie Tennessee. Wkrótce rozpoczęli ze sobą rywalizację, która została ogłoszona najbardziej niedocenianym feudem roku przez magazyn Pro Wrestling Illustrated. Angle był też posiadaczem pasa PPW Heavyweight Championship od 24 lipca do 7 sierpnia 1999 - zdobył go pokonując J.R. Smootha i przegrał go w walce przeciwko Steve'owi Bradleyowi.
World Wrestling Federation (1999 – 2006).
Passa zwycięstw (1999 – 2000).
Od kwietnia 1999 występował w organizacji World Wrestling Federation (WWF). Na początku brał udział w walkach nieemitowanych w telewizji podczas dużych gal, a głównie w ramach programów "HEAT" i "Shotgun Saturday Night". Wygrywał większość pojedynków. Na początku był face’em. Charakterystyczne było dla niego noszenie czerwono-biało-niebieskiego trykotu zapaśniczego (barwy flagi Stanów Zjednoczonych) i repliki swojego złotego medalu olimpijskiego. Debiutował w telewizji 14 listopada 1999 na gali Surivor Series, w walce, w której pokonał Shawna Stasiaka. Od tego czasu był niepokonany w walkach 1 na 1. Pokonał kolejno: The Godfathera, Gangrela, Marka Henry, Dlo Browna, Vala Venisa, Steve’a Blackmana, Testa, Mideona, Viscerę, Edge’a, Rikishiego, Kane’a, The Rocka, Christiana i ponownie Steve’a Blackmana. 23 stycznia 2000 na gali Royal Rumble Tazz pokonał Kurta Angle i tym samym zakończył jego passę zwycięstw.
Pierwsze tytuły mistrzowskie (2000 – 2001).
8 lutego 2000 Kurt Angle pokonał Vala Venisa w walce o WWF European Championship, a 27 lutego na gali No Way Out pokonał Chrisa Jericho w walce o WWF Intercontinental Championship. W ten sposób stał się pierwszym wrestlerem w historii, który posiadał jednocześnie tytuły Intercontinental i European. Oba stracił 2 kwietnia 2000 na gali WrestleMania, przegrywając walkę typu Triple Threat przeciwko Chrisowi Jericho, który przejął mistrzostwo European, i Chrisowi Benoit, który przejął mistrzostwo Intercontinental. Po utracie tytułów Kurt Angle stał się heelem.
30 maja 2000 pokonał Bradshawa w walce kwalifikacyjnej do turnieju King of the Ring. Następnie 19 czerwca 2000 pokonał Buh Buh Ray Dudleya w pierwszej rundzie, a 25 czerwca na gali King of the Ring Chrisa Jericho w ćwierćfinale, Crasha Holly w półfinale i Rikishiego w finale. 22 października na gali No Mercy pokonał ulubionego przez fanów The Rocka w walce o WWF Championship. Broniąc pasa pokonał The Undertakera na gali Survivor Series z 19 listopada (z pomocą swojego brata Erica Angle), 2 grudnia na Rebellion wygrał walkę Fatal 4-way przeciwko Rikishiemu, Steve'owi Austinowi i The Rockowi, 10 grudnia na gali Armageddon wygrał walkę typu Hell in a Cell przeciwko The Rockowi, Steve'owi Austinowi, The Undertakerowi, Triple H-owi i Rikishiemu, a 21 stycznia 2001 na gali Royal Rumble pokonał Triple H-a. 25 lutego 2001 na gali No Way Out The Rock pokonał Kurta Angle i odzyskał mistrzostwo.
Inwazja (2001).
23 marca 2001 WWF wykupiło World Championship Wrestling (WCW), swoją główną konkurencję, za 4,2 miliony dolarów. Kurt Angle wyzwał Bookera T na pojedynek o mistrzostwo WCW World Heavyweight Championship. 9 lipca Booker T pokonał pretendenta do tytułu. Wkrótce w organizacji rozpoczął się wątek inwazji, zgodnie z którym to Shane McMahon wykupił WCW i z pomocą dawnych zawodników WCW i Extreme Championship Wrestling (ECW) rywalizował ze swoim ojcem, Vince’em McMahonem, o wpływy w WWF. Kurt Angle należał do drużyny Team WWF i wkrótce stał się jej liderem. 22 lipca na gali WWF Invasion razem ze Steve’em Austinem, The Undertakerem, Kane’em i Chrisem Jericho stoczył pojedynek drużynowy przeciwko Bookerowi T, Diamond Dallas Page'owi, Rhyno, Bubba Ray Dudleyowi i D-Von Dudley. Team WWF przegrali z powodu zdrady Austina, który dołączył do złożonej z „najeźdźców” drużyny The Alliance i wkrótce stał się ich liderem. 26 lipca 2001 Kurt Angle pokonał Bookera T w walce o WCW World Heavyweight Championship. Booker T odzyskał swój pas cztery dni później w walce rewanżowej.
Wkrótce Angle zaczął rywalizować z Steve’em Austinem i wyzwał go do walki o posiadane przez niego mistrzostwo WWF Championship. Pojedynek miał miejsce 19 sierpnia 2001 na gali Summerslam. Austin doprowadził do umyślnej dyskwalifikacji aby zapewnić sobie zachowanie pasa. Następnego dnia w "Raw" Angle odegrał się - podjechał pod ring ciężarówką z mlekiem i oblał jej zawartością The Alliance w czasie ich segmentu promocyjnego. We wrześniu Austin ukradł złote medale Austina i wyrzucił je do rzeki Detroit. W odpowiedzi Angle porwał Austina i groził mu wyrzuceniem do tej samej rzeki tak długo, aż mistrz zgodził się na jeszcze jedną walkę o mistrzostwo. 10 września Kurt Angle pokonał Roba Van Dama z drużyny The Alliance w walce o WWF Hardcore Championship, ale jeszcze tego samego dnia Van Dam odzyskał mistrzostwo. 23 września na gali WWF Unforgiven Angle wreszcie pokonał Austina w walce o pas WWF Championship i obronił go pokonując Bookera T dnia 24 września i Shane’a McMahona dnia 1 października. 8 października dzięki nieoczekiwanej zdradzie i interwencji komisarza brandu RAW, Williama Regala, Stone Cold Steve Austin pokonał Kurta Angle i odzyskał mistrzostwo.
22 października 2001 Kurt Angle pokonał Rhyno i przejął mistrzostwo WCW United States Championship. 29 października zaskoczył widownię dołączając do The Alliance. 12 listopada w odcinku Raw stracił swój pas przegrywając pojedynek przeciwko Edge'owi. Finał wątku inwazji miał miejsce 18 listopada 2001 na gali Survivor Series. W walce 5 na 5 drużyna Team WWF (Chris Jericho, Big Show, Kane, The Rock i The Undertaker) zmierzyła się z drużyną The Alliance (Booker T, Kurt Angle, Rob Van Dam, Shane McMahon i Stone Cold Steve Austin). Okazało się, że Angle od początku planował zdradzić swoją drużynę i zniszczyć ją od środka. W trakcie pojedynku uderzył Steve’a Austina i pomógł wygrać drużynie WWF Team. Tak zakończyła się inwazja. Następnego w odcinku Raw Kurt Angle domagał się od firmy i od widzów wdzięczności za uratowanie WWF. Jednak jedyną wdzięczną osobą był zarządca organizacji, Vince McMahon. Obaj stali się heelemi.
Panowania mistrzowskie od 2002 do 2006.
W 2002 rywalizował z Triple H-em o pierwszeństwo do walki o mistrzostwo WWF Championship, jednak bezskutecznie. Następnie 25 marca w czasie pierwszego WWF Draftu został przydzielony do brandu SmackDown i rozpoczął rywalizację przeciwko Edge'owi. 19 maja na gali Judgment Day rywale zmierzyli się w starciu, po którym przegrany miał zostać ostrzyżony na łyso. Zwyciężył Edge, w związku z czym Angle został ostrzyżony i już nigdy więcej nie zapuścił włosów. Początkowo ukrywał swoją łysinę peruką i zapaśniczym ochraniaczem na uszy, ale 27 czerwca zrezygnował z tego, przestał się wstydzić braku włosów i ogłosił otwarte wyzwanie. Był gotów zmierzyć się z każdym wrestlerem, z którym jeszcze nigdy nie walczył. Zawodnikiem, który przyjął wyzwanie, był debiutujący w telewizji John Cena. Walka była wyrównana, jednak Angle w końcu zdołał pokonać przeciwnika. Cena chciał podać zwycięzcy dłoń, jednak został zlekceważony, a następnie Angle rzucił wyzwanie The Undertakerowi w kolejnym tygodniu. Ich walka zakończyła się remisem. 21 lipca na gali Vengeance The Rock pokonał ich obu w walce typu Triple Threat o pas Undisputed WWF Championship. Później tego roku utworzył tag team z Chrisem Benoit, choć jednocześnie rywalizowali ze sobą. Razem 20 października na gali No Mercy pokonali Edge’a i Reya Mysterio w walce o pasy WWE Tag Team Championship. Stracili je 5 listopada kiedy przegrali walkę przeciwko Edge'owi i Reyowi Mysterio. 15 grudnia dzięki interwencji Brocka Lesnara Angle pokonał Big Showa w walce o pas WWE Championship.
W czasie swojego panowania jako główny mistrz WWE od 2002 do 2003 rywalizował z Brockiem Lesnarem i Chrisem Benoit, a jego nowym managerem został Paul Heyman. Był też wspierany przez tag team Team Angle (Charlie Haas i Shelton Benjamin). 30 marca 2003 na gali WrestleMania 19 Brock Lesnar pokonał go w walce o pas, jednak Angle odzyskał mistrzostwo 27 lipca na gali Vengeance, pokonując Lesnara i Big Showa w walce typu Triple Threat. 16 września Lesnar ponownie przejął mistrzostwo pokonując Angle w trwającym godzinę pojedynku typu Iron Man match.
Ostatni raz Kurt Angle zdobył mistrzostwo w WWE 10 stycznia 2006. Wygrał wtedy Battle Royal o World Heavyweight Championship. Stracił go 2 kwietnia na gali WrestleMania 22, kiedy to on i Randy Orton przegrali walkę typu Triple Threat przeciwko Reyowi Mysterio.
Total Nonstop Action (2006 – 2016).
Od 2006 do 2016 pracował dla organizacji Total Nonstop Action (TNA). W tym czasie sześciokrotnie zdobył mistrzostwo TNA World Heavyweight Championship. Oprócz tego w różnych okresach czasowych pełnił w fabule stanowiska zarządcze. Swoją ostatnią walkę w TNA stoczył 8 marca 2016 - został wtedy pokonany przez Bobby’ego Lashleya.
World Wrestling Federation (od 2016).
1 kwietnia 2017 został wprowadzony do WWE Hall of Fame. Wtedy też ogłoszono, że zostanie managerem generalnym brandu RAW. W 2017 ogłosił, że Jason Jordan jest jego rodzonym synem. 20 sierpnia 2018 został zwolniony przez szefową RAW Stephanie McMahon i zastąpiony Baronem Corbinem.
Inne media.
Gry komputerowe.
Pojawił się w dwudziestu dwóch grach komputerowych o tematyce wrestlingu. Były to w kolejności chronologicznej: "WWE Crush Hour" (2003, GC, PS2), "WWE Day Of Reckoning" (2004, GC), "WWE Day Of Reckoning 2" (2005, GC), "WWE RAW" (2002, Xbox, PC), "WWE RAW 2" (2003, Xbox), "WWE Road To WrestleMania X-8" (2002, GB, GBA), "WWE SmackDown! Here Comes The Pain" (2003, PS2), "WWE SmackDown! Shut Your Mouth" (2002, PS2), "WWE SmackDown! vs. RAW" (2004, PS2), "WWE SmackDown! vs. RAW 2006" (2005, PS2, PSP), "WWE SmackDown! vs. RAW 2007" (2006, Xbox, Xbox360, PS2, PSP), "WWE Survivor Series" (2004, GB, GBA), "WWE Wrestlemania X-8" (2002, GC), "WWE Wrestlemania XIX" (2003, GC), "WWE Wrestlemania 21" (2005, Xbox), "WWF No Mercy" (2000, N64), "WWF Road To Wrestlemania" (2001, GB, GBA), "WWF Royal Rumble" (2000, DC), "" (2000, PS), "WWF SmackDown! Just Bring It" (2001, PS2), "TNA iMPACT!" (2008, Wii, Xbox360, PS2, PS3), "WWE 2K18" (2017, XboxOne, PS4, PC).

</doc>
<doc id="797317" url="https://pl.wikipedia.org/wiki?curid=797317" title="Płat potyliczny">
Płat potyliczny

Płat potyliczny ("lobus occipitalis") – parzysta część kresomózgowia ograniczona od przodu na powierzchni przyśrodkowej przez bruzdę ciemieniowo-potyliczną półkuli mózgu.
Struktura.
W obrębie płatów kresomózgowia wyróżniamy bruzdy i ograniczane przez nie zakręty mózgu.
Ośrodki czynnościowe i ich lokalizacja.
Numeracja pól dotyczy klasyfikacji według Brodmanna.
Funkcje.
Płat potyliczny odpowiada za:

</doc>
<doc id="797326" url="https://pl.wikipedia.org/wiki?curid=797326" title="Christian Mayer">
Christian Mayer

Christian Mayer (ur. 10 stycznia 1972 w Finkenstein) – austriacki narciarz alpejski, dwukrotny medalista olimpijski, brązowy medalista mistrzostw świata oraz zdobywca Małej Kryształowej Kuli w klasyfikacji Pucharu Świata w gigancie.
Kariera.
Po raz pierwszy na arenie międzynarodowej Christian Mayer pojawił się w 1990 roku, podczas mistrzostw świata juniorów w Zinal. Zajął tam piąte miejsce w gigancie, szóste miejsce w zjeździe i dwudzieste miejsce w supergigancie. Na rozgrywanych rok później mistrzostwach świata juniorów w Geilo wywalczył srebrny medal w supergigancie, przegrywając tylko z Jure Koširem z Jugosławii. Na tej samej imprezie zdobył też brązowy medal w kombinacji, a w gigancie zajął piąte miejsce. W zawodach Pucharu Świata zadebiutował w sezonie 1989/1990. Pierwsze punkty wywalczył 15 grudnia 1991 roku w Alta Badia, zajmując dziewiąte miejsce w gigancie. W sezonie 1991/1992 punktował jeszcze dwukrotnie, ale nie poprawił tego wyniku, ostatecznie zajmując 79. miejsce w klasyfikacji generalnej. Jeszcze w 1992 roku wystąpił na igrzyskach olimpijskich w Albertville, gdzie zajął dwunaste miejsce w gigancie.
Pierwszy raz na podium zawodów Pucharu Świata stanął 13 grudnia 1993 roku w Val d’Isère, gdzie okazał się najlepszy w gigancie. W zawodach tych wyprzedził bezpośrednio Niemca Tobiasa Barnerssoi oraz Michaela von Grünigena ze Szwajcarii. W kolejnych startach jeszcze cztery razy stawał na podium w gigancie: 19 grudnia w Alta Badia był trzeci, a 11 stycznia w Hinterstoder, 6 marca w Aspen i 19 marca w Vail zajmował drugie miejsce. W efekcie był jedenasty w klasyfikacji generalnej, a w klasyfikacji giganta zdobył Małą Kryształową Kulę. W 1994 roku wziął udział w igrzyskach olimpijskich w Lillehammer, gdzie w swoim pierwszym starcie, kombinacji, nie ukończył rywalizacji. Parę dni później wystartował w gigancie, w którym po pierwszym przejeździe zajmował pierwsze miejsce, z przewagą 0,36 sekundy nad Ursem Kälinem ze Szwajcarii. W drugim przejeździe uzyskał jednak dziesiąty wynik co dało mu trzeci czas łączny i brązowy medal. Ostatecznie stracił 0,12 sekundy do Niemca Markusa Wasmeiera i 0,10 sekundy do Kälina.
Kolejne pucharowe zwycięstwo odniósł dopiero 21 grudnia 1997 roku w Alta Badia, gdzie ponownie był najlepszy w gigancie. W sezonie 1997/1998 wynik ten powtórzył 3 stycznia w Kranjskiej Gorze, a 28 lutego w Yongpyong zajął drugie miejsce. W klasyfikacji generalnej zajął dziewiąte miejsce, a w klasyfikacji giganta był trzeci za swym rodakiem Hermannem Maierem oraz von Grünigenem. W lutym 1998 roku brał też udział w igrzyskach olimpijskich w Nagano, jednak nie zdobył medalu w swej koronnej konkurencji, zajmując piąte miejsce. Wywalczył za to brązowy medal w kombinacji, plasując się za innym Austriakiem, Mario Reiterem i Lasse Kjusem z Norwegii. Mayer uzyskał tam trzeci czas zjazdu i czwarty wynik w slalomie do kombinacji.
W międzyczasie tylko dwukrotnie plasował się na pucharowym podium: 22 grudnia 1994 roku w Alta Badia był trzeci w gigancie, a 26 listopada 1995 roku w Park City był drugi w slalomie. W klasyfikacji generalnej plasował się jednak poza czołową dziesiątką. W tym czasie wystąpił na mistrzostwach świata w Sierra Nevada w 1996 roku, gdzie był szósty w gigancie i dziewiąty w slalomie. Podczas rozgrywanych rok później mistrzostw świata w Sestriere jego najlepszym wynikiem było czwarte miejsce w kombinacji. Walkę o brązowy medal przegrał tam z Mario Reiterem o 0,11 sekundy.
Ostatni medal na arenie międzynarodowej zdobył na rozgrywanych w lutym 1999 roku mistrzostwach świata w Vail. Zajął tam trzecie miejsce w slalomie, w którym wyprzedzili go tylko Kalle Palander z Finlandii oraz Lasse Kjus. Do zwycięzcy Mayer stracił 0,13 sekundy, a do drugiego miejsca zabrakło mu 0,02 sekundy. Na tej samej imprezie był też ósmy w gigancie i czwarty w kombinacji, w które w walce o medal lepszy o 0,27 sekundy był Szwajcar Paul Accola. W zawodach pucharowych na podium stawał siedmiokrotnie, w tym 11 marca w Sierra Nevada zwyciężył w supergigancie. W klasyfikacji generalnej dało mu to siódme miejsce, w supergigancie był czwarty, a w gigancie piąty. Podobne wyniki osiągał w sezonie 1999/2000, który ukończył na ósmej pozycji. Na podium stawał cztery razy, z czego trzy razy zwyciężał: 22 grudnia w Saalbach-Hinterglemm, 8 marca w Kranjskiej Gorze i 11 marca 2000 roku w Hinterstoder był najlepszy w gigancie. W klasyfikacji giganta był tym razem drugi za Hermannem Maierem.
Austriak startował jeszcze przez pięć lat, uzyskując stopniowo coraz słabsze wyniki. Ostatni raz na podium w zawodach Pucharu Świata stanął 4 stycznia 2000 roku w Kranjskiej Gorze, gdzie był drugi w gigancie. W tym okresie najlepsze wyniki osiągnął w sezonie 2000/2001, który zakończył na 36. pozycji. Był też między innymi siódmy w klasyfikacji giganta w sezonie 2002/2003. W 2003 roku wystartował na mistrzostwach świata w Sankt Moritz, gdzie w swojej koronnej konkurencji był czternasty. Kilkukrotnie zdobywał medale mistrzostw Austrii, w tym złote w gigancie i kombinacji w 1992 roku. Ponadto w 1994 roku otrzymał Odznakę Honorową za Zasługi dla Republiki Austrii. W 2005 roku zakończył karierę.

</doc>
<doc id="797328" url="https://pl.wikipedia.org/wiki?curid=797328" title="Bitwa pod Krzykawką">
Bitwa pod Krzykawką

Bitwa pod Krzykawką – jedna z bitew powstania styczniowego, stoczona 5 maja 1863 roku na przedpolach wsi Krzykawa koło Olkusza.
Korpus dowodzony przez generała Józefa Miniewskiego stacjonujący pod Krzykawą, połączony z włoskim legionem garibaldczyków, został rankiem 5 maja zaatakowany przez oddział rosyjski przybyły spod Olkusza. W przegranej przez powstańców, bardzo krwawej bitwie, która trwała do godziny 14, zginął między innymi włoski pułkownik Francesco Nullo, a jego adiutant Elia Marchetti ciężko ranny w pierś zmarł dwa dni później w Chrzanowie. Natomiast Ludwik Caroli, kolejny włoski uczestnik bitwy, dostał się do rosyjskiej niewoli.
Na polu bitwy pod Krzykawką (zwanym Polaną Nullo) znajduje się pomnik upamiętniający śmierć poległych.

</doc>
<doc id="797330" url="https://pl.wikipedia.org/wiki?curid=797330" title="Lista najwyższych budynków w Portlandzie">
Lista najwyższych budynków w Portlandzie

Portland jest miastem na zachodnim wybrzeżu Stanów Zjednoczonych. W miejscowości znajdują się cztery ponad-stopięćdziesięcio-metrowe wieżowce. Ponad 100 m budynków jest tam łącznie 8. W większości są to budynki biurowe, powstałe w latach 80. i 90. XX w. Najwyższy jednak powstał w 1972 roku i jest to Wells Fargo Center. Żaden z nowo powstających budynków, które po ukończeniu znajdą się na liście 10 najwyższych w mieście, nie zagraża jego pozycji. 

</doc>
<doc id="797332" url="https://pl.wikipedia.org/wiki?curid=797332" title="Sosnka">
Sosnka

Sosnka () – część wsi Mała Kamienica w Polsce, położona w województwie dolnośląskim, w powiecie karkonoskim, w gminie Stara Kamienica. 
W latach 1975–1998 Sosnka administracyjnie należała do województwa jeleniogórskiego.

</doc>
<doc id="797337" url="https://pl.wikipedia.org/wiki?curid=797337" title="Bogdan Prusek">
Bogdan Prusek

Bogdan Prusek (ur. 11 kwietnia 1971 w Pszczynie) – polski piłkarz, grający na pozycji napastnika.
Wcześniej grał w LKS-ie Stara Wieś, ROW-ie Rybnik, GKS-ie Jastrzębie, Górniku Pszów, Hejnale Kęty, Sokole Tychy, Amice Wronki, Odrze Wodzisław Śląski, Dyskobolii Grodzisk Wielkopolski, a także w Podbeskidziu Bielsko-Biała, Przyszłości Rogów, Beskidzie Skoczów, Iskrze Pszczyna
W polskiej I lidze rozegrał 191 meczów (44 w Sokole, 19 w Amice, 26 w Odrze i 102 w Dyskobolii) i strzelił 32 bramki (18 w Sokole, 3 w Amice, 3 w Odrze i 8 w Dyskobolii).
W sezonie II ligi 1998/1999 został królem strzelców Grupy Zachodniej zdobywając 16 goli w barwach Groclinu Grodzisk Wielkopolski.

</doc>
<doc id="797339" url="https://pl.wikipedia.org/wiki?curid=797339" title="Jaroszyce">
Jaroszyce

Jaroszyce (niem. "Gotthardsberg") – część wsi Antoniów w Polsce, położona w województwie dolnośląskim, w powiecie karkonoskim, w gminie Stara Kamienica.
Wieś ma zabudowę ulicową, położona jest na wysokości 560–600 m n.p.m. na zachodnich zboczach Świerczka w dolinie Jaroszyckiego Potoku.
Historia.
Wieś powstała na początku XVIII w. jako przysiółek Kwieciszowic, gdy okoliczne tereny należały do rodu Schaffgotschów.
W latach 1975–1998 Jaroszyce administracyjnie należały do województwa jeleniogórskiego.
Obiekty.
Źródła podają, że w XIX w. w wiosce istniała szkoła ewangelicka oraz wiatrak. Współcześnie do ciekawych obiektów zaliczyć można leśniczówkę "Iwenica" z XIX w. oraz kilka domów o konstrukcji przysłupowej.

</doc>
<doc id="797340" url="https://pl.wikipedia.org/wiki?curid=797340" title="Art Buchwald">
Art Buchwald

Art Buchwald (ur. 20 października 1925, zm. 17 stycznia 2007) – amerykański satyryk polityczny, laureat nagrody Pulitzera.
Urodził się w 1925 roku w Mount Vernon w stanie Nowy Jork, w rodzinie niemieckich Żydów. Jego matka była chora psychicznie, a ojciec nie był w stanie utrzymać wielodzietnej rodziny w czasach wielkiego kryzysu. Z tego powodu Art trafił do przytułku. W 1942 zgłosił się do marynarki wojennej. Służył w niej trzy i pół roku, m.in. redagując gazetę wojskową. Następnie studiował na uniwersytecie w Kalifornii. W 1948 przerwał naukę i wyjechał do Francji. Przez 14 lat pisał korespondencje dla tygodnika „Variety” i innych pism amerykańskich m.in. o życiu kulturalnym w Paryżu. W 1962 wraz z żoną powrócił do USA. Osiadł w Waszyngtonie.
Zyskał sławę najpopularniejszego satyryka prasowego w Stanach. Felietony Buchwalda często przybierały formę wyimaginowanego dialogu znanych polityków i innych postaci życia publicznego. Publikowały je m.in. w „International Herald Tribune”, „The Washington Post” i „Los Angeles Times”, a przedrukowywało ponad 500 gazet na całym świecie. W latach 80. XX wieku chętnie sięgało po nie „Życie Warszawy”, zwłaszcza że chętnie komentował prezydentów Stanów Zjednoczonych. Szczególnie upodobał sobie Nixona, Reagana i George’a W. Busha, tego ostatniego nazywając najgorszym i najgłupszym prezydentem USA.
Buchwald napisał także sztukę teatralną „Sheep on the Runway”. Jej pomysł wykorzystali producenci komedii filmowej „Książę w Nowym Jorku” z Eddiem Murphym, o afrykańskim księciu, który przybywa do Stanów w poszukiwaniu żony. Buchwald wygrał proces z wytwórnią Paramount o kradzież praw autorskich.
Zmarł po długiej chorobie nerek. W styczniu 2006 odmówił poddawania się zabiegom dializy trzy razy w tygodniu. Wyszedł z hospicjum. Lekarze dawali mu wtedy kilka tygodni życia. On tymczasem zdążył przygotować nową książkę z refleksjami na temat śmierci właśnie. Przygotował z okazji śmierci krótki film wideo, w którym informuje, że właśnie zszedł.

</doc>
<doc id="797342" url="https://pl.wikipedia.org/wiki?curid=797342" title="Międzylesie (Kopaniec)">
Międzylesie (Kopaniec)

Międzylesie (niem. "Ramrich") – część wsi Kopaniec w Polsce, położony w województwie dolnośląskim, w powiecie karkonoskim, w gminie Stara Kamienica, w północno-wschodniej części Gór Izerskich, na skłonie Grzbietu Kamienickiego.
W latach 1975–1998 przysiółek administracyjnie należał do województwa jeleniogórskiego.

</doc>
<doc id="797345" url="https://pl.wikipedia.org/wiki?curid=797345" title="Kopanina (Kromnów)">
Kopanina (Kromnów)

Kopanina (niem. "Jungseifershau") – część wsi Kromnów w Polsce, położona w województwie dolnośląskim, w powiecie karkonoskim, w gminie Stara Kamienica.
W latach 1975–1998 Kopanina administracyjnie należała do województwa jeleniogórskiego.

</doc>
<doc id="797347" url="https://pl.wikipedia.org/wiki?curid=797347" title="Kotliny Zabałkańskie">
Kotliny Zabałkańskie

Kotliny Zabałkańskie (bułg. "Задбалкански котловини") – region geograficzny w środkowej Bułgarii. 
Kotliny Zabałkańskie to pas kotlin między łańcuchami Starej Płaniny na północy i Srednej Gory na południu. Kotliny ciągną się nieprzerwanie od okolic Sofii na zachodzie do wybrzeże Morza Czarnego na wschodzie. Kotliny Zabałkańskie dzieli się na część zachodnią, o wysokościach od 540 do 800 m n.p.m., i część wschodnią - od 100 do 400 m n.p.m. 
Zachodni skraj pasa odwadnia Iskyr, środkową część - Topołnica i Strjama, a wschodnią - Tundża. 
Na pas Kotlin Zabałkańskich składają się: 
Bibliografia.
 

</doc>
<doc id="797348" url="https://pl.wikipedia.org/wiki?curid=797348" title="Królewska Akademia Muzyczna (Wielka Brytania)">
Królewska Akademia Muzyczna (Wielka Brytania)

Królewska Akademia Muzyczna (ang. "Royal Academy of Music") – brytyjska organizacja artystyczna powstała w Londynie w 1720 roku. Patronował jej Jerzy I, król Wielkiej Brytanii, a nad jej tworzeniem pracowali kompozytorzy Georg Friedrich Händel, Attilio Ariosti, Giovanni Battista Bononcini. W tamtym czasie miała formę przedsiębiorstwa rozrywkowego.
W początkach XIX wieku powstała uczelnia o tej samej nazwie. Jest ona obecnie jedną z kilku najbardziej prestiżowych uczelni muzycznych na świecie, funkcjonująca w ramach Uniwersytetu Londyńskiego (jako tak zwany "constituent college"). Prowadzi także badania muzykologiczne (zwłaszcza w oparciu o zbiory kolekcji York Gate) oraz działalność koncertową.

</doc>
<doc id="797351" url="https://pl.wikipedia.org/wiki?curid=797351" title="Cisów (Cieszów)">
Cisów (Cieszów)

Cisów (dawniej Cieszów Górny) – przysiółek wsi Cieszów w Polsce, położony w województwie dolnośląskim, w powiecie wałbrzyskim, w gminie Stare Bogaczowice.
W latach 1975–1998 przysiółek administracyjnie należał do województwa wałbrzyskiego.
Cisów leży na skraju Książańskiego Parku Krajobrazowego. Pod miejscowością znajdują się zabytkowe ruiny zamku Cisy z XV wieku.

</doc>
<doc id="797352" url="https://pl.wikipedia.org/wiki?curid=797352" title="Meadowlands Arena">
Meadowlands Arena

Meadowlands Arena (dawniej Continental Airlines Arena, Brendan Byrne Arena, Izod Center) – hala sportowa w East Rutherford (New Jersey) w Stanach Zjednoczonych. Koszt jej budowy wyniósł 85 mln dolarów. Została otwarta w 1981 roku i jest jedną z najstarszych aren NBA, a do 2012 stanowiła domową halę drużyny koszykarskiej New Jersey Nets. Do 2007 roku była domową areną drużyny hokejowej New Jersey Devils. Pojemność wynosi 19 040 miejsc na meczach hokeja, 20 029 na meczach koszykówki między college’ami, 20 049 na meczach NBA i maksymalnie 20 000 na koncertach.

</doc>
<doc id="797353" url="https://pl.wikipedia.org/wiki?curid=797353" title="Panzerhaubitze 2000">
Panzerhaubitze 2000

Panzerhaubitze 2000 (PzH 2000) – niemiecka samobieżna haubicoarmata kalibru 155 mm, opracowana przez firmy Krauss-Maffei Wegmann, MAK System Gesellschaft oraz Rheinmetall dla Bundeswehry. Konstrukcja została opracowana z myślą o zastąpieniu pojazdów M109A3G oraz 155 mm haubic ciągnionych FH-70 i wprowadzona do uzbrojenia Bundeswehry jesienią 1998 roku. PzH-2000 jest przeznaczona do niszczenia różnych celów powierzchniowych i punktowych, a zwłaszcza umocnień, środków ogniowych (w tym czołgów i bojowych wozów opancerzonych) oraz siły żywej. Można z niej prowadzić ogień pośredni i bezpośredni (na wprost).
Historia.
W 1986 roku zawieszono prace nad wspólnym europejskim działem samobieżnym SP-70. Niemieckie firmy zbrojeniowe samodzielnie kontynuowały prace nad konstrukcją o jeszcze lepszych parametrach. Podstawą do prac były nowe wymagania przedstawione przez Bundeswehrę:
Niemiecka armia planowała wstępnie zamówić 1,254 sztuk haubicoarmat, ale ostatecznie, w związku z zakończeniem zimnej wojny, w 1996 roku Wegmann otrzymał zamówienie na 185 dział. W 1998 roku Wegman i Krauss-Maffei połączyły się, dzięki czemu prace konstrukcyjne mogły ulec przyśpieszeniu.
Opis konstrukcji.
Armatohaubica to działo typu zakrytego, zbudowane na podwoziu gąsienicowym, bazującym na zespołach z czołgu Leopard 2. Ma przedział napędowy i kierowania z przodu kadłuba (mechanik-kierowca zajmuje miejsce po prawej stronie), a przedział bojowy i amunicyjny - w środkowej i tylnej części kadłuba oraz w wieży.
Lufa ma długość ok. 8 m (52 kalibry) ma przewód bruzdowany i jest wyposażona w hamulec wylotowy oraz przedmuchiwacz. Posiada zamek klinowy o ruchu pionowym (otwierany do góry), z mechanizmem półsamoczynnego działania zawierającym magazynek na 30 zapłonników. Ma półsamoczynny zmechanizowany układ zasilania w pociski (ładunki miotające DM 72 są dosyłane do komory nabojowej ręcznie). Jego magazyn mieści 60 pocisków i 67 ładunków miotających umieszczonych w woreczkach. Układ zasilania umożliwia również automatyczne dosyłanie pocisków, podawanych z zewnątrz wozu. Naboje można ładować przy dowolnym kącie podniesienia lufy. Do strzelania stosowana jest amunicja rozdzielnego ładowania typu ERFB/BB o donośności 40 km.
Armatohaubica ma dwa odciążacze typu pneumatycznego (zamontowane pod stropem wieży) i oporopowrotnik hydropneumatyczny. Wieżę wyposażono m.in. w: pancerz stalowy odporny na działanie pocisków strzeleckich (kalibru do 14,5 mm) oraz odłamków pocisków artyleryjskich, system zabezpieczenia przed bronią masowego rażenia, system ostrzegania i gaszenia pożaru w przedziale silnikowym, system wentylacyjny, celownik dzienno-nocny z dalmierzem laserowym, a także pancerz reaktywny, chroniący załogę przed oddziaływaniem pocisków kasetowych. Konstrukcja wieży umożliwia wymianę lufy bez konieczności demontażu i podnoszenia wieży.
Komputerowy system kierowania ogniem zapewnia załodze możliwość szybkiego otwarcia ognia zarówno samodzielnie, jak i we współpracy z bateryjnym (dywizjonowym) stanowiskiem dowodzenia i kierowania ogniem; bateria PzH-2000 potrzebuje około 120 s na: osiągnięcie gotowości do otwarcia ognia po przejściu z położenia marszowego w bojowe, oddanie 8 salw artyleryjskich, powrót do położenia marszowego i opuszczenie stanowiska ogniowego.
PzH 2000 charakteryzuje się wysoka szybkostrzelnością: 3 strzały można oddać w 9 sekund, 10 strzałów w 56 sekund (od 10 do 13 strzałów na minutę w zależności od stopnia nagrzania lufy).
W kwietniu 2006 roku na poligonie w Południowej Afryce PzH 2000 wystrzeliła pocisk z pomocniczym napędem rakietowym na rekordową odległość 56 km. W roku 2013 firma Raytheon przeprowadziła testy strzelania z samobieżnej haubicy PzH 2000 przy użyciu 155 mm pocisków precyzyjnych M982 Excalibur. Zgodnie z przedstawionym wynikami, wystrzelono 10 pocisków na odległości od 9 do 48 km uzyskując dokładność trafień do 3 metrów.
Uzbrojenie dodatkowe działa składa się z 7,62 mm karabinu maszynowego MG3 i 8 wyrzutni granatów dymnych (2x4).
W PzH-2000 zastosowano ośmiocylindrowy, wysokoprężny silnik z turbodoładowaniem MT881 Ka 500 o mocy 736 kW (niemieckiej firmy MTU) oraz układ napędowy HSWL-284C (firmy Renk), z czterema biegami do przodu i jednym do tyłu. Zawieszenie indywidualne zawiera 14 wałków skrętnych wraz z wahaczami oraz amortyzatory hydrauliczne.
Zastosowanie bojowe.
W dniach 16–28 sierpnia 2006 roku holenderskie PzH 2000 wzięły udział w działaniach bojowych w południowym Afganistanie w ramach operacji „Medusa” skierowanej przeciwko Talibom. Trzy haubicoarmaty prowadziły wsparcie ogniowe na odległość ponad 30 km.
W maju 2010 roku do Afganistanu przerzucono również trzy niemieckie PzH 2000, a następnie jeszcze dwie, które były używane w działaniach, m.in. w rejonie Kunduz.
Użytkownicy.
Następujący kraje posiadają lub planują zakup haubicoarmat PzH 2000:
W 2017 roku Niemcy użytkowały tylko 80 haubic, w czterech mieszanych batalionach artylerii (etatowo po 24 pojazdy), lecz zamierzano w 2019 roku podnieść tę liczbę do 100 przez przywrócenie do służby wycofanych pojazdów.

</doc>
<doc id="797354" url="https://pl.wikipedia.org/wiki?curid=797354" title="Wrony (Stare Bogaczowice)">
Wrony (Stare Bogaczowice)

Wrony – przysiółek wsi Stare Bogaczowice w Polsce, położony w województwie dolnośląskim, w powiecie wałbrzyskim, w gminie Stare Bogaczowice, nad potokiem Sikorka.
W latach 1975–1998 przysiółek administracyjnie należał do województwa wałbrzyskiego.

</doc>
<doc id="797356" url="https://pl.wikipedia.org/wiki?curid=797356" title="Rudno (Gdańsk)">
Rudno (Gdańsk)

Rudno (potocznie: "Osiedle Głęboka", niem. "Kneipab") – osiedle w Gdańsku, w dzielnicy Śródmieście.
Historia.
Rudno zostało przyłączone w granice administracyjne miasta w 1814, jako Knipawa. Należy do okręgu historycznego Gdańsk.
Nazwa Rudno została nadana osiedlu w 1951, kiedy to wybudowano tam zespół bloków mieszkalnych. Współcześnie nazwa ta, odnośnie do osiedla między ulicami Głęboką, Siennicką, a Elbląską, jest coraz rzadziej używana.

</doc>
<doc id="797357" url="https://pl.wikipedia.org/wiki?curid=797357" title="Root raised cosine">
Root raised cosine



</doc>
<doc id="797358" url="https://pl.wikipedia.org/wiki?curid=797358" title="Jim Adkins">
Jim Adkins

Jim Adkins - (ur. 10 listopada 1975) – wokalista i gitarzysta, założyciel zespołu rockowego Jimmy Eat World. Pochodzi z Arizony.

</doc>
<doc id="797359" url="https://pl.wikipedia.org/wiki?curid=797359" title="1 Korpus Zmechanizowany">
1 Korpus Zmechanizowany



</doc>
<doc id="797360" url="https://pl.wikipedia.org/wiki?curid=797360" title="Filtr o charakterystyce pierwiastka z podniesionego cosinusa">
Filtr o charakterystyce pierwiastka z podniesionego cosinusa



</doc>
<doc id="797361" url="https://pl.wikipedia.org/wiki?curid=797361" title="Podgórna (Stare Bogaczowice)">
Podgórna (Stare Bogaczowice)

Podgórna – przysiółek wsi Stare Bogaczowice w Polsce, położony w województwie dolnośląskim, w powiecie wałbrzyskim, w gminie Stare Bogaczowice.
W latach 1975–1998 przysiółek administracyjnie należał do województwa wałbrzyskiego.

</doc>
<doc id="797363" url="https://pl.wikipedia.org/wiki?curid=797363" title="Szalik">
Szalik

Szalik, również szal – część garderoby, pas wyrabiany z różnych materiałów (najczęściej z wełny), w różnych kolorach, owijany wokół szyi najczęściej w celu ocieplenia, estetyki, z powodów religijnych a także jest on noszony przez kibiców sportowych. Najczęściej jest noszony zimą bądź jesienią.

</doc>
<doc id="797364" url="https://pl.wikipedia.org/wiki?curid=797364" title="Ida Tacke Noddack">
Ida Tacke Noddack



</doc>
<doc id="797365" url="https://pl.wikipedia.org/wiki?curid=797365" title="Mistrzostwa Europy w Boksie 2000">
Mistrzostwa Europy w Boksie 2000

XXXIII Mistrzostwa Europy w Boksie (mężczyzn) odbyły się w dniach 13-21 maja 2000 w Hakametsän jäähalli w Tampere (Finlandia). Walczono w dwunastu kategoriach wagowych. Startowało 175 uczestników z 35 państw, w tym siedmiu reprezentantów Polski.

</doc>
<doc id="797366" url="https://pl.wikipedia.org/wiki?curid=797366" title="Jaroslav Durych">
Jaroslav Durych

Jaroslav Durych (ur. 2 grudnia 1886 r. w Hradcu Králové, zm. 7 kwietnia 1962 r. w Pradze) – czeski prozaik, poeta, dramaturg, publicysta i lekarz wojskowy.
Życiorys.
Przyszedł na świat w katolickiej rodzinie o rzemieślniczych tradycjach. W wieku 6. lat stracił matkę, w wieku 11. ojca. Studiował najpierw w seminarium duchownym w Przybramie, skąd został usunięty za czytanie zakazanej literatury. Przeniósł się do Pragi, gdzie studiował medycynę. Studia ukończył w 1913 r., a ponieważ korzystał z wojskowego stypendium, podczas I wojny światowej służył jako lekarz wojskowy. Po zakończeniu wojny przez krótki czas prowadził praktykę dentystyczną, ale w 1949 roku wrócił do wojska, wstąpił do armii czechosłowackiej i pracował jako lekarz wojskowy do 1939 roku, dosłużył się stopnia podpułkownika. W czasie II wojny światowej i po 1945 roku żył w izolacji. Zmarł w Pradze w 1962 roku.
Twórczość.
Twórczość Jaroslava Durycha obejmuje prozę, poezję i dramat. Podstawą całego różnorodnego formalnie dorobku Durycha są wartości katolickie oraz wizja świata jako uporządkowanego według woli Boga a nie człowieka. Po I wojnie światowej ten punkt widzenia sprawił, że Durych znalazł się w opozycji do dominujących w I Republice tendencji humanistycznych, liberalnych czy relatywistycznych. Bywa nazywany “dysydentem I Republiki”, między innymi ze względu na krytykę dominującego wówczas w Czechosłowacji antykatolicyzmu oraz polemizowanie z wizją czeskich dziejów przedstawianą przez Tomáša Garrigua Masaryka, twórcę i prezydenta I Republiki. Katolicyzm jest uważany za najważniejszy rys jego twórczości publicystycznej. Wraz z Jakubem Demlem i Janem Zahradníčkiem należał do głównych przedstawicieli konserwatywnego i katolickiego nurtu w czeskiej literaturze pierwszej połowy XX w.. Wiele prozatorskich i poetyckich utworów Durycha odzwierciedla jego fascynację barokiem. Autor łączy wzniosłe, metafizyczne treści z naturalistycznymi opisami. W Polsce ukazały się tylko powieści historyczne Durycha, jednak pisał on także o współczesnych wydarzeniach, jednym z jego ostatnich dzieł była nowela "Boża tęcza" (czes. "Boží duha") o wysiedleniu Niemców z Sudetów, wydana pośmiertnie w 1969.

</doc>
<doc id="797375" url="https://pl.wikipedia.org/wiki?curid=797375" title="Hydrophiidae">
Hydrophiidae



</doc>
<doc id="797376" url="https://pl.wikipedia.org/wiki?curid=797376" title="Cudzoziemka">
Cudzoziemka

Cudzoziemka – powieść Marii Kuncewiczowej. Pierwodruk ukazał się w odcinkach w 1935 w „Kurierze Porannym”, oddzielnie wydana w Warszawie w 1936. Przetłumaczona na 14 języków, uważana za jedno z najwybitniejszych osiągnięć literackich psychologizmu okresu międzywojennego. Wielokrotnie wznawiana. W konstrukcji powieści autorka złamała wszelki porządek chronologiczny. Skomponowana jest ze wspomnień, dygresji, retrospekcji głównej bohaterki.
W 1986 r. reżyser Ryszard Ber nakręcił na podstawie powieści film z Ewą Wiśniewską w roli głównej. Scenariusz napisała sama Maria Kuncewiczowa.
"Cudzoziemka" stała się przedmiotem rozważań i analiz Brunona Schulza w artykule "Aneksja podświadomości".
Treść.
Akcja utworu rozgrywa się w jednym dniu. Główną bohaterką jest Róża Żabczyńska, córka polskiego emigranta, która wychowała się w Rosji. Do Polski przybyła w wieku 16 lat. Róża jest świadoma tego, że znajduje się u kresu swego życia. Rekonstruuje przeżycia z przeszłości, w pewnym sensie uciekając od rzeczywistości. Ma poczucie obcości zarówno na tle etnicznym, jak i wśród najbliższych osób, zmarnowanego życia, niespełnionej miłości (którą obdarzyła Michała Bądskiego), braku realizacji pragnień dotyczących kariery artystycznej. Rozczarowanie życiem zrodziło w niej potrzebę wyżywania się na innych.
Muzyka i opera.
Utworem przewodnim "Cudzoziemki" jest pieśń Roberta Schumanna "Ich grolle nicht" należąca do cyklu Dichterliebe. Słowa pieśni, będące autorstwa Heinricha Heinego, we fragmencie są mottem powieści:
„"… Ich sah dich ja im Traum,"
"und sah die Nacht in deines Herzens Raum,"
"und sah die Schlang’, die dir am Herzen frisst,"
"ich sah, mein Lieb, wie sehr du elend bist.”".
Słowa te tłumaczone są w przypisach w kolejnych rozdziałach powieści jako:
"„... Widziałem cię we śnie,"
"i widziałem noc w twoim sercu,"
"i widziałem żmiję, która kąsa cię w serce,"
"ujrzałem, moje kochanie, jak bardzo jesteś biedna.”"
Róża Żabczyńska wielokrotnie starała się zaśpiewać tę pieśń, jednak nigdy tego nie zrobiła. Dokonała tego dopiero jej córka Marta.
Koncert D-dur Brahmsa grany przez główną bohaterkę Różę stanowi punkt kulminacyjny powieści. Kobieta wykonuje koncert tuż przed tym, jak zostanie zgwałcona przez własnego męża. Z tego gwałtu poczęta zostaje jej córka Marta.
W powieści wspominane także są inne utwory muzyczne, m.in. "Żal" Chopina, J"eg elsker Dig" Griega, "Elegia" Masseneta czy "Melodia" Rubinsteina.
Główna bohaterka w rozdziale VI wybiera się ze swoim synem Władysławem do opery na sztukę "Madame Butterfly" Giacomo Pucciniego, którą bardzo przeżywa.

</doc>
<doc id="797379" url="https://pl.wikipedia.org/wiki?curid=797379" title="Zaroślak (Gdańsk)">
Zaroślak (Gdańsk)

Zaroślak (dawniej: "Peterszawa", "Piotrokierz", niem. "Petershagen") – osiedle w Gdańsku, w dzielnicach: Śródmieście, Chełm oraz Orunia-Św. Wojciech-Lipce. Należy do okręgu historycznego Gdańsk.
Położenie administracyjne.
Zaroślak położony jest na trójstyku trzech dzielnic. Otaczają go następujące podjednostki:
Podział historyczny.
Morfogenetycznie, Zaroślak dzieli się na dwie części, które niegdyś były zupełnie niezależne od siebie:
Podział między tymi jednostkami terytorialnymi biegnie wzdłuż nieistniejących już wałów miejskich. Obecnie jednak obie części Zaroślaka stanowią integralną całość.
Historia.
Początki osady sięgają XIV wieku; lokacja wsi - własności krzyżackiej - nastąpiła w 1365. Dawne nazwy: "Petershagin" (1454); "Petershagen innerhalb des Tores", "Petershagen ausserhalb des Tores" (1660); "Peterszawa" (XIX/XX wiek); "Piotrokierz"; "Piotrokrze".
W Średniowieczu krzyżacy posiadali dwie cegielnie na terenie Zaroślaku.
W latach 1633-1634 został zbudowany pierwszy kościół Zbawiciela, który został rozebrany w 1656. W 1695 Bartel Ranisch zbudował drugi kościół pw. Zbawiciela. W 1814 kościół został poważnie zniszczony w wyniku wybuchu granatu. Odbudowę zakończono ok. 1860. Kościół został zniszczony niemal całkowicie podczas działań wojennych w 1945, ocalała jedynie część wieży.
Zaroślak Wewnętrzny został przyłączony w granice administracyjne miasta w 1656, zaś Zaroślak Zewnętrzny - w 1807. Zaroślak Zewnętrzny oddzielał od Wewnętrznego wysoki wał ziemny. Linia miejskich fortyfikacji nowożytnych zaopatrzona była w Bramę Oruńską, przez którą prowadził wyjazd na południe. W latach 1865-1867 zbudowana została linii kolejowa od Bramy Oruńskiej do Nowego Portu, która rozdzieliła osiedle. Od 1867 brama ulegała stopniowej rozbiórce i ostatecznie przestała istnieć niedługo po I wojnie światowej.
W 1897 został rozebrany lokalny odcinek fortyfikacji nowożytnych. Na tym terenie zbudowana została ul. Augustyńskiego. Od 1918 figuruje ona w księgach adresowych jako ul. Przy Białej Wieży ("Am Weißen Turm"), co po II wojnie światowej przetłumaczono na Białowieską. W 1957 zostało jej nadane imię Jana Augustyńskiego.
Na początku XX wieku zbudowano gmach Koszar Zaroślak (przy obecnej ul. J. Augustyńskiego 1), który w okresie Wolnego Miasta Gdańska mieścił Gimnazjum Polskie w Gdańsku. W czasie II wojny światowej gmach szkoły zajęło niemieckie wojsko.
Położenie geograficzne.
Zaroślak położony jest na wschodniej skarpie Biskupiej Górki. Długość południkowa to ok. 0,7 km. W najszerszym miejscu ma równoleżnikowo ok. 0,25 km szerokości. Jego topografię zdegradował rów biegnący przez całą długość Zaroślaka, w którym znajdują się tory kolejowe.
Przez środek osiedla przepływa Kanał Raduni.
Komunikacja.
Przez Zaroślak przebiega droga krajowa nr 91 tzw. "stara jedynka" w postaci ulic: Trakt Św. Wojciecha i Okopowej. W ciągu Traktu św. Wojciecha znajduje ważny Wiadukt Biskupia Górka. Pod wiaduktem przebiegają linie kolejowe: 9 (Gdańsk Główny - Warszawa Wschodnia) i 250 (Gdańsk Śródmieście - Rumia). Do 1965 istniał tu przystanek kolejowy Gdańsk Biskupia Górka.
Od północy osiedle ogranicza al. Armii Krajowej.
Komunikacja miejska.
Na Zaroślaku zatrzymują się autobusy miejskie. Na północnej granicy osiedla znajduje się przystanek tramwajowy "Śródmieście SKM".
1 kwietnia 2015 r. oddano do użytku nowy przystanek Szybkiej Kolei Miejskiej o nazwie Gdańsk Śródmieście.

</doc>
<doc id="797381" url="https://pl.wikipedia.org/wiki?curid=797381" title="Montgomery Clift">
Montgomery Clift

Montgomery Clift (właśc. Edward Montgomery Clift; ur. 17 października 1920 w Omaha, zm. 23 lipca 1966 w Nowym Jorku) – amerykański aktor filmowy i teatralny.
Życiorys.
Młodość.
Urodził się jako Edward Montgomery Clift w mieście Omaha (stan Nebraska)], jako syn Williama Brooksa Clifta, wiceprezesa banku Omaha National Trust Company i Ethel Fogg (pseudonim "Sunny"). Clift miał bliźniaczą siostrę Robertę (Ethel) oraz brata, Williama Brooksa Jr., który miał nieślubnego syna z aktorką Kim Stanley. Montgomery Clift później mieszkał w Jackson Heights (nowojorski okręg Queens), aż do rozpoczęcia kariery na Broadwayu.
Ethel wychowywała Clifta i jego rodzeństwo jakby byli arystokratami. Dzieci były uczone w domu przez matkę oraz przez prywatnych nauczycieli w Stanach Zjednoczonych i Europie. Aktor podejmował naukę w języku francuskim, niemieckim i włoskim.
Podczas II wojny światowej nie został przyjęty do służby wojskowej z powodu alergii i zapalenia jelita grubego.
Wczesna kariera.
Clint po raz pierwszy pojawił się na Broadwayu w wieku piętnastu lat i szybko osiągnął sukces. Występował na tamtejszej scenie przez dziesięć lat przed podjęciem kariery w Hollywood.
Clift zadebiutował, u boku Johna Wayne’a, w filmie "Rzeka Czerwona", który został nakręcony w 1946 roku, ale premierę miał dwa lata później. Następnie wystąpił w filmie wojennym "Poszukiwania" (1948). Aktor nie był zadowolony z jakości scenariusza i napisał go powtórnie, w większości samodzielnie. Film został nominowany do Oscara w kategorii najlepszy scenariusz, jednak to oryginalni twórcy otrzymali nominacje. Rola Clifta w tym filmie przyniosła mu pierwszą nominację do Oscara dla najlepszego aktora.
Kolejnym filmem aktora był melodramat "Dziedziczka". Clift ponownie skrytykował scenariusz oraz grę u boku Olivii de Havilland. Aktor wyszedł z premiery filmu przed zakończeniem, ponieważ był niezadowolony ze swojej roli.
W 1950 roku aktor wystąpił w dramacie filmowym "Podzielone miasto". Chociaż Clift ponownie zdobył uznanie krytyków, film okazał się porażką box office. Następnie Clift miał zagrać w "Bulwarze Zachodzącego Słońca" (który został napisany specjalnie dla niego), ale zrezygnował w ostatniej chwili, ponieważ czuł, że bohater filmu był zbyt bliski jego życiu (podobnie jak on był przystojny i spotykał się ze starszymi, bogatymi kobietami).
Lata świetności.
Na początku lat 50. Clift był jednym z najbardziej rozchwytywanych aktorów w Hollywood, konkurując sławą jedynie z Marlonem Brando. Według Elizabeth Taylor (cytowanej w biografii Clifta napisanej przez Patricię Bosworth) „Monty mógł być największą gwiazdą na świecie, jeśli robiłby więcej filmów” (Clift był wybredny w wyborze ról).
Jego kolejny film "Miejsce pod słońcem" (1951) ukazuje jedną z jego najbardziej rozpoznawalnych ról. Studio Paramount Pictures do ról w tej produkcji zatrudniło parę największych wówczas młodych hollywoodzkich gwiazd (Clift i Elizabeth Taylor). Rola Clifta w tym filmie została przychylnie przyjęta przez krytykę, a aktor ponownie otrzymał nominację do Oscara dla najlepszego aktora. Aby dobrze przygotować się do scen więziennych w tym filmie, Clift spędził noc w prawdziwym więzieniu. Odmówił przyjęcia sugestii reżysera George’a Stevensa, żeby zrobić „coś niesamowitego”, podczas gdy jego bohater trafia na krzesło elektryczne. Zamiast tego aktor zagrał tę scenę z naturalnym, przygnębionym wyrazem twarzy. .
Następnie Clift zagrał w thrillerze "Wyznaję" (1953) w reżyserii Alfreda Hitchcocka. Aktor przygotowywał się do roli mieszkając przez pewien czas w kościele oraz studiował życie księży. Film okazał się klapą komercyjną ze względu na kontrowersje wokół postaci księdza (granej przez Clifta) uwikłanego w romans z kobietą.
Szczyt kariery filmowej Clifta przypadł na 1953 rok i rolę w filmie "Stąd do wieczności". Do filmu nauczył się grać na trąbce, chociaż wiedział, że gra na instrumencie będzie dubbingowana przez profesjonalnego trębacza. Po raz kolejny Clift otrzymał nominację do Oscara dla najlepszego aktora, jednak przegrał z Williamem Holdenem. Clift był załamany przegraną. Od producentów filmu otrzymał mały złoty róg, który cenił przez resztę swojego życia.
Ostatnim filmem Clifta przed wypadkiem był "Stacja końcowa" (1953); po raz kolejny gra aktora zwróciła uwagę krytyków.
Clift odrzucił role w filmach "Bulwar Zachodzącego Słońca" (1950) i "Na wschód od Edenu" (1955).
Wypadek samochodowy.
Wieczorem 12 maja 1956, podczas realizacji zdjęć do filmu "W poszukiwaniu deszczowego drzewa", Clift rozbił swój samochód na słupie telefonicznym. Do zdarzenia doszło po tym, jak opuścił imprezę, która miała miejsce w domu przyjaciółki Taylor (i jej ówczesnego męża, Michaela Wildinga) w Beverly Hills. Aktorka, powiadomiona przez przyjaciela Kevina McCarthy’ego, który był świadkiem wypadku, przybiegła na miejsce wypadku i ręcznie usunęła ząb z języka Clifta, który zaczął się nim dusić. Aktor doznał złamania nosa, pęknięcia żuchwy i kilku okaleczeń twarzy, które wymagały operacji plastycznej. Po długim okresie rehabilitacji aktor wrócił na plan, aby dokończyć film.
Po wypadku popadł w alkoholizm, a także uzależnił się od tabletek przeciwbólowych, podobnie jak po wcześniejszym przebyciu czerwonki, która spowodowała u niego przewlekłe problemy z jelitami. W rezultacie zdrowie i wygląd Clifta znacznie się pogorszyły.
Kariera po wypadku.
Jego kariera filmowa po wypadku, z powodu uzależnień, była opisywana jako „najdłuższe samobójstwo w historii Hollywood”. Clift kontynuował pracę przez kolejne dziesięć lat. Jego trzy następne filmy to "Lonelyhearts" (1958), "Młode lwy" (1958) i "Nagle, zeszłego lata" (1959). W 1960 roku premierę miał film "Dzika rzeka" (reż. Elia Kazan), w którym aktor zagrał obok Lee Remick. Później wystąpił on w dramacie "Skłóceni z życiem" (1961) będącym ostatnim filmem Marilyn Monroe i Clarka Gable’a.
Stan zdrowia Clifta zdecydowanie pogorszył się podczas kręcenia "Doktora Freuda" (reż. John Huston, 1962). Właściciele Universalu pozwali aktora za częste nieobecności, które spowodowały przekroczenie budżetu filmu. Strony zawarły ugodę poza sądem, a film odniósł sukces w box offisie oraz przyniósł wiele nagród za reżyserię i scenariusz. Po premierze filmu aktor pojawił się w programie "The Hy Gardner Show", podczas którego opowiedział o wypadku, jego karierze filmowej oraz o traktowaniu przez prasę. Podczas rozmowy Gardner powiedział, że jest to „pierwszy i ostatni występ Montgomery Clifta w wywiadzie telewizyjnym”.
Ostatnią nominację do Oscara dla najlepszego aktora drugoplanowego otrzymał za rolę w "Wyrok w Norymberdze" (1961).
Śmierć.
Clift zmarł 23 lipca 1966 roku na zawał serca. Ceremonia pogrzebowa odbyła się w kościele St. James, w której uczestniczyło 150 gości, w tym Lauren Bacall, Frank Sinatra i Nancy Walker. Następnie aktor został pochowany na cmentarzu Quaker w Brooklynie. Elizabeth Taylor, która była w tym czasie w Paryżu, wysłała kwiaty, podobnie jak Roddy McDowall, Myrna Loy i Lew Wasserman.
Życie prywatne.
Patricia Bosworth, autorka biografii aktora, miała dostęp do rodziny Clifta i ludzi, którzy go znali i pracowali z nim, napisała w swojej książce: „Monty miał romanse z mężczyznami i kobietami. Po wypadku samochodowym wpadł w uzależnienie od środków przeciwbólowych i spoważniał. Jego kontakty stały się emocjonalne i zarezerwowane dla starych znajomych: Elizabeth Taylor, Libby Holman, Ann Walker i Nancy Lincoln. Clift był osobą biseksualną; powiedział kiedyś: «Uwielbiam mężczyzn w łóżku, ale tak naprawdę kocham kobiety!»”.
Taylor była znaczącą osobą w życiu Clifta. Poznali się podczas premiery "Dziedziczki" (1949). Pojawili się razem w filmie "Miejsce pod słońcem" (1951), gdzie ich sceny romantyczne otrzymały uznanie za swoją naturalność. Clift i Taylor zagrali także w filmach "W poszukiwaniu deszczowego drzewa" (1957) i "Nagle, zeszłego lata" (1959). Para pozostała w przyjacielskiej relacji aż do śmierci aktora.
Nagrody i wyróżnienia.
W 1960 roku Clift otrzymał gwiazdę na Hollywood Walk of Fame.

</doc>
<doc id="797383" url="https://pl.wikipedia.org/wiki?curid=797383" title="Autokratyczny styl zarządzania">
Autokratyczny styl zarządzania

Autokratyczny styl zarządzania przedsiębiorstwem – zwany również dyrektywnym.
Polega on na narzucaniu przez kierownictwo przedsiębiorstwa planów i wytycznych ich realizowania. Stosowany jest najczęściej w dużych scentralizowanych organizacyjnie przedsiębiorstwach. Decyzje pochodzą od najwyższego szczebla kierownictwa i przekazywane są na niższe szczeble w postaci nakazów.

</doc>
<doc id="797384" url="https://pl.wikipedia.org/wiki?curid=797384" title="Fort IV Twierdzy Modlin">
Fort IV Twierdzy Modlin

Fort IV – jeden z fortów Twierdzy Modlin, wzniesiony przez carat w ramach budowy pierwszego pierścienia fortów w latach osiemdziesiątych XIX wieku.
Fort znajduje się we wsi Janówek. Wzniesiono go dla zamknięcia odcinka twierdzy pomiędzy Narwią a Wisłą, tj. od wschodu. Podstawą dla jego projektu był wzorcowy fort "F1879". Było to umocnienie ceglano-ziemne, z dwoma wałami: dla artylerii i piechoty. W okresie modernizacji fortu (1894-1900) wzmocniono stropy obiektów betonem, a ponadto przystąpiono do budowy nowych, betonowych kaponier i półkaponier w fosie. Do ich powstania jednak nie doszło, prawdopodobnie wobec braku funduszu jak i zmiany planów dotyczących fortu.
W czasie modernizacji twierdzy w latach 1912–1915 fort został włączony w skład Grupy Fortowej "Janówek" jako obiekt zaplecza. Z tego względu ograniczono jego funkcje bojowe.
Do dzisiaj zachowały się ceglane koszary, liczne schrony i ceglana kaponiera szyjowa.

</doc>
<doc id="797385" url="https://pl.wikipedia.org/wiki?curid=797385" title="Fort VI Twierdzy Modlin">
Fort VI Twierdzy Modlin

Fort VI – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku.
Fort znajduje się we wsi Czeczotki. Jest jednym z najbardziej zniszczonych fortów twierdzy.

</doc>
<doc id="797386" url="https://pl.wikipedia.org/wiki?curid=797386" title="Arista">
Arista

Arista (łac. "arista", l. mn. "aristae") – ogólne określenie szczecinopodobnych przydatków, w szczególności odnoszące się do części czułków muchówek.
U niektórych muchówek krótkoczułkich wić czułka ("flagellum") ulega redukcji do jednego, rozdętego członu, wyposażonego w aristę, zwaną też biczykiem ("seta"). Arista położona jest po grzbietowej stronie członu i przyjmuje się, że powstaje ze zlania się trzech końcowych członów wici czułka ("flagellum").
Arista może mieć liczne odgałęzienia po stronie grzbietowej i brzusznej, a jej koniec może być rozwidlony. Budowa aristy może mieć znaczenie diagnostyczne, np. u niektórych wywilżnowatych.

</doc>
<doc id="797388" url="https://pl.wikipedia.org/wiki?curid=797388" title="Bitwa pod Sheriffmuir">
Bitwa pod Sheriffmuir

Bitwa pod Sheriffmuir była starciem pomiędzy siłami Jakobitów popierających pretendenta do tronu Jakuba III Stuarta a siłami wiernymi królowi Jerzemu I.
We wrześniu 1715 roku earl Mar podniósł w Braemar bunt przeciwko Jerzemu I i zgromadził 12000 ludzi - największą jakobicką armię, jaką kiedykolwiek udało się zgromadzić w Szkocji. Przeciwnikiem Mara w drodze na niziny szkockie było 6000 żołnierzy rządowych, pod rozkazami naczelnika klanu Campbell – księcia Argyll.
Po początkowych nieudanych potyczkach przeciwko księciu Argyll, Mar poprowadził 10 listopada całość swych sił na południe. Szpiedzy poinformowali Argylla o tych posunięciach i ruszył on ze swymi 4000 ludzi naprzeciw wroga. Do spotkania wrogich armii doszło 13 listopada.
Siły Argylla były znacznie przewyższane liczebnie przez armię jakobicką (który jednakże była mniejsza niż na początku walk), i jego lewe skrzydło, dowodzone przez generała Whethama, było dużo krótsze niż jakobickie prawe skrzydło. Prawe skrzydło Argylla zaatakowało, i zmusiło do odwrotu górali, lecz żołnierze Whethama zostali pokonani przez przeważającego liczebnie przeciwnika. Argyll musiał posłać Whethamowi na pomoc dodatkowych żołnierzy. Pod wieczór, obydwie armie były znacznie zmniejszone z powodu strat, i chociaż Mar miał wielką przewagę w ludziach, nie zaryzykował uderzenia całością swej armii i pozwolił Argyllowi wycofać się.
Po bitwie obie strony przypisywały sobie zwycięstwo. Jednakże jakobici nie potrafili wykorzystać wielkiej przewagi liczebnej i rozbić przeciwnika. Po bitwie nastąpiła u nich demoralizacja. Armię jakobicką opuścili też wspierający ją Francuzi i Hiszpanie.
23 grudnia 1715 roku Jakub III Stuart wylądował w Peterhead. Spotkał się z Marem w Perth, jednakże nie zdołał wzbudzić ducha bojowego w zdemoralizowanej armii. Z drugiej strony armia Argylla wzmocniona i pełna wigoru ruszyła na północ. Jakub III, Mar i ich armia wycofali się do Montrose, skąd Stuart odpłynął do Francji. Jakobicka armia udała się do Ruthven, gdzie się rozproszyła.

</doc>
<doc id="797389" url="https://pl.wikipedia.org/wiki?curid=797389" title="Paternalistyczny styl zarządzania">
Paternalistyczny styl zarządzania

Paternalistyczny styl zarządzania przedsiębiorstwem - opiera się on na przyjaznych stosunkach międzyludzkich. W przedsiębiorstwie kierownik traktuje podwładnych tak jakby byli członkami rodziny. W przeszłości stosowany był w małych zakładach rzemieślniczych i niedużych przedsiębiorstwach. Dziś jest bardzo popularny w przedsiębiorstwach japońskich.

</doc>
<doc id="797396" url="https://pl.wikipedia.org/wiki?curid=797396" title="Fort VIII Twierdzy Modlin">
Fort VIII Twierdzy Modlin

Fort VIII – jeden z fortów Twierdzy Modlin, wzniesiony w ramach budowy pierwszego pierścienia fortów w latach osiemdziesiątych XIX wieku, później zmodernizowany.
Fort znajduje się we wsi Kępa Grochalska. Podstawę do jego budowy stanowił wzorcowy fort "F1879". Obecnie znajduje się na nim strzelnica wojskowa.

</doc>
<doc id="797407" url="https://pl.wikipedia.org/wiki?curid=797407" title="Georgius Macropedius">
Georgius Macropedius



</doc>
<doc id="797408" url="https://pl.wikipedia.org/wiki?curid=797408" title="Georgio Macropedio">
Georgio Macropedio



</doc>
<doc id="797409" url="https://pl.wikipedia.org/wiki?curid=797409" title="Jan Kofman">
Jan Kofman

Jan Kofman (ur. 26 lutego 1941 w Pińsku) – polski historyk, politolog, publicysta, wydawca, profesor nauk humanistycznych.
Życiorys.
Jest bratem Wlodka Kofmana. Jego ojciec, Józef Kofman był w latach 1949–1954 sekretarzem Centralnej Rady Związków Zawodowych, w latach 1960–1968 zastępcą przewodniczącego Komitetu Pracy i Płac.
Stopień doktora habilitowanego uzyskał w 1990 na Wydziale Historycznym Uniwersytetu Warszawskiego, na podstawie rozprawy: "Nacjonalizm ekonomiczny – szansa czy hamulec rozwoju. Przypadek Europy Środkowo-Wschodniej w okresie międzywojennym".
Redaktor naczelny (1990–1999) i dyrektor naczelny (1998–1999) Wydawnictwa Naukowego PWN.
Współzałożyciel, redaktor naczelny (1982–1994) Kwartalnika Politycznego „Krytyka”.
Uczestnik obrad Okrągłego Stołu, w podzespole ds. środków masowego przekazu. Na początku lat 90. należał do ROAD.
Pracuje w Instytucie Historii Uniwersytetu w Białymstoku i w Instytucie Studiów Politycznych PAN.
Autor książek: "Lewiatan a podstawowe zagadnienia ekonomiczno-polityczne Drugiej Rzeczypospolitej" (1986), "Economic Nationalism and Developement: Central and Eastern Europe between the Two Wars" (1997), wraz z W. Roszkowskim "Transformacja i postkomunizm" (1999).
30 czerwca 2008 odznaczony przez Prezydenta RP Lecha Kaczyńskiego Krzyżem Komandorskim Orderu Odrodzenia Polski.
Został członkiem jury Nagrody Historycznej im. Kazimierza Moczarskiego.

</doc>
<doc id="797411" url="https://pl.wikipedia.org/wiki?curid=797411" title="Peroksydaza glutationowa">
Peroksydaza glutationowa

Peroksydaza glutationowa ("GPX") – rodzina enzymów wykazujących aktywność peroksydazy, których główną funkcją jest chronienie komórek przed utlenianiem przez nadtlenki powstające w trakcie procesów biochemicznych. Peroksydaza glutationowa redukuje zarówno nadtlenek wodoru, jak i nadtlenki organiczne. Oznaczana jest symbolem GPXn, gdzie "n" jest numerem izoenzymu.
Mechanizm działania.
Peroksydaza glutationowa zawiera selenocysteinę. Pod wpływem nadtlenku reszta selenolowa Enz−SeH jest utleniana do kwasu selenenowego Enz−SeOH, który następnie reaguje z glutationem ("GSH") z wytworzeniem selenylosulfidu Enz−Se−S−G. W reakcji z kolejną cząsteczką GSH odtwarzany jest enzym w formie zredukowanej, a glutation tworzy disiarczek glutationu, dimer GS−SG z mostkiem dwusiarczkowym. Sumaryczny zapis procesu:
Cykl reakcji zamyka redukcja dimeru glutationu za pomocą reduktazy glutationowej ("GR"):
W podobnym cyklu organiczne ugrupowania nadtlenkowe R−O−O−R redukowane są do grup hydroksylowych R−OH.

</doc>
<doc id="797412" url="https://pl.wikipedia.org/wiki?curid=797412" title="Odt">
Odt

Zobacz też:

</doc>
<doc id="797415" url="https://pl.wikipedia.org/wiki?curid=797415" title="Felagsdeildin EB/Streymur">
Felagsdeildin EB/Streymur



</doc>
<doc id="797417" url="https://pl.wikipedia.org/wiki?curid=797417" title="Klaksvíkar Ítróttarfelag">
Klaksvíkar Ítróttarfelag



</doc>
<doc id="797421" url="https://pl.wikipedia.org/wiki?curid=797421" title="Core Design">
Core Design

Core Design – firma produkująca gry komputerowe. Firma wyprodukowała m.in. gry z serii "Tomb Raider".
Core Design powstała w 1988. Założyli ją: Chris Shrigley, Rob Toone, Andy Green, Terry Lloyd, Simon Phipps, Dave Pridmore, Jeremy Smith i Greg Holmes. Studio mieści się w Derby w Wielkiej Brytanii. Firma należała do Eidos Interactive, jeszcze wcześniej należała do CentreGold, ale w 1996 r. Eidos wykupił przedsiębiorstwo. 11 maja 2006 roku Core Design ogłosił, że kapitał obrotowy i pracownicy zostaną odsprzedani do niezależnego wydawcy Rebellion.
"Tomb Raider".
Core Design wyprodukowało gry z serii "Tomb Raider", stworzona została przez Toby Gard i Paul Howard Douglasa, gra została wydana w 1996. Sukces "Tomb Raidera" i kolejnych części był głównym powodem dla jakiego Eidos utrzymywał (również finansowo) Core Design przy sobie. Jednak w 2003, po wydaniu "", który nie odniósł znaczących sukcesów handlowych Eidos przekazał prawa do "Tomb Raidera" Crystal Dynamics – innemu swojemu studiu. To skłoniło do odejścia trzech kluczowych programistów i założenia własnego studio – Circle Studio.
Od 11 maja 2006 roku Core Studio przeszło do Rebellion Developments razem z wszystkimi pracownikami. Pracuje nad kolejną częścią Shellshock.

</doc>
<doc id="797423" url="https://pl.wikipedia.org/wiki?curid=797423" title="Grupa Fortowa „Janówek” Twierdzy Modlin">
Grupa Fortowa „Janówek” Twierdzy Modlin

Grupa Fortowa „Janówek” – jedna z trzech grup fortowych wzniesionych w Twierdzy Modlin w czasie jej rozbudowy w latach 1912-1915.
Grupa powstała dla zamknięcia wschodniego odcinka obrony, skierowanego do wewnątrz obszaru bronionego przez umocnienia Warszawskiego Rejonu Fortecznego.
Grupa Fortowa składa się z następujących elementów:
Nowe obiekty grupy nie zostały ukończone. Przed ich opuszczeniem w 1915 roku zostały wysadzone w powietrze.

</doc>
<doc id="797425" url="https://pl.wikipedia.org/wiki?curid=797425" title="SA131">
SA131



</doc>
<doc id="797427" url="https://pl.wikipedia.org/wiki?curid=797427" title="Dieter – Der Film">
Dieter – Der Film

Dieter – Der Film – film animowany, którego bohaterem jest Dieter Bohlen, znany z takich zespołów jak Modern Talking czy Blue System. Film z przymrużeniem oka ukazuje życie estradowe i prywatne gwiazdora.
Ścieżka dźwiękowa.
Płyta została wydana także poza krajami niemieckojęzycznymi, nosiła w nich tytuł "Dieter – The Hits".
Modern Talking Bonustracks:

</doc>
<doc id="797428" url="https://pl.wikipedia.org/wiki?curid=797428" title="I liga argentyńska w piłce nożnej (1930)">
I liga argentyńska w piłce nożnej (1930)

Mistrzem Argentyny w roku 1930 został klub Boca Juniors, natomiast tytuł wicemistrza Argentyny zdobył klub Estudiantes La Plata. Z ligi spadły dwa ostatnie w tabeli kluby – Honor y Patria Buenos Aires i Argentino del Sud Buenos Aires. Na ich miejsce awansował klub Nueva Chicago Buenos Aires. Liga miała być zmniejszona z 36 do 35 klubów.

</doc>
<doc id="797429" url="https://pl.wikipedia.org/wiki?curid=797429" title="Trasernia">
Trasernia

Trasernia – miejsce w stoczni, w którym przenosi się linie teoretyczne z projektu na naturalnej wielkości arkusze blachy (które idą dalej do sekcji prefabrykacji) oraz tworzy się szablony. Istnieją trzy typy traserni: ręczna, optyczna, sterowana komputerowo.
Do zadań traserów należy także tworzenie szablonów oraz rozwinięć powierzchni, jakie występują w poszyciu statku.

</doc>
<doc id="797432" url="https://pl.wikipedia.org/wiki?curid=797432" title="Kościół Zielonoświątkowy przy ul. Miłej we Wrocławiu">
Kościół Zielonoświątkowy przy ul. Miłej we Wrocławiu

Kościół Zielonoświątkowy przy ul. Miłej we Wrocławiu – najstarszy z neogotyckich kościołów Wrocławia. Należy do Kościoła Zielonoświątkowego, do zboru liczącego ponad 300 wiernych.
Pierwszy kościół w tym miejscu został wybudowany wedle różnych źródeł w 1826 lub już w 1722 jako kaplica pogrzebowa pobliskiego kościoła św. Krzyża przy znajdującym się tu wówczas cmentarzu. Była to wówczas skromna budowla szachulcowa pod wezwaniem św. Wawrzyńca. W 1858 lub 1860 na jego miejscu postawiono nowy kościół w stylu neogotyckim według projektu Alexisa Langera. Kościół ten, zachowując wezwanie św. Wawrzyńca, przetrwał aż do końca II wojny światowej, choć według ksiąg adresowych w roku 1943 był już nieczynny.
Po wojnie, pozbawiony dachu i okien, przez kilkanaście lat niszczał, wykorzystywany przez zamieszkujących sąsiadujące ulice (Szczytnicka, Piwna, Ładna) Cyganów jako stajnia dla koni. 21 maja 1960 przejęli go w użytkowanie zielonoświątkowcy: budynek zrujnowany był w owym czasie w 60%, zagrzybiony i pozbawiony wszelkiego wyposażenia.
Już rok później, po wprawieniu okien i pokrycia dachu dachówką karpiówką obiekt przywrócono do użytkowania. Dalsze prace remontowe prowadzono w latach 1970–1973, a 8 stycznia 1973 kościółek stał się formalną własnością Kościoła Zielonoświątkowego w Polsce. Dobudowano wówczas przykrytą dachem pulpitowym salkę od strony południowej, co spowodowało zniekształcenie pierwotnych założeń architektonicznych budowli.
Kościół jest jednonawowy z trójprzęsłową nawą, ma długość 15 metrów, szerokość 7,5 metra i wysokość 20 metrów. Wieża kościoła znajduje się po jego zachodniej stronie, ma 35 metrów wysokości i zwieńczona jest ażurowym kamiennym hełmem. Na nieistniejącym dziś cmentarzu przy kościele został pochowany architekt świątyni, Alexis Langer, jednak dokładnego miejsca jego pochówku do dziś nie zlokalizowano.

</doc>
<doc id="797435" url="https://pl.wikipedia.org/wiki?curid=797435" title="Remixes·04 Sampler">
Remixes·04 Sampler

Remixes·04 Sampler – singel zespołu Depeche Mode promujące album "Remixes 81 - 04".

</doc>
<doc id="797462" url="https://pl.wikipedia.org/wiki?curid=797462" title="Rezolucja Rady Bezpieczeństwa ONZ nr 1654">
Rezolucja Rady Bezpieczeństwa ONZ nr 1654

Rezolucja Rady Bezpieczeństwa ONZ nr 1654 została uchwalona 31 stycznia 2006 podczas 5360. posiedzenia Rady, odbywającego się w Nowym Jorku.
Rezolucja dotyczy monitorowania przestrzegania embarga na handel bronią z Demokratyczną Republiką Konga, nałożonego w rezolucjach 1493 i 1596. Nakazuje Sekretarzowi Generalnemu ponowne powołanie w ciągu 30 dni Grupy Ekspertów utworzonej na mocy rezolucji 1533 i 1596. Daje ekspertom czas do 10 lipca 2006 na przygotowanie raportu o stanie przestrzegania embarga. Ma on następnie zostać przedstawiony Radzie. 

</doc>
<doc id="797471" url="https://pl.wikipedia.org/wiki?curid=797471" title="Abiodun Obafemi">
Abiodun Obafemi

Abiodun Olugbemiga Obafemi (ur. 25 grudnia 1973 w Lagos) – nigeryjski piłkarz grający na pozycji środkowego obrońcy.
Kariera klubowa.
Karierę piłkarską Obafemi zaczynał w zespole Stationery Stores, w którym w 1992 roku zadebiutował w ekstraklasie Nigerii. W tym samym sezonie wywalczył z tym zespołem mistrzostwo kraju. W Stationery Stores grał jeszcze przez pół roku w 1993, a potem wyjechał do Europy i został zawodnikiem niemieckiej Fortuny Kolonia. W klubie z Kolonii pograł przez rok i następnie przeszedł do Fortuny Düsseldorf. W sezonie 1994/1995 nie zagrał tam jednak ani jednego meczu i latem 1995 został wypożyczony do Toulouse FC. W Ligue 2 rozegrał dobry sezon i zajął z Toulouse 5. miejsce (25 meczów w lidze). Latem 1996 wrócił do Düsseldorfu, jednak pierwszoligowym już klubie rozegrał raptem 1 mecz jako defensywny pomocnik (21 marca 1997 0:4 z VfB Stuttgart). Z Fortuną spadł z ligi, po czym odszedł do SSV Reutlingen 05, grającego w Regionallidze Południowej. W klubie z Reutlingen grał 3 lata i w ostatnim sezonie gry wywalczył awans do 2. Bundesligi. Odszedł jednak z klubu i na sezon 2000/2001 trafił do FC Augsburg z Oberligi, zagrał w nim 9 meczów w lidze i po sezonie zakończył piłkarską karierę w wieku 28 lat.
Kariera reprezentacyjna.
W 1996 roku Obafemi był członkiem olimpijskiej reprezentacji Nigerii na igrzyska olimpijskie w Atlancie. Z Nigerią wywalczył złoty medal olimpijski, ale udział miał niewielki, gdyż zagrał tylko 47 minut w meczu grupowym z Brazylią. W pierwszej reprezentacji Obafemi nigdy nie grał.

</doc>
<doc id="797475" url="https://pl.wikipedia.org/wiki?curid=797475" title="Rezolucja Rady Bezpieczeństwa ONZ nr 1655">
Rezolucja Rady Bezpieczeństwa ONZ nr 1655

Rezolucja Rady Bezpieczeństwa ONZ nr 1655 została uchwalona 31 stycznia 2006 podczas 5362. posiedzenia Rady, odbywającego się w Nowym Jorku.
Rezolucja przedłuża mandat Tymczasowych Sił ONZ w Libanie (UNIFIL) do 31 lipca 2006. Jest to jedyne zawarte w niej postanowienie o wiążącej mocy prawnej. Ponadto zawiera szereg deklaracji i wezwań o charakterze politycznym, dotyczących sytuacji w tym kraju i regionie.

</doc>
<doc id="797476" url="https://pl.wikipedia.org/wiki?curid=797476" title="Hlinka (ujednoznacznienie)">
Hlinka (ujednoznacznienie)



</doc>
<doc id="797479" url="https://pl.wikipedia.org/wiki?curid=797479" title="Rezolucja Rady Bezpieczeństwa ONZ nr 1656">
Rezolucja Rady Bezpieczeństwa ONZ nr 1656

Rezolucja Rady Bezpieczeństwa ONZ nr 1656 została uchwalona 31 stycznia 2006 podczas 5363. posiedzenia Rady, odbywającego się w Nowym Jorku.
Jedynym postanowieniem tej bardzo krótkiej rezolucji jest przedłużenie mandatu Misji Obserwacyjnej ONZ w Gruzji (UNOMIG) do 31 marca 2006.

</doc>
<doc id="797483" url="https://pl.wikipedia.org/wiki?curid=797483" title="Lowrider">
Lowrider

Lowrider (potocznie lo-lo) – samochód lub ciężarówka (np. typu pick-up) o niskim zawieszeniu posiadający zmodyfikowany system hydrauliczny. Taki układ pozwala na jak najniższe zlokalizowanie podwozia, dzięki czemu lowrider wygląda jakby sunął tuż nad ziemią. Hydraulika pojazdu umożliwia nawet „skoki”, czyli dynamiczne zastosowanie tego właśnie układu, dlatego lowridery często nazywane są „skaczącymi samochodami”. Układ ten tworzy się w taki sposób, aby było zapewnione niezależne od siebie nawzajem sterowanie zawieszeniem każdego z kół, co pozwala na uniesienie nadwozia np. tylko jednego narożnika samochodu.
Historia.
Lowridery pojawiły się w południowych stanach USA w latach 30 za sprawą meksykańskich emigrantów, którzy zmieniając wygląd samochodu chcieli pokazać swoją latynoską odrębność. Pierwsze lowridery pojawiły się w Los Angeles w 1930 roku. Z czasem zaczęły one zdobywać coraz większą popularność. Szczyt popularności przypada na lata 40, 50 i 60. Samochody tego typu stały się tematem piosenek np. Snoop Dogga i Dr. Dre – „Still D.R.E”, pojawiły się również w filmach, serialach oraz popularnej grze komputerowej Grand Theft Auto: San Andreas.
Budowa.
Oprócz wspomnianego już systemu hydraulicznego zawieszenia lowridery wyróżniają się także paroma innymi elementami.

</doc>
<doc id="797488" url="https://pl.wikipedia.org/wiki?curid=797488" title="Rezolucja Rady Bezpieczeństwa ONZ nr 1657">
Rezolucja Rady Bezpieczeństwa ONZ nr 1657

Rezolucja Rady Bezpieczeństwa ONZ nr 1657 została uchwalona 6 lutego 2006 podczas 5366. posiedzenia Rady, odbywającego się w Nowym Jorku.
Postanowienia rezolucji sprowadzają się do wyrażenia zgody na częściową relokację sił pokojowych ONZ stacjonujących w Afryce Zachodniej. Upoważnia ona Sekretarza generalnego do przerzucenia jednej kompanii piechoty z Misji ONZ w Liberii (UNMIL) do Misji ONZ na Wybrzeżu Kości Słoniowej (UNOCI). Decyzja ta będzie ważna tylko do dnia wygaśnięcia aktualnego mandatu UNMIL, czyli 31 marca 2006.

</doc>
<doc id="797489" url="https://pl.wikipedia.org/wiki?curid=797489" title="Ludwig von Benedek">
Ludwig von Benedek

Ludwig August von Benedek, węg. Lajos Benedek (ur. 14 lipca 1804 w Sopronie, zm. 27 kwietnia 1881 w Grazu) – generał artylerii cesarskiej i królewskiej Armii.
Życiorys.
Z pochodzenia Węgier, Benedek urodził się w Sopronie, jako syn lekarza. Uczęszczał do Terezjańskiej Akademii Wojskowej (niem. "Theresianische Militärakademie") w Wiedniu, którą ukończył, jako siódmy najlepszy kadet. W 1822 został przypisany do 27. Regimentu Piechoty, w stopniu podporucznika. W roku 1833 uzyskał stopień porucznika oraz przydział do Głównego Kwatermistrzostwa. W 1835 mianowano go kapitanem.
W 1840 Benedek uzyskał stopień majora, a następnie, w 1843 podpułkownika, jako adiutant głównodowodzącego wojsk w Galicji.
W 1846 roku stłumił ruch wolnościowy w Galicji. 26 lutego 1846 r. maszerując na Kraków, wraz z okolicznymi chłopami, pokonał, pod Gdowem, oddział powstańczy. Za ten czyn został odznaczony krzyżem rycerskim orderu Leopolda i mianowany pułkownikiem. 6 kwietnia 1846 otrzymał również honorowe obywatelstwo miasta Lwowa (razem z Leopoldem Sacher-Masochem, Adamem Retseyem i Kazimierzem Milbacherem).
Za kampanię włoską (zwłaszcza za dowodzenie pod Goito) został odznaczony krzyżem komandorskim orderu Leopolda oraz krzyżem rycerskim orderu Marii Teresy, co wiązało się z otrzymaniem szlacheckiego tytułu kawalera (niem. "Ritter"). 3 kwietnia 1849 uzyskał stopień generała majora oraz szefostwo głównego kwatermistrzostwa 2. Armii we Włoszech.
Wiosna Ludów.
Von Benedek brał udział w bitwach w okresie Wiosny Ludów na terenie Węgier (Győr, Szőny, gdzie został ranny), za co odznaczono go Krzyżem Zasługi Wojskowej, a później Włoch. 26 października 1852 awansował na stopień Feldmarschalleutnant, w 1854 roku na dowódcę IV Korpusu we Lwowie, który został postawiony w stan gotowości w czasie wojny krymskiej (1853-1856).
W lutym 1857 po przejściu feldmarszałka Josepha Radetzkiego na emeryturę został głównodowodzącym II Korpusu Armii. Na wiosnę 1859 dowodził VIII Korpusem w wojnie francusko-austriackiej biorąc udział – pod komendą cesarza Franciszka Józefa I – w bitwach pod Solferino i San Martino). 27 listopada 1859 został mianowany na stopień zbrojmistrza polnego.
Ponieważ Benedek – w przeciwieństwie do innych generałów austriackich – z powodzeniem walczył w wojnie francusko-austriackiej, 30 stycznia 1860 został mianowany szefem sztabu generalnego, 19 kwietnia cywilnym i wojskowym gubernatorem Węgier, a już 20 października głównodowodzącym oddziałów austriackich w Wenecji i krajach alpejskich. 18 kwietnia 1861 został dożywotnim członkiem austriackiej Izby Panów.
Wojna prusko-austriacka.
U zarania konfliktu, von Benedek został mianowany głównodowodzącym Armii Północnej, które to stanowisko odrzucił wcześniej trzykrotnie, twierdząc, iż nie posiada dostatecznego rozeznania terenu ani przeciwnika. Porażka w bitwie pod Sadową, która w konsekwencji zakończyła przegraną całą wojnę, doprowadziła do złożenia Benedeka ze stanowiska (26 lipca 1866) oraz procesu wojskowego, zakończonego dopiero po wstawiennictwie cesarza. Von Benedekowi zakazano poruszania tego tematu, co pozostawiło go bezbronnym wobec gazet, zarzucających mu całkowitą odpowiedzialność za klęskę Austrii. Bardzo upokorzony atakiem „Wiener Zeitung” powrócił do Grazu, gdzie żył w odosobnieniu i gdzie zmarł 27 kwietnia 1881.

</doc>
<doc id="797490" url="https://pl.wikipedia.org/wiki?curid=797490" title="Kutkówko">
Kutkówko

Kutkówko – jezioro bezodpływowe, śródleśne położone na północnym krańcu Równiny Charzykowskiej w województwie pomorskim w powiecie kościerskim na obszarze gmin Lipusz i Kościerzyna

</doc>
<doc id="797491" url="https://pl.wikipedia.org/wiki?curid=797491" title="Buława (przysiółek)">
Buława (przysiółek)

Buława (dodatkowa nazwa w j. ) – przysiółek wsi Pisarzowice w Polsce położony w województwie opolskim, w powiecie krapkowickim, w gminie Strzeleczki. 
Miejscowość wchodzi w skład sołectwa Pisarzowice.
1 czerwca 1948 r. nadano miejscowości, wówczas administracyjnie związanej z Zawadą i należącej do powiatu prudnickiego, polską nazwę "Pulów". Do 1973 roku Buława należała do powiatu prudnickiego. W związku z reformą administracyjną, w 1973 Buława została odłączona od powiatu prudnickiego i przyłączona do nowo utworzonego krapkowickiego.
Demografia.
W 2012 r. miejscowość zamieszkiwało 96 osób.
Religia.
Przysiółek przynależy do parafii rzymskokatolickiej w Pisarzowicach.

</doc>
<doc id="797492" url="https://pl.wikipedia.org/wiki?curid=797492" title="Jezioro Grosser Wann">
Jezioro Grosser Wann



</doc>
<doc id="797493" url="https://pl.wikipedia.org/wiki?curid=797493" title="Juliusz Szczęsny Batura">
Juliusz Szczęsny Batura

Juliusz Szczęsny Batura (ur. 20 listopada 1953 w Augustowie).
Z wykształcenia jest matematykiem, po studiach pracował jako bibliotekarz, lecz zawsze zajmował się twórczością plastyczną. W 1986 Ministerstwo Kultury i Sztuki doceniając jego talent i zaangażowanie w dziedzinie plastyki nadało mu uprawnienia do wykonywania zawodu artysty grafika. Mieszka w Augustowie.
Charakterystyka twórcy.
Miarą sukcesu Juliusza Szczęsnego Batury jest umieszczenie jego biogramu, portretu i listy opus w prestiżowej encyklopedii ekslibrisu "Encyclopaedia Bio-Bibliographical of the Art of the Contemporary Ex-Libris" w edycji 1996 wydanej w Portugalii w 5 językach. Jest on jednym z 14 opisanych tam twórców ekslibrisów z kilku krajów 3 kontynentów, jedynym Polakiem. Zamieszczono jego portret, reprodukcje 22 prac, z czego jedna na okładce wydawnictwa. Autorem biogramu jest Mirosław Zbigniew Wojalski. W roku 2008 zamieszczono informację o nim, fotografię twórcy i reprodukcje 10 prac w X Tomie "Contemporary International Ex-Libris Artists", wydanym w Portugalii.
Był instruktorem plastyki w ZPPP (Młodzieżowy Dom Kultury) w Suwałkach. Uczył także plastyki w społecznej szkole w Augustowie. Równolegle z pracą zawodową zajmował się projektowaniem scenografii dla dziecięcych teatrzyków lalkowych prowadzonych przez żonę Blankę, wykonywał także kukiełki i maski.
Klasyfikacja prac graficznych.
Ekslibrisy jego cechują się niezwykłym indywidualnym piętnem. Ten, kto raz widział jego ekslibrisy, ten przy następnym spotkaniu z nimi nieomylnie rozpozna je wśród wielu innych .
Trudno niezwykle je klasyfikować, ocenić, każdy z nich bowiem jest inny, ale ze wszystkich emanuje wewnętrzne ciepło, humanizm, radość, pogoda ducha, przekazane w specyficznej formie ludycznej, w konwencji bajkowej, o ostro zarysowanych konturach i liniach .
Przedstawiają i fantastyczne stwory i znany nam zwierzyniec, choć nieczęsto w postaci realistycznej. Rozpoznać jednak można ptaki (bodaj najwięcej), ryby, motyle, konie, psy, koty, smoki etc. W twórczości Juliusza Szczęsnego Batury widzimy ogromne bogactwo zwierząt, roślin, kwiatów, ale jest też całe bogate instrumentarium świata techniki służącej człowiekowi – lokomotywa, balon, samolot, helikopter, pojazd kosmiczny, rower, zabawki mechaniczne, aparat fotograficzny, także wiatrak i przeróżne budowle etc. I oczywiście są też ludzie. Kobiety z instrumentami muzycznymi i bez, "baby-ryby" czyli syreny, amazonki etc. Głównie kobiety, choć widzimy listonosza, ułana, pilota i mnóstwo innych egzemplifikacji "męskich" zawodów.
Również ekslibrisy okazjonalne np. dla papieża Jana Pawła II z okazji jego pielgrzymek po Polsce, dla Dzielnicowego Domu Kultury "Kraków Podgórze" (mającego duże osiągnięcia w dziedzinie propagowania ekslibrisu podobnie jak Dom Kultury "502" w Łodzi) i działającego tam Andrzeja Znamirowskiego, animatora i propagatora ekslibrisów.
Wykonał wiele ekslibrisów dla licznych przedstawicieli świata kultury i instytucji kultury, a także nauczycieli i szkół.
Większość ekslibrisów w pierwszych prawie dwudziestu latach to linoryty oznaczane jako X3, ale od połowy 1999 dużo plastikorytów oznaczanych jako X6 (stemple w pleksiglasie).
Wykonał 1405 ekslibrisów do maja 2019 r. (Tomasz Suma w swoim portalu internetowym ekslibrispolski zamieścił dokładny wykaz do roku 1994 do nr op. 309)
Wystawy i konkursy.
Ekslibrisy jego autorstwa były wystawiane wielokrotnie na wystawach w kraju i poza granicami. Uczestniczył w ponad 100 zbiorowych wystawach i konkursach na ekslibris, nierzadko uzyskując zaszczytne laury. Wystawy i konkursy krajowe, a także międzynarodowe.
Miał ponad 50 wystaw indywidualnych m.in. w Galerii Ekslibrisu w Krakowie, Warszawskiej Galerii Ekslibrisu w Warszawie, galeriach w Augustowie i wielu miastach Polski, także w Łodzi w Łódzkim Domu Kultury w 1991 i w Widzewskiej Galerii Ekslibrisu w Łodzi w 1994 , w 2001 z okazji 20-lecia działalności artystycznej . 
W 2007 (22 maja-3 października 2007) była duża wystawa, 65., jego ekslibrisów w Łodzi, także w Widzewskiej Galerii Ekslibrisu oraz w 2012 77. wystawa: "Ekslibrisy z lat 2007-2012 („Tysiąc znaków”)".
Aktualna wystawa 7 maja - 7 października 2019 jest 102. wystawą i eksponowane są 102 ekslibrisy z lat 2017-2019 z jego dorobku ponad 1400 ekslibrisów, głównie linorytów (wiele dwubarwnych) ale i plastikorytów o różnorodnej tematyce rysunku. 12-stronicowy katalog zawiera 32 reprodukcje prezentowanych ekslibrisów i ich spis oraz portret autora, a także informację o Galerii.
Miał kilka wystaw indywidualnych poza granicami kraju m.in. w Druskiennikach, w Kupiszkach i Wilnie (Instytut Polski Uniwersytetu Wileńskiego) na Litwie, dwie w Aktube w Kazachstanie i dwie indywidualne wystawy w Stanisławowie (Ivano-Frankivsku) na Ukrainie.
Był organizatorem i współorganizatorem konkursów na ekslibris dla dzieci i młodzieży.
Był organizatorem wystaw ekslibrisów w swoim środowisku, często wystaw ogólnopolskich a nawet z udziałem twórców zagranicznych.
Publikacje.
Poczesne miejsce w jego twórczości plastycznej zajmuje ilustrowanie książek dla dzieci. Zilustrował m.in. "Porwanie w Tiuturlistanie", "Białowieskie opowieści", "Korona i miecz", "Kwiatki św. Franciszka", "Opowieści ludu Hausa" i szereg innych, a także podręcznik matematyki.
Interesuje się baśniami i mitami różnych narodów, religią i filozofią, etnologią etc. i emanuje to wyraźnie z jego prac graficznych. "„Niespiesznie ale z zaciekawieniem czekam, co też mi życie jeszcze przyniesie”" – twierdził przed laty autor .

</doc>
<doc id="797494" url="https://pl.wikipedia.org/wiki?curid=797494" title="Nowy Bud">
Nowy Bud

Nowy Bud (dodatkowa nazwa w j. niem. Neubude) – przysiółek wsi Dobra w Polsce położony w województwie opolskim, w powiecie krapkowickim, w gminie Strzeleczki.
Miejscowość wchodzi w skład sołectwa Dobra.
Wraz z zakończeniem II wojny światowej w 1945 r., tereny te jako Ziemie Odzyskane zostały ponownie włączone do terytorium Polski. Uprzednio należały do Polski m.in. za panowania dynastii Piastów (m.in. Bolesława III Krzywoustego). 1 października 1948 r. nadano miejscowości, wówczas administracyjnie związanej z Dobrą i należącej do powiatu prudnickiego, polską nazwę Nowe Budy.

</doc>
<doc id="797495" url="https://pl.wikipedia.org/wiki?curid=797495" title="Karawanki">
Karawanki

Karawanki (niem. "Karawanken", słoweń. "Karavanke") – pasmo górskie długości 120 km na pograniczu Słowenii i Austrii, część Południowych Alp Wapiennych. Jedno z najdłuższych pasm górskich w Europie.
Przecina je uskok, oddzielający dwie płyty tektoniczne: adriatycką od eurazjatyckiej. Geograficznie i geologicznie dzieli się na wyższe "Karawanki Zachodnie" oraz niższe "Karawanki Wschodnie".
Najważniejsze szczyty:
Pod masywem przebiegają tunele: drogowy i kolejowy, łączące Austrię i Słowenię. Obydwa tunele mają długość niemal 8 km.

</doc>
<doc id="797496" url="https://pl.wikipedia.org/wiki?curid=797496" title="Nowy Młyn (Komorniki)">
Nowy Młyn (Komorniki)

Nowy Młyn (dodatkowa nazwa w j. niem. Neumühle) – przysiółek wsi Komorniki, położony w Polsce, w województwie opolskim, w powiecie krapkowickim, w gminie Strzeleczki
Przysiółek leży nieopodal rzeki Osobłogi.
Miejscowość wchodzi w skład sołectwa Komorniki.
Nazwa.
Nazwa przysiółka wywodzi się od powstałego w tym miejscu młyna, nazwanego nowym, ze względu na istniejący już młyn w Komornikach. 1 października 1948 r. nadano miejscowości, wówczas administracyjnie związanej z Komornikami i należącej do powiatu prudnickiego, polską nazwę Nowy Młyn.
Historia.
W 1571 r. na miejscu obecnego przysiółka utworzono staw rybny oraz przygotowano miejsce na młyn. "Urbarz Głogówecki" z 1635 r. informuje o młynie i powstającej obok niego osadzie. W 1925 r. młyn idzie na sprzedaż, a w jego miejsce zostaje uruchomiona elektrownia wodna, która działa aż do 1967 r. 
Religia.
Przysiółek przynależy do parafii rzymskokatolickiej w Komornikach.

</doc>
<doc id="797497" url="https://pl.wikipedia.org/wiki?curid=797497" title="Karabin WSS Wintoriez">
Karabin WSS Wintoriez

WSS Wintoriez (ros. ВСС – винтовка снайперская специальная – «Винторез»; "Wintowka Snajpierskaja spiecialnaja – Wintoriez") – radziecki wytłumiony karabin wyborowy stworzony przez Piotra Sierdiukowa.
Historia.
Do lat 80. uzbrojenie radzieckich oddziałów specjalnych stanowiły głównie karabiny AKM przystosowane do montażu tłumików dźwięku i strzelające specjalną wersją amunicji 7,62 x 39 mm z ciężkim pociskiem. Coraz większe rozpowszechnienie kamizelek kuloodpornych sprawiało, że taka broń mogła okazać się nieskuteczna, dlatego w ZSRR rozpoczęto prace nad specjalną amunicją o dużej przebijalności, zoptymalizowanej pod kątem stosowania w broni wytłumionej. Efektem tych prac był nabój 9 x 39 mm SP5. Po skonstruowaniu nowej amunicji rozpoczęto projektowanie odpowiedniej broni: karabinu wyborowego WSS Wintoriez i automatycznego AS Wał.
WSS Wintoriez jest zasilany specjalną amunicją 9 × 39 mm z ciężkim, ważącym 16 g, pociskiem SP5 (zwykły) lub SP6 (przeciwpancerny z rdzeniem z węgliku wolframu). Nabój ze snajperskim pociskiem SP5 daje na 100 m skupienie serii 5 pocisków w kole o średnicy 70 mm. Pocisk SP6 jest w stanie przebić z odległości 100 m większość kamizelek kuloodpornych lub 6-milimetrową płytę stalową – pociski przeciwpancerne są jednak mniej celne niż snajperskie SP5. Teoretyczny zasięg karabinu wynosi 300–400 m, jednak w praktyce sprowadza się do mniej niż 300 m z uwagi na balistykę ciężkiego i wolnego pocisku.
Opis.
WSS Wintoriez jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek jest ryglowany przez obrót (6 rygli). Mechanizm spustowy posiada przełącznik rodzaju ognia, który ma postać kołka przechodzącego w poprzek komory zamkowej; dźwignia bezpiecznika znajduje się po prawej stronie komory zamkowej. Gwintowana lufa, z otworami w końcowej części, współpracuje z integralnym tłumikiem dźwięku. Mechaniczne przyrządy celownicze składają się z muszki i celownika krzywiznowego, osadzonych na tłumiku dźwięku. Maksymalna nastawa celownika to 400 m, nastawy co 25 m. Tak gęste nastawy są konieczne z uwagi na właściwości balistyczne pocisku zastosowanego w naboju SP6 (tor lotu jest podobny do toru pocisku z naboju .22 LR). Z lewej strony komory nabojowej znajduje się szyna (na jaskółczy ogon, powszechnie stosowana w krajach byłego Układu Warszawskiego) służąca do mocowania celownika optycznego, kolimatorowego lub noktowizyjnego. W armii najczęściej używana jest odmiana celownika PSO-1 (4x24 z SWD) – PSO-1-1 i nocny celownik 1PN51 (NSPU-3). Dla KGB stosowano celownik dzienny 1P43 i nocny MENP-1. Kolba jest stała, drewniana, może być szybko odłączona. Do broni zbudowano też futerał o kształcie niewielkiej walizki (wymiary 450 × 370 x 140 mm), umożliwiający jej skryte przenoszenie (po rozłożeniu broni na trzy części).

</doc>
<doc id="797498" url="https://pl.wikipedia.org/wiki?curid=797498" title="Fort XVII Twierdzy Modlin">
Fort XVII Twierdzy Modlin

Fort XVIIB – jeden z fortów pierścienia zewnętrznego Twierdzy Modlin, wzniesiony w latach 1912-1914 w ramach rozbudowy twierdzy.
Fort znajduje się we wsi Janówek Pierwszy. Wchodził w skład Grupy Fortowej "Janówek" jako fort główny. Jego budowa nie została ukończona do czasu wybuchu I Wojny Światowej. Nie zamontowano m.in. pancernych kopuł, nie wybudowano przeciwskarpy.
Fort był atakowany przez wojska niemieckie w dniach 14-18 sierpnia 1915 roku. Wojska rosyjskie opuściły fort w nocy z 17 na 18 sierpnia, następnie wkroczyły wojska niemieckie. Podczas wycofywania Rosjanie najprawdopodobniej wysadzili główne elementy fortu.
W 1939 roku fort znajdował się na linii niemieckiego ataku na Twierdzę Modlin.

</doc>
<doc id="797499" url="https://pl.wikipedia.org/wiki?curid=797499" title="S-25 Berkut">
S-25 Berkut

S-25 Berkut – (kod NATO: "SA-1 Guild") system radzieckich kierowanych pocisków rakietowych ziemia-powietrze opracowanych w 1954 roku. Był to pierwszy system rakiet przeciwlotniczych opracowany w ZSRR, przewidziany do bezpośredniej obrony Moskwy.
Historia.
System S-25 Berkut zaczęto opracowywać w 1950 roku, przy współpracy wielu biur i instytutów badawczych. Rakietę opracowało biuro konstruktorskie OKB-301 pod przewodnictwem S. Ławoczkina, które w tym okresie zajęło się tematyką rakietową. Pozostałe komponenty i nadzór nad całością kompleksu tworzyło moskiewski KB-1 z głównymi konstruktorami S. Bierija i P. Kuksienki. Pierwsze próby poligonowe przeprowadzono 1951 roku, potwierdziły one główne założenia i kierunki prowadzenia prac. Ostatecznie całość systemu przeszła wszystkie próby wojskowe od 1954 do 1955 roku, następnie kompleks został przyjęty na uzbrojenie wojsk przeciwlotniczych obrony kraju. Bojowe dyżury kompleksy S-25 zaczęły w maju 1955, a gotowość bojową osiągnęła w czerwcu 1956 roku. System był na uzbrojeniu do końca istnienia ZSRR, a jego ostatnie komponenty usunięto w latach 1992-94. Infrastruktura S-25 była stopniowo zastępowana przez kompleksy S-300P i S-300PM.
Rakieta W-300 (205, wyrób 205) była jednostopniowym pociskiem na paliwo ciekłe w układzie kaczki.
Pierwsze pociski miały zasięg 35 km i mogły zwalczać cele na wysokości do 25 km, po kolejnych modyfikacjach osiągi wzrastały i ostatnie serie pocisków z 1982 roku miały zasięg 42 km i pułap 30 km.
Ciągłej modernizacji podlegały też silnik, układ naprowadzania na cel i niezawodność podzespołów systemu. Głowica miała masę 235 kg i była aktywowana zapalnikiem zbliżeniowym. Do odpierania zmasowanych nalotów opracowano głowicę z ładunkiem jądrowym o mocy 10 Kt. Pocisk był ustawiany pionowo na pozycji startowej i po starcie kierowano go w stronę celu. Przez 25 lat była to jedyna rakieta z taką metodą startu, obecnie jest to normą.
W skład systemu S-25 wchodziły radiolokatory wykrywania A-100, oraz radary naprowadzenia B-200 (znajdowały się one w półpodziemnym bunkrze), startowe stoły SM-63 (SM-82) dla rakiet W-300. Elementy systemu tworzyły dwa pierścienie wokoło Moskwy: zewnętrzny – o promieniu 90 km od centrum Moskwy – 34 pozycje startowe, wewnętrzny – o promieniu 50 km od centrum stolicy – 22 pozycje z radarami B-200. Radary wykrywania A-100 rozmieszczono w odległości 100-200 km od zewnętrznego pierścienia Moskwy, również 4 A-100 – w odległości 25-30 km od centrum stolicy. Przeciwlotniczy rakietowy pułk składał się z radiotechnicznej baterii z B-200 i dwu startowych baterii po 30 wyrzutni. Wokoło Moskwy było rozwiniętych 56 kompleksów – 3360 wyrzutni systemu S-25 (jednocześnie możliwe było zwalczanie 1120 celów). Organizacyjnie stanowiły Pierwszą Armię Obrony Powietrznej Kraju szczególnego przeznaczenia (cztery korpusy OPK szczególnego przeznaczenia z 56 przeciwlotniczymi rakietowymi pułkami).

</doc>
<doc id="797500" url="https://pl.wikipedia.org/wiki?curid=797500" title="Dzieło D-9 Twierdzy Modlin">
Dzieło D-9 Twierdzy Modlin

Dzieło D-9 (Fort XVIIa) – dzieło pośrednie pierścienia zewnętrznego fortów Twierdzy Modlin, wzniesione w latach 1912–1915.
Dzieło D-9 znajduje się we wsi Janówek. Wchodziło w skład Grupy Fortowej „Janówek”. Były to koszary obronne. Ich budowy nigdy nie ukończono. W 1915 roku obiekt został wysadzony w powietrze. Obecnie jest wykorzystywany jako ścianka wspinaczkowa i teren gier paintballa.

</doc>
<doc id="797501" url="https://pl.wikipedia.org/wiki?curid=797501" title="Rezolucja Rady Bezpieczeństwa ONZ nr 1658">
Rezolucja Rady Bezpieczeństwa ONZ nr 1658

Rezolucja Rady Bezpieczeństwa ONZ nr 1658 została uchwalona 14 lutego 2006 podczas 5372. posiedzenia Rady, odbywającego się w Nowym Jorku.
Rezolucja przedłuża mandat Misji Stabilizacyjnej ONZ na Haiti (MINUSTAH) do 15 sierpnia 2006 i jednocześnie zapowiada kolejne prolongaty. Nakazuje także Sekretarzowi generalnemu przygotowanie raportu na temat możliwej restrukturyzacji Misji. 

</doc>
<doc id="797503" url="https://pl.wikipedia.org/wiki?curid=797503" title="Francisco Xavier Clavijero">
Francisco Xavier Clavijero

Francisco Xavier Clavijero (ur. 9 września 1731 w Veracruz, zm. 2 kwietnia 1787 w Bolonii) – meksykański historyk i filozof, jezuita; jeden z pierwszych autorów historii Meksyku. 
Życiorys.
Francisco Xavier Clavijero (Clavigero) urodził się w Veracruz 9 września 1721 roku. Uczęszczał do seminarium św. Hieronima i św. Ignacego w Puebla, a następnie w 1748 roku wstąpił w szeregi jezuitów w Tepotzotlan. Pierwsze lata poświęcił na badaniach z dziedziny filozofii naturalnej a jednocześnie pod wpływem coraz większych zbiorów starożytnych dokumentów dotyczących historii Azteków gromadzonych w bibliotece klasztoru św. Piotra i Pawła, skierował się ku poznaniu dziejów prekolumbijskiej cywilizacji. 
Godząc pracę nauczyciela – w Meksyku nauczał retorykę a w Valladolid filozofię, prowadził działalność wydawniczą i tłumaczył stare rękopisy. 
W 1767 roku, po zlikwidowaniu zakonu jezuitów, wyjechał z Meksyku i został skierowany do Bolonii we Włoszech. Tam wydał owoc swej pracy pod postacią dzieła "Storia Antica del Messico", które zostało przetłumaczone na język niemiecki i hiszpański. W dziele tym przedstawił historię Meksyku, od powstania państwa azteckiego (na podstawie pism i rękopisów Indian) po podbój imperium przez hiszpańskich konkwistadorów. Cechą wyróżniającą dzieło jest zachowanie bezstronnego punktu widzenia na podbój Corteza. 
Francisco Xavier Clavijero zmarł w Bolonii 2 kwietnia 1787 roku.
Dzieła: "Storia Antica del Messico", Bolonia 1780; wyd. 4 tomowe, angielskie tłumaczenie C. Cullen, 2 tomowe z 1787. "Storia della California", Wenecja, 1789 rok.

</doc>
<doc id="797504" url="https://pl.wikipedia.org/wiki?curid=797504" title="Urszulanowice">
Urszulanowice

Urszulanowice (dodatkowa nazwa w j. niem. Ursulanowitz) – przysiółek wsi Moszna w Polsce położony w województwie opolskim, w powiecie krapkowickim, w gminie Strzeleczki. 
Miejscowość wchodzi w skład sołectwa Moszna.

</doc>
<doc id="797509" url="https://pl.wikipedia.org/wiki?curid=797509" title="Walter (ujednoznacznienie)">
Walter (ujednoznacznienie)

Osoby o nazwisku Walter:

</doc>
<doc id="797510" url="https://pl.wikipedia.org/wiki?curid=797510" title="Vicente Blasco Ibáñez">
Vicente Blasco Ibáñez

Vicente Blasco Ibáñez (ur. 29 stycznia 1867 w Walencji, zm. 28 stycznia 1928 w Mentonie) – hiszpański pisarz, publicysta i lewicowy działacz polityczny. Autor powieści regionalnych ("Ziemia przeklęta"), społecznych, obyczajowych i wojennych ("Czterech jeźdźców Apokalipsy") oraz licznych reportaży.
Życiorys.
Blasco Ibáñez już w młodym wieku zdradzał ogromne zainteresowanie literaturą, jednak edukacja szkolna nie pociągała go szczególnie. Bardziej interesował się barwnym życiem mieszkańców walenckiej bohemy, późniejszych bohaterów jego książek. Pragnienie przeżycia przygody sprawiło, że w wieku kilkunastu lat uciekł on do Madrytu, gdzie został prywatnym sekretarzem pisarza Manuela Fernández y Gonzáleza, autora powieści historycznych. Później powrócił do Walencji, gdzie pod wpływem rodziców zaczął studiować prawo. Blasco Ibáñez zbuntował się wówczas przeciwko Hiszpanii monarchistycznej i reakcyjnej.
Pierwsze prace literackie napisał w latach 1882–1883. W listopadzie 1894 roku ukazał się pierwszy numer „El Pueblo”, kierowanej przez niego gazety republikańskiej. Wtedy ukazał się jego debiutancki utwór "Wesoła Walencja" ("Arroz y tartana"), zapoczątkowujący tzw. cykl walencki pisarza, do którego zaliczane są także powieści "Rudera" ("La barraca"), "Ziemia przeklęta", "Kwiat majowy" ("Flor de mayo") i "Tajemnica jeziora".
W 1896 roku pisarz zorganizował w Walencji manifestację przeciwko wojnie kolonialnej prowadzonej przez Hiszpanię na Kubie, w wyniku czego nastąpiły ostre starcia ludności z policją i wojskiem. W rezultacie Blasco Ibáñez zmuszony był uciec do Włoch. Po powrocie do kraju sąd skazał go na 4 lata więzienia, jednak po kilku miesiącach wyszedł na wolność na skutek protestów intelektualistów w całym kraju. 
W wyborach do Kortezów w 1898 roku został deputowanym z okręgu Walencja. Powstały wtedy utwory o najbardziej zradykalizowanych poglądach politycznych: "Katedra", "Gabriel Luna", "El intruso", "Bodega" i "La horda", które ostro krytykowały wyzysk klas robotniczych przez właścicieli ziemskich.
W 1908 roku ostatecznie zrezygnował z funkcji deputowanego, by całkowicie oddać się twórczości literackiej. Wyjechał wówczas do Madrytu, gdzie poznał chilijską arystokratkę Elene Ortuzar, w której się zakochał. Wybuch I wojny światowej zastał pisarza w Paryżu. Napisał tam artykuły piętnujące pruski militaryzm. Ówczesną postawę twórcy najpełniej prezentują jego najsłynniejsze książki – "Czterech jeźdźców Apokalipsy" oraz "Mare Nostrum".
W 1919 roku wyjechał do Ameryki, gdzie powstały powieści "Królowa Calafia", "Powieści z Lazurowego Wybrzeża", "Zjawa o złotych skrzydłach".
Ibáñez zmarł trzy lata przed wprowadzeniem w Hiszpanii systemu republikańskiego.

</doc>
<doc id="797515" url="https://pl.wikipedia.org/wiki?curid=797515" title="Katarzyna Kosińska">
Katarzyna Kosińska

Katarzyna Kosińska herbu Rawicz (XVI – 1607) – wojewodzina mazowiecka i podlaska. Córka Adama Kosińskiego, kasztelana podlaskiego. Była żoną Mikołaja Wodyńskiego (sędziego ziemskiego drohickiego), po jego śmierci w 1566 r. wyszła za Stanisława Kryskiego (wojewodę mazowieckiego) który zmarł w 1595 r. Ostatnim jej mężem był Jan Zbigniew Ossoliński (wojewoda sandomierski i podlaski), wzięła z nim ślub w 1601 r. Była właścicielką takich miejscowości jak Lisowo, Śledzianów, Granny, Krzemień. Po jej śmierci mąż ufundował jej manierystyczny nagrobek znajdujący się w kościele św. Jacka w Warszawie.

</doc>
<doc id="797517" url="https://pl.wikipedia.org/wiki?curid=797517" title="Pasmo (czasopismo)">
Pasmo (czasopismo)

Pasmo – warszawski lokalny tygodnik ukazujący się od 1987 do 2011 roku, pierwsze tego typu czasopismo w powojennej Polsce. Początkowo ukazywał się tylko na Ursynowie, poruszając tematy istotne dla tej dzielnicy, a także organizując lokalne imprezy sportowe i kulturalne. Pierwszym wydawcą było Ursynowsko-Natolińskie Towarzystwo Społeczno-Kulturalne, a redaktorem naczelnym – Marek Przybylik. 
W pierwszym dziesięcioleciu XXI wieku stał gazetą lokalną południowej części Warszawy: Ursynów, Wilanów, Mokotów, Ochota, Włochy, Ursus, a także Piaseczna, Konstancina-Jeziorny, Brwinowa, Michałowic, Nadarzyna, Piastowa, Pruszkowa, Raszyna oraz Lesznowoli.
Czasopismo było jednym z dwóch głównych tematów filmu dokumentalnego "W blokowisku", będącego częścią Polskiej Kroniki Filmowej 3/88. 
W 1993 roku „Pasmo” otrzymało nagrodę Prezydenta miasta stołecznego Warszawy, zaś w 2001 roku odznaczenie „Za zasługi dla Miasta Stołecznego Warszawy”.

</doc>
<doc id="797522" url="https://pl.wikipedia.org/wiki?curid=797522" title="Kopalina (Ścigów)">
Kopalina (Ścigów)

Kopalina (dodatkowa nazwa w j. niem. Kopaline) – przysiółek wsi Ścigów w Polsce położona w województwie opolskim, w powiecie krapkowickim, w gminie Strzeleczki. 
Miejscowość wchodzi w skład sołectwa Ścigów.

</doc>
<doc id="797524" url="https://pl.wikipedia.org/wiki?curid=797524" title="Serwitut (Smolarnia)">
Serwitut (Smolarnia)

Serwitut (dodatkowa nazwa w j. niem. Servitut) – przysiółek wsi Smolarnia w Polsce położony w województwie opolskim, w powiecie krapkowickim, w gminie Strzeleczki. Początki jego osadnictwa sięgają przełomu XVIII i XIX wieku.
Przysiółek wchodzi w skład sołectwa Smolarnia.
W latach 1975–1998 przysiółek położony był w ówczesnym województwie opolskim.
W Serwitucie, według danych gminnych, mieszka 52 mieszkańców.
Historia.
Początki osadnictwa.
Aby zrozumieć, jak powstał Serwitut, należy cofnąć się do ostatnich lat XVI wieku. Wtedy to, na graniczącym z dzisiejszym Serwitutem lesie ciążyła służebność, czyli tzw. serwitut. W wydanym w 1898 r. zbiorze wiadomości z wszystkich gałęzi wiedzy czytamy, iż serwitutem zwany jest ciężar spoczywający na czyjejś własności, na rzecz czyli ku pożytkowi kogoś innego (właściciela służebności), a wszystkie służebności zasadzają się na tej ogólnej regule, że posiadacz rzeczy służebnej nie jest obowiązany coś czynić, tylko jedynie dopuścić drugiemu, aby prawa swego używał […]. Taka też służebność ciążyła na lasach przylegających do obecnego Serwitutu, które w przeszłości wchodziły w skład dóbr chrzelickich. Dobre te od 1578 r. dzierżawił od cesarza Ferdynanda I Habsburga (1503–1564) – Jerzy IV baron prószkowski (1520–1584). Dopiero w 1593 r. jego następca (syn) Jan Krzysztof I (1568–1625) przejął je, wspólnie z dobrami prószkowskimi i bialskimi.
Co się tyczy samego serwitutu (jako prawa, nie jako nazwy administracyjnej), wszystkie dostępne dokumenty i wypisy na ten temat, cofają nas w czasie do głogóweckiego rodu Oppersdorfów oraz do roku 1595. Wtedy to cesarz Rudolf II Habsburg (1552–1612) – ówczesny właściciel dóbr głogóweckich – sprzedał je Jerzemu II von Oppersdorf (1550–1606). W umowie kupna czytamy m.in. o tym, iż nowy właściciel nabył prawo wolnego importowania drewna z chrzelickich wrzosowisk i lasów na zamek w Głogówku i drewno to może wykorzystywać do przynależnych mu gospodarstw, folwarków, młynów itd., jak funkcjonowało to – mówiąc najogólniej – dawniej i tak jak zostało to wcześniej zastrzeżone w umowie (nie wiadomo o jakiej umowie mowa) pomiędzy Posadowskim, a Prószkowskim. Możliwe, iż chodzi tutaj o któregoś z Posadowskich – prawdopodobnie o Jana II (?–1582), który w 1572 r. przejął dzierżawę nad dobrami chrzelickimi, a pod koniec 1578 r. dzierżawa ta przeszła na wspomnianego już wcześniej Jerzego IV (1520–1584).
Więcej informacji o roku 1595 przynosi jeden z najważniejszych w tej kwestii dokumentów, a mianowicie urbarz chrzelicki z 1758 r. Oprócz danych o podległych właścicielowi dóbr chrzelickich mieszkańcach poszczególnych miejscowości, zawiera on szereg odpisów ze starszych dokumentów (m.in. aktów, umów kupna/sprzedaży, nadań). Tam też znajduje się wzmianka o tym, iż już 19.02.1582 r. w umowie kupna podpisanej na zamku w Bratysławie ustalono pewne zależności (odpis nie podaje szczegółów) pomiędzy Prószkowskimi, a Oppersdorfami związane z prawem pozyskiwania drewna z chrzelickich lasów. Bardziej szczegółowe informacje podaje nam część urbarza dotycząca Chrzelic, gdzie umieszczono odpis urbarza głogóweckiego podpisanego 10.12.1595 r. na zamku we Wrocławiu.
W odpisie tym wymieniono miejscowości, folwarki, młyny i stawy, w których ówczesny właściciel dóbr głogóweckich, mógł wykorzystywać drewno pozyskane z chrzelickich lasów, a były to:
Po śmierci Jerzego II Oppersdorfa cały majątek przeszedł w ręce jego najmłodszego syna – Rudolpha (1597–1620), który w 1617 r. sprzedał je swojemu bratu Janowi Jerzemu III (1588–1651). On zaś w 1642 r. przekształcił je w majorat i został jego pierwszym ordynatem. Następcą Jana Jerzego został Franciszek Euzebiusz I von Oppersdorf (1623–1691), który właścicielem dóbr głogóweckich był do roku 1691.
Z tego właśnie okresu, a dokładnie z 27.08.1680 r., pochodzi kolejna informacja o opisywanym tutaj serwitucie. Tego dnia, pomiędzy grafem Jerzym Krzysztofem z Prószkowa (to on w 1696 r. sporządził testament, w którym z dóbr prószkowsko-chrzelickich utworzył majorat), a Franciszkiem Euzebiuszem grafem z Głogówka, podpisane zostało odszkodowanie, na mocy którego majorat głogówecki miał prawo do pozyskiwania drewna opałowego i budulcowego z chrzelickiego i dziedzickiego rewiru leśnego i drewno to mogło być wykorzystywane w: zamkowym folwarku i ogrodzie, stawach rybnych, dworze w Głogowcu, jednym ogrodzie oraz folwarkach w Jarczowicach, Brożcu i Grocholubiu. Pozostałe należące do majoratu majątki z tego prawa są wyłączone.
W 1691 r. dobra majoratu głogóweckiego przejął syn Franciszka Euzebiusza – Jan Jerzy IV (1649–1693), który został III ordynatem, zaś kolejnymi byli: Franciszek Euzebiusz II (1650–1714) – ostatni potomek linii górnośląskiej Oppersdorfów; Jerzy V Fryderyk (1653–1743) – pochodził z morawskiej linii Oppersdorfów; Henryk Ferdynand (1711–1781) – ostatni potomek morawskiej linii Oppersdorfów, a zarazem VI ordynat głogówecki.
Za czasów jego urzędowania, odnajdujemy kolejne (ostatnie już) wzmianki o omawianych tutaj służebnościach. Tym razem w informacjach dotyczących Dziedzic wzmiankuje się jedynie (bez podawania szczegółów) dokument, podpisany 6.07.1750 r. w Opolu, który potwierdza istnienie służebności, która funkcjonowała nadal w 1758 r., czyli w roku, w którym sporządzono chrzelicki urbarz. Wtedy to wspomina się o ciążącym na tutejszych lasach serwitucie, który kolejnym właścicielom dóbr głogóweckich dawał prawo do pozyskiwania drewna (łac. "Servitut lignandi", niem. "Beholzungsrecht") na opał oraz budulec z chrzelickiego i dziedzickiego rewiru leśnego, z wyłączeniem rewiru leśnego położonego na zachód od Dąbrówki Górnej ("Dombrovitz Revier").
Głogówecki Las Serwitutowy.
Po wymarciu morawskiej linii Oppersdorfów, majorat przeszedł w ręce linii czeskiej. Siódmym jego ordynatem został Józef Wacław Franciszek Antoni Jan Nepomucen von Oppersdorf (1724–1785). VIII ordynatem został jego wnuk – Franciszek Joachim Wacław (1778–1818) i to za jego czasów, w 1796 r. powstał Głogówecki Las Serwitutowy. O fakcie tym w publikacji z 1865 r. tak pisze F. Triest: „W 1796 r. wydzielono z niego [chodzi o królewski rewir leśny Chrzelic] obszar 2701 mórg (noszący od tamtego czasu nazwę „Głogówecki Las Serwitutowy”), który został przekazany majoratowi głogóweckiemu, jako odszkodowanie za przysługujące mu uprawnienie do pozyskiwania drewna”. W ten sposób, funkcjonujący na obszarze chrzelickiego, a później i dziedzickiego rewiru leśnego przywilej został utracony, a w zamian za to – w formie odszkodowania – majorat głogówecki otrzymał na własność konkretny obszar leśny o powierzchni 2701 mórg, tj. około 657 ha.
Leśnictwo w Serwitucie.
Początki powstania leśnictwa w Serwitucie nie są dokładnie znane, ale można je z pewnością łączyć z okresem, kiedy powstał Głogówecki Las Serwitutowy. Okoliczne lasy, które obecnie są częścią obszaru Borów Niemodlińskich, w latach 80. XVIII wieku. wchodziły w skład królewskiego rewiru leśnego Chrzelic ("Königliche Chrzelitzer Forstrevier"). W 1796 r. wydzielono z niego obszar o powierzchni 2701 morgów (około 675 ha), który nazwano właśnie Głogóweckim Lasem Serwitutowym i który stał się własnością hrabiego Oppersdorfa z Głogówka. Najprawdopodobniej od tego też roku możemy mówić o początkach formowania się leśnictwa w Serwitucie. Tym bardziej, iż właśnie z końca XVIII wieku pochodzą pierwsze wzmianki o tutejszych mieszkańcach pełniących funkcje dozorców leśnych czy też osobach sprawujących nad nimi kontrolę w tym właśnie lesie.
Wcześniejsze informacje wzmiankują jedynie o dozorcach leśnych mieszkających w Dziedzicach. Najstarsza odnaleziona do tej pory taka wzmianka pochodzi z 1663 r., kiedy to dozorcą leśnym w dziedzickim rewirze leśnym był niejaki George Pimkawen. Kolejne informacje pochodzą dopiero z okresu od lat 60. XVIII wieku, kiedy to funkcje dozorców leśnych w dziedzickim rewirze leśnym pełnili m.in.: George Rogosch (lata 1767, 1768 i 1770), Victorin Kunitzky (lata 1768, 1770 i 1772), George Lazar (1774), Frantz Nerlich (1811), a także podleśniczy Christian Abend (1811, zmarł 24.11.1811 r. w wieku 52 lat). W ówczesnym okresie znajdujemy również informacje o dozorcach leśnych mieszkających w Smolarni, którymi byli: Michael Hannak (1783, zmarł 19.11.1822 r. w wieku 92 lat), Jacob Lision (1817), którego ojcem był Kasimir Lision wzmiankowany, jako Königlicher Waldlaufe, Adam Bryła (1840), Jacob Bryła (1841) czy też Robert Pfeiler (1851).
Na dzień dzisiejszy nie wiadomo dokładnie jak wyglądało rozmieszczenie i jak kształtowały się granice tutejszych rewirów leśnych w XVIII wieku. Najprawdopodobniej były one zbliżone do stanu z lat 80. XIX w., to jest z okresu, z którego dostępne są już mapy ukazujące podział tutejszego obszaru leśnego na poszczególne leśnictwa i oddziały leśne.
Wiadomym jest, że pod koniec XVIII wieku powstał idealnie prosty, kilkunastokilometrowy odcinek drogi z Chrzelic do Przysieczy. Jej wytyczenia dokonał królewski nadleśniczy Wilhelm Heinrich Heller (1754–1818). Była to pierwsza linia podziałowa, według usytuowania której dokonano dalszego podziału lasów chrzelickich i prószkowskich na regularne oddziały.
Pochodzenie nazwy.
Pierwsze informacje o funkcjonowaniu nazwy przysiółka pochodzą z dokumentów kościelnych miejscowej parafii z końca XVIII i pierwszych kilkunastu lat XIX wieku. W dokumentach tych nazwę obecnego Serwitutu zapisywano m.in. jako: "Glogauer Servitut Colloni" (1799 r.), "Glogauer Servitut" (lata 1801 i 1821), "Glogauer Servitut beÿ Dziedzitz" (1801 r.), "Ober" "Glogauern Servitut" (1815 r.) czy też "OberGlogauer Servitut" (1818 r.). W późniejszym czasie pojawia się również "Dziedzitzer Servitut", która sugeruje przynależność Serwitutu do ówczesnej gminy wiejskiej Dziedzice. Dopiero od 1830 r. (z nielicznymi wyjątkami) forma pisowni ówczesnej kolonii występowała tylko pod nazwą "Servitut". Taki stan wiedzy sugeruje, iż to Serwitut (jako kolonia), wziął swoją nazwę od graniczącego z nim Głogóweckiego Lasu Serwitutowego, który zaś swoją nazwę zawdzięcza funkcjonującym dawniej na tym obszarze służebnościom, czyli serwitutom.
Obiekty sakralne i miejsca pamięci.
Dzwonek zmarłych.
Istniejący obecnie dzwonek został ufundowany przez rodzinę Daniel z Serwitutu, a odlano go w 1957 r. – tak jak wskazuje umieszczona na nim data. Zaś zapis kronikarski podaje, że dzwonek ufundowany został w kwietniu 1958 r. Odlano go w odlewni dzwonów i metali Bukowski Józef w miejscowości Nowa Wieś w gminie Kęty pod Oświęcimiem, a koszt prac związanych z jego odlewem wyniósł 5600 zł.
Krzyże drewniane.
Krzyż drewniany w polu
Współczesne źródła kronikarskie podają, iż 30.05.1946 r. w święto Wniebowstąpienia Pana Jezusa w miejscu starego, zniszczonego krzyża postawiono nową konstrukcję, która została poświęcona przez ówczesnego proboszcza ks. Augustyna Borka (1891–1976). W tym czasie grunty, na których stał należały do gospodarza Antoniego Okonia ze Smolarni.
Krzyże murowane.
Krzyż murowany – Serwitut 12
Krzyż wybudowany w pierwszej połowie lat 40. ubiegłego wieku na cześć zmarłego na II wojnie światowej Otto Globischa (1921–1941), syna Rochusa i Magdaleny z domu Pietruschka.
Otto Zmarł 31.10.1941 r., kiedy podczas czyszczenia broni został przypadkowo postrzelony przez swojego kompana z oddziału. Mimo udzielonej mu w wojskowym lazarecie pomocy, zmarł. Pochowano go w miejscowości Czudowo w zachodniej części dzisiejszej Rosji.

</doc>
<doc id="797525" url="https://pl.wikipedia.org/wiki?curid=797525" title="Kontener do magazynowania środków pianotwórczych">
Kontener do magazynowania środków pianotwórczych

Kontener do magazynowania środków pianotwórczych – specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Przeznaczony jest do magazynowania dużych ilości sorbentów i neutralizatorów używanych podczas likwidacji skutków katastrof chemicznych i ekologicznych zarówno na lądzie jak i na wodzie.
Cysterna wykonana ze stali nierdzewnej, którą zbudowano w postaci dwóch połączonych ze sobą zbiorników o pojemności 8500 l. Zbiorniki posiadają pokrywy wlewowe, pokrywę rewizyjną, zawór napełniania i opróżniania zakończony nasadą Storz75 (z możliwością założenia rozdzielacza), oraz zaworów do całkowitego opróżnienia. Zbiorniki posiadają wskaźniki poziomu napełnienia oraz zabezpieczenie przed przelaniem. Kontener posiada instalację elektryczną umożliwiającą oświetlenie platformy i powierzchni wokół kontenera na odległość 5 m z natężeniem 5 luksów.
Wyposażenie podstawowe.
Wyposażenie zamocowane w sposób trwały w zamykanym żaluzjami pojemniku zainstalowanym w przedniej części kontenera. Zabezpieczone jest przed przemieszczeniem i zainstalowane w sposób umożliwiający wykonanie zadań zarówno przy kontenerze na nośniku jak i na ziemi.
Dane techniczne

</doc>
<doc id="797529" url="https://pl.wikipedia.org/wiki?curid=797529" title="Zbychowice">
Zbychowice

Zbychowice – część wsi Strzeleczki w Polsce położony w województwie opolskim, w powiecie krapkowickim, w gminie Strzeleczki.
Miejscowość wchodzi w skład sołectwa Strzeleczki.
1 października 1948 r. nadano miejscowości, wówczas administracyjnie związanej ze Strzeleczkami i należącej do powiatu prudnickiego, polską nazwę Zbychowice.

</doc>
<doc id="797539" url="https://pl.wikipedia.org/wiki?curid=797539" title="Petycja Praw">
Petycja Praw



</doc>
<doc id="797549" url="https://pl.wikipedia.org/wiki?curid=797549" title="Laser złączowy">
Laser złączowy



</doc>
<doc id="797551" url="https://pl.wikipedia.org/wiki?curid=797551" title="Z15 Erich Steinbrinck">
Z15 Erich Steinbrinck

Z15 Erich Steinbrinck – niemiecki niszczyciel typu 1934A ("Leberecht Maass") z okresu przedwojennego i II wojny światowej. Po wojnie do 1949 służył w marynarce ZSRR jako Pyłkij.
Budowa.
Zamówiony 19 stycznia 1935, położenie stępki – 30 maja 1935, wodowanie – 24 września 1936, wejście do służby – 31 maja 1938. Zbudowany w stoczni Blohm und Voss w Hamburgu (numer stoczniowy B503). W systemie oznaczeń niemieckich niszczycieli miał przydzielony numer Z15 (rzadko używany oficjalnie). Nosił numery burtowe: 31, następnie 32 (usunięte 9 listopada 1939). Koszt budowy wyniósł 14,1 miliona Reichsmark.
Nazwę nadano mu na cześć niemieckiego kapitana marynarki Ericha Steinbrincka, dowódcy niszczyciela V29, poległego wraz z okrętem w bitwie jutlandzkiej 31 maja 1916.
Służba w Niemczech.
Przed wojną uczestniczył m.in. w rewii floty przed Hitlerem i węgierskim regentem Horthym (19 sierpnia 1938), a następnie w rejsie niszczycieli na wody Hiszpanii i Maroka (kwiecień – maj 1939).
Bałtyk i Morze Północne 1939-1940.
Po wybuchu II wojny światowej brał udział w kampanii wrześniowej 1939 roku (wraz z "Friedrich Ihn" i "Friedrich Eckoldt" wchodził w skład 3 Dywizjonu Niszczycieli). 2 września 1939, według relacji niemieckich, o godz. 13.11 został nieskutecznie zaatakowany torpedą z polskiego okrętu podwodnego(być może "Wilk", który próbował podejść do ataku; jednakże jego dowódca nie potwierdza wystrzelenia torpedy – „Wilk” później był atakowany bombami głębinowymi, które spowodowały lekkie uszkodzenia). Od 4 września "Steinbrinck" działał na Morzu Północnym i w Cieśninach Duńskich, m.in. osłaniając stawianie obronnej zagrody minowej "Martha" na Morzu Północnym 15 września 1939. W dniach 7-9 października 1939 uczestniczył w bezskutecznej operacji przechwytywania brytyjskich statków między Szwecją a Wielką Brytanią.
Na przełomie 1939 i 1940 stawiał ofensywne zagrody minowe u wybrzeży Anglii w trzech nocnych operacjach: 18/19 listopada 1939 w ujściu Humber, pod flagą kmdra por. Beya (z "Hans Lody" i "Friedrich Eckoldt" – prawdopodobnie na tych minach zatonął MS "Piłsudski"), 12/13 grudnia 1939 pod Newcastle (z "Friedrich Ihn", "Bruno Heinemann", "Richard Beitzen" i "Hermann Künne") oraz 6/7 stycznia 1940 u ujścia Tamizy (z "Friedrich Eckoldt" i "Friedrich Ihn"). 23 grudnia 1939 został lekko uszkodzony w kolizji z "Hermann Schoemann" w rejonie Wilhelmshaven.
Od stycznia do kwietnia 1940 przebywał w remoncie. Nie brał udziału w ataku na Norwegię. Na początku czerwca 1940 wziął udział w operacji "Juno" – eskorcie pancerników "Scharnhorst" i "Gneisenau" i krążownika "Admiral Hipper" atakujących alianckie transporty z Norwegii (z niszczycielami "Hermann Schoemann", "Hans Lody" i "Karl Galster" oraz torpedowcami "Falke" i "Jaguar"). Później, w dniach 20-23 czerwca 1940, eskortował uszkodzonego podczas operacji "Scharnhorsta" do Kilonii (z "Schoemannem", "Lody" i dwoma torpedowcami). 1 września 1940 osłaniał operację stawiania zagrody minowej SW3 na Morzu Północnym.
Francja 1940-1941.
Od 20 września do listopada 1940 "Steinbrinck" operował z Brestu w zachodniej Francji. Prawdopodobnie w tym okresie został wyposażony w radar. W nocy z 28 na 29 września 1940 stawiał ofensywną zagrodę minową na wodach angielskich – w Zatoce Falmouth (wraz z "Paul Jacobi", "Friedrich Ihn", "Karl Galster", "Hans Lody", pod osłoną "Friedrich Eckoldt" i "Theodor Riedel"; na minach tych zatonęło 5 statków). 10 października 1940 został lekko uszkodzony przez lotnictwo brytyjskie w Breście (1 zabity, 3 rannych). Podczas kolejnej akcji w Kanale Bristolskim w nocy z 17/18 października, wraz z "Lody", "Ihnem" i "Galsterem" wziął udział w pojedynku artyleryjskim z wspieranymi przez niszczyciele brytyjskimi krążownikami HMS "Newcastle" i "Emerald". Podczas tego pojedynku zaatakował bezskutecznie torpedami krążownik "Newcastle".
Od listopada 1940 do stycznia 1941 przebywał w remoncie, po czym od kwietnia 1941 ponownie działał z różnych portów francuskich w składzie 5. Flotylli, m.in. z La Pallice (wraz z "Friedrich Ihn" i "Bruno Heinemann"), eskortując głównie okręty w Zatoce Biskajskiej. 15 (lub 25) sierpnia 1941 został uszkodzony na mieliźnie w La Pallice. Wycofany 6 września do Niemiec, w remoncie od września do grudnia 1941, następnie pozostawał na Bałtyku. Około tego okresu otrzymał lekkie uzbrojenie plot wzmocnione do 9 działek 20 mm.
Północna Norwegia 1942-1943.
Od sierpnia 1942 "Steinbrinck" operował z Norwegii, działając przeciw konwojom do ZRRR w Arktyce, jednak bez większych zdarzeń bojowych. 3 września 1942 lekko uszkodzony na skałach w rejonie Kirkenes, remontowany od września do grudnia 1942. Od lutego 1943 ponownie działał w północnej Norwegii. W marcu 1943, służąc jako cel dla szkolenia okrętów podwodnych, został lekko uszkodzony torpedą szkolną niemieckiego okrętu podwodnego U-703. 8 września 1943 wziął udział w operacji "Zitronella" – rajdzie niemieckich pancerników na Spitsbergen. 21 listopada 1943 lekko uszkodzony w kolizji z "Hans Lody", po czym 26 listopada 1943 uszkodzony w kolizji z norweskim parowcem "Samev". Od grudnia 1943 do stycznia 1944 w remoncie.
Cieśniny Duńskie 1944.
Od stycznia do kwietnia 1944 działał w rejonie Cieśnin Duńskich, między innymi osłaniając kilkakrotnie operacje stawiania obronnych zagród minowych w lutym i kwietniu. Następnie, od maja 1944 przebywał w kapitalnym remoncie połączonym z modernizacją. Na skutek poważnych uszkodzeń podczas nalotów amerykańskich na Hamburg 18 czerwca 1944 i 4 listopada 1944, nie ukończono remontu do końca wojny. W toku remontu zamontowano na nim uzbrojenie przeciwlotnicze: 14 działek 37 mm i 10 x 20 mm kosztem zdemontowania jednego działa artylerii głównej. Zastosowano też wydłużony "atlantycki" dziób, zwiększając długość do 123 m i nieco poprawiając kiepskie własności morskie.
Dowódcy:
Służba w ZSRR.
Po wojnie w 1946 przekazany ZSRR i wcielony do służby pod nazwą "Pyłkij", lecz z uwagi na zły stan techniczny 16 listopada 1948 został wycofany do rezerwy, a 30 kwietnia 1949 przekształcony na hulk koszarowy PKZ-2. 19 lutego 1958 skreślony z listy floty i następnie złomowany.
"Historia konstrukcji i opis okrętu – w opisie niszczycieli Typu 1934."
Dane techniczne.
Uzbrojenie: 
Wyposażenie

</doc>
<doc id="797555" url="https://pl.wikipedia.org/wiki?curid=797555" title="Grupo Alacrán">
Grupo Alacrán

Grupo Alacrán - specjalna grupa operacyjna Argentyńskiej Żandarmerii Narodowej, często przedstawiana jako "Equipo Antiterrorista de Gendarmería" (Grupa Antyterrorystyczna Żandarmerii). Bazą jednostki jest miasto Evita. Grupa ma w założeniu reagować na sytuacje zagrożenia terrorystycznego na obszarze całej Argentyny, lecz w praktyce działa głównie na terenach wiejskich. Grupa ta zajmuje się także ochroną osobistości rządowych i oficjeli podczas ich przejazdu przez tereny niezurbanizowane.

</doc>
<doc id="797556" url="https://pl.wikipedia.org/wiki?curid=797556" title="Grupo Alacran">
Grupo Alacran



</doc>
<doc id="797560" url="https://pl.wikipedia.org/wiki?curid=797560" title="Ahaswerus">
Ahaswerus



</doc>
<doc id="797561" url="https://pl.wikipedia.org/wiki?curid=797561" title="Ahaswer">
Ahaswer



</doc>
<doc id="797568" url="https://pl.wikipedia.org/wiki?curid=797568" title="Neurotyk">
Neurotyk



</doc>
<doc id="797569" url="https://pl.wikipedia.org/wiki?curid=797569" title="Psychotyk">
Psychotyk



</doc>
<doc id="797573" url="https://pl.wikipedia.org/wiki?curid=797573" title="Schizofrenik">
Schizofrenik



</doc>
<doc id="797574" url="https://pl.wikipedia.org/wiki?curid=797574" title="Paranoik">
Paranoik



</doc>
<doc id="797575" url="https://pl.wikipedia.org/wiki?curid=797575" title="Histeryk">
Histeryk



</doc>
<doc id="797577" url="https://pl.wikipedia.org/wiki?curid=797577" title="Masochista">
Masochista



</doc>
<doc id="797578" url="https://pl.wikipedia.org/wiki?curid=797578" title="Muzykant">
Muzykant

Muzykant, czasem "muzykus", "grajek", "grajcyk", dawniej także "gądek" – termin używany na wsiach i w małych miasteczkach (a kiedyś także w miastach) większości regionów Polski na określenie ludowego muzyka, samouka.
Muzykant uczył się ze słuchu u mistrza, starszego i wprawnego już w muzykowaniu sąsiada lub członka rodziny. Płacił za naukę w naturze (np. zbożem) albo odpracowywał w gospodarstwie lub grając z mistrzem na zabawach lub weselach. Jako że muzyka stanowiła nieodzowny element kultury duchowej wsi, obecność muzykanta była pożądana w trakcie wszystkich ważniejszych wydarzeń, związanych z rokiem obrzędowym (kolędowanie, dożynki – okrężne) czy ze zwyczajami rodzinnymi (chrzciny, wesele).
Dojrzały muzykant miał w repertuarze (opanowanym pamięciowo) co najmniej 100 melodii, granych w różnych wariantach i ozdabianych w wypracowanym przez siebie indywidualnym stylu i manierze. Akompaniował śpiewom, ale przede wszystkim jego zadaniem było sprawnie i wytrwale grać do tańca w czasie wielogodzinnych potańcówek. Byli muzykanci – profesjonaliści, którzy z grania czerpali większe dochody niż z gospodarki, a także muzykanci okazjonalni oraz tacy, którzy realizowali się poza głównym nurtem życia społeczności wiejskiej, artyści – samotnicy. Karierę zaczynali jako chłopcy 10–12 letni, a kończyli często po ożenku, wybitniejsi i bardziej utalentowani kontynuowali grę w tworzonych przez siebie kapelach jako zawodowcy aż do starości. Kobiety muzykanctwem parały się niezwykle rzadko (Bronisława Konieczna-Dziadońka z Bukowiny Tatrzańskiej).
Mianem muzykanta określano instrumentalistę, grającego na wiodącym w kapeli, melodycznym, instrumencie, najczęściej skrzypcach, a także dudach wielkopolskich, koźle lubuskim, gajdach żywieckich, harmonii trzyrzędowej (zwłaszcza po I wojnie światowej) czy niektórych instrumentach dętych.
Najbardziej znani muzykanci to: góral podhalański z Kościeliska – Jan Krzeptowski zwany Sabałą i inny podhalańczyk Bartłomiej Obrochta zwany Bartusiem.
Muzykanci w swym pierwotnym znaczeniu nie istnieją już prawie nigdzie, wyjątkiem od reguły jest Podhale, gdzie w każdej wsi mieszka nawet kilkudziesięciu muzykantów. Niektórzy z nich, zwłaszcza młodzi, nawiązują współpracę z nieludowymi muzykami i tworzą projekty na użytek sceny ogólnopolskiej, wychodząc poza ramy lokalnego stylu – np. Sebastian Karpiel-Bułecka z kapelą (Zakopower), Piotr Majerczyk (Siwy Dym), Bartłomiej Koszarek (Rzoz) itd.

</doc>
<doc id="797579" url="https://pl.wikipedia.org/wiki?curid=797579" title="Dystymik">
Dystymik



</doc>
<doc id="797585" url="https://pl.wikipedia.org/wiki?curid=797585" title="Puchar Wysp Owczych w piłce nożnej">
Puchar Wysp Owczych w piłce nożnej

Puchar Wysp Owczych w piłce nożnej mężczyzn (, dosłownie Puchar Premiera) – cykliczne rozgrywki piłkarskie o charakterze pucharu krajowego na Wyspach Owczych, duńskim terytorium zależnym, stanowiącym odrębny podmiot w ramach FIFA i UEFA. Organizowane co sezon przez Farerski Związek Piłki Nożnej (FSF) i przeznaczone są dla krajowych klubów piłkarskich. Najważniejsze po Betrideildin piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
Pierwsze rozgrywki Pucharu Wysp Owczych odbyły się w roku 1955. Zwycięzcą, został wtedy stołeczny klub HB Tórshavn, który pokonał w finale KÍ Klaksvík. Dokładne wyniki z dawnych lat nie są znane. Dopiero od lat 60. zaczęto je spisywać, a od 1973 znane są wyniki każdego z kolejnych finałów.
Do 1979 w pucharze mogły występować jedynie zespoły z najwyższej ligi, obecnie dopuszczone są kluby ze wszystkich, czterech poziomów. Wtedy też pieczę nad pucharem przejęła nowo-utworzona Farerska Federacja Piłkarska.
W 1995 roku padł najwyższy wynik w Pucharze Wysp Owczych - HB Tórshavn pokonał, nieistniejący już, Skansin Tórshavn 22:0. Jest to jednocześnie najwyższe zwycięstwo w historii klubu.
Od roku 2005 wprowadzono system knock-out w eliminacjach, zastępując nim system grupowy.
Innymi pucharami na Wyspach Owczych są: "Th. Dam &amp; Co. Steypið" dla młodzieży, "Blaðberasteypið" dla chłopców (14-17), "Cadbury steypið" dla chłopców (12-14), "Steypakappingin Kvinnur" dla kobiet, "Mótasteypið" dla dziewczynek (14-17) oraz "Niels L. Arge steypið" dla dziewczynek (12-14).
Format.
Format rozgrywek był wiele razy zmieniany. W rozgrywkach uczestniczą 18 klubów występujących w Mistrzostwach Wysp Owczych. Obecnie wszystkie rywalizacje od rundy wstępnej do finału (oprócz półfinału, w którym grane mecz i rewanż) rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2005 rozgrywki składają się z 5 etapów: rundy wstępnej eliminacyjnej, rundy pierwszej, ćwierćfinałów, półfinałów i finału. 
Do roku 1999 finały były rozgrywane na stadionie Gundadalur, będącym między innymi, stadionem domowym klubów HB Tórshavn i B36 Tórshavn. Wywołało to w 1970 roku sprzeciw klubu KÍ Klaksvík, który nie chciał, by mecz finałowy odbywał się na stadionie HB Tórshavn - rywala w finale. Spór ten ostatecznie doprowadził do tego, że finał odwołano bez wyłonienia zwycięzcy. Od roku 2000 mecze rozgrywane są na stadionie Tórsvøllur w Tórshavn.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Wysp Owczych na podium oficjalnie stawało w sumie 14 drużyn. Liderem klasyfikacji jest HB Tórshavn, który zdobył 28 Pucharów.
Stan na 31.12.2022.
Klasyfikacja według miast.
Siedziby klubów: Stan na 31.12.2022.

</doc>
<doc id="797587" url="https://pl.wikipedia.org/wiki?curid=797587" title="Jezioro Błękitne">
Jezioro Błękitne



</doc>
<doc id="797593" url="https://pl.wikipedia.org/wiki?curid=797593" title="Leitmotiv">
Leitmotiv

Leitmotiv nie musi stanowić motywu głównego utworu, często jest tylko luźno z nim związany lub współistnieje z innymi równorzędnymi lub mniej znaczącymi leitmotiwami.
W literaturze można wyróżnić:

</doc>
<doc id="797594" url="https://pl.wikipedia.org/wiki?curid=797594" title="Motyw przewodni">
Motyw przewodni



</doc>
<doc id="797602" url="https://pl.wikipedia.org/wiki?curid=797602" title="Blue Lake (Australia)">
Blue Lake (Australia)

Blue Lake, jezioro w Australii Południowej znajdujące się z kalderze wygasłego wulkanu Mount Gambier. Stanowi źródło wody pitnej dla miast Mount Gambier i okolic.
Zawiera około 36.000 megalitrów wody, średnia głębokość wynosi 80 m, a maksymalna 204 m. Obwód jeziora wynosi 5 km, a powierzchnia 70 hektarów.

</doc>
<doc id="797604" url="https://pl.wikipedia.org/wiki?curid=797604" title="Stoszowice-Kolonia">
Stoszowice-Kolonia

Stoszowice-Kolonia – kolonia wsi Stoszowice w Polsce, położona w województwie dolnośląskim, w powiecie ząbkowickim, w gminie Stoszowice.
W latach 1975–1998 kolonia administracyjnie należała do województwa wałbrzyskiego.
Do końca 2017 roku samodzielna kolonia "Stoszowice".

</doc>
<doc id="797605" url="https://pl.wikipedia.org/wiki?curid=797605" title="Olpuch-Dworzec">
Olpuch-Dworzec

Olpuch-Dworzec – osada w Polsce położona w województwie pomorskim, w powiecie kościerskim, w gminie Stara Kiszewa.
Osada opodal przystanku kolejowego Olpuch, usytuowanego na linii kolejowej Maksymilianowo-Kościerzyna-Gdynia.
W latach 1975–1998 miejscowość położona była w województwie gdańskim.

</doc>
<doc id="797607" url="https://pl.wikipedia.org/wiki?curid=797607" title="Smętówko (województwo wielkopolskie)">
Smętówko (województwo wielkopolskie)

Smętówko – część wsi Modrze w Polsce, położona w województwie wielkopolskim, w powiecie poznańskim, w gminie Stęszew. Leży pomiędzy Modrzem a Strykowem.
W latach 1975–1998 miejscowość należała administracyjnie do województwa poznańskiego.

</doc>
<doc id="797608" url="https://pl.wikipedia.org/wiki?curid=797608" title="Strykówko">
Strykówko

Strykówko – osada pofolwarczna w Polsce położona w województwie wielkopolskim, w powiecie poznańskim, w gminie Stęszew przy trasie linii kolejowej Poznań-Grodzisk Wielkopolski i przy drodze krajowej nr 32.
W latach 1975–1998 miejscowość należała administracyjnie do województwa poznańskiego.

</doc>
<doc id="797609" url="https://pl.wikipedia.org/wiki?curid=797609" title="Górka (osada w powiecie poznańskim)">
Górka (osada w powiecie poznańskim)

Górka – osada w Polsce położona w województwie wielkopolskim, w powiecie poznańskim, w gminie Stęszew na obszarze Wielkopolskiego Parku Narodowego.
Historia.
Osada położona jest na wzniesieniu ozowym pomiędzy jeziorami Dymaczewskim i Góreckim (w pobliżu znajduje się też jezioro Skrzynka, będące obszarem ochrony ścisłej). 
Pierwsza wzmianka o wsi pochodzi z 1358. Osada należała do rodziny Górków herbu Łodzia. Przedstawiciele tego rodu wybudowali tu w XIV wieku kościół parafialny (został on rozebrany w XVI wieku). Wieś nazywana była wówczas "Góra". W trakcie walk Wiosny Ludów pod wsią stacjonował w swoim obozie oddział wojsk polskich pod dowództwem Jakuba Krotowskiego-Krauthofera i Włodzimierza Wilczyńskiego. 2 maja 1848 oddział ten wziął do niewoli kompanię landwehry pruskiej w liczbie 122 żołnierzy i dwóch oficerów (ostatecznie zwolniono ich, gdy złożyli przysięgę, że nie będą walczyć przeciwko Polakom).
W latach 1975–1998 miejscowość należała administracyjnie do województwa poznańskiego.
Obiekty i turystyka.
Na terenie osady istnieją pozostałości folwarku z XIX wieku. Wzdłuż drogi w stronę Stęszewa rośnie półkilometrowa aleja kasztanowa (obwody pni do 350 cm). Przy drodze do Trzebawia, pół kilometra od Górki, rośnie wierzba o obwodzie pnia 680 cm (jej pień rozgałęzia się na dwa okazałe konary).
Przez wieś przebiega niebieski szlak turystyczny nr 3583 (pieszy) z Iłówca do Otusza, a także Pierścień Rowerowy dookoła Poznania. Stoi tu wiata turystyczna z ławkami i stołami.
Osoby.
W Górce urodził się w 1881 Stanisław Tłoczyński, dyrygent i kompozytor.

</doc>
<doc id="797610" url="https://pl.wikipedia.org/wiki?curid=797610" title="Zaparcin">
Zaparcin

Zaparcin – osada w Polsce położona w województwie wielkopolskim, w powiecie poznańskim, w gminie Stęszew.
Wieś Zaparczino położona była w 1580 roku w powiecie kościańskim województwa poznańskiego. W latach 1975–1998 miejscowość należała administracyjnie do województwa poznańskiego.

</doc>
<doc id="797611" url="https://pl.wikipedia.org/wiki?curid=797611" title="Stary Kiączyn">
Stary Kiączyn

Stary Kiączyn – wieś w Polsce położona w województwie wielkopolskim, w powiecie kaliskim, w gminie Stawiszyn. Niegdyś w Starym Kiączynie znajdowała się Szkoła Rolnicza, liczne folwarki oraz dworek. 
Wieś królewska "Kiączyno" należała do starostwa stawiszyńskiego, pod koniec XVI wieku leżała w powiecie kaliskim województwa kaliskiego. W latach 1975–1998 miejscowość administracyjnie należała do województwa kaliskiego.

</doc>
<doc id="797613" url="https://pl.wikipedia.org/wiki?curid=797613" title="Wielki Łan">
Wielki Łan

Wielki Łan – kolonia wsi Wołoskowola w Polsce, położona w województwie lubelskim, w powiecie włodawskim, w gminie Stary Brus.
W latach 1975–1998 Wielki Łan administracyjnie należał do województwa chełmskiego.

</doc>
<doc id="797614" url="https://pl.wikipedia.org/wiki?curid=797614" title="Kułaków">
Kułaków

Kułaków – kolonia wsi Wołoskowola w Polsce, położona w województwie lubelskim, w powiecie włodawskim, w gminie Stary Brus.
Kolonia należy do rzymskokatolickiej parafii Matki Bożej Częstochowskiej w Starym Brusie. 
W latach 1975–1998 kolonia administracyjnie należała do województwa chełmskiego.

</doc>
<doc id="797615" url="https://pl.wikipedia.org/wiki?curid=797615" title="Dębina (powiat włodawski)">
Dębina (powiat włodawski)

Dębina – wieś w Polsce położona w województwie lubelskim, w powiecie włodawskim, w gminie Stary Brus.
Wierni Kościoła rzymskokatolickiego należą do parafii Matki Bożej Częstochowskiej w Starym Brusie. 
W latach 1975–1998 miejscowość administracyjnie należała do województwa chełmskiego.

</doc>
<doc id="797616" url="https://pl.wikipedia.org/wiki?curid=797616" title="Horace Wells">
Horace Wells

Horace Wells (ur. 21 stycznia 1815 w Hartford, zm. 24 stycznia 1848 w Nowym Jorku) – amerykański stomatolog, pionier anestezjologii.
Życiorys.
Stomatologię Wells studiował w Bostonie tylko przez dwa lata 1834-36. Następnie rozpoczął praktykę dentystyczną w Hartford w stanie Connecticut, konstruował narzędzia stomatologiczne, był wynalazcą stopu lutowniczego do protez zębowych.
Propagował prawidłową higienę jamy ustnej przy udziale szczoteczki do zębów. Był autorem znanego sloganu: „Czysty ząb się nie zepsuje”.
Zauważył przeciwbólowe działanie podtlenku azotu podczas pokazu działania „gazu rozweselającego” zorganizowanego w Hartford w celach rozrywkowych. Po wypróbowaniu na sobie, w 1844 roku zaczął go używać do znieczulania pacjentów podczas zabiegów dentystycznych. Po wielu udanych próbach, doceniając znaczenie swojego odkrycia, zademonstrował działanie podtlenku azotu w Bostonie 17 stycznia 1845 roku, które skończyło się niepowodzeniem.
Powrócił do Hartford, gdzie w swojej praktyce dalej stosował podtlenek, a także eksperymentował (głównie na sobie) z innymi gazami.
Jego uczeń i wspólnik, William Thomas Green Morton zaczął stosować do anestezji eter. Dążył do tego by wzbogacić się i przede wszystkim pragnął otrzymać tytuł prekursora anestezjologii. 
Także amerykański chemik i lekarz, Charles Jackson, który podsunął Mortonowi pomysł użycia eteru, pretendował do tego tytułu. Morton i Jackson przez lata toczyli o to zajadły spór, nie licząc się z Wellsem.
Wells długo nie był świadom tej walki. Z czasem jednak opublikował oświadczenia w "Hartford Courant" i "Boston Medical and Surgical Journal", że to on jest odkrywcą narkozy. Wiadomości te dotarły do Europy i kiedy w 1847 roku wyjechał do Paryża znany był tam jego udział w wynalazku. Opublikował tu sprawozdanie o swoim odkryciu : "Historia wynalazku zastosowania gazu rozweselającego, eteru i innych gazów przy operacjach chirurgicznych", które wysłał do Paryskiego Towarzystwa Medycznego.
Po powrocie do Stanów Zjednoczonych zamieszkał w Nowym Jorku. Nie praktykował już jako dentysta, lecz udzielał lekarzom bezpłatnych porad dotyczących sedacji wziewnej podczas operacji.
Jednocześnie Wells eksperymentował z eterem, a później z chloroformem, co poskutkowało licznymi halucynacjami. Wskutek jednej z nich 21 stycznia 1848 r. oblał kwasem siarkowym idącą ulicą kobietę, został przez policję zatrzymany na gorącym uczynku i aresztowany. Trzy dni później zmarł śmiercią samobójczą w nowojorskim areszcie.
Kilka dni po jego śmierci na posiedzeniu Paryskiego Towarzystwa Medycznego uznano, że Horace Wells jako pierwszy odkrył i zastosował gazy do przeprowadzenia bezbolesnych operacji.
W 1864 roku Amerykańskie Stowarzyszenie Stomatologiczne uhonorowało Wellsa, pośmiertnie, jako odkrywcę nowoczesnego znieczulenia, a Amerykańskie Stowarzyszenie Medyczne uznało osiągnięcia Wellsa w 1870 roku.
Horace Wells został pochowany w Hartford, na cmentarzu Cedar Hill.

</doc>
<doc id="797617" url="https://pl.wikipedia.org/wiki?curid=797617" title="Pieńki (Zamołodycze)">
Pieńki (Zamołodycze)

Pieńki – część wsi Zamołodycze w Polsce, położona w województwie lubelskim, w powiecie włodawskim, w gminie Stary Brus.
W latach 1975–1998 Pieńki administracyjnie należały do województwa chełmskiego.

</doc>
<doc id="797619" url="https://pl.wikipedia.org/wiki?curid=797619" title="Szmokotówka">
Szmokotówka

Szmokotówka – część wsi Hola w Polsce, położona w województwie lubelskim, w powiecie włodawskim, w gminie Stary Brus.
W latach 1975–1998 Szmokotówka administracyjnie należała do województwa chełmskiego.

</doc>
<doc id="797620" url="https://pl.wikipedia.org/wiki?curid=797620" title="Mietułka (przysiółek)">
Mietułka (przysiółek)

Mietułka – przysiółek wsi Stary Brus w Polsce, położony w województwie lubelskim, w powiecie włodawskim, w gminie Stary Brus.
Przysiółek należy do rzymskokatolickiej parafii Matki Bożej Częstochowskiej w Starym Brusie. 
W latach 1975–1998 przysiółek administracyjnie należał do województwa chełmskiego.

</doc>
<doc id="797622" url="https://pl.wikipedia.org/wiki?curid=797622" title="Mniszek (Karsin)">
Mniszek (Karsin)

Mniszek (dodatkowa nazwa w j. kaszub. Mniszk) – osada wsi Karsin w Polsce, położona w województwie pomorskim, w powiecie kościerskim, w gminie Karsin, nad rzeką Niechwaszcz, na obszarze leśnym Borów Tucholskich..
W latach 1975–1998 Mniszek należał administracyjnie do województwa gdańskiego.

</doc>
<doc id="797623" url="https://pl.wikipedia.org/wiki?curid=797623" title="Malary (Kliczkowy)">
Malary (Kliczkowy)

Malary (dodatkowa nazwa w j. kaszub. Malarë) - część wsi Kliczkowy w Polsce, położona w województwie pomorskim, w powiecie kościerskim, w gminie Karsin.
Malary leżą na obrzeżach Wdzydzkiego Parku Krajobrazowego w kompleksie leśnym Borów Tucholskich. Malary są częścią składową sołectwa Górki.
W Malarach urodził się Marian Mokwa, polski malarz marynista.
W latach 1975–1998 Malary należały administracyjnie do województwa gdańskiego.

</doc>
<doc id="797624" url="https://pl.wikipedia.org/wiki?curid=797624" title="Malary">
Malary



</doc>
<doc id="797625" url="https://pl.wikipedia.org/wiki?curid=797625" title="Biotechnolog">
Biotechnolog



</doc>
<doc id="797628" url="https://pl.wikipedia.org/wiki?curid=797628" title="Dorota Liliental">
Dorota Liliental

Dorota Liliental (ur. 16 listopada 1964 w Warszawie) – polska aktorka.
Absolwentka wydziału aktorskiego Uniwersytetu Kalifornijskiego w Berkeley w USA. Prawnuczka etnografki Reginy Lilientalowej.

</doc>
<doc id="797630" url="https://pl.wikipedia.org/wiki?curid=797630" title="Mulanka">
Mulanka

Mulanka (ros. Мулянка) – rzeka w Rosji, lewy dopływ Kamy.
Długość – 52 km, powierzchnia zlewni – 460,7 km².
Główne dopływy:

</doc>
<doc id="797637" url="https://pl.wikipedia.org/wiki?curid=797637" title="Vi sitter i Ventrilo och spelar DotA">
Vi sitter i Ventrilo och spelar DotA

Vi sitter i Ventrilo och spelar DotA lub DotA – drugi singel szwedzkiego muzyka Basshuntera, wydany 13 września 2006 roku, singel z albumu Basshuntera – "LOL &lt;(^^,)&gt;".
Singel był notowany na drugim miejscu fińskiej listy. Na szwedzkiej liście singel osiągnął szóste miejsce. W Danii singel osiągnął status złota.
Produkcja.
Podczas rozgrywki scenariusza z modyfikacji "Defense of the Ancients" gry "" Basshunter rozmawiał z przyjaciółmi poprzez program Ventrilo oraz słuchał utworów z listy odtwarzania. W momencie rozgrywki został odtworzony utwór „Daddy DJ”, Basshunter zaczął wymyślać muzykę i słowa. Artysta uzyskał zgodę na wykonanie swojego utworu od duetu Daddy DJ, właścicieli utworu „Daddy DJ”. Muzyk podczas wywiadu stwierdził, że nie ukrywa, że „Vi sitter i Ventrilo och spelar DotA” jest wersją „Daddy DJ”. Tekst utworu zawiera wyrazy z terminologii gier komputerowych takie jakie jak: „pusha”, „sleepa” i „creepa”.
„Vi sitter i Ventrilo och spelar DotA” jest trwającym trzy minuty i 22 sekundy utworem w stylu dance.
Wydanie.
Utwór został wydany 13 września 2006 roku na singlu zawierającym też wersję Club Edit, a 28 sierpnia „Vi sitter i Ventrilo och spelar DotA” został wydany na debiutanckim albumie studyjnym Basshuntera – "LOL &lt;(^^,)&gt;". W 2008 roku utwór został wydany na drugim studyjnym albumie Basshuntera – "Now You’re Gone – The Album" pod tytułem „DotA” jako utwór dodatkowy. W 2012 lub 2013 roku został opublikowany remiks DJ–a Walkzza.
Teledysk.
Teledysk został wyreżyserowany przez Carl-Johana Westregårda i Kima Parrota pod koniec sierpnia 2006 roku. Teledysk został nagrany w Malmö.
Występy na żywo.
W 2007 roku Basshunter wykonywał utwór na żywo podczas koncertów „Hity Na Czasie”, wystąpił między innymi podczas noworocznej edycji. W 2008 roku wykonał utwór na żywo podczas festiwalu muzycznego „Donauinselfest”.
„DotA”.
Realizacja i teledysk.
W 2007 roku została wydana nowa wersja pod skróconym tytułem „DotA”. Utwór został zmasterowany przez Björna Engelmana w studiu Cutting Room. Teledysk do tej wersji został wyreżyserowany przez Luna Square.

</doc>
<doc id="797638" url="https://pl.wikipedia.org/wiki?curid=797638" title="Abbas (ujednoznacznienie)">
Abbas (ujednoznacznienie)



</doc>
<doc id="797640" url="https://pl.wikipedia.org/wiki?curid=797640" title="Antonio De Paola">
Antonio De Paola

Antonio De Paola (ur. 7 stycznia 1988 w Gaecie) – włoski siatkarz występujący obecnie w Serie A, w drużynie Itas Diatec Trentino. Gra z numerem 10 na pozycji przyjmującego. Mierzy 192 cm.

</doc>
<doc id="797643" url="https://pl.wikipedia.org/wiki?curid=797643" title="André Heller">
André Heller

André Heller (ur. 17 grudnia 1975 w Novo Hamburgo/São Leopoldo) – brazylijski siatkarz, grający na pozycji środkowego. Wielokrotny reprezentant Brazylii. W 2004 roku w Atenach zdobył złoty medal olimpijski. W 2008 roku w Pekinie zdobył srebrny olimpijski.
Sukcesy klubowe.
Mistrzostwo Brazylii: 
Puchar Challenge: 
Sukcesy reprezentacyjne.
Mistrzostwa Ameryki Południowej Kadetów: 
Mistrzostwa Ameryki Południowej Juniorów: 
Puchar Ameryki: 
Igrzyska Panamerykańskie: 
Mistrzostwa Ameryki Południowej: 
Liga Światowa:
Puchar Wielkich Mistrzów: 
Puchar Świata:
Igrzyska Olimpijskie: 
Mistrzostwa Świata: 

</doc>
<doc id="797646" url="https://pl.wikipedia.org/wiki?curid=797646" title="Hickory Hills (Illinois)">
Hickory Hills (Illinois)

Hickory Hills – miasto w Stanach Zjednoczonych, w stanie Illinois, w hrabstwie Cook. 13 926 mieszkańców (2000), powierzchnia 7,3 km². Skupisko Polonii (w 2000 roku 26,9% populacji miasta).

</doc>
<doc id="797650" url="https://pl.wikipedia.org/wiki?curid=797650" title="Mehdi Baala">
Mehdi Baala

Mehdi Baala (ur. 17 sierpnia 1978 w Strasburgu) – francuski lekkoatleta, specjalizujący się głównie w biegu na 1500 m.

</doc>
<doc id="797651" url="https://pl.wikipedia.org/wiki?curid=797651" title="Ryżowiec siwy">
Ryżowiec siwy

Ryżowiec siwy ("Lonchura oryzivora") – gatunek małego ptaka z rodziny astryldowatych (Estrildidae), zamieszkujący indonezyjskie wyspy Jawa i Bali. Introdukowany w wielu innych rejonach świata – na wielu innych wyspach Indonezji, na Półwyspie Indochińskim, Filipinach, w Chinach, Japonii, Indiach, Sri Lance, Kenii, Tanzanii (w tym na wyspach Zanzibar i Pemba), na Seszelach, Fidżi, Hawajach i innych wyspach, a także na Florydzie czy w Wenezueli. Jest to gatunek zagrożony. Nie wyróżnia się podgatunków.
Długość ciała 15–16 cm; masa ciała 22,5–27,8 g. Samica bardzo niewiele różni się od samca.
Występuje w zaroślach bambusowych, zagajnikach, lasach namorzynowych, na łąkach i polach uprawnych. Żywi się nasionami, zwłaszcza ryżu.
Tworzy pary monogamiczne. Lęgi odbywa tuż po porze deszczowej. Gniazdo buduje na drzewach między gałęziami, w pniu drzewa lub szczelinie budynku.
Ryżowiec siwy jest chętnie hodowany na całym świecie. Jednak intensywny odłów tych ptaków spowodował gwałtowny spadek populacji na wyspach, z których ptak ten pochodzi – na Jawie i Bali. Międzynarodowa Unia Ochrony Przyrody (IUCN) od 2018 roku klasyfikuje go jako gatunek zagrożony (EN), wcześniej – od 1994 roku miał on status gatunku narażonego (VU).

</doc>
<doc id="797652" url="https://pl.wikipedia.org/wiki?curid=797652" title="Covent Garden Theatre">
Covent Garden Theatre

Royal Opera House – jeden z najważniejszych (obok English National Opera) gmachów operowych w Londynie, znajdujący się w centralnej części miasta – w dzielnicy Covent Garden. Siedziba Opery Królewskiej ("The Royal Opera House") i Królewskiego Baletu ("The Royal Ballet").
Historia gmachu.
Pierwszy budynek teatru został otwarty 7 grudnia 1732 roku wystawieniem komedii autorstwa Williama Congreve'a (1670–1729) – "The Way of the World". Powstał przy placu Covent Garden (ogród klasztorny) biorącym swą nazwę od ogrodu klasztoru benedyktynów westminsterskich. Od 1670 do 1974 roku na placu mieścił się najważniejszy londyński targ kwiatów, owoców i warzyw. Budynek zaprojektował brytyjski architekt Edward Shepherd, który myślał o scenie mówionej, dlatego też teatr nie został otwarty przedstawieniem operowym lecz erotyczno-satyryczną komedią z życia wyższych sfer zatytułowaną "The Way of the World", autorstwa Williama Congreve’a z 1700 roku.
W latach 1734–1737 w teatrze działał zespół Georga Friedricha Händla i wówczas wystawiano głównie opery (obok pantomim i sztuk teatralnych). Sam Händel napisał w tym czasie dla swojego zespołu 7 oper. Jednak konkurencja ze strony włoskiego zespoły Porpory, mającego w swojej trupie m.in. Farinellego, skończyła się bankructwem i chorobą kompozytora. Po tym operowym epizodzie w teatrze wystawiano głównie sztuki teatralne.
W latach 1750–1778 dyrektorem muzycznym teatru był kolejny konkurent Händla – Thomas Augustine Arne. 
Pierwszy Covent Garden Theatre spłonął w 1808 roku. Architekt Robert Smirke odbudował teatr w stylu klasycystycznym i w 1826 roku wystawiono "Oberona" Carla Marii von Webera. W 1847 roku teatr nazwano: „Royal Italian Opera”, którego działalność zainaugurowano inscenizacją "Semiramidy" Gioacchino Rossiniego. Po kolejnym pożarze w 1856 roku teatr został odbudowany przez Edwarda Middletona Barry'ego w stylu teatru dworskiego. Otwarcie nastąpiło 15 marca 1858 roku wystawieniem opery "Hugonoci" Meyerbeera. Do 1864 roku w teatrze grały dwa zespoły: „Royal Italian Opera” i „Royal English Opera”.
Polacy w ROH.
Na deskach Opery Królewskiej wielokrotnie występowali polscy artyści, jak: Andrzej Filończyk, .

</doc>
<doc id="797653" url="https://pl.wikipedia.org/wiki?curid=797653" title="Smętówko">
Smętówko

2 miejscowości w Polsce:

</doc>
<doc id="797654" url="https://pl.wikipedia.org/wiki?curid=797654" title="Weil">
Weil



</doc>
<doc id="797656" url="https://pl.wikipedia.org/wiki?curid=797656" title="Weill">
Weill

Zobacz też:

</doc>
<doc id="797660" url="https://pl.wikipedia.org/wiki?curid=797660" title="Bloomsbury Market">
Bloomsbury Market

Bloomsbury Market – angielski country-dance skomponowany w 1703 roku. Wesołe rytmy tego tańca opiewają bogactwo i dostatek handlowej dzielnicy Londynu, Bloomsbury. 

</doc>
<doc id="797666" url="https://pl.wikipedia.org/wiki?curid=797666" title="Gmina Bezděkov nad Metují">
Gmina Bezděkov nad Metují



</doc>
<doc id="797667" url="https://pl.wikipedia.org/wiki?curid=797667" title="Wisła Uzdrowisko">
Wisła Uzdrowisko

Wisła Uzdrowisko – stacja kolejowa w Wiśle, w województwie śląskim, w Polsce. Znajduje się na wysokości 412 m n.p.m.
W roku 2017 stacja obsługiwała 200–299 pasażerów na dobę.
Historia.
Stacja kolejowa została otwarta 10 lipca 1929 roku. Wybudowano piętrowy i murowany dworzec, będący największym dworcem położonym na linii kolejowej, w którym umieszczono poczekalnię, przechowalnię bagażu, kasy biletowe, zaś na piętrze mieszkanie zawiadowcy stacji. Do budynku została dobudowana częściowo przeszklona wiata poczekalni. Obok dworca zlokalizowane zostały pomieszczenia dyżurnego ruchu, akumulatornia oraz szalety. Do otwarcia odcinku kolejowego do Głębiec 11 września 1933 roku była stacją krańcową na linii kolejowej z Goleszowa. Do stacji kolejowej kursował do 1998 roku pociąg towarowy z drewnem z tartaku w Obłaźcu prowadzony przez SM42. Do lokomotywy dołączano wagon pocztowy z Goleszowa. Obok torów zlokalizowana jest rampa towarowa. Kasy biletowe zostały zamknięte 11 kwietnia 2011 roku. Pod koniec 2014 roku gmina odkupiła budynek dworca. W grudniu 2017 roku podpisana została umowa na rewitalizację budynku. W kwietniu 2019 zakończył się generalny remont dworca. Stacja jest obsługiwana przez samorządową spółkę Koleje Śląskie od 1 czerwca 2012 roku, kiedy rozpoczęła kursowanie na linii kolejowej zamiast Przewozów Regionalnych.

</doc>
<doc id="797669" url="https://pl.wikipedia.org/wiki?curid=797669" title="Minirampa">
Minirampa

Minirampa – mniejsza wersja rampy – half-pipe. Różni się od niej tym, iż nie zawiera pionowej ściany, kończąc się rurką (copingiem) już wcześniej, w niepełnym zakolu. Minirampa została bardzo mile przyjęta przez skaterów, rowerzystów, itp., ponieważ nie wymaga specjalnej zdolności jeżdżenia po vercie i można łatwo przenieść triki ze streetu właśnie na minirampę.

</doc>
<doc id="797689" url="https://pl.wikipedia.org/wiki?curid=797689" title="Chrzęstniak">
Chrzęstniak

Chrzęstniak (łac. "chondroma") – łagodny nowotwór tkanki chrzęstnej, różnicujący się w kierunku chrząstki szklistej.
Objawy i przebieg.
Wyróżnia się trzy podstawowe typy chrzęstniaków:
Patogeneza.
Stwierdzono uwarunkowania genetyczne w części przypadków chrzęstniaka śródkostnego mnogiego (chrzęstniakowatość śródkostna, "enchondromatosis", choroba Olliera). Współistnienie śródkostnych mnogich chrzęstniaków i naczyniaków tkanek miękkich występuje w wariancie tej choroby, zespole Maffuciego. Oba zespoły cechuje ponadto wysoka skłonność do rozwoju nowotworów złośliwych.
Wszystkie odmiany występują najczęściej u chorych poniżej 30. roku życia. Leczenie jest operacyjne.

</doc>
<doc id="797691" url="https://pl.wikipedia.org/wiki?curid=797691" title="Ugoda w Białej Cerkwi">
Ugoda w Białej Cerkwi

Ugoda w Białej Cerkwi () – traktat między Rzecząpospolitą a Kozaczyzną, wymuszony na obu stronach powstaniem Chmielnickiego i bitwą pod Beresteczkiem. Polacy nie mieli możliwości całkowitego zduszenia powstania, Kozacy zaś potrzebowali miesięcy spokoju dla odbudowy sił.
Wkrótce po kolejnej bitwie, pod Białą Cerkwią, 28 września 1651 roku w tymże miasteczku Bohdan Chmielnicki i Mikołaj Potocki podpisali ugodę, zmniejszającą rejestr kozacki o połowę, do 20 tysięcy i zakazującą Kozakom przebywania poza królewszczyznami w województwem kijowskim, które jako jedyne już miało cieszyć się kozacką autonomią. Polscy magnaci i szlachta uzyskali prawo powrotu do swoich majątków. Chmielnicki obiecał zrezygnować z sojuszu z Chanatem Krymskim, jak również z prowadzenia samodzielnej polityki zagranicznej w ogóle. W kwestii wyznaniowej ugoda potwierdzała prawosławnym prawo do posiadania przez nich obiektów religijnych w Kijowie oraz, z drugiej strony, gwarantowała wolność wyznaniową dla ludności unickiej.
Ugoda okazała się krótkotrwała, nie zadowalałając żadnej ze stron. Szczególnie dotkliwą porażką była dla kozactwa, tracącego poprzedni stan posiadania uzyskany po ugodzie zborowskiej. Mający ratyfikować ugodę Sejm zwołany w początkach 1652 został zerwany przez posła upickiego Władysława Sicińskiego. Wiosną 1652 wojna została wznowiona, kończąc się dla armii koronnej klęską pod Batohem.

</doc>
<doc id="797694" url="https://pl.wikipedia.org/wiki?curid=797694" title="Chondroma">
Chondroma



</doc>
<doc id="797696" url="https://pl.wikipedia.org/wiki?curid=797696" title="Radiostacje numeryczne">
Radiostacje numeryczne

Radiostacje numeryczne (także: "stacje numeryczne", "radiostacje liczbowe", "radiostacje nadające liczby") – radiostacje krótkofalowe o nieustalonym statusie i własności. Zwykle nadają zestaw liczb, słów albo liter, lub wyrazów alfabetu fonetycznego czytanych przez lektora lub syntezator mowy. Stacje przeważnie nie są zarejestrowane w Międzynarodowym Związku Telekomunikacyjnym (ITU); a więc ich działalność ma z punktu widzenia prawa charakter piracki.
Radiostacje te wykorzystuje się najpewniej w charakterze jednostronnego kanału łączności ze szpiegami pracującymi na odległych zakonspirowanych placówkach. Nieliczne kraje potwierdziły używanie radiostacji numerycznych na swoim obszarze lub szkolenie szpiegów z rozszyfrowania transmisji – Czechy, Polska oraz Szwecja. Żadne z pozostałych państw, na terenie których pracują te radiostacje, nie potwierdziło do tej pory oficjalnie tego faktu. W jednym przypadku szpiegowska działalność radiostacji nadającej liczby była przedmiotem sprawy sądowej w Stanach Zjednoczonych.
Część z radiostacji numerycznych pojawia się nagle i równie gwałtownie milknie, ale niektóre mają regularną „ramówkę”. Ich działalność nasiliła się nieznacznie na początku lat 90. XX wieku. Po definitywnym zakończeniu zimnej wojny (druga połowa lat 90.) aktywność stacji zmalała.
Format audycji numerycznych.
Audycje numeryczne nadawane są w pewnym określonym formacie, od którego możliwe są w pojedynczych przypadkach odstępstwa. Nadawane są zwykle w języku angielskim, niemieckim, hiszpańskim lub w jednym z języków słowiańskich.
Audycja rozpoczyna się zazwyczaj o pełnej godzinie. Zaczyna się od sygnału wstępnego, będącego identyfikatorem radiostacji. Może to być nazwa kodowa, np. „303 303 303” lub nazwa zapowiedziana przy użyciu alfabetu fonetycznego ICAO, np. „Whiskey India Kilo India”, charakterystyczny zwrot, np. „¡Atención!”, „1234567890”. Czasem jest to, jak w przypadku stacji Lincolnshire Poacher dżingiel muzyczny. Sygnał identyfikacyjny powtarzany jest zwykle od kilku do kilkunastu razy. Następnie zapowiadana jest liczba grup cyfr, po czym następuje wymienianie cyfr w grupach. Grupy są powtarzane, albo po każdej sekwencji, albo też po przekazaniu całości informacji. Zwykle podczas jednej audycji przekazywana jest jedna wiadomość, choć od tej zasady są odstępstwa. Po przekazaniu całości następuje sygnał zakończenia transmisji, zwykle jest to słowo „end” (lub „ende”), „konec”, „out” lub inne w zależności od języka. Niektóre stacje kończą audycję serią zer, np. 000 000. Audycja jest kodowana najczęściej przy użyciu klucza jednorazowego; tak szyfrowane były zachodnioniemieckie audycje cyfrowe.
Głosy spikerów, z którymi można spotkać się słuchając tych stacji radiowych, nierzadko są generowane komputerowo przy użyciu syntezatora głosu i są czytane w wielu językach. Zwykle są to głosy żeńskie, ale czasami można usłyszeć także głosy męskie lub nawet dziecięce.
Przykładowy zapis jednej z audycji stacji numerycznej "Yankee Sierra" mógł wyglądać następująco:
Przypuszczalne przeznaczenie.
Brak oficjalnych informacji na temat celu i przeznaczenia audycji; w co najmniej dwóch przypadkach udowodniono ich związek z działaniami wywiadu, w większości przypadków ich misja nie jest znana i wywołuje liczne spekulacje.
Działalność szpiegowska.
Początków nadawania stacji numerycznych nie da się ustalić z całą pewnością. Według danych organizacji "Conet Project", zajmującej się analizowaniem działalności stacji numerycznych, istnieją one już od czasów I wojny światowej. Stawiałoby to radiostacje numeryczne pośród najstarszych radiostacji na świecie. Podczas II wojny światowej BBC wysyłała kodowane wiadomości do agentów specjalnych. Działalność stacji numerycznych nasiliła się w okresie zimnej wojny; po jej zakończeniu liczba tego typu radiostacji zmniejszyła się.
Najpoważniejsze przypuszczenia odnośnie do zastosowania radiostacji numerycznych dotyczą ich wykorzystania w komunikacji szpiegowskiej. Do szyfrowania i deszyfracji przekazu miałby służyć klucz jednorazowy, co pozwala na zminimalizowanie ryzyka odszyfrowania przekazu przez wroga. Po ważnych politycznie i przełomowych wydarzeniach, takich jak np. pucz moskiewski, rozgłośnie numeryczne zmieniały szczegóły w swych audycjach bądź też przechodziły na nadawanie o przypadkowym czasie.
W książce Roberta Wallace i Keitha Meltona "Spycraft" również przyjmuje się hipotezę o szpiegowskim przeznaczeniu rozgłośni numerycznych:
W książce Henryka Piecucha „Portret szpiega”, będącej opisem szpiegowskiej działalności Bogdana Płotki-Walewskiego, znajduje się informacja, iż nowo pozyskanemu agentowi polecano osobiste kupienie radia tranzystorowego i wręczano klucz jednorazowy, a następnie szkolono w deszyfrowaniu audycji szpiegowskich.
Przemyt narkotyków.
Istnieją również przypuszczenia, jakoby radiostacje numeryczne miały być związane z nielegalnym handlem narkotykami.
Technika nadawania.
Mimo że zidentyfikowano położenie jedynie nielicznych stacji, technika nadawania jest znana. Nadajniki krótkofalowe nadają z mocą od 10 do 100 kW. Nadajniki pracują zazwyczaj z zastosowaniem modulacji amplitudy, z wykorzystaniem wzmacniaczy mocy pracujących w klasach AB i B o parametrach stosowanych w międzynarodowej łączności krótkofalarskiej. Nierzadko wykorzystuje się także modulację SSB. Po przebadaniu audycji numerycznych analizatorami widma okazało się, że używane metody modulacji sygnału wykorzystują zaawansowane technologie, co wskazuje na wykorzystanie tego typu transmisji dla różnych operacji szpiegowskich.
Dla potrzeb pojedynczych agentów wykorzystanie niezaawansowanych technicznie metod nadawania ma również swoje zalety. Przede wszystkim sprzęt do odbioru zaawansowanych technicznie sygnałów jest trudno osiągalny, ponadto jego posiadanie zwiększa ryzyko dekonspiracji w razie przypadkowego zatrzymania.
Bywają również przypadki zagłuszania stacji numerycznych w celu uniemożliwienia nasłuchu transmisji.
Propagacja sygnału.
Zgodnie z naturą fal krótkich sygnały radiowe wysokiej częstotliwości nadawane ze stosunkowo niską mocą mogą osiągać bardzo dalekie odległości przy bardzo dobrych warunkach propagacji. Zależą one od takich czynników jak poziom interferencji elektromagnetycznej, pogoda, pora roku, plama słoneczna. Mogą być odebrane przez dobrej jakości odbiornik radiowy z odpowiednią anteną (rzecz jasna tylko te transmitowane modulacją AM, do odbioru SSB należy posiadać już odbiornik komunikacyjny bądź specjalną przystawkę, tzw. BFO do zwykłego radioodbiornika).
Amatorski nasłuch rozgłośni numerycznych.
Stacje numeryczne wzbudzają zainteresowanie krótkofalowców oraz detektywów-amatorów, którzy nie szczędzą sił i nieraz pokaźnych środków finansowych na wyśledzenie źródła transmisji audycji numerycznych. To właśnie radioamatorzy jako pierwsi wpadli na trop stacji numerycznej, której audycje zaczynały się od hiszpańskiego słowa „” (uwaga!). Krótkofalowcy odkryli, że jedna z audycji „” została nadana na częstotliwości należącej do Radia Habana Cuba. W r. 2000 Stany Zjednoczone zidentyfikowały oficjalnie radiostację jako kubańską. Źródła rządowe podały do publicznej wiadomości niektóre z odcyfrowanych przekazów nadanych metodą audycji numerycznej. Oto one:
W latach 80. i 90. radioamatorzy próbowali wyśledzić stacje cyfrowe nadające na Florydzie audycje w języku hiszpańskim. Przeprowadzone wizje lokalne stwierdziły istnienie anten nadawczych w Warrenton w Wirginii. Władze amerykańskie odmówiły jakichkolwiek informacji na ten temat.
Kwestie prawne.
Do tej pory prawie żaden rząd ani żaden nadawca nie przyznał się oficjalnie do stosowania radiostacji numerycznych. Słuchanie stacji numerycznych nie jest więc ograniczone żadnym prawem, choć w niektórych krajach istnieją przepisy, które mogą pozostawać w związku z radiostacjami numerycznymi. Chodzi przede wszystkim o nasłuch i ewentualne pozyskiwanie informacji z tego źródła. W Wielkiej Brytanii słuchanie radiostacji numerycznych jest formalnie przestępstwem. I tak artykuł 48 ustawy parlamentu brytyjskiego "Wireless Telegraphy Act" z r. 2006 stwierdza:
Rzecznik prasowy brytyjskiego ministerstwa handlu i przemysłu przyznał w wywiadzie dla The Daily Telegraph: „Stacje numeryczne są tym, czym myślicie że są. Ludzie nie powinni być nimi zafascynowani. Nie są one, powiedzmy, przeznaczone do publicznej konsumpcji”. Istnienia stacji numerycznych nie komentują amerykańskie agendy radiowe. Podczas audycji w National Public Radio nadanej 26 maja 2000, poświęconej stacjom numerycznym, John Winston z Federalnej Komisji Komunikacji stwierdził: „Nie będziemy wypowiadać się na temat tych stacji. I nie mówię tu czy nadają z naszego kraju, nawet jeśli wasi badacze mówią, że tak. Znamy za to niezliczone stacje z zagranicy...”.
Do tej pory zanotowano tylko jeden przypadek procesu sądowego zakończonego wyrokiem sądowym za nadawanie audycji numerycznych. Oskarżonym byli Kendall i Gwendolyne Myers, a oskarżeni zostali o szpiegostwo na rzecz Kuby. Akt oskarżenia zarzucał Kendallowi Myersowi w punkcie 30. „nadawanie zaszyfrowanych informacji w paśmie fal krótkich (...) za pośrednictwem alfabetu Morse’a lub czytanych głosem serii cyfr”.
Klasyfikacja stacji numerycznych.
Zazwyczaj radiostacje numeryczne mają własną popularną nazwę, nadaną przez krótkofalowców. Zwykle pochodzi ona od pierwszego słowa lub dżingla muzycznego otwierającego audycję. Niemniej jednak organizacja zajmująca się nasłuchem stacji numerycznych, ENIGMA (i jej internetowa następczyni ENIGMA2000) wprowadziła własną klasyfikację, która używana jest do identyfikacji. Oznaczenie to składa się z litery i cyfr, opcjonalnie dodatkowych liter wskazujących na warianty danej stacji. Litera wskazuje na język lub sposób nadawania stacji; cyfra (opcjonalnie dodatkowa litera) ma charakter porządkowy:
Na przykład stacja ' nosiła oznaczenie E03, kubańska stacja ' – V02, a " G02, od 1998 roku E23.

</doc>
<doc id="797697" url="https://pl.wikipedia.org/wiki?curid=797697" title="Chrzęstniakomięsak">
Chrzęstniakomięsak

Chrzęstniakomięsak (chrzęstniak mięsakowy, łac. "chondrosarcoma") – złośliwy nowotwór tkanki chrzęstnej należący do grupy mięsaków kości. Wyróżnia się kilka wariantów tego nowotworu, różniących się lokalizacją, przebiegiem i wiekiem zachorowania.
Epidemiologia.
Chrzęstniakomięsak częściej występuje w dorosłym lub starszym wieku. Chrzęstniakomięsak centralny najczęściej dotyczy chorych w wieku 40–50 lat; wariant jasnokomórkowy w wieku 25–50 lat, mezenchymalny od 10 do 40 roku życia, odróżnicowany od 30 do 60, powierzchowny od 30 do 40. Zachorowania na wariant przykostny nie wykazują podobnego wzrostu zachorowań w żadnej dekadzie życia – nie można wykluczyć wystąpienia określonego wariantu nowotworu poza tymi przedziałami czasowymi.

</doc>
<doc id="797701" url="https://pl.wikipedia.org/wiki?curid=797701" title="Szturmowcy-klony">
Szturmowcy-klony



</doc>
<doc id="797702" url="https://pl.wikipedia.org/wiki?curid=797702" title="Limnephilus subcentralis">
Limnephilus subcentralis

Limnpehilus subcentralis – chruścik z rodziny Limnephilidae. Larwy budują domki z fragmentów detrytusu i fragmentów roślin wodnych (podobne domki budują także: "Limnephilus borealis", "Limnephilus fuscinervis", "Grammotaulius nitidus"). 
Gatunek eurosyberyjski, nie występuje w południowej Europie, larwy zasiedlają jeziora i roślinność rzek. Limneksen, gatunek drobnozbiornikowy.
W Europie Północnej i Północno-Wschodniej występuje stosunkowo licznie lecz lokalnie, w jeziorach i stawach. Larwy obecne w jeziorkach torfowiskowych i wydmowych Holandii oraz w jeziorach górskich Słowenii i Kaukazu.

</doc>
<doc id="797703" url="https://pl.wikipedia.org/wiki?curid=797703" title="Radiostacja numeryczna">
Radiostacja numeryczna



</doc>
<doc id="797710" url="https://pl.wikipedia.org/wiki?curid=797710" title="Limnephilus sericeus">
Limnephilus sericeus

Limnpehilus sericeus – gatunek chruścika z rodziny bagiennikowatych (Limnephilidae). Larwy budują baryłkowate domki z fragmentów detrytusu i fragmentów roślin wodnych.
Gatunek holarktyczny, w Europie ma rozmieszczenie północno-górskie, larwy zasiedlają jeziora, rzeki i strumienie. W Polsce może być uważany za limneksena lub limnefila, gatunek rzadki.
Materiał obejmuje imago złowione nad jez. Łąkie oraz niepewnie oznaczone larwy z jezior Wielkopolski. W Europie Północnej "L. sericeus" zasiedla stawy i zbiorniki okresowe oraz jeziora. W Tatrach spotykany w jeziorach strefy lasu. Larwy typowe dla torfowisk i zbiorników okresowych okolic rzeki Kołymy. 

</doc>
<doc id="797716" url="https://pl.wikipedia.org/wiki?curid=797716" title="Aleksander Ostrowski">
Aleksander Ostrowski



</doc>
<doc id="797721" url="https://pl.wikipedia.org/wiki?curid=797721" title="Limnephilus nigriceps">
Limnephilus nigriceps

Limnpehilus nigriceps – gatunek chruścika z rodziny bagiennikowatych (Limnephilidae). Larwy budują baryłkowate domki z fragmentów detrytusu i roślin wodnych, czasami domki są trójścienne (podobne domki budują także: "Limnephilus decipiens" i "Anabolia brevipennis").
Gatunek holarktyczny, nie występuje w południowej Europie. Larwy spotykane w jeziorach i zarośniętych odcinkach rzek. W Polsce podawany z całego kraju. Limnebiont, preferuje strefę helofitów i zadrzewione brzegi.
Larwy były łowione w wielu jeziorach lobeliowych, najliczniej w szuwarach, trochę w izoetydach, sporadycznie w nimfeidach i oczeretach (w zgrupowaniu z "Limnephilus binotatus", "Limnephilus borealis", "Anabolia laevis" i "Triaenodes bicolor"). Na Pojezierzu Mazurskim dwie larwy złowiono w jeziorku torfowiskowym koło Jonkowa, licznie w zanikającym jeziorku koło Żabiego Rogu. Rzadko i nielicznie spotykany w innych jeziorach, głównie w trzcinach i napływkach. Wydaje się preferować jeziora śródleśne lub brzegi zadrzewione. Obecność potwierdzona w torfiankach koło Jeziora Kierskiego na Pojezierzu Wielkopolsko-Kujawskim. Złowiono także w kilku starorzeczach Narwi.
W Finlandii bardzo pospolity w jeziorach (licznie w oligotroficznych), stawach, zbiornikach okresowych i zalewach morskich. W Karelii larwy występowały głównie w strefie roślinności i czasami w otwartej strefie jezior i rzek, najliczniej wśród turzyc i skrzypów, oraz w zbiorowisku Nuphar-Polygonum. W jeziorach Estonii i Łotwy występuje masowo we wszystkich typach jezior, najczęściej w dystroficznych różnego typu, z torfianymi brzegami. Larwy spotykane w torfowiskowych jeziorach Niemiec.

</doc>
<doc id="797723" url="https://pl.wikipedia.org/wiki?curid=797723" title="Limnephilus lunatus">
Limnephilus lunatus

Limnephilus lunatus – chruścik z rodziny Limnephilidae. Larwy budują baryłkowate domki z fragmentów detrytusu i roślin wodnych.
Występowanie.
Występuje w Europie (bez Islandii), północnej Afryce, na Kaukazie, w Małej Azji, Iranie. Larwy poławiane w jeziorach, zarośniętych odcinkach rzek i wodach słonawych. Limnefil.
Na Pojezierzu Mazurskim imagines łowiono nad jez. Kośno. Larwy rzadko spotykano w kilku jeziorach, głównie w strefie helofitów (trzciny, turzyce). Dwie larwy złowiono w starorzeczu Biebrzy. Gatunek obecny także w jeziorach Wielkopolski.
Bardzo licznie występuje w jeziorach i zalewach morskich Finlandii. Na Półwyspie Kolskim występuje w zbiornikach lasotundry, imagines rzadko spotykane nad jeziorami Łotwy, Litwy. Obecność wykazywana w jeziorach Niemiec oraz Irlandii. W Holandii licznie spotykany w kanałach polderowych oraz jeziorkach o pH 9,5. Na Krymie larwy obecne w rzekach oraz eutroficznych stawach.

</doc>
<doc id="797725" url="https://pl.wikipedia.org/wiki?curid=797725" title="Halowa piłka nożna">
Halowa piłka nożna



</doc>
<doc id="797726" url="https://pl.wikipedia.org/wiki?curid=797726" title="Kościół Wniebowstąpienia Pańskiego">
Kościół Wniebowstąpienia Pańskiego

Niektóre kościoły pod wezwaniem Wniebowstąpienia Pańskiego:

</doc>
<doc id="797729" url="https://pl.wikipedia.org/wiki?curid=797729" title="Melampophylax nepos">
Melampophylax nepos

Melampophylax nepos – chruścik z rodziny Limnephilidae. 
Licznie spotykane w jeziorach wysokogórskich Karkonoszy. Gatunek ten występuje w Alpach, Karpatach oraz centralnych i zachodnich górach subalpejskich, larwy zasiedlają strefę rhitralu. Gatunek górski, limnefil.
Przypisy.
Bibliografia:

</doc>
<doc id="797731" url="https://pl.wikipedia.org/wiki?curid=797731" title="Salicylan fenylu">
Salicylan fenylu

Salicylan fenylu (salol, łac. "Phenylis salicylas" FP VI, syn. "Salolum, Phenylum salicylicum, Phenylium salicylicum", ang. "Phenyl salicylate") – organiczny związek chemiczny z grupy estrów. Jest to ester fenylowy kwasu salicylowego. Salol nie jest ujęty w Farmakopei Europejskiej. Wymagania jakościowe określają Farmakopee narodowe danego kraju lub inne dokumenty normatywne. W Polsce na stan obecny (2021) wymagania jakościowe dla surowca farmaceutycznego określa monografia szczegółowa salicylanu fenylu ujęta w Farmakopei Polskiej VI (2002).
Stosowany w medycynie jako lek odkażający przewód pokarmowy i drogi moczowe, a także w leczeniu biegunek bakteryjnych oraz nieżycie jelit 
Spośród dostępnych dawniej wielu preparatów prostych i złożonych ("Salolum" tabl. 0,5g subst. "pro receptura", "Salotannal" tabl. (salol 0,3g + tannalbina 0,3g), "Salolum cum Extracto Belladonnae" tabl. (salol 0,5g + wyciąg z pokrzyku wilczej jagody 15 mg) jedynym zarejestrowanym i produkowanym w Polsce (2018) jest lek "Urosal" tabletki – preparat złożony, zawiera po 300 mg metenaminy (urotropiny) oraz salolu..
Salol został otrzymany (1886) i wprowadzony (1887) do leczenia zakażeń układu moczowego przez Marcelego Nenckiego. Na skalę przemysłową syntetyzowany różnymi metodami, m.in. przez ogrzewanie kwasu salicylowego z fenolem, w obecności trichlorku fosforu
Dawki maksymalne "(dosis maxima)": jednorazowa "(pro dosi)" 1 g, dobowa "(pro die)" 3 g.
Właściwości chemiczne.
Salol wykazuje reaktywność charakterystyczną dla fenoli: ulega reakcji dimeryzacji, nitrozowania i diazowania. W reakcji z FeCl3 daje związek kompleksowy o fioletowym zabarwieniu.

</doc>
<doc id="797732" url="https://pl.wikipedia.org/wiki?curid=797732" title="Mesophylax impunctatus">
Mesophylax impunctatus

Mesophylax impunctatus – gatunek chruścika z rodziny bagiennikowatych (Limnephilidae).
Występuje na Półwyspie Iberyjskim, Apenińskim, w Pirenejach i Alpach, środkowej Europie, Irlandii i na Wyspach Brytyjskich, larwy występują w potokach (Botosaneanu i Malicky 1978). Limneksen.
Demel (1923) wykazuje obecność dwóch larw w jez. Wigry na dnie torfowym (oznaczenie wątpliwe). Stwierdzono występowanie w jeziorach o niskiej trofii w Irlandii.

</doc>
<doc id="797739" url="https://pl.wikipedia.org/wiki?curid=797739" title="Jerzy (Pańkowski)">
Jerzy (Pańkowski)

Jerzy (pełny tytuł: "Jego Ekscelencja Najprzewielebniejszy Jerzy, Prawosławny Arcybiskup Wrocławski i Szczeciński"), imię świeckie Mariusz Pańkowski (ur. 4 sierpnia 1974 w Białymstoku) – polski arcybiskup prawosławny, ordynariusz diecezji wrocławsko-szczecińskiej, Prawosławny Ordynariusz Wojska Polskiego, podporucznik. Profesor nauk teologicznych, rektor Chrześcijańskiej Akademii Teologicznej w Warszawie w kadencji 2020–2024, wcześniej prorektor tej uczelni.
Młodość i wczesna działalność.
W wieku 12 lat zaczął przysługiwać w soborze św. Mikołaja w Białymstoku. W tym okresie po raz pierwszy spotkał się z biskupem Sawą (Hrycuniakiem), co przesądziło o jego późniejszej decyzji o wstąpieniu do monasteru. Według własnych wspomnień biskupa Jerzego, decyzję tę podjął w wieku trzynastu lat, zaś jako piętnastolatek, 31 maja 1989, złożył u biskupa Sawy podanie o zgodę na złożenie wieczystych ślubów mniszych. Duchowny skierował go do monasteru w Supraślu jako posłusznika, pod opiekę jego przełożonego Mirona (Chodakowskiego).
Równocześnie ze wstąpieniem do monasteru Mariusz Pańkowski rozpoczął naukę w Prawosławnym Seminarium Duchownym w Warszawie, które ukończył z wyróżnieniem w 1993, zdając równocześnie egzamin dojrzałości. 17 grudnia 1993 przyjął postrzyżyny zakonne w riasofor. Pracował jako nauczyciel religii prawosławnej w przedszkolu w Supraślu.
W 1993 rozpoczął w trybie zaocznym studia teologiczne w Chrześcijańskiej Akademii Teologicznej. Następnie został skierowany do kontynuowania nauki na Wydziale Teologii Narodowego Uniwersytetu Ateńskiego. Przed podjęciem studiów przebywał rok w monasterze Paraklet w pobliżu Aten.
W trakcie studiów zdał egzamin państwowy z języka greckiego, nauczył się również koine. 1 stycznia 1995 otrzymał święcenia diakońskie z rąk arcybiskupa białostockiego i gdańskiego Sawy. 10 września 1998 złożył w monasterze w Supraślu wieczyste śluby mnisze, przyjmując imię zakonne Jerzy na cześć świętego mnicha Jerzego Chozewity.
15 października 1998 otrzymał święcenia kapłańskie z rąk patriarchy ekumenicznego Bartłomieja w cerkwi Hagia Sophia w Białymstoku. 30 kwietnia 1999 otrzymał godność ihumena, zaś 4 maja tego samego roku został namiestnikiem stauropigialnego monasteru św. Onufrego w Jabłecznej Od 3 kwietnia 2000 archimandryta.
Biskup.
28 listopada 2006 Święty Sobór Biskupów Polskiego Autokefalicznego Kościoła Prawosławnego zdecydował o powołaniu archimandryty Jerzego na biskupa-wikariusza diecezji warszawsko-bielskiej z tytułem biskupa siemiatyckiego.
28 stycznia 2007 odbyła się chirotonia biskupia archimandryty Jerzego w soborze św. Marii Magdaleny w Warszawie. Pierwsza Święta Liturgia celebrowana przez bpa Jerzego w Siemiatyczach odbyła się 15 lutego tegoż roku.
16 maja 2017 na nadzwyczajnym posiedzeniu Świętego Soboru Biskupów PAKP podniesiony do rangi arcybiskupa i mianowany – w związku ze śmiercią abpa Jeremiasza – ordynariuszem prawosławnej diecezji wrocławsko-szczecińskiej. Uroczysty ingres miał miejsce 18 czerwca 2017 w soborze Narodzenia Przenajświętszej Bogurodzicy we Wrocławiu.
Prawosławny Ordynariusz Wojska Polskiego.
9 czerwca 2010 w Warszawie na nadzwyczajnym posiedzeniu Świętego Soboru Biskupów Polskiego Autokefalicznego Kościoła Prawosławnego zgłoszona została jego kandydatura do godności Prawosławnego Ordynariusza Wojska Polskiego, po tragicznie zmarłym Mironie (Chodakowskim). Na wakującą katedrę został wybrany jednogłośnie.
23 czerwca 2010 Czesław Piątas, w imieniu Ministra Obrony Narodowej, Bogdana Klicha wręczył mu nominację na stanowisko Prawosławnego Ordynariusza Wojskowego w Prawosławnym Ordynariacie Wojska Polskiego. 12 października 2010 miał miejsce jego ingres na katedrę Prawosławnego Ordynariusza Wojska Polskiego oraz oficjalne powitanie z wojskiem. 3 listopada złożył przysięgę wojskową w Wyższej Szkole Oficerskiej Sił Powietrznych w Dęblinie. 9 maja 2011 został mianowany na I stopień oficerski.
15 lipca 2012 brał udział w poświęceniu cerkwi Zmartwychwstania Pańskiego w Katyniu.
Działalność na forum prawosławia światowego.
Wielokrotnie znajdował się w składzie delegacji Polskiego Autokefalicznego Kościoła Prawosławnego przebywających z oficjalnymi wizytami w innych lokalnych Kościołach Prawosławnych. Był również delegatem PAKP na posiedzenia komisji przygotowującej sobór panprawosławny.
W 2016 został członkiem delegacji Polskiego Autokefalicznego Kościoła Prawosławnego na Święty i Wielki Sobór Kościoła Prawosławnego.
Praca naukowo-dydaktyczna.
W 1999 obronił pod kierunkiem metropolity Warszawy i całej Polski Sawy pracę magisterską nt. "Nauka św. Grzegorza Palamasa o niestworzonym świetle". Studia teologiczne w Chrześcijańskiej Akademii Teologicznej ukończył z wyróżnieniem. W 2003 obronił rozprawę doktorską "Mistyka światła w tradycji Kościoła Wschodniego" również napisaną pod kierunkiem metropolity Sawy. W tym samym roku został zatrudniony w ChAT jako wykładowca teologii zasadniczej, homiletyki oraz języka cerkiewnosłowiańskiego. Homiletykę wykładał również w Prawosławnym Seminarium Duchownym.
W 2006 został kierownikiem Katedry Prawosławnej Teologii Praktycznej ChAT. W 2008 uzyskał stopień doktora habilitowanego nauk teologicznych na podstawie rozprawy poświęconej postaci św. Ignacego (Brianczaninowa). W tym samym roku objął funkcję kierownika Sekcji Teologii Prawosławnej ChAT. W 2012 został prorektorem ChAT (w 2016 został wybrany na kolejną kadencję).
5 czerwca 2014 uzyskał tytuł profesora nauk teologicznych. W 2015 został powołany na stanowisko profesora zwyczajnego ChAT.
W 2019 został członkiem Rady Naukowej czasopisma „Studia i Dokumenty Ekumeniczne”.
7 maja 2020 r. został wybrany rektorem ChAT na kadencję 2020–2024.
Publikacje książkowe.
Jest autorem książek:

</doc>
<doc id="797742" url="https://pl.wikipedia.org/wiki?curid=797742" title="Spółgłoska laryngalna">
Spółgłoska laryngalna



</doc>
<doc id="797743" url="https://pl.wikipedia.org/wiki?curid=797743" title="Wierzchowo (jezioro)">
Wierzchowo (jezioro)

 
Wierzchowo (niem. "Virchowsee") – jezioro w woj. zachodniopomorskim, w powiecie szczecineckim, w gminie Szczecinek, leżące na terenie Pojezierza Drawskiego. Urozmaicona linia brzegowa, długie, piaszczyste plaże.
W jeziorze można złowić m.in. takie ryby jak: węgorz, sieja, sielawa, leszcz, lin, płoć.
W pobliżu jeziora znajduje się użytek ekologiczny „Wielkie Błoto”, ośrodek wydobycia gazu ziemnego oraz wsie Wierzchowo i Stare Wierzchowo.
Z jeziora wypływa rzeka Gwda, którą często organizowane są spływy kajakowe
Dane morfometryczne.
Powierzchnia zwierciadła wody według różnych źródeł wynosi od 712,5 ha przez 731,0 ha do 732 ha.
Zwierciadło wody położone jest na wysokości 139,0 m n.p.m. lub 139,5 m n.p.m. Średnia głębokość jeziora wynosi 9,6 m, natomiast głębokość maksymalna 26,5 m.
Na podstawie badań dokonanych w 2008 roku zakwalifikowano Wierzchowo pod względem biologicznym, jak i w zakresie standardów fizykochemicznych do III klasy, czyli do umiarkowanego stanu ekologicznego. W oparciu o badania przeprowadzone w 1997 roku wody jeziora zaliczono do II klasy czystości.

</doc>
<doc id="797744" url="https://pl.wikipedia.org/wiki?curid=797744" title="Micropterna lateralis">
Micropterna lateralis

Micropterna lateralis – gatunek chruścika z rodziny bagiennikowatych (Limnephilidae).
Gatunek borealno-górski, larwy spotykane w strumieniach, źródłach, jeziorach i estuariach (Botosaneanu i Malicky 1978). Limneksen.
W Finlandii stosunkowo pospolicie w zbiornikach okresowych i kanałach, czasami jeziorach. Imagines spotykane nad górskimi jeziorami Bałkanów.

</doc>
<doc id="797750" url="https://pl.wikipedia.org/wiki?curid=797750" title="Nemotaulius punctatolineutus">
Nemotaulius punctatolineutus



</doc>
<doc id="797753" url="https://pl.wikipedia.org/wiki?curid=797753" title="Potamophylax cingulatus">
Potamophylax cingulatus

Potamophylax cingulatus – gatunek chruścika z rodziny bagiennikowatych (Limnephilidae). 
W Polsce w wodach stojących jedną larwę złowiono w małym limnokrenie Wyżyny Krakowsko-Częstochowskiej. W Islandii larwy spotykane rzadko w jeziorach, częściej w ciekach, lagunach i estuariach. Rozmieszczony w całej Europie, zasiedla strefę rhitralu. Limneksen.

</doc>
<doc id="797754" url="https://pl.wikipedia.org/wiki?curid=797754" title="Facecja">
Facecja

Facecja (z łac. "facetia" – żart, dowcip) – krótkie opowiadanie, w formie pisanej lub ustnej, o żartobliwej treści, zakończone dowcipną pointą, pozbawione składników umoralniających czy satyrycznych.
Facecje wywodzą się z przekazywanych ustnie anegdot, które funkcjonowały już w starożytności i przenikały do dzieł pisanych. Teoretyczną podstawę facecji zawarł Cyceron w traktacie "De oratore", gdzie zamieścił również zbiór anegdot. W starożytności facecje tworzyli m.in. Valerius Maximus ("Factorum et dictorum memorabiliorum libri IX", I w. n.e.), Plutarch i Diogenes. Twórczość facecjonistyczna pojawiała się także w średniowieczu, jednak rozwinęła się na dobre dopiero w epoce renesansu. Tworzyli je wtedy m.in. Giovanni Boccaccio, Gian Francesco Braccolini (Poggio), Lodovico Domenichi oraz Heinrich Bebel. W Polsce pisana facecja pojawiła się w XVI wieku. Popularny był wtedy anonimowy zbiór "Facecje polskie". W XVII wieku pojawiły się facecje sowizdrzalskie, w których pojawiały się elementy satyry społecznej. Facecje zbierane były również w sylwach.

</doc>
<doc id="797756" url="https://pl.wikipedia.org/wiki?curid=797756" title="Rezolucja Rady Bezpieczeństwa ONZ nr 1659">
Rezolucja Rady Bezpieczeństwa ONZ nr 1659

Rezolucja Rady Bezpieczeństwa ONZ nr 1659 została uchwalona 15 lutego 2006 podczas 5374. posiedzenia Rady.
Rezolucja ma charakter wyłącznie polityczny i stanowi życzliwą odpowiedź Rady na rozpoczęcie akcji "Afghanistan Compact", o czym minister spraw zagranicznych Afganistanu powiadomił sekretarza generalnego w liście z 6 lutego.

</doc>
<doc id="797760" url="https://pl.wikipedia.org/wiki?curid=797760" title="Potamophylax rotundipennis">
Potamophylax rotundipennis

Potamophylax rotundipennis – gatunek chruścika z rodziny bagiennikowatych (Limnephilidae).
Gatunek eurosyberyjski, nie występuje w Europie Południowej, na Bałkanach, Islandii, w Skandynawii, zasiedla potoki (Botosaneanu i Malicky 1978). Limneksen.
Jedna larwa została złowiona w stawie wysokogórskim Karkonoszy. Imagines spotykane nad jez. Ładoga i Balaton.

</doc>
<doc id="797761" url="https://pl.wikipedia.org/wiki?curid=797761" title="Sieć społeczna">
Sieć społeczna

Sieć społeczna – struktura społeczna złożona z węzłów, które są indywidualnymi elementami organizacji. Węzły z kolei połączone są poprzez różne rodzaje powiązań – od przypadkowych spotkań do bliskich relacji rodzinnych. Termin użyty pierwszy raz w 1954 roku przez ("Class and Committees in a Norwegian Island Parish", „Human Relations”).

</doc>
<doc id="797762" url="https://pl.wikipedia.org/wiki?curid=797762" title="Rezolucja Rady Bezpieczeństwa ONZ nr 1660">
Rezolucja Rady Bezpieczeństwa ONZ nr 1660

Rezolucja Rady Bezpieczeństwa ONZ nr 1660 została uchwalona 28 lutego 2006 podczas 5382. posiedzenia Rady.
Rezolucja zmienia artykuły 12 ("Skład izb") oraz 13 ("Sędziowe "ad litem"") statutu Międzynarodowego Trybunału Karnego dla Byłej Jugosławii. Jest to reakcja na sugestię przewodniczącego Trybunału, iż podczas najważniejszych procesów powinni być powoływani sędziowie rezerwowi.

</doc>
<doc id="797763" url="https://pl.wikipedia.org/wiki?curid=797763" title="Nemotaulis punctatolineatus">
Nemotaulis punctatolineatus



</doc>
<doc id="797766" url="https://pl.wikipedia.org/wiki?curid=797766" title="Salol">
Salol



</doc>
<doc id="797768" url="https://pl.wikipedia.org/wiki?curid=797768" title="Rezolucja Rady Bezpieczeństwa ONZ nr 1661">
Rezolucja Rady Bezpieczeństwa ONZ nr 1661

Rezolucja Rady Bezpieczeństwa ONZ nr 1661 została uchwalona 14 marca 2006 podczas 5384. posiedzenia Rady.
Rezolucja nie zawiera postanowień o wiążącej mocy prawnej, stanowi jedynie polityczny wyraz poparcia dla toczących się negocjacji pokojowych między prowadzącymi od lat wojnę graniczną Etiopią i Erytreą. 

</doc>
<doc id="797770" url="https://pl.wikipedia.org/wiki?curid=797770" title="Mikel Arteta">
Mikel Arteta

Mikel Arteta Amatriain (ur. 26 marca 1982 w San Sebastián) – hiszpański trener i piłkarz, który występował na pozycji pomocnika. Od grudnia 2019 roku trener Arsenalu.
Kariera piłkarska.
Dzięki swojemu olbrzymiemu potencjałowi, w wieku 15 lat przeszedł z amatorskiego klubu Antiguoko do FC Barcelony. Szybko z zespołu juniorów przedostał się na zaplecze kadry i stanowił trzon FC Barcelony B. Grał tam przez 3 lata, a łącznie z zespołami klubu FC Barcelona – 5 lat. Następnie przeszedł do Paris Saint-Germain na zasadzie wypożyczenia. Przez dwa lata gry rozegrał tam 31 meczów strzelając dwie bramki. Po wypożyczeniu nie było już dla Mikela miejsca w FC Barcelona. Przeszedł więc on do Rangers. Był to jeden z najlepszych okresów w jego karierze. Niechciany w Barcelonie w Glasgow strzelił dwanaście goli w pięćdziesięciu meczach. Wtedy jego umiejętności zauważył Real Sociedad, który poszukiwał pomocnika. W tym klubie rozegrał 15 meczów strzelając jednego gola. W 2005 roku ponownie przeniósł się na wyspy brytyjskie by zostać piłkarzem Evertonu. Dla tego klubu strzelił 28 goli w 174 meczach Premier League. 31 sierpnia 2011 został zakupiony za 10 milionów funtów przez Arsenal. Wraz z zakończeniem sezonu 2015/16 zakończył piłkarską karierę.
Styl gry.
Arteta początkowo zaczął grać jako numer 10 w młodzieżowym systemie Barcelony, a później został przeniesiony na pozycję defensywnego pomocnika, ponieważ uważano go za gracza na wzór Pepa Guardioli. Został oceniony jako szósty najskuteczniejszy zawodnik w Premier League w latach 2006-07 przez oficjalny system oceny zawodników Actim Index. Arteta wrócił do swojej pierwotnej, "głębszej" roli pomocnika w Arsenalu, w którym wyróżniał się jako rozgrywający swojego zespołu dzięki swojej technice, umiejętnościom, wizji, podawaniu, świadomości i inteligencji taktycznej. Jego łączne 12 ligowych asyst w sezonie 2006-07 oznaczało, że zajął pod tym względem trzecie miejsce za Cescem Fàbregasem i Cristiano Ronaldo. Ze 100 faulami popełnionymi przeciwko niemu w tym samym sezonie, był najbardziej faulowanym graczem w Premier League.
Kariera trenerska.
Manchester City (asystent).
3 lipca 2016 roku został asystentem Pepa Guardioli w Manchesterze City. Odrzucił tym samym ofertę Arsène'a Wengera o prowadzeniu akademii swojego byłego klubu - Arsenalu oraz ofertę dołączenia do sztabu innej drużyny z północnego Londynu - Tottenhamu. Z Manchesterem City wygrał 2 razy Premier League, raz F.A. Cup (Puchar Anglii) i dwukrotnie Puchar Ligi Angielskiej.
Guardiola i Arteta po raz pierwszy spotkali się w akademii w Barcelonie, chociaż Guardiola był już w pierwszym zespole, będąc o 11 lat starszy od Artety. Od tego czasu obaj utrzymywali kontakt. Guardiola był przekonany, że Arteta – który był wówczas graczem Arsenalu – będzie dobrym trenerem, gdy zadzwoni do niego, aby uzyskać informacje o Chelsea, przed półfinałami Ligi Mistrzów 2012 przeciwko Barcelonie .
W 2015 roku, kiedy Guardiola opuszczał Bayern Monachium, Arteta, w ostatnim roku swojej kariery, ponownie nawiązał kontakt i postanowił współpracować. Arteta został menedżerem Man City w przegranym 2:1 Lidze Mistrzów z Lyonem 19 września 2018 r., z powodu zakazu gry na linii bocznej Guardioli. W 2018 roku Arteta został silnie powiązany z wakatem menedżera Arsenalu, po odejściu jego byłego menedżera Arsène Wengera, ale ostatecznie zatrudniono Unai Emery .
Arsenal F.C..
2019/2020.
20 grudnia 2019 roku Arteta został ogłoszony trenerem Arsenalu. Umowa podpisana została do 2023 roku. Po mianowaniu stwierdził: "Chcę, aby ludzie brali odpowiedzialność za swoją pracę i chcę ludzi, którzy dostarczają pasji i energii w klubie piłkarskim. Każdy, kto się z tym nie zgadza, albo ma negatywny wpływ, albo cokolwiek innego, nie jest wystarczająco dobry dla tego środowiska i tej kultury".
26 grudnia rozegrał swój pierwszy mecz trenerski w meczu Premier League z A.F.C. Bournemouth, zakończony remisem 1-1. 1 stycznia 2020 wygrał swój pierwszy mecz trenerski 2:0, w domowym pojedynku z Manchesterem United.
18 lipca 2020 Arsenal pokonał Manchester City - poprzedniego pracodawcę Artety - 2:0 w półfinale Pucharu Anglii, a następnie w finale pokonali 2:1 Chelsea, wygrywając F.A. Cup po raz 14. Było to pierwsze trofeum Artety i po raz pierwszy od sezonu 1986-87 trener Arsenalu zdobył trofeum w swoim pierwszym sezonie pracy. Zmagania ligowe Arsenal zakończył na 8. miejscu, dzięki jednak wygranej w pucharze zakwalifikowali się do fazy grupowej Ligi Europy.
2020/2021.
29 sierpnia Arsenal pokonał Liverpool w meczu o Community Shield po rzutach karnych. Arteta 10 września został ogłoszony z głównego trenera do menadżera Arsenalu. W Pucharze Anglii tym razem Arsenal odpadł już w 4 rundzie z Southampton. W Lidze Europy odpadli w półfinale w dwumeczu 2-1 z Villarealem. W lidze zajęli dopiero 8. miejsce, które, wraz z niepowodzeniami w Pucharach, spowodowało, że Arsenal po raz pierwszy od 25 lat nie zagra w Europejskich pucharach..
Kontrowersje.
Niesportowe zachowanie.
W kwietniu 2010 roku, na 4 kolejki przed zakończeniem sezonu w angielskiej Premier League Mikel Arteta, będący wtedy piłkarzem Evertonu, wbił palec w oko pomocnika Blackburn Rovers, Mortena Gamsta Pedersena. Sędzia Andre Marriner nie widział dokładnie całej sytuacji i widząc nerwową reakcję Pedersena ukarał obu piłkarzy żółtymi kartkami. Po meczu Arteta przeprosił za swoje zachowanie i dodał, że w kilku ostatnich meczach z udziałem Pedersena Norweg złośliwie go faulował. Hiszpan nie został dodatkowo ukarany po meczu, gdyż zgodnie z przepisami obowiązującymi w angielskiej lidze jeżeli piłkarz w trakcie meczu zostanie ukarany kartką za faul Federacja nie ma prawa zaostrzyć kary
Kariera reprezentacyjna.
Pomimo występów w młodzieżowych reprezentacjach Hiszpanii Arteta nigdy nie wystąpił w reprezentacji seniorskiej. Z uwagi na dobrą formę Hiszpana w barwach Evertonu wiele angielskich mediów zaczęło sugerować, że świetny technicznie pomocnik bardzo przydałby się w reprezentacji Anglii. Sam Hiszpan również wyraził zainteresowanie taką perspektywą. Temat ten wywoływał tak wiele kontrowersji, iż na temat gry Artety w reprezentacji wypowiedziała się w 2010 roku FIFA, jeszcze zanim sztab reprezentacji Anglii podjął jakiekolwiek formalne starania o powołanie Artety. W myśl stanowiska FIFA Hiszpan nigdy nie będzie uprawniony do gry w reprezentacji Anglii z uwagi na fakt, iż wziął udział wraz z reprezentacją Hiszpanii w juniorskim turnieju w 1999 roku. Zgodnie z przepisami FIFA jeżeli piłkarz wystąpi jako junior w reprezentacji swojego kraju, nie mając w tym momencie podwójnego obywatelstwa, nie może on wystąpić później w reprezentacji seniorskiej innego państwa.

</doc>
<doc id="797774" url="https://pl.wikipedia.org/wiki?curid=797774" title="Języki północno-wschodniokaukaskie">
Języki północno-wschodniokaukaskie

Języki północno-wschodniokaukaskie, inaczej języki kaspijskie lub nach-dagestańskie – rodzina języków używanych głównie w Czeczenii, Dagestanie i Azerbejdżanie. Języki te bywają łączone z północno-zachodniokaukaskimi w ramach tzw. rodziny północnokaukaskiej.
Cechują się skomplikowaną fonetyką (do 60 fonemów spółgłoskowych i 30 samogłoskowych), ergatywną strukturą zdania, obecnością klas nominalnych i rozbudowanymi systemami deklinacji. Przypuszcza się, że do rodziny nach-dagestańskiej należały również starożytne języki hurycki i urartyjski.

</doc>
<doc id="797776" url="https://pl.wikipedia.org/wiki?curid=797776" title="Wałek">
Wałek



</doc>
<doc id="797777" url="https://pl.wikipedia.org/wiki?curid=797777" title="Języki nach-dagestańskie">
Języki nach-dagestańskie



</doc>
<doc id="797780" url="https://pl.wikipedia.org/wiki?curid=797780" title="Borowiacy Tucholscy">
Borowiacy Tucholscy

Borowiacy Tucholscy (nazwa własna "Borowiaki" i "Borusy"; kaszb. "Bòrowiôcë", "Bòrôcë") – zwarta grupa etnograficzna pochodzenia kaszubskiego, mieszkańcy północno-środkowej części Borów Tucholskich.
Główne miejsca zamieszkania Borowiaków to okolice Czarnej Wody, Osiecznej, Osówka, Szlachty i Śliwic. Borowiacki obszar etnograficzny graniczy z obszarem kociewskim na wschodzie, z kaszubskim (Zaboracy zwani też Krubanami (kaszb. "Krëbanë")) na północnym zachodzie i krajeńskim na południu, aczkolwiek trzeba pamiętać o tym, że Borowiacy Tucholscy dawniej również mówili po kaszubsku (w północnej części pow. tucholskiego i w pd. części pow. chojnickiego jeszcze na początku XX wieku). Ze zmieszania cech pomorskich (kaszubskich) i (wielko)polskich powstało to, co obecnie określa się gwarą borowiacką, która w przeszłości była jednakże tylko jedną z gwar języka kaszubskiego. Obecnie gwara ta istnieje tylko szczątkowo wśród najstarszej ludności. W przeszłości obszar zamieszkania Borowiaków przeplatał się z obszarem zwanym Kosznajderią (kaszb. "Kòsznéderëjô") bądź Kośniewiem (dolnoniem. "Koschnewee"), zamieszkanym przez posługującą się gwarą kosznajderską (niem. "Brahe-Mundart") języka dolnoniemieckiego ludność zwaną Kosznajdrami (kaszb. "Kòsznédrë"). Wspólne wyznanie katolickie przeważającej części Borowiaków i Kosznajdrów ułatwiało zawieranie małżeństw przedstawicieli obydwu grup etnicznych.
Borowiacy (podobnie jak i inne grupy etnograficzne wschodniej części Pomorza) oparli się silnej germanizacji na obszarze Pomorza Gdańskiego w XIX i na początku XX w. Kultywuje się tu nadal swoistą i odrębną kulturę regionalną (pieśni, tańce i gwary), przejawiającą się również w obyczajach, architekturze, stroju oraz miejscowej kuchni. 
Charakterystyczną cechą architektury borowiackiej są drewniane domy z dużym, spadzistym dachem pokrytym dranicą, wykonaną z ręcznie łupanych desek z drewna iglastego.
Borowiacy w zwartej masie zamieszkują powiat tucholski oraz przyległe tereny sąsiednich powiatów: gminę Czersk z borowiackimi Rytlem i Łęgiem w powiecie chojnickim, gminę Osieczna z borowiackimi Szlachtą, Osówkiem i Wdą w powiecie starogardzkim oraz gminy Lniano i Świekatowo w powiecie świeckim.
Kultura Borowiaków jest przedmiotem ekspozycji Muzeum Borów Tucholskich w Tucholi, gdzie znajduje się wystawa poświęcona tej grupie etnograficznej. Ekspozycja obejmuje m.in. odtworzone wnętrze borowiackiej chaty, przedmioty codziennego użytku (magiel, kołowrotek, kierzynka - przyrząd do wyrabiania masła), meble (łóżka, skrzynia posagowa, maszyna do szycia) oraz stroje (codzienne i odświętne).

</doc>
<doc id="797781" url="https://pl.wikipedia.org/wiki?curid=797781" title="Języki kaspijskie">
Języki kaspijskie



</doc>
<doc id="797784" url="https://pl.wikipedia.org/wiki?curid=797784" title="Emanuel Ungaro">
Emanuel Ungaro

Emanuel Ungaro (ur. 13 lutego 1933 w Aix-en-Provence, we Francji, zm. 21 grudnia 2019 w Paryżu) – francuski projektant mody, założyciel domu mody oraz firmy kosmetycznej Ungaro.
Urodził się we włoskiej rodzinie. W wieku 25 lat rozpoczął pracę projektanta dla Cristóbala Balenciagi. W roku 1968 zaprojektował swoją pierwszą kolekcję prêt-à-porter, po czym wkrótce otworzył butik w Paryżu. Od 1983 roku tworzył także perfumy.
W 2005 roku marka Emanuel Ungaro została sprzedana Asimowi Abdullahowi – dyrektorowi Global Asset Capital Investment Bank.

</doc>
<doc id="797785" url="https://pl.wikipedia.org/wiki?curid=797785" title="Rezolucja Rady Bezpieczeństwa ONZ nr 1662">
Rezolucja Rady Bezpieczeństwa ONZ nr 1662

Rezolucja Rady Bezpieczeństwa ONZ nr 1662 została uchwalona 23 marca 2006 podczas 5393. posiedzenia Rady.
Rezolucja stanowi dość obszerny zbiór komentarzy i opinii Rady na temat aktualnej sytuacji w Afganistanie. Zawiera też dwa postanowienia o wiążącej mocy prawnej:

</doc>
<doc id="797786" url="https://pl.wikipedia.org/wiki?curid=797786" title="Ungaro">
Ungaro



</doc>
<doc id="797792" url="https://pl.wikipedia.org/wiki?curid=797792" title="Auguste Piccard">
Auguste Piccard

Auguste Antoine Piccard (ur. 28 stycznia 1884 w Bazylei, zm. 24 marca 1962 w Lozannie) – szwajcarski fizyk, wynalazca i badacz.
Życiorys.
Od dziecka zainteresowany nauką, studiował na Politechnice Federalnej w Zurychu. W 1922 został profesorem fizyki na Wolnym Uniwersytecie Brukselskim.
23.09.1923 roku podczas XII zawodów Pucharu Gordona Bennetta reprezentował Szwajcarię zajmując 10 pozycję. W 1932 roku odwiedził Polskę. podczas pobytu wygłosił w Polskim Towarzystwie Fizycznym wykład o metodach badania stratosfery, spotkał się z prezydentem Mościckim, wygłosił wykład w auli politechniki warszawskiej o swoich badaniach nad mechaniką rejonów kosmicznych. 10 maja odwiedził Zakłady Balonowe w Legionowie, a 11 maja odbył lot w towarzystwie Ericha Tilgenkampa, inż. Stanislawa Mazurka i ppłk. Sielewicza na balonie Zurich II. Podczas wizyty w Legionowie został podpisana wstępna umowa na produkcję przez Zakłady balonu stratosferycznego dla Piccarda, ale profesorowi nie udało się zdobyć pieniędzy na ten projekt i zamówienie nie zostało potwierdzone.
We wczesnych latach 30. XX wieku opracował podstawowe założenia konstrukcji batyskafu, jednak wówczas niezrealizowane. Na podstawie tych założeń skonstruował w 1930 balon stratosferyczny. Na cześć głównego sponsora, Belgijskiego Narodowego Funduszu Badań Naukowych, balon nazwano „FNRS”. 27 maja 1931 Piccard wraz z Paulem Kipferem, wznosząc się z Augsburga, osiągnął rekordową wysokość 15 785 metrów, dokonując w czasie lotu wielu ważnych pomiarów dotyczących atmosfery i promieniowania kosmicznego. Badania promieniowania kosmicznego były głównym powodem konstrukcji balonu. W tym celu w 1936 nawiązał współpracę z fabryką gumy w Sanoku, utworzoną przez Oskara Schmidta, zamierzając wykorzystać materiał wyprodukowany w tym zakładzie do planowanej budowy balonu w Legionowie. Profesor Piccard wykonał jeszcze 26 lotów stratosferycznych, osiągając maksymalną wysokość 23 000 m.
Do konstruowania batyskafu powrócił pod koniec lat 30., lecz prace przerwała II wojna światowa. Po jej zakończeniu prace kontynuowano, tym razem we Francji, pod patronatem Francuskiej Marynarki Wojennej. W 1948 batyskaf „FNRS-2” wykonał kilka próbnych zanurzeń.
Wskutek nieporozumień z francuską marynarką Piccard – z doświadczeniem nabytym podczas budowy i eksploatacji „FNRS-2” – przystąpił do budowy nowego batyskafu, zmieniając niektóre rozwiązania konstrukcyjne. Tym razem sponsorami byli Włosi. W 1953 zwodowano batyskaf o nazwie „Trieste”, w którym Piccard wraz z synem Jacques’em oraz innymi naukowcami wykonał wiele zanurzeń w Morzu Śródziemnym. W 1957 „Trieste” został sprzedany Marynarce Wojennej Stanów Zjednoczonych. Następne zanurzenia wykonywał m.in. także Jacques Piccard (w tym najsłynniejsze, zejście na dno Rowu Mariańskiego w 1960).
Kontynuatorem pasji balonowych Auguste’a jest jego wnuk, Bertrand.

</doc>
<doc id="797794" url="https://pl.wikipedia.org/wiki?curid=797794" title="Megszentségteleníthetetlenségeskedéseitekért">
Megszentségteleníthetetlenségeskedéseitekért



</doc>
<doc id="797798" url="https://pl.wikipedia.org/wiki?curid=797798" title="Dytrochej">
Dytrochej

Dytrochej – w wersyfikacji antycznej stopa wierszowa składająca się z czterech sylab: długiej, krótkiej, długiej, krótkiej (); podwójny trochej. Współcześnie dytrochejem nazywa się niekiedy peon III z uwagi na występowanie akcentu pobocznego na sylabie pierwszej.

</doc>
<doc id="797799" url="https://pl.wikipedia.org/wiki?curid=797799" title="NF-Board">
NF-Board

NF-Board (właśc. "Nouvelle Fédération-Board" (NFB), nieoficjalnie "Non-FIFA-Board") – federacja piłkarska utworzona 21 grudnia 2003 roku dla zespołów reprezentujących państwa, terytoria zależne, państwa nieuznawane, mniejszości narodowe i etniczne, regiony, jednostki administracyjne, mikronacje, które nie są i zwykle nie mogą być członkami FIFA. W 2007 roku została utworzona regionalna organizacja NF-Board dla Ameryki Południowej – Consejo Sudamericano de Nuevas Federaciones (CSANF).
Celem NF-Board jest umożliwienie federacjom członkowskim rozgrywania oficjalnych meczów na bazie „prawa do gry w piłkę nożną”. Organizuje VIVA World Cup, puchar, który został po raz pierwszy rozegrany w październiku 2006 roku w Oksytanii, a kolejne w 2008, 2009, 2010 i 2012 roku.
NF-Board chce współpracować z FIFA będąc tymczasową organizacją dla zespołów oczekujących na członkostwo w FIFA.
Organizatorem i sekretarzem generalnym jest Luc Misson, adwokat Jean-Marca Bosmana w sprawie, która doprowadziła do powstania prawa Bosmana.
Członkowie.
NF-Board nie publikuje aktualnych wykazów członków. Ostatni taki wykaz ukazał się pod koniec 2007 roku. Według niego organizacja zrzeszała 13 członków stałych, 11 członków tymczasowych oraz 3 członków partnerskich. W późniejszych latach następowały zmiany – zarówno przyjmowani byli nowi członkowie, jak i następowały rezygnacje. W organizowanym przez NF-Board VIVA World Cup występują również reprezentacje nie wymieniane na liście członków NF-Board – nie jest jasne, czy fakt wystąpienia w tym turnieju oznacza również członkostwo w organizacji (z drugiej strony część reprezentacji wymienianych jako członkowskie NF-Board w turnieju tym nigdy nie uczestniczyło).
Członkowie według wykazu z 2007 roku.
jako stali członkowie
jako członkowie tymczasowi
jako członkowie partnerscy
Członkowie przyjęci od 2008 roku i zmiany w członkostwie.
2008:
2010:
2011:
Drużyny biorące udział w VIVA World Cup.
Drużyny, które nie należą do NF-Board lub Consejo Sudamericano de Nuevas Federaciones oznaczono symbolem: #.

</doc>
<doc id="797800" url="https://pl.wikipedia.org/wiki?curid=797800" title="Gucci">
Gucci

Guccio Gucci S.p.A., znany jako Gucci – włoski dom mody założony we Florencji w 1921 roku przez Guccio Gucciego (1881–1953).
Gucci założył swój pierwszy butik w Rzymie w roku 1938. Od tego czasu projektował dla wielu dobrych marek. W roku 1947 zaprojektował torbę "bamboo", która do dziś jest jednym z najbardziej charakterystycznych produktów firmy. Z żoną Aidą Calvelli miał sześcioro dzieci. Po śmierci Gucciego, jedno z jego dzieci – syn, Aldo, rozwinął zasięg firmy – otworzył butiki w Londynie, Paryżu i Nowym Jorku. W 1960 roku powstały kolejne sklepy w Hongkongu i Tokio. 
Obecnie Guccio Gucci S.p.A. jest spółką zależną francuskiego holdingu Kering, skupiającego producentów produktów markowych.

</doc>
<doc id="797803" url="https://pl.wikipedia.org/wiki?curid=797803" title="PROPE">
PROPE

PROPE (czyt. pro-pe, z łac. "obok", "blisko") jest niezależnym studiem developingu gier komputerowych założonym przez byłego projektanta Sega Yuji Naka. Firma jest częściowo opłacana przez Sega w ramach "programu wsparcia niezależnych twórców gier wideo". Kapitał początkowy firmy wynosił 10 milionów jenów, z czego 10% pokryła Sega.

</doc>
<doc id="797805" url="https://pl.wikipedia.org/wiki?curid=797805" title="Rhadicoleptus alpestris">
Rhadicoleptus alpestris

Rhadicoleptus alpestris – gatunek chruścika z rodziny bagiennikowatych (Limnephilidae). 
Gatunek eurosyberyjski, nie występuje w południowej Europie i Islandii, larwy zasiedlają strumienie, torfowiska, źródła i jeziora. Limneksen, tyrfofilny, larwy w astatycznych lub trwałych strumieniach śródleśnych.
Bardzo pospolity w zbiornikach okresowych Finlandii, występowanie odnotowane w małych jeziorkach Karelii, imagines łowione nad jeziorami Estonii. 

</doc>
<doc id="797807" url="https://pl.wikipedia.org/wiki?curid=797807" title="Derg">
Derg

Derg – wojskowa rada zarządzająca Etiopią po obaleniu cesarza Hajle Syllasje I.
Historia.
W 1974 roku wybuchł kryzys wywołany skutkami kilkuletniej suszy (w tym powtarzającymi się klęskami głodu) oraz przestarzałą strukturą społeczno-gospodarczą gdzie całość oparta była na półniewolniczej pracy chłopów. Kryzys i przestarzałe struktury państwa pchały przedstawicieli młodego pokolenia w stronę politycznej lewicy. W gronie zradykalizowanych w tym czasie osób znalazł się szereg wojskowych, szczególnie tych wywodzących się z młodszego pokolenia. Wśród zrewolucjonizowanych wojskowych znalazł się Mengystu Hajle Marjam planujący obalenie cesarza. 
W czerwcu odbył się wojskowy zamach stanu, którego faktycznym organizatorem był Mengystu. W jego następstwie utworzony został Komitet Koordynacyjny Sił Zbrojnych, tzw. Derg, pod przewodnictwem Amana Mikaela Andoma. Pucz odbył się przy powszechnym społecznym przyzwoleniu. Derg początkowo działał jako jednostka dochodzeniowa mająca wykorzenić korupcję, szybko nabrał cech junty wojskowej. W skład komitetu weszli wojskowi reprezentujący lewicową i nacjonalistyczną opcję ideową. Pod koniec listopada w ramach porachunków wewnątrz Dergu zginął Aman Mikael Andom. Jego następcą na stanowisku przewodniczącego Dergu został Teferi Benti.
Junta nie zdobyła poparcia Stanów Zjednoczonych, które wstrzymały dostawy broni do kraju. Skłoniło to wojsko do szukania porozumienia z Chinami, a następnie ze Związkiem Radzieckim.
We wrześniu tego samego roku Derg wydał dekret o detronizacji cesarza, zawiesił konstytucję, rozwiązał parlament i utworzył Tymczasową Wojskową Radę Administracyjną. W marcu kolejnego roku zniesiono monarchię, ogłoszono dekret o reformie rolnej i nacjonalizacji przedsiębiorstw. W ramach przemian grunty ziemiaństwa zostały zajęte i poddane dystrybucji chłopstwu. Wszystkie gałęzie przemysłu zostały znacjonalizowane, a dotychczasowa biurokracja zdymisjonowana. Do pełnego obalenia rządu monarchistów doszło dopiero w listopadzie, kiedy to w wyniku powstania ludowego członkowie dotychczasowego rządu zostali poddani egzekucji. Od tego momentu Derg w pełni kontrolował sytuację w Etiopii.
W latach 1975–1977 nasiliły się separatyzmy w Erytrei (od początku lat 60. trwała tam wojna o niepodległość) i Ogadenie, co doprowadziło do wybuchu wojny domowej.
Po kolejnym zamachu stanu z lutego 1977 roku szefem państwa został Mengystu. Zaczął on wdrażać system polityczny wzorowany na systemie państw bloku wschodniego. Lata 1977–1979, określane mianem Czerwonego Terroru były okresem walki z przeciwnikami nowej władz. Wojna w Ogadenie (z Somalią) z lat 1977–1978 zakończyła się zwycięstwem Etiopii, która wsparta została przez ZSRR, NRD i Kubę. W 1984 roku utworzona została rządząca Etiopska Partia Robotnicza. W 1987 roku uchwalono nową konstytucję, na mocy której utworzona została Ludowo-Demokratyczna Republika Etiopii.

</doc>
<doc id="797808" url="https://pl.wikipedia.org/wiki?curid=797808" title="Herb Kozienic">
Herb Kozienic

Herb Kozienic – jeden z symboli miasta Kozienice i gminy Kozienice w postaci herbu.
Wygląd i symbolika.
Herb przedstawia w błękitnym polu złotego jelenia skaczącego w prawo.
Historia.
Wizerunek herbowy pochodzi z połowy XVI wieku, kiedy to Kozienice otrzymały prawa miejskie i taki wizerunek widnieje na pieczęciach miejskich aż do XVIII wieku. Został ustanowiony przez Radę Miejską 27 lutego 2003, następnie po niewielkich korektach 30 września 2019 roku.

</doc>
<doc id="797810" url="https://pl.wikipedia.org/wiki?curid=797810" title="Gorenjsko Domobranstvo">
Gorenjsko Domobranstvo

Gorenjsko Domobranstvo (Domobrana Górnej Krainy, słoweń. Gorenjska samozaščita, niem. Oberkrainer Selbstschutz) – słoweńska ochotnicza formacja zbrojna podczas II wojny światowej.
Pierwsze próby sformowania Domobrany w Górnej Krainie podjął pod koniec 1943 r. dr Albin Smajd, który urzędował w Lublanie. Ostatecznie utworzono ją 9 stycznia 1944 r. Na jej czele stanął por. Slavko Krek, w skład sztabu wchodzili też Milan Amon, Franc Šenk i Janez Ovsenik. Podlegała ona miejscowemu Gestapo na czele z SS-Obersturmbannführerem Aloisem Perstererem, politycznie zaś była podporządkowana Radzie Górnej Krainy złożonej z przedstawicieli różnych ugrupowań słoweńskich.
Początkowo liczebność formacji wynosiła ok. 400 ludzi. Współdziałała ona z niemieckimi oddziałami żandarmerii, policji i SS w zwalczaniu komunistycznej partyzantki. Do jej głównych zadań należała antykomunistyczna propaganda i wywiad. Szybko okazało się jednak, że trzeba było także toczyć walki z komunistami.
We wrześniu 1944 r. jej stan zwiększył się do ok. 1 tys. ludzi, osiągając pod koniec wojny ok. 2,6 tys. W Górnej Krainie funkcjonowało wówczas 39-41 wojskowych posterunków Domobrany. Pod koniec lutego Niemcy zlikwidowali polityczne komórki Domobrany, aresztując ich kierowników. Chcieli także ująć por. S. Kreka, ale ten przebywał w Lublanie. W rezultacie Gestapo podjęło próbę zabicia dowódcy Domobrany, ale nie udała się. Nowym dowódcą został początkowo J. Ovsenik, szef wywiadu, a następnie Niemcy mianowali na to stanowisko gen. Leona Rupnika. Faktycznie pełnił je jednak od marca 1945 r. por. Franc Erpič. Pod sam koniec wojny Domobrana Górnej Krainy została przeorganizowana w Brygadę Górnej Krainy. W ostatnich dniach wycofała się ona do austriackiej Karyntii, gdzie poddała się zachodnim aliantom.
Członkowie Domobrany nosili od grudnia 1944 r. niemieckie mundury z orłem na czerwonym tle na lewym ramieniu i opaską na prawym. Ponadto na prawym mankiecie znajdowała się opaska ze stopniem wojskowym: dowódca Domobrany – 3 złote paski, szefowie wydziałów sztabu – 2 złote paski, ich zastępcy – 1 złoty pasek, komendanci posterunków wojskowych – 3 srebrne paski, podoficerowie – 2 srebrne paski, szeregowi – 1 srebrny pasek.

</doc>
<doc id="797811" url="https://pl.wikipedia.org/wiki?curid=797811" title="Nouvelle Fédération-Board">
Nouvelle Fédération-Board



</doc>
<doc id="797812" url="https://pl.wikipedia.org/wiki?curid=797812" title="Glossosoma boltoni">
Glossosoma boltoni

Glossosoma boltoni – gatunek owada z rzędu chruścików i rodziny osteńkowatych. Gatunek wód bieżących, sporadycznie występuje w jeziorach północnej Europy. Larwy budują domek z kamyczków i ziaren piasku, domek przypominający skorupę żółwia na stałe jest przytwierdzony do podłoża.
Limneksen, w jeziorach może występować bardzo rzadko i przypadkowo (głównie jeziora górskie), na dnie kamienistym.
Gatunek bardzo rzadko spotykany w mezotroficznym jeziorze w Irlandii, na dnie kamienistym i piaszczystym. "Glossosoma sp." złowiona została w jeziorze przepływowym wykorzystywanym do celów hydroelektrycznych we Włoszech.
Bibliografia:

</doc>
<doc id="797813" url="https://pl.wikipedia.org/wiki?curid=797813" title="Ałbena Denkowa">
Ałbena Denkowa

Ałbena Denkowa, bułg. Албена Денкова (ur. 3 grudnia 1974 w Sofii) – bułgarska łyżwiarka figurowa, startująca w parach tanecznych z Maksimem Stawiskim. Uczestniczka igrzysk olimpijskich (2002, 2006), dwukrotna mistrzyni świata (2006, 2007), dwukrotna wicemistrzyni Europy (2003, 2004), medalistka finału Grand Prix (zwycięstwo w 2006 roku) oraz 13-krotna mistrzyni Bułgarii. Zakończyła karierę sportową 18 października 2007 roku.
Denkowa i Stawiski zostali pierwszymi medalistami mistrzostw świata, Europy oraz Grand Prix reprezentującymi Bułgarię.
Życie prywatne.
Ałbena Denkowa jest córką Sylwii i Dragomira. Ma młodszą siostrę przyrodnią, Inę Demiriewą, która również trenowała taniec na lodzie. Ukończyła studia na Uniwersytecie w Sofii, na wydziale ekonomii. W marcu 2006 r. Denkowa zaręczyła się ze swoim partnerem sportowym Maksimem Stawiskim. 30 stycznia 2011 r. na świat przyszedł ich syn Daniel.
Kariera.
Denkowa zaczynała jako gimnastyczka, ale zmieniła swoje zainteresowania w wieku 8-9 lat i rozpoczęła treningi łyżwiarskie. Jej pierwszym partnerem tanecznym w latach 1992–1996 był Christo Nikołow, z którym wywalczyła dwa tytuły mistrzyni Bułgarii. Duet wystąpił czterokrotnie na mistrzostwach świata i Europy, zajmując głównie miejsca powyżej 20. 
Od 1996 r. rozpoczęła współpracę z rosyjskim łyżwiarzem Maksimem Stawiskim. Tańczyli razem 11 sezonów i zdobyli 11 tytułów mistrzowskich w swoim kraju – Bułgarii. W 1998 r. wzięli udział w swoich pierwszych igrzyskach olimpijskich w Nagano. Był to dopiero drugi sezon ich wspólnych startów, a występ olimpijski zakończyli na 18. miejscu. W sezonie 1998/99 wygrali Finlandia Trophy i Memoriał Karla Schäfera. Byli pierwszą parą taneczną z tego kraju, która zaczęła odnosić sukcesy na arenie międzynarodowej. Rok później stanęli po raz pierwszy na podium zawodów Grand Prix, zajmując trzecie miejsce w niemieckich zawodach Bofrost Cup. Pomimo coraz lepszych rezultatów, duet Denkowa/Stawiski nie miał szansy na zaprezentowanie się zarówno podczas mistrzostw Europy w 2000 jak i mistrzostw świata w 2000. Z pierwszych zawodów wyeliminowało ich zapalenie płuc Stawiskiego, zaś z drugiej docelowej imprezy sezonu musieli zrezygnować z powodu incydentu na ostatnim treningu ich tańca dowolnego przed zawodami. Podczas próby reprezentant Stanów Zjednoczonych, Peter Czerniszew przypadkowo uderzył w nogę Denkowej rozcinając jej mięsień i dwa ścięgna, co nie tylko wykluczyło ją z udziału w mistrzostwach, ale również uniemożliwiło poruszanie się przez kolejne trzy miesiące.
W 2000 r. zmienili lokalizację treningową z rodzimej Sofii na rosyjskie Odincowo, gdzie do 2005 r. trenowali pod okiem Aleksieja Gorszkowa i choreografa Siergieja Petuchowa. W sezonie 2001/02 wygrali swoje pierwsze zawody z cyklu Grand Prix – Bofrost Cup w Niemczech. W swoim drugim występie na igrzyskach olimpijskich w Salt Lake City byli na siódmym miejscu. W kolejnym sezonie, na mistrzostwach Europy w 2003 w Malmö zdobyli srebrny medal, przegrywając jedynie z Rosjanami Iriną Łobaczową i Ilją Awierbuchem. Podczas mistrzostw świata w 2003 stanęli pierwszy raz na podium mistrzostw świata, zdobywają brązowy medal za Kanadyjczykami Bourne/Kraatz oraz ponownie za duetem Rosjan Łobaczowa/Awierbuch. W sezonie 2003/04 byli niepokonani w zawodach Grand Prix, jednak zarówno na mistrzostwach Europy, jak i mistrzostwach świata zdobywali srebrne medale przegrywając z Rosjanami Tatjaną Nawką i Romanem Kostomarowem. W sezonie 2004/05 wycofali się z mistrzostw Europy, a na mistrzostwach świata zajęli piąte miejsce.
W 2005 r. Denkowa i Stawiski zdecydowali się na wyjazd do Delaware w Stanach Zjednoczonych, aby trenować z Natalją Liniczuk i Giennadijem Karponosowem. W sezonie 2005/06 nie startowali w większości zawodów. Podczas mistrzostw świata w 2006 osiągnęli jeden z największych sukcesów w karierze – zdobyli pierwszy tytuł mistrzów świata i byli pierwszym bułgarskim duetem, który tego dokonał. W sezonie 2006/07 powtórzyli ten sukces i zdobyli drugi tytuł mistrzów świata. Oprócz tego dwukrotnie wygrali zawody GP i finał Grand Prix w Petersburgu. Jedynym miejscem poniżej pierwszego w tym sezonie były dla nich mistrzostwa Europy w 2007 w Warszawie, gdzie zdobyli brązowy medal.
W październiku 2006 r. Denkowa została prezydentem Bułgarskiej Federacji Łyżwiarstwa Figurowego. W kwietniu 2007 r. Denkowa i Stawiski zostali uhonorowani gwiazdą bułgarskiej "Hall of Fame". Karierę amatorską Denkowa zakończyła dokładnie rok później, na co poniekąd miał wpływ wypadek jej partnera sportowego i ówczesnego narzeczonego Maksima Stawiskiego, który będąc pod wpływem alkoholu spowodował wypadek w którym zginął 24-letni mężczyzna, a 18-letnia narzeczona ofiary zapadła w śpiączkę. 
Po zakończeniu kariery.
Denkowa i Stawiski brali udział w rewiach łyżwiarskich m.in. "Stars on Ice" oraz w rosyjskim programie telewizyjnym "Ice Age". W grudniu 2009 r. Denkowa zrezygnowała z pełnienia funkcji prezydenta Bułgarskiej Federacji Łyżwiarstwa Figurowego. Oprócz tego obydwoje pracowali jako konsultanci przy choreografiach m.in. dla niemieckiej pary sportowej Nelli Zhiganshina i Alexander Gazsi, czy Francuza Briana Jouberta. Para otworzyła również szkółkę łyżwiarską w Sofii, a od 2012 r. rozgrywane są zawody Denkowa-Stawiski Cup dla łyżwiarzy w kategorii seniorów, okazjonalnie w kategoriach młodzieżowych (w 2015 r. zawody te zaliczane były do Challenger Series).

</doc>
<doc id="797814" url="https://pl.wikipedia.org/wiki?curid=797814" title="Tricholeiochiton fagesii">
Tricholeiochiton fagesii

Tricholeiochiton fagesii – chruścik z rodziny Hydroptilidae. Larwy budują małe, bocznie spłaszczone, przenośne domki z przędzy jedwabnej.
Występuje w rzekach i jeziorach całej Europy, jest to gatunek rzadki w Polsce, limnebiont, być może tyrfofilny.
Jedną larwę złowiono w jez. Łąkie (Pojezierze Pomorskie) w szuwarach na gł. 0,4 m. Drugą złowiono w małym oczku polodowcowym koło jez. Skanda (Poj. Mazurskie).
W jeziorach Karelii "T. fagesii" występował w zbiorowiskach Carex i Urticularia. Na Łotwie imagines spotykane rzadko, złowione tylko nad jednym jeziorem. Imagines łowione nad jez. Ładoga. Dane ze Szkocji, Holandii i Niemiec sugerują, że jest to raczej gatunek drobnozbiornikowy, preferujący siedliska torfowiskowe i bagienne, łowiony wśród osoki, czasami występuje masowo, występuje także w zbiornikach ze słabym przepływem oraz roślinności elodeidowej – raczej blisko litoralu.

</doc>
<doc id="797816" url="https://pl.wikipedia.org/wiki?curid=797816" title="Yone Minagawa">
Yone Minagawa

 – Japonka, znana z długowieczności, od 29 stycznia 2007 uważana za najstarszą żyjącą osobę na świecie.
Życiorys.
Urodziła pięcioro dzieci. Po śmierci męża utrzymywała rodzinę ze sprzedaży warzyw i kwiatów. W kwietniu 2005 po śmierci Ury Koyamy została uznana za najstarszą mieszkankę Japonii. Była również seniorką w Azji. W styczniu 2007 ukończyła 114 lat i znajdowała się na czwartym miejscu w gronie najstarszych osób na świecie w klasyfikacji amerykańskiego ośrodka badawczego Gerontology Research Group. W drugiej połowie stycznia 2007 w odstępie zaledwie kilku dni zmarły starsze od niej osoby, kolejno: Kanadyjka Julie Winnefred Bertrand, Portorykańczyk Emiliano Mercado del Toro i Amerykanka Emma Tillman. Tym samym od 29 stycznia 2007 (Tillman zmarła 28 stycznia, ale z powodu różnicy czasu w Japonii był już 29 stycznia) Yone Minagawa uważana była za najstarszego żyjącego człowieka na świecie. Po jej śmierci, w wieku 114 lat i 221 dni, najstarszym człowiekiem świata została Amerykanka, Edna Parker, a tytuł nestorki Japonii i Azji przejęła Shitsu Nakano. W momencie zgonu Minagawa figurowała na 30. miejscu na liście najdłużej żyjących ludzi w historii, których datę urodzenia odpowiednio zweryfikowano. Po śmierci Mercado del Toro najstarszym mężczyzną na świecie był także Japończyk – Tomoji Tanabe.
Większość dzieci Yone Minagawy nie dożyła 2007. W chwili uznania Japonki za światową seniorkę żyła jedna jej córka, sześcioro wnuków, dwanaścioro prawnuków i dwoje praprawnuków. Należy dodać, że klasyfikacja Gerontology Research Group (i "Księgi rekordów Guinnessa") może nie odpowiadać rzeczywistości, obejmuje natomiast te osoby, których datę urodzenia udało się odpowiednio udokumentować.

</doc>
<doc id="797817" url="https://pl.wikipedia.org/wiki?curid=797817" title="Sieci społeczne">
Sieci społeczne



</doc>
<doc id="797819" url="https://pl.wikipedia.org/wiki?curid=797819" title="Philopotamus ludificatus">
Philopotamus ludificatus

Philopotamus ludificatus – polska nazwa broszczel, owad wodny, chruścik ("Insecta: Trichoptera"), z rodziny "Philopotamidae". Larwy budują sieci łowne, są filtratorami, żyją w strumieniach rhitral i rzekach potamal górskich.
O występowaniu tego gatunku w stawach tatrzańskich informuje Riedel (1962), wymaga ono jednak potwierdzenia. "P. ludificatus" występuje w strefie rhitralu w Pirenejach, górach środkowoeuropejskich, prowincji nizin centralnych i wschodnich, jest gatunkiem górskim. Limneksen.
Bibliografia:

</doc>
<doc id="797820" url="https://pl.wikipedia.org/wiki?curid=797820" title="Gubernatorzy Helgolandu">
Gubernatorzy Helgolandu

Gubernator Helgolandu (do 1868 r. gubernator porucznik) był reprezentantem Korony Brytyjskiej na wyspie Helgoland, położonej u wybrzeży Niemiec. Brytyjczycy przejęli kontrolę nad wyspą do wojny z Danią w 1807 r. i zarządzali nią do 1890 r., kiedy została ona przekazana Cesarstwu Niemieckiemu.

</doc>
<doc id="797821" url="https://pl.wikipedia.org/wiki?curid=797821" title="Akcept weksla">
Akcept weksla

Akcept weksla (przyjęcie weksla) – przyjęcie zobowiązania do zapłaty określonej kwoty wynikającej z weksla trasowanego (we wskazanym na wekslu terminie), na rachunek innej osoby.
Akcept weksla następuje poprzez złożenie podpisu na wekslu przez trasata. W wyniku akceptu weksla to trasat staje się głównym dłużnikiem wekslowym.

</doc>
<doc id="797822" url="https://pl.wikipedia.org/wiki?curid=797822" title="Światowy Kongres Esperanto">
Światowy Kongres Esperanto

Światowy Kongres Esperanto (esp. Universala Kongreso de Esperanto, UK) jest największą coroczną imprezą esperantystów, organizowaną od 1905 niemal nieprzerwanie (z wyjątkiem pierwszej, drugiej wojny światowej oraz pandemii COVID-19).
Od 1920 kongres przygotowuje UEA, co roku wybierając inny kraj.
Liczba uczestników wynosi średnio ok. 2000 (od 800 do 6000 osób, w zależności od miejsca). Kongresy odbywają się zazwyczaj pod koniec lipca lub na początku sierpnia i trwają 8 dni (otwarcie i zamknięcie imprezy ma miejsce w sobotę).
W 2009, z okazji 150. rocznicy urodzin twórcy Esperanto – dr. Ludwika Zamenhofa, Kongres odbył się w jego rodzinnym mieście Białymstoku.

</doc>
<doc id="797823" url="https://pl.wikipedia.org/wiki?curid=797823" title="Ludwik von Erlichshausen">
Ludwik von Erlichshausen



</doc>
<doc id="797824" url="https://pl.wikipedia.org/wiki?curid=797824" title="Paweł von Russdorff">
Paweł von Russdorff



</doc>
<doc id="797825" url="https://pl.wikipedia.org/wiki?curid=797825" title="Ulryk von Jungingen">
Ulryk von Jungingen



</doc>
<doc id="797826" url="https://pl.wikipedia.org/wiki?curid=797826" title="Zamek Książąt Pomorskich w Szczecinku">
Zamek Książąt Pomorskich w Szczecinku

Zamek Książąt Pomorskich w Szczecinku – średniowieczny zamek książąt pomorskich, znajdujący się w Szczecinku. Południowe skrzydło zamku pochodzi z I połowy XIV wieku i zbudowane zostało w miejscu wcześniejszego grodziska słowiańskiego. W wyniku późniejszych przeróbek (w XVI, XIX i XX wieku) zamek nie zachował swojego pierwotnego charakteru.
Początkowo stał na wyspie jeziora Trzesiecko, lecz po obniżeniu poziomu wód (prace melioracyjne przeprowadzano dwukrotnie w historii miasta: w latach 1780-1784 oraz 1866-1868) znalazł się na półwyspie. U stóp zamku znajduje się zabytkowy Park Miejski założony w latach 1875-1903.
Pod koniec XVIII wieku w zabudowaniach zamku uruchomiono manufakturę pasów brzusznych, następnie od początku XIX wieku mieścił się tu szpital i przytułek. Po wojnie zamek zajmowało wojsko, następnie był domem wycieczkowym. W kwietniu 1996 roku został sprzedany, obecnie zamek został przerobiony na biurowiec, wjazd na dziedziniec dla osób postronnych praktycznie niemożliwy.
W 2011 rozpoczęto restaurację zabytkowego, południowego skrzydła Zamku. Uroczyste otwarcie obiektu miało miejsce 14 września 2013. Zamek – jako siedziba Centrum Konferencyjnego ZAMEK – zyskał nowe funkcje, od teraz można tu zorganizować konferencję na 150 osób, zjeść w klimatycznej restauracji, przenocować w komnacie białej damy i być może spotkać zamkowego – dobrego – ducha, a także biesiadować w piwnicznym pubie czy obejrzeć wystawę współczesnej sztuki w galerii.
Szlaki turystyczne.
Przez park miejski obok zamku prowadzi pięć szlaków rowerowych :

</doc>
<doc id="797829" url="https://pl.wikipedia.org/wiki?curid=797829" title="Viva World Cup">
Viva World Cup



</doc>
<doc id="797831" url="https://pl.wikipedia.org/wiki?curid=797831" title="Rezolucja Rady Bezpieczeństwa ONZ nr 1663">
Rezolucja Rady Bezpieczeństwa ONZ nr 1663

Rezolucja Rady Bezpieczeństwa ONZ nr 1663 została uchwalona 24 marca 2006 podczas 5396. posiedzenia Rady.
Najważniejsze postanowienia:

</doc>
<doc id="797836" url="https://pl.wikipedia.org/wiki?curid=797836" title="Anna Romanowa (1795–1865)">
Anna Romanowa (1795–1865)

Anna Pawłowna Romanowa (ur. 18 stycznia 1795 w Petersburgu, zm. 1 marca 1865) – wielka księżna Rosji, później królowa Holandii, wielka księżna Luksemburga i księżna Limburgii.
Jej Cesarska Wysokość, wielka księżna Rosji Anna Pawłowna była szóstą córką (ósmym dzieckiem) cara Pawła I i jego żony – cesarzowej Marii Fiodorowny (urodzonej jako "Zofia Dorota Wirtemberska"). Jej braćmi byli m.in.: cesarz Rosji Aleksander I, wielki książę Konstanty Pawłowicz i kolejny cesarz – Mikołaj I.
21 lutego 1816 poślubiła holenderskiego księcia Wilhelma. Po abdykacji teścia króla Wilhelma I 7 października 1840 wstąpiła wraz z mężem na tron. W Holandii znana była bardziej jako "Anna Paulowna". Anna i Wilhelm mieli pięcioro dzieci:
Dziedzictwo.
Jej imieniem nazwano polder Anna Paulownapolder, a potem miasto w prowincji Holandii Północnej.
Upamiętnił ją również Philipp von Siebold jako sponsorkę swej drugiej wyprawy do Japonii (1861) nadając nazwę naukową dla rodzaju drzew "Paulownia" (hol. "Anna Paulownaboom").

</doc>
<doc id="797838" url="https://pl.wikipedia.org/wiki?curid=797838" title="Lorik Cana">
Lorik Cana

Lorik Cana (ur. 27 lipca 1983 w Prisztinie w Kosowie) – piłkarz albański grający na pozycji defensywnego pomocnika. Posiada także obywatelstwo francuskie.
Życiorys.
Cana urodził się w Kosowie. Jako dziecko z powodu wojny uciekł z rodzicami do Szwajcarii. Jego ojciec, Agim, w latach 80. XX wieku był znanym albańskim zawodnikiem wywodzącym się ze "Złotej Generacji" klubu KF Prisztina i to właśnie on namówił Canę do podjęcia treningów w Lausanne-Sports. 
Kariera klubowa.
Cana grywał w drużynach juniorskich na różnych szczeblach wiekowych, aż w 2000 roku zauważyli go wysłannicy Paris Saint-Germain i młody Albańczyk przeniósł się do stolicy Francji.
W PSG przez pierwsze 2 sezony Cana grywał w rezerwach klubu, a do pierwszej drużyny trafił w sezonie 2002/2003 i 19 kwietnia 2003 zadebiutował w Ligue 1 wyjazdowym meczem z FC Nantes (1:1). Do końca sezonu zagrał jeszcze w 2 meczach ligowych i z PSG zajął 11. pozycję w lidze. W sezonie 2003/2004 stał się podstawowym zawodnikiem jedenastki klubu z Parc des Princes i na pozycji defensywnego pomocnika zagrał w 32 ligowych meczach i zdobył 1 gola, swojego pierwszego na francuskich boiskach (29 lutego w zremisowanym 1:1 wyjazdowym meczu z AJ Auxerre). Z PSG zdobył zarówno Puchar Francji (wystąpił w wygranym 1:0 finale z LB Châteauroux), jak i wywalczył wicemistrzostwo kraju (3 punkty straty do Olympique Lyon). Tak dobra gra Cany została zauważona w ojczyźnie i Lorik został wybrany Piłkarzem Roku 2003 w Albanii. W sezonie 2004/2005 w barwach paryskiego klubu Cana znów zagra w 32 meczach i strzelił gola w lidze, ale PSG po słabszym sezonie zajęło dopiero 9. miejsce. Cana zagrał także we wszystkich 6 meczach Ligi Mistrzów, jednak Paris Saint-Germain zajęło ostatnie miejsce w grupie. Sezon 2005/2006 Cana rozpoczął w PSG, ale po rozegraniu 2 meczów odszedł z klubu.
W sierpniu Lorik trafił do Olympique Marsylia, rywala PSG. Z Olympique podpisał kontrakt do 2009 roku, a klub zapłacił za niego 4 miliony euro. W OM Cana zadebiutował 27 sierpnia w 5. kolejce, w zremisowanym 1:1 meczu z Ajaccio AC. W marsylskim zespole wywalczył sobie miejsce w pierwszej jedenastce i w barwach 5. zespołu sezonu 2005/2006 rozegrał 28 meczów i strzelił 1 gola (w wygranym 1:0 meczu z ... Paris Saint-Germain). Z Marsylią zajął 5. miejsce w lidze (start w Pucharze Intertoto) oraz doszedł do 1/8 finału Pucharu UEFA (8 meczów Cany). Od początku sezonu 2006/2007 nadal jest podstawowym zawodnikiem OM. Brał udział w nieudanych dla Marsylii zawodów Pucharu UEFA, gdy klub w 2. rundzie odpadł niespodziewanie po meczach z FK Mlada Boleslav. W OM miał jednak pewne miejsce w składzie i wystąpił w 33 meczach. Został z tym klubem wicemistrzem Francji. W maju 2009 roku Arsenal F.C. złożył mu propozycję 2-letniego kontraktu.
Ostatecznie Cana w lipcu podpisał kontrakt z Sunderlandem. W nowym klubie zadebiutował 15 sierpnia w meczu z Boltonem Wanderers. W sezonie 2009/2010 rozegrał 31 ligowych meczów i nie zdobył żadnej bramki. 8 lipca 2010 podpisał kontrakt z Galatasaray SK.
W lipcu 2011 roku Cana przeszedł z Galatasaray do S.S. Lazio. Karierę zakończył w 2016 roku po sezonie gry dla francuskiego FC Nantes. 
Reprezentant kraju.
W reprezentacji Albanii Cana zadebiutował 11 czerwca 2003 w przegranym 2:3 meczu ze Szwajcarią rozegranym w ramach kwalifikacji do Euro 2004. W kadrze narodowej ma pewne miejsce w podstawowej jedenastce i grał także w nieudanych dla Albanii eliminacjach do Mistrzostw Świata w Niemczech. W reprezentacji narodowej zagrał 65 razy i strzelił 1 gola.

</doc>
<doc id="797839" url="https://pl.wikipedia.org/wiki?curid=797839" title="Rezolucja Rady Bezpieczeństwa ONZ nr 1664">
Rezolucja Rady Bezpieczeństwa ONZ nr 1664

Rezolucja Rady Bezpieczeństwa ONZ nr 1664 została uchwalona 29 marca 2006 podczas 5401. posiedzenia Rady.
Rezolucja stanowi reakcję na toczące się negocjacje w sprawie stabilizacji sytuacji w Libanie. Rada nakłada na sekretarza generalnego obowiązek przygotowania raportu w sprawie ich przebiegu, dając mu jednak swobodę wyboru terminu jego przedłożenia.

</doc>
<doc id="797840" url="https://pl.wikipedia.org/wiki?curid=797840" title="Zagreb Indoors">
Zagreb Indoors

Zagreb Indoors – męski turniej tenisowy zaliczany do cyklu ATP World Tour. Rozgrywany na kortach twardych w hali Dom Sportova w chorwackim Zagrzebiu od 2006 do 2015 roku. Wcześniej zawody odbywały się w latach 1996–1997.

</doc>
<doc id="797842" url="https://pl.wikipedia.org/wiki?curid=797842" title="Marcin Walenczykowski">
Marcin Walenczykowski

Marcin "Valeo" Walenczykowski (ur. 6 listopada 1980 w Bydgoszczy, zm. 1 lutego 2018) – polski muzyk, kompozytor i multiinstrumentalista.
Życiorys.
Działalność artystyczną rozpoczął pod koniec lat 90. XX w. w zespole November Twilight. W 2001 został członkiem grupy Mortis Dei. W 2004 został członkiem formacji Sammath Naur w której grał na gitarze oraz instrumentach klawiszowych. W 2005 jako drugi gitarzysta dołączył do zespołu Vesania. Od 2006 występował w grupie The Blantet. W latach 2009–2010 występował w warszawskim zespole Rootwater. Walenczykowski grał ponadto w zespole Rope on the Neck.
Pochowany na cmentarzu Nowofarnym w Bydgoszczy.

</doc>
<doc id="797847" url="https://pl.wikipedia.org/wiki?curid=797847" title="Hamilton Othanel Smith">
Hamilton Othanel Smith

Hamilton Othanel Smith (ur. 23 sierpnia 1931 w Nowym Jorku) – amerykański mikrobiolog, laureat Nagrody Nobla w dziedzinie fizjologii i medycyny.
Absolwent University Laboratory High School w Urbana w stanie Illinois. Uczęszczał również na University of Illinois at Urbana-Champaign (UIUC), ale w 1950 roku przeniósł się Uniwersytet Kalifornijski w Berkeley, gdzie uzyskał licencjat z matematyki w 1952 roku. Tytuł doktora medycyny otrzymał na Uniwersytecie Johnsa Hopkinsa w Baltimore w 1956.
W 1978 roku została mu przyznana Nagroda Nobla w dziedzinie fizjologii i medycyny za odkrycie drugiego typu enzymów restrykcyjnych wraz z Werner Arber oraz Danielem Nathans.
Później został czołową postacią na rodzącym się polu genomiki, kiedy to w 1995 roku wraz ze swoim zespołem w Instytucie Badań Genomiki w Rockville (Maryland) odczytał pierwszy genom bakterii "Haemophilus influenza. H. influenza", ten sam organizm, w którym Smith odkrył enzymy restrykcyjne w latach 60. Następnie odegrał kluczową rolę w odczytywaniu wielu genomów w Instytucie Badań Genomiki oraz w odczytywaniu ludzkiego genomu w ośrodku badań Celera Genomics, do którego przyłączył się w chwili jego założenia w 1998 roku.

</doc>
<doc id="797848" url="https://pl.wikipedia.org/wiki?curid=797848" title="Rezolucja Rady Bezpieczeństwa ONZ nr 1665">
Rezolucja Rady Bezpieczeństwa ONZ nr 1665

Rezolucja Rady Bezpieczeństwa ONZ nr 1665 została uchwalona 29 marca 2006 podczas 5402. posiedzenia Rady.
Najważniejsze postanowienia:

</doc>
<doc id="797850" url="https://pl.wikipedia.org/wiki?curid=797850" title="Choroba syropu klonowego">
Choroba syropu klonowego

Choroba syropu klonowego (ang. maple syrup urine disease, MSUD, MSD) – genetycznie uwarunkowana choroba metabolizmu aminokwasów o dziedziczeniu autosomalnym recesywnym. Występuje z częstością 1:200 000 urodzeń.
Etiologia.
Choroba syropu klonowego jest zaburzeniem przemiany (dekarboksylacji) leucyny, izoleucyny, waliny, należy więc do wrodzonych wad metabolizmu zwanych aminoacidopatiami. Przyczyną choroby jest niedobór lub brak aktywności kilku enzymów, dokładniej mówiąc całego kompleksu enzymatycznego – tak zwanej dehydrogenezy rozgałęzionych α-ketokwasów. Związki te powstają w drodze metabolizmu aminokwasów rozgałęzionych. W MSUD zahamowanie reakcji biochemicznych na poziomie dehydrogenezy rozgałęzionych α-ketokwasów powoduje gromadzenie się zarówno α-ketokwasów, jak i leucyny, izoleucyny i waliny we krwi, w płynie mózgowo-rdzeniowym i moczu, a to z kolei wywołuje objawy chorobowe i często prowadzi do zespołu intoksykacji.
Objawy i przebieg.
Charakterystyczny jest słodki zapach przypominający syrop klonowy, przyprawę Maggi, lub palony karmel, wyczuwalny w czasie dekompensacji metabolicznej, zwłaszcza w moczu pacjenta. 
Przebieg schorzenia zależy od fenotypu:
1) klasyczny (najczęstszy i najcięższy)
2) przepuszczający
3) pośredni
4) tiaminozależny
5) związany z deficytem podjednostki E3 (dehydrogenazy dihydrolipoamidowej)
W stanach wzmożonego katabolizmu (np. infekcja) może dojść do dekompensacji metabolicznej z kwasicą ketonową, obrzękiem mózgu i zgonem.
Zmiany w badaniach laboratoryjnych: ketoza, ewentualnie kwasica metaboliczna.
Rozpoznanie.
Diagnoza przed upływem 1 tygodnia po urodzeniu opiera się na analizie enzymatycznej. Rozpoznanie ustala się na podstawie stwierdzenia wysokiego stężenia aminokwasów rozgałęzionych (szczególnie leucyny) z obecnością alloizoleucyny i korespondujących alfa-ketokwasów we krwi i moczu.
Leczenie.
Leczenie w stanie ciężkiej dekompensacji metabolicznej polega na szybkim usunięciu toksycznych metabolitów drogą hemodializy, ewentualnie dializy otrzewnowej (mniej skuteczna), z równoległą niezbędną podażą kaloryczną realizowaną przez stałe dożylne wlewy glukozy i lipidów, koniecznie pod kontrolą poziomu wszystkich aminokwasów w osoczu.
W stanie wyrównania metabolicznego postępowanie z wyboru stanowi dieta niskobiałkowa z wykorzystaniem specjalnych preparatów eliminacyjnych z ograniczeniem aminokwasów rozgałęzionych - zapobiega uszkodzeniom mózgu i przedwczesnej śmierci.
Rokowanie.
Skuteczność leczenia jest zróżnicowana, w zależności od głębokości defektu przemiany materii i od czasu rozpoczęcia terapii. Dzieci nieleczone umierają zwykle pod koniec pierwszego roku życia. Rozpoczęcie leczenia w pierwszym tygodniu życia w znacznym stopniu ogranicza skutki choroby. Odległe rokowanie w MSUD jest jednak ostrożne.

</doc>
<doc id="797854" url="https://pl.wikipedia.org/wiki?curid=797854" title="Ernest Maxse">
Ernest Maxse

Ernest George Berkeley Maxse (ur. 18 listopada 1863, zm. 13 marca 1943), brytyjski dyplomata, najstarszy syn Henry'ego Berkeleya Fitzhardinge'a Maxse'a i Auguste Rudloff.
W latach 80. XIX w. Maxse wstąpił do służby dyplomatycznej. W latach 1891-1894 był wicekonsulem w Algierze. Później był konsulem Grecji kontynentalnej w latach 1894-1897, konsulem w Samoa w latach 1897-1900, konsulem na wyspie Reunion w latach 1900-1912, konsulem generalnym w Valparaiso, konsulem generalnym w Królestwie Niderlandów w 1913 r., konsulem generalnym w Zurychu w 1919 r. i konsulem generalny w Liechtensteinie w 1921 r. Podczas I wojny światowej był attaché morskim i wojskowym w Holandii.
W 1899 r. został oficerem Morskiej Brygady w Samoa. W tym samym roku został kawalerem Orderu Świętego Michała i Świętego Jerzego. Był również członkiem Królewskiego Towarzystwa Geograficznego.
5 maja 1888 r. poślubił Sarah Alice Nottage-Miller (zm. 25 maja 1908), córkę Thomasa Nottage-Millera. Ernest i Sarah mieli razem syna i córkę:
7 maja 1914 r. poślubił Mary Louise Turle, córkę Arthura Turle'a. Małżeństwo to nie doczekało się potomstwa.

</doc>
<doc id="797857" url="https://pl.wikipedia.org/wiki?curid=797857" title="Rezolucja Rady Bezpieczeństwa ONZ nr 1666">
Rezolucja Rady Bezpieczeństwa ONZ nr 1666

Rezolucja Rady Bezpieczeństwa ONZ nr 1666 została uchwalona 31 marca 2006 podczas 5405. posiedzenia Rady.
Rezolucja stanowi dość pokaźny zbiór komentarzy i opinii Rady na temat sytuacji w Gruzji. Jedynym wiążącym prawnie postanowieniem jest przedłużenie mandatu Misji Obserwacyjnej ONZ w Gruzji (UNOMIG) do 15 października 2006.

</doc>
<doc id="797859" url="https://pl.wikipedia.org/wiki?curid=797859" title="Nemotaulius punctatolineatus">
Nemotaulius punctatolineatus

Nemotaulius punctatolineatus – gatunek chruścika z rodziny bagiennikowatych (Limnephilidae). Larwy budują płaskie domki z fragmentów detrytusu i roślin wodnych (podobne domki buduje także "Glyphotaelius pellucidus").
W Europie występuje w Alpach, górach subalpejskich, na środkowych i zachodnich nizinach europejskich, w Skandynawii, ponadto na Syberii. Larwy spotykane w jeziorach i wodach słonawych (Botosaneanu i Malicky, 1978). Występuje w całej Polsce poza górami (Tomaszewski, 1965). Limnefil, preferuje strefę helofitów oraz małe jeziora i starorzecza.
Na Pojezierzu Mazurskim larwy złowione w kilku jeziorach, w helofitach, także w zbiorowisku osoki w litoralu zanikającym. Bardzo licznie w zanikającym jeziorku koło Pasymia. Spotykany w starorzeczach Doliny Narwi. W jez. Wigry spotykane rzadko, w gęsto zarośniętych zatokach.
W Finlandii gatunek raczej rzadki, występuje w jeziorach, stawach i zbiornikach okresowych. Złowiony w mezotroficznym jeziorze Lille-Jonsvann w Norwegii. W jeziorach Karelii larwy występowały wśród roślinności szuwarowej, w lambinach (niewielkie, trwałe zbiorniki), rzekach, rzeczkach, kanałach, torfowiskach i zbiornikach okresowych. Rzadki w jeziorach Łotwy i Estonii, w słaboeutroficznych, eutroficznych i eutroficzno-dystroficznych.

</doc>
<doc id="797860" url="https://pl.wikipedia.org/wiki?curid=797860" title="Ernest George Berkeley Maxse">
Ernest George Berkeley Maxse



</doc>
<doc id="797861" url="https://pl.wikipedia.org/wiki?curid=797861" title="Henry Berkeley Fitzhardinge Maxse">
Henry Berkeley Fitzhardinge Maxse



</doc>
<doc id="797866" url="https://pl.wikipedia.org/wiki?curid=797866" title="Podaż pieniądza">
Podaż pieniądza

Podaż pieniądza – ilość pieniądza w obiegu. Pojęcie obejmuje zarówno gotówkę, wkłady oszczędnościowe, wkłady terminowe oraz wysoce płynne aktywa finansowe.
Z podażą pieniądza ściśle związany jest termin agregatów pieniężnych, określających różne rodzaje podaży pieniądza w zależności od stopnia ich płynności. 
Kontrola podaży pieniądza jest jednym z elementów polityki pieniężnej prowadzonej przez banki centralne. Zwiększanie ilości środka płatniczego przez bank centralny w gospodarce określane jest ekspansywną polityką pieniężną, a zmniejszanie – restrykcyjną. Podaż pieniądza regulowana jest m.in. poprzez określanie poziomu podstawowych stóp procentowych, stopy rezerwy obowiązkowej oraz operacje otwartego rynku (handel papierami wartościowymi prowadzony pomiędzy bankiem centralnym a bankami komercyjnymi oraz innymi przedsiębiorcami).
Wskazywanie bezpośrednich związków inflacji z podażą pieniądza było charakterystyczne dla ekonomistów związanych z monetaryzmem.
Metody wpływania na podaż pieniądza przez bank centralny:

</doc>
<doc id="797868" url="https://pl.wikipedia.org/wiki?curid=797868" title="Rezolucja Rady Bezpieczeństwa ONZ nr 1667">
Rezolucja Rady Bezpieczeństwa ONZ nr 1667

Rezolucja Rady Bezpieczeństwa ONZ nr 1667 została uchwalona 31 marca 2006 r. podczas 5406. posiedzenia Rady.
Najważniejszym postanowieniem rezolucji jest przedłużenie mandatu Misji ONZ w Liberii (UNMIL) do 30 września 2006 r.

</doc>
<doc id="797870" url="https://pl.wikipedia.org/wiki?curid=797870" title="Triolet">
Triolet

Triolet – strofa 8-wersowa o dwóch rymach i schemacie rymowym: ABaAabAB, w której wers pierwszy powtarza się jako czwarty i siódmy, a drugi jako ósmy - w wersji oryginalnej lub lekko zmodyfikowanej. Triolety pisali Tomasz Zan i Adam Mickiewicz. W parafrazach mądrości Wschodu używał ich też Remigiusz Kwiatkowski. W Czechach triolety pisał Jaroslav Vrchlický. 

</doc>
<doc id="797871" url="https://pl.wikipedia.org/wiki?curid=797871" title="Worgaszor">
Worgaszor

Worgaszor (ros.Воргашор) – osiedle typu miejskiego w Rosji w Republice Komi.

</doc>
<doc id="797874" url="https://pl.wikipedia.org/wiki?curid=797874" title="Jezioro humotroficzne">
Jezioro humotroficzne



</doc>
<doc id="797875" url="https://pl.wikipedia.org/wiki?curid=797875" title="Pegi (akcesoria rowerowe)">
Pegi (akcesoria rowerowe)

Pegi – element w kształcie rurki wykonany ze stali, aluminium lub tworzyw sztucznych. Można także spotkać pegi wykonane z tytanu. Pegi mocowane są do osi piasty, zarówno tylnej lub przedniej. Mają około 10 centymetrów długości i są dociskane nakrętkami do haków widelca (z przodu) lub ramy (z tyłu).
Pegi służą do wykonywania akrobacji rowerowych polegających na ślizganiu się po różnych powierzchniach np. po murkach, poręczach.
Montowane są głównie w rowerach typu BMX, ale też w specjalnych, większych rowerach typu MTB przeznaczonych do streetu lub MTB stuntu (najczęściej w pobliżu tylnego haku poziomego i na osi piasty z przodu).
Oś roweru musi być przedłużona, by wytrzymała obciążenia, na jakie narażają ją pegi.
Rodzaje.
Pegi te dzielą się na:
W zależności od stylu jazdy (street, park, vert, flatland) ich konstrukcja nieznacznie się różni – pegi do streetu, vertu i parku mają nieco mniejszą średnicę i nie są zbytnio perforowane. Perforowanie jest zbędne, gdyż przy grind’ach (wskakiwanie na pegi i „ślizganie się” na nich po rurce, murku) wymagane są jak najmniejsze opory tarcia.
Pegi do flatlandu są o wiele grubsze, a różnego rodzaju prążki, piaskowanie itp. mają za zadanie zwiększyć przyczepność buta podczas wykonywania akrobacji.
Budowa.
Istnieje duże zróżnicowanie w rodzaju i sposobie wykorzystania w produkcji peg stopów metali. Pegi mogą być zrobione ze stali, są wtedy mocne i nieco cięższe. Stosowane są też połączenia różnych stopów, np. stalowy rdzeń pokryty aluminium, aluminiowy rdzeń pokryty stalą chromo-molibdenową (Cr-Mo), lub też samo aluminium, albo nawet tytan.

</doc>
<doc id="797879" url="https://pl.wikipedia.org/wiki?curid=797879" title="Nwp">
Nwp



</doc>
<doc id="797885" url="https://pl.wikipedia.org/wiki?curid=797885" title="Rezolucja Rady Bezpieczeństwa ONZ nr 1668">
Rezolucja Rady Bezpieczeństwa ONZ nr 1668

Rezolucja Rady Bezpieczeństwa ONZ nr 1668 została uchwalona 10 kwietnia 2006 podczas 5407. posiedzenia Rady.
Rada przychyla się do wniosku sekretarza generalnego i zezwala sędziemu Międzynarodowego Trybunału Karnego dla byłej Jugosławii, Joaquinowi Canivellowi na dalsze zasiadanie w składzie orzekającym w tzw. sprawie Krajišika pomimo upływu jego kadencji jako sędziego Trybunału. 

</doc>
<doc id="797886" url="https://pl.wikipedia.org/wiki?curid=797886" title="Knaj">
Knaj

Knaj – przysiółek wsi Drogomyśl w Polsce, w województwie śląskim, w powiecie cieszyńskim, w gminie Strumień. 
Położony jest nad rzeką Knajką a od centrum Drogomyśla oddziela je rzeka Wisła.
Historia.
Osada została zapoczątkowana jako folwark, wzmiankowany w 1722: "zum vorwerg Knay". Nazwa przysiółka, potoku Knajka jak i pobliskiego lasu "Knajski Las", wywodzą się od słowa "knieja", oznaczającego "dziki, gęsty las".
W 1735 miejscowość Knaj przyłączono do rzymskokatolickiej parafii św. Anny w Pruchnej.
Według austriackiego spisu ludności z 1900 w 26 budynkach w Knaju w gminie Drogomyśl mieszkało 220 osób, z czego wszyscy byli polskojęzyczni, 88 (40%) mieszkańców było katolikami, 127 (57,7%) ewangelikami a 5 (2,3%) wyznawcami judaizmu. Do 1910 roku liczba mieszkańców spadła do 204, z czego 199 (97,5%) było polsko- a 5 (2,5%) niemieckojęzycznymi, zaś według wyznania 80 (39,2%) było katolikami, 121 (59,3%) ewangelikami a 3 (1,5%) żydami.
Po zakończeniu I wojny światowej region stał się punktem sporu pomiędzy Polską i Czechosłowacją. Pod koniec wojny polsko-czechosłowackiej wojska czechosłowackie zdobyły lewobrzeżne części wsi Drogomyśla Baranowice i Knaj osiągając linię Wisły.
W latach 1975–1998 przysiółek położony był w województwie bielskim.

</doc>
<doc id="797889" url="https://pl.wikipedia.org/wiki?curid=797889" title="David Arnold">
David Arnold

David George Arnold (ur. 23 stycznia 1962 w Luton) – angielski kompozytor muzyki filmowej, najbardziej znany za tworzenie ścieżek dźwiękowych do filmów z Jamesem Bondem i serialu telewizyjnego Little Britain.
Fascynacja Jamesem Bondem.
Od swojej młodości David Arnold był fanem agenta 007 i ówczesnego kompozytora muzyki do jego filmów, Johna Barry’ego. 1997 roku wydał album "Shaken and Stirred: The David Arnold James Bond Project", zawierający kompilację coverów utworów z tych filmów, z udziałem takich artystów jak Jarvis Cocker, Chrissie Hynde czy Iggy Pop. John Barry wypowiadał się bardzo pozytywnie na temat tego wydawnictwa:
Muzyk skontaktował się z Barbarą Broccoli, producentem nadchodzącego Jutro nie umiera nigdy i polecił Davida Arnolda. W wyniku tego kompozytor skomponował muzykę i współtworzył melodie przewodnie do kolejnych części serii: Świat to za mało, Śmierć nadejdzie jutro, Casino Royale i Quantum of Solace.
Pozostała twórczość.
Pierwszym filmem, do którego David Arnold skomponował muzykę był "Amerykański łowca" ("The Young Americans") z 1993 roku, do którego stworzył utwór „Play Dead” w wykonaniu Björk. Następnymi filmami były:
David Arnold tworzył także melodie do kilku seriali telewizyjnych, m.in. do remake’u Randall and Hopkirk (Deceased) i Little Britain. W tym ostatnim pojawił się nawet w jednym epizodzie. W 2001 roku utworzył nową aranżację melodii do serialu science fiction Doktor Who.
W swojej karierze współpracował z takimi artystami i grupami muzyki rozrywkowej, jak Massive Attack, Natasha Bedingfield, Shirley Manson czy David Holmes.
Prywatnie David Arnold spokrewniony jest z irlandzkim wokalistą i autorem piosenek, bratankiem Damienem Rice’em.

</doc>
<doc id="797891" url="https://pl.wikipedia.org/wiki?curid=797891" title="Cordelia Chase">
Cordelia Chase

Cordelia Chase – fikcyjna postać z serialu "" i "Anioł ciemności", grana przez Charismę Carpenter.
Urodziła się w Sunnydale w Kalifornii w 1981 roku, prawdopodobnie 22 maja. Zmarła 4 lutego 2004 w Los Angeles. Jej ojciec był dość majętny, aż do momentu gdy wyszły na jaw jego oszustwa podatkowe. Cordelia była jedną z popularniejszych dziewczyn Sunnydale High School, nastawioną negatywnie do grupy Buffy Summers. Z czasem to się zmienia, i Cordelia staje się częścią grupy, tracąc przy tym część swojego statusu. Jest kibicem, udziela się w szkolnych konkursach, na królową szkoły czy balu. Przebiera też w chłopakach, ale głównie są to jednorazowe związki. Jej pierwszym poważnym jest dopiero związek z Xanderem Harrisem, od epizodu „What's my line part 2”, gdy oboje zostali uwięzieni w piwnicy . Początkowo oboje ukrywali ten fakt przed przyjaciółmi, zaś po jego ujawnieniu Cordelia w obawie o utratę swojej pozycji zrywa z chłopakiem w Walentynki. Kończy się to nieudanym zaklęciem miłosnym. Ostatecznie oboje jednak znowu są razem, aż do odcinka „Lover's walk” w sezonie trzecim, gdy Cordelia odkrywa że Willow i Xander mają romans. Po tym zdarzeniu Cordelia próbuje odzyskać swoją utraconą pozycję i zemścić się na chłopaku. Wypowiedziane przez nią życzenie sprawia iż powstaje Alternatywne Sunnydale bez pogromcy. Cordelia ginie tam zabita przez Xandera i Willow, którzy są w tym świecie wampirami. Po tym jak jej ojciec traci pieniądze, Cordelia musi pracować w butiku, by zarobić na sukienkę na bal maturalny. Jej tajemnicę zna tylko Xander, który ostatecznie dopłaca brakującą sumę. Cordelia na balu zbliża się nieco do Wesleya. Po trzecim sezonie, przenosi się do Los Angeles, gdzie próbuje zostać aktorką. Ostatecznie zaczyna pracować w biurze detektywistycznym Angela, wraz z Doyle’em, półdemonem, po którym Cordelia dostaje wizje. Po śmierci Doyle’a do agencji dołącza też Wesley. W drugim sezonie Cordelia trafia do demonicznego wymiaru Lorne, gdzie zostaje uznana za królową i poznaje Grossalugga. W trzecim sezonie zostaje półdemonem, gdyż jej wizje są dla niej zbyt wyniszczające. Następnie przechodzi na wyższy poziom, z którego jednak ostatecznie powraca. Zachodzi w ciążę z synem Angela Connorem, nie jest wtedy do końca sobą, zaś po urodzeniu Jasmine zapada w śpiączkę, z której już się nie budzi. Pojawia się jeszcze jako projekcja astralna, by wspomóc przyjaciół w walce w odcinku „You're Welcome”.

</doc>
<doc id="797893" url="https://pl.wikipedia.org/wiki?curid=797893" title="Test psychometryczny">
Test psychometryczny

Test psychometryczny – wystandaryzowany i zobiektywizowany pomiar próbki zachowania. Pozwala na podstawie zachowania się osoby badanej w sytuacji testowej wnioskować o jej zachowaniu w sytuacjach pozatestowych, życiowych. Testy to najbardziej typowa i popularna metoda badań psychologicznych. Stosowana przez psychologów zarówno w celach naukowo-badawczych, jak i diagnostycznych. 
Charakterystyka.
Amerykański psycholog James McKeen Catell (1860–1944) w roku 1890 wydał pierwszą rozprawę poświęconą badaniom testowym zatytułowaną "Mental tests and measurments". W swej rozprawie opisał 10 testów przeznaczonych do określenia poziomu zdolności umysłowych. 
Cechy testów:
Występują następujące rodzaje trafności: 
Dwa pierwsze rodzaje trafności (diagnostyczna i prognostyczna) noszą nazwę trafności kryterialnej, mające na celu skonfrontowanie rezultatów badań testowych z jakimś kryterium zewnętrznym, np. z wynikami w nauce lub z danymi obserwacyjnymi z zachowania osoby badanej. Poprawne określanie trafności zewnętrznej powinno być przeprowadzone w oparciu o poza testowe kryterium. 
Określenie trafności treściowej testu jest również bardzo trudne. Trafność treściowa testu pogarsza się w miarę tego, jak test się "starzeje". Np. testy wiadomości szkolnych, testy wiedzy zawodowej czy przydatności do pracy tracą swą trafność treściową, gdy zmieniają się programy szkolne czy wymagania stawiane na danym stanowisku pracy. 
Rzetelność testu często określa się, porównując rezultaty uzyskane przez osoby badane dwukrotnie tym samym testem. Im wyższy współczynnik korelacji między rezultatami dwukrotnego badania tym samym testem, tym wyżej ocenia się jego rzetelność. Brzeziński (2000) zwraca uwagę, że istotną rolę odgrywa czas, który dzieli pierwsze badanie od drugiego, a autorzy testu na ogół o tym nie wspominają. A fakt ten może wpłynąć na przeszacowanie wartości współczynnika korelacji. 
Inne metody oceny rzetelności testu to:
Nie ma jednej, uniwersalnej metody określającej rzetelność testu.
Podręcznik testowy zawiera także informacje dotyczące charakterystyki psychometrycznej testu, a więc jego trafności, rzetelności itd.
Obiektywność testu – oznacza, że cechy osoby badającej nie mają wpływu na uzyskany przez osobę badaną rezultat. Jest to możliwe wtedy, gdy badacz rygorystycznie stosuje wytyczne związane ze standaryzacją testu.
Adaptacja kulturowa testów psychologicznych.
Powszechną praktyką jest stosowanie przez psychologów testów, które zostały opracowane w innym kraju. Istnieje wtedy problem odpowiedniego przekładu, jeśli test ma charakter werbalny, aby zadania testu po przetłumaczeniu miały dokładnie taki sam charakter i ten sam poziom trudności co w oryginale. Problemem jest jednak nie tylko semantyczna odpowiedniość tekstu, ale i to, żeby adaptacja testu uwzględniała różnice kulturowe między krajem pochodzenia i stosowania testu. W zachowaniach człowieka istnieją zarówno uniwersalne, ponadkulturowe formy, jak i zachowania typowe dla danego kraju, czy danej kultury. Niektórzy badacze uznają, że lepiej ułożyć własny test, zgodny z obyczajowością rodzimej kultury. Adaptacja jest ważna, bo umożliwia porównania między kulturowe oraz pozwala konfrontować wyniki uzyskiwane przez badaczy w wielu krajach.
Karierę w badaniach międzykulturowych zrobiła para pojęć „emic – etic”. Emic oznacza to, co specyficzne dla porównywanych kultur, etic to, co wspólne. Rozróżnienie zapożyczone od lingwistów, którzy rozróżniają fonemikę zajmującą się analizą cech specyficznych dla danego języka i fonetykę, analizującą cechy niespecyficzne języka.
Podstawą adaptacji jest dobre tłumaczenie tekstu, aby test po przetłumaczeniu mierzył dokładnie tę samą cechę lub cechy psychiczne. Do metod tłumaczenia należą:

</doc>
<doc id="797894" url="https://pl.wikipedia.org/wiki?curid=797894" title="Kingman (Arizona)">
Kingman (Arizona)

Kingman – miasto w hrabstwie Mohave, w północno-zachodniej Arizonie, w Stanach Zjednoczonych. Jest stolicą hrabstwa Mohave.
Miasto posiada powierzchnię 77,6 km² i jest zamieszkiwane przez 20 069 mieszkańców (stan na 2000). Znajduje się tam 7854 gospodarstw domowych, zamieszkiwanych przez 5427 rodzin.
Kingman jest położony wzdłuż legendarnej trasy nr 66. Miasto jest wspomniane w piosence "(Get Your Kicks On) Route Sixty Six", napisanej przez Bobby Troupa w 1946.
Historia.
Kingman jest stosunkowo młodym miastem; zostało ono założone w 1882 przez Lewisa Kingmana, amerykańskiego podróżnika z XIX wieku. Jego nazwiskiem miasto zostało także nazwane.
5 lipca 1973 w Kingman zginęło 11 osób w wyniku wybuchu gazu (propanu).

</doc>
<doc id="797897" url="https://pl.wikipedia.org/wiki?curid=797897" title="100BASE-T2">
100BASE-T2

100BASE-T2 jest specyfikacją warstwy fizycznej dla IEEE 802.3 sieci lan obsługującej 100 Mb/s (Fast Ethernet). Umożliwia użytkownikom powszechnych sieci 10Base-T, ulepszenie ich z 10 do 100 Mb/s, pozostawiając istniejące okablowanie kategorii 3. Obecnie niestosowany ze względu na brak sprzętu sieciowego obsługującego ten standard.
Urządzenia 100BASE-T2 nadawczo-odbiorcze działają na dwóch parach nieekranowanej skrętki EIA/TIA kategorii 3 (UTP-3), co stanowi minimalne wymagania dla standardu 10Base-T. Kable kategorii 3 powodują większe osłabienie sygnału oraz większe przesłuchy między przyległymi parami kabla niż kategorii 5. Wyszukane techniki cyfrowego przetwarzania sygnału są potrzebne, aby osiągnąć niezawodną dupleksową transmisję 100 Mb/s poprzez dwie pary skrętki kategorii 3. W standardzie 100BASE-T2 określono szybkość kluczowania na 25 MHz. Podczas każdego taktu modulacji czterobitowe porcje danych lub rozkazy sterujące Ethernetu są kodowane w parę pięciowartościowych sygnałów kodujących amplitudę sygnału (PAM-5). Każda z dwóch par przewodów skrętki przenosi jeden sygnał. W odbiornikach wymagane są cyfrowe filtry dla wyeliminowania, wyrównania i likwidacji interferencji echa. Za realizację tych funkcji odpowiada specjalny hybrydowy nadajnik-odbiornik (transceiver) umożliwiający pracę w Full-Duplex. W kierunku nadawania linia przenosi zarówno sygnał nadawania, jak i odbioru, który jest wykorzystywany do wykrywania kolizji. Po stronie odbiorczej wyodrębnia się wysłany sygnał i dekoduje go. Schemat działania przedstawia rysunek obok.
Kodowanie i Dekodowanie.
Podczas n-tego taktu modulacji, symbole An i Bn z piątki ustawień {-2, -1, 0, + 1, + 2 } są wysłane odpowiednio parą A i B. Funkcje kodowania spełniają następujące założenia:

</doc>
<doc id="797898" url="https://pl.wikipedia.org/wiki?curid=797898" title="Mistrzostwa Świata w Piłce Ręcznej Mężczyzn 1958">
Mistrzostwa Świata w Piłce Ręcznej Mężczyzn 1958

Mistrzostwa Świata w Piłce Ręcznej Mężczyzn 1958 – trzecie mistrzostwa świata w piłce ręcznej mężczyzn, oficjalny międzynarodowy turniej piłki ręcznej organizowany przez IHF. Odbył się w dniach 27 lutego – 8 marca 1958 roku w NRD. Tytuł zdobyty w 1954 roku obronili Szwedzi. Obydwa państwa niemieckie wystawiły wspólną reprezentację, był to również pierwszy turniej, w którym wystąpił zespół spoza Europy – Brazylia.
System rozgrywek.
W rozgrywkach uczestniczyło szesnaście drużyn, które zostały podzielone na cztery grupy po cztery drużyny. Dwie najlepsze drużyny przechodziły do dalszej części rozgrywek z zaliczeniem wyniku między tymi drużynami. Zespoły z grup A i B utworzyły grupę II, zaś zespoły z grup C i D utworzyły grupę I. Zwycięzcy grup zagrali o 1. miejsce, kolejne zespoły odpowiednio o 3., 5. i 7. miejsce.
Zwycięzca.
Szwecja
Skład: Donald Lindblom, Lennart Ring, Gösta Carlsson, Nils Ekeroth, Kjell Jönsson, Hans Karlsson, LKSA-Erik Olsson, Ake Reimer, Roland Mattson, Rune Ahrling, Uno Danielsson, Sten Hellberg, Gunnar Kämpendahl, Hans Olsson, Stig Lennart Olsson, Rolf ZachrissonTrener: Curt Wadmark

</doc>
<doc id="797899" url="https://pl.wikipedia.org/wiki?curid=797899" title="Chile Open">
Chile Open

Chile Open – męski turniej tenisowy zaliczany do cyklu ATP Tour. Rozgrywany na kortach ceglanych w chilijskim Santiago. Pierwsza edycja turnieju odbyła się w roku 1993. W latach 2000–2009 turniej rozgrywany był w Viña del Mar. W roku 2010 został przeniesiony do Santiago. W latach 2012–2014 ponownie rozgrywany był w Viña del Mar. Do głównego cyklu powrócił w 2020 roku, gdy zawody rozgrywano po raz kolejny w stolicy Chile.

</doc>
<doc id="797901" url="https://pl.wikipedia.org/wiki?curid=797901" title="Honorat z Arles">
Honorat z Arles

Honorat z Arles (ur. ok. 350 w Toul w Galii, zm. 16 stycznia 429 lub 430 w Arles) – biskup Arles, zakonnik, święty Kościoła katolickiego i prawosławnego.
Żywot.
Honorat pochodził z dostojnej rodziny rzymskich namiestników prawdopodobnie z Toul. Przyjął chrzest, gdy był jeszcze młodzieńcem. Czytając żywoty świętych zapragnął naśladować ich bohaterów. Podobno, nie zachowując umiaru w zadawanych sobie pokutach, nabawił się ciężkiej choroby. Po pielgrzymce, którą odbył wraz z bratem do Egiptu i Palestyny, około 410 roku osiedlił się na bezludnej wysepce "Lérinum" (Saint-Honorat, Wyspy Leryńskie) koło Cannes.
Niebawem obok mistrza zaczęli gromadzić się uczniowie, m.in. św. Lupus z Troyes. Tak powstał jeden z najsłynniejszych w średniowieczu ośrodków życia zakonnego – klasztor Lérins na wyspie, gdzie żyło wielu mnichów, którzy dostąpili świętości. Kierując klasztorem starał się, aby nikt we wspólnocie nie czuł się przygnębiony, zmęczony lub niepotrzebny.
Żywot założyciela znany jest z panegiryku napisanego przez jego ucznia i krewnego Hilarego – biskupa miasta Arles. Z klasztorem duchowo związany był św. Paulin z Noli. Na jego zaproszenie przybył tam św. Eucheriusz, autor szeregu dzieł, w tym „Żywota św. Maurycego i świętych męczenników Legionu Tebańskiego”.
Będąc przełożonym monasteru św. Honorat przyjął święcenia kapłańskie. W 427 powołano go na urząd biskupa Arles. Wtedy też przy katedrze założył klasztor. Według autora "Vita Honorati" święty miał dar czynienia cudów, lecz dokonywał ich stosunkowo rzadko (w żywocie wspomniane są jedynie dwa), ponieważ uważał ukrywanie tego charyzmatu za cnotę. Otoczony licznymi uczniami zmarł 16 stycznia 429 lub 430 roku.
Kult.
Jego relikwie spalili jakobini podczas rewolucji francuskiej.
Wspomnienie liturgiczne w Kościele katolickim obchodzone jest w dies natalis (16 stycznia).
Cerkiew prawosławna wspomina św. Honorata 16/29 stycznia, tj. 29 stycznia według 
kalendarza gregoriańskiego.

</doc>
<doc id="797902" url="https://pl.wikipedia.org/wiki?curid=797902" title="Konfederacja polsko-czechosłowacka">
Konfederacja polsko-czechosłowacka

Konfederacja polsko-czechosłowacka – koncepcja polityczna z okresu II wojny światowej propagowana przez Rząd RP na uchodźstwie. Idea ta, wspierana przez rząd Wielkiej Brytanii, nawiązywała do przedwojennych planów ustanowienia bloku państw „Międzymorza”. Początkowo częściami składowymi konfederacji miały być Polska, Czechosłowacja i Węgry.
W okresie II wojny światowej rządy niektórych państw europejskich na uchodźstwie dokonywały prób jednoczenia się w związki, które miały dać im w przyszłości gwarancję bezpieczeństwa, trwałości politycznej i gospodarczej. Odżywały koncepcje federacyjne z lat 20. i 30. XX w., które w nowych warunkach miały szansę realizacji. Wiele projektów federalistycznych można odnaleźć w programach polskich stronnictw politycznych w okresie II wojny światowej. Takie próby były dokonywane przez Polskę, Czechosłowację, Grecję i Jugosławię. Projekt federacji (konfederacji) polsko-czechosłowackiej był wstępem do odbudowy mocarstwowości i znaczenia Polski w Europie Środkowo-Wschodniej. Według opinii historyków układ polsko-czechosłowacki nie miał szans powodzenia. Wynikało to m.in. z antypolskiej i proradzieckiej polityki, którą prowadzili politycy czechosłowaccy oraz z tego, że od 1943 o losach świata decydowała tzw. „wielka trójka”: J. Stalin, W. Churchill i F. D. Roosevelt. Politycy ci nie chcieli jeszcze jednego uzurpatora praw do terenów europejskich, za jakiego uważano gen. Wł. Sikorskiego.
Koncepcje federacyjne.
Orędzie T. W. Wilsona.
W obliczu zmieniających się warunków geopolitycznych koncepcję o zespoleniu europejskich wysiłków propagowali polscy politycy. Do planów wykorzystano m.in. ideę o „samostanowieniu narodów” prezydenta USA Thomasa Woodrowa Wilsona. 8 stycznia 1918 w orędziu do Kongresu T. W. Wilson zapowiedział utworzenie nowej Europy z państwami bałtyckimi, nowo powstałymi państwami Europy Centralnej oraz odbudowanym państwem polskim.
Obóz piłsudczyków a Roman Dmowski.
W latach 20. XX w. pojawiły się koncepcje stworzenia Stanów Zjednoczonych Europy Środkowo-Wschodniej. Idea ta została wysunięta przez Ignacego Paderewskiego pod wpływem bezgranicznego zaufania polityce amerykańskiej. Zdaniem wielu historyków w programie obozu Józefa Piłsudskiego koncepcja działań bardziej była doraźną próbą uwzględnienia aktualnego rozwoju sytuacji, niż dojrzałym planem politycznym. Znacznie później zwolennicy J. Piłsudskiego, zwłaszcza „pepeesowcy” i „wyzwoleńcy” zaczęli propagować hasła federacji jako formy związku między narodem polskim a innymi narodami dawnego Wielkiego Księstwa Litewskiego. W ten sposób zrodziła się legenda o federalizmie jako fundamentalnym założeniu polityki J. Piłsudskiego oraz istotnej części składowej jego ideologii.
J. Piłsudski stał na stanowisku, że Polska musiała mieć zagwarantowane bezpieczeństwo swojej egzystencji w Europie Środkowo-Wschodniej i być połączona realną wspólnotą interesów z państwami o podobnej tradycji. Z planów wyłączono te, które językowo i kulturowo były odmienne od Polski.
Obok koncepcji federacyjnej istniała druga. Była nią koncepcja inkorporacji, związana z linią polityczną R. Dmowskiego (założenia Stronnictwa Narodowo-Demokratycznego związanego z Ligą Narodową). M.in. głoszono ideę odbudowy w nowym kształcie dawnej wielonarodowej Rzeczypospolitej, gdzie odrzucano równouprawnienie polityczne innych narodów, domagając się uprzywilejowania narodu polskiego. R. Dmowski opowiadał się za koncepcją państwa czysto polskiego, obejmującego jednak nie więcej niż 1/3 obszarów niepolskich (wyłączając z niej mniejszość żydowską). Zamysłem polityka była także polonizacja tych terenów.
Federalizm Władysława Sikorskiego.
Podobną ideę włączenia państw Europy Środkowo-Wschodniej w ściśle określony organizm federacyjny przedstawił także gen. Wł. Sikorski. Założenia związku powstały w okresie piastowania przez niego urzędu Prezesa Rady Ministrów w latach 20. XX w..
W projektowanym bloku państw Wł. Sikorski zakładał zbudowanie arcyfederacji, wiążącej kraje od Bałtyku po Morze Egejskie i tworzącej mocarstwo o rozstrzygającej "w tej części świata potędze". Idea skupiała się na ścisłej współpracy politycznej i ekonomicznej państw, co miało stanowić gwarancję jej trwałości. Arcyfederacja miała objąć Czechosłowację, państwa bloku bałtyckiego (Litwę, Łotwę i Estonię), Białoruś, Węgry, Rumunię, Jugosławię, Grecję i Bułgarię. Wyłączała Ukrainę. Trzonem przyszłego związku miała być Polska, największy z krajów bloku "Międzymorza".
„Intermarium” Józefa Becka.
Polityka Józefa Becka, określona mianem (łac.) "Intermarium" (pol. "Międzymorze") bądź "Trzecia Europa", była własnym pomysłem polskiego polityka. J. Beck w poł. lat 30. XX w. czynił starania pozyskania do swojego planu państw bałtyckich ze Szwecją i Finlandią. W swoich założeniach minister sprzeciwiał się radzieckim projektom zmierzającym do utworzenia w tym regionie tzw. "zbiorowego systemu bezpieczeństwa". Plany J. Becka nie uwzględniały Czechosłowacji.
Zasadniczą rolę w koncepcji "Trzeciej Europy", oprócz państw bałtyckich, miały odegrać państwa południowo-wschodniej Europy, jak Rumunia, Węgry wraz z Rusią Przykarpacką, Jugosławia, Włochy oraz Turcja. Minister J. Beck nie posiadał jednak odpowiedniego zaplecza ekonomicznego i militarnego, aby móc wprowadzić swoje zamierzenia do realizacji, nawet w sytuacji, kiedy Czechosłowacja została zaanektowana przez III Rzeszę.
Projekty federacyjne T. Masaryka i M. Hodžy.
Koncepcje polityczne dotyczące bliższej współpracy polsko-czechosłowackiej można odnaleźć również w notach dyplomatycznych czeskich i słowackich polityków. W roku 1917 T. Masaryk, późniejszy prezydent Republiki Czechosłowacji, zakładał stworzenie unii czechosłowacko-polskiej. Natomiast w roku 1939 podobny projekt przedstawił w Paryżu słowacki polityk Milan Hodža, były premier rządu czechosłowackiego. M. Hodža postulował za utworzeniem unii polsko-czesko-słowackiej. Gwarancją miało być zachowanie autonomii Słowacji. Początkowo politycy ci nie wysuwali planu szerszej unii (federacji), która włączałaby część krajów Europy, ograniczając się jedynie do koncepcji związku złożonego z dwóch (lub trzech) państw: Polski i Czechosłowacji, bądź Polski, Czech i Słowacji.
Koncepcje M. Hodžy zmieniły się po wybuchu II wojny światowej, kiedy 28 października 1939 w swym memorandum przedstawił plan zbiorowego bezpieczeństwa w Europie Środkowo-Wschodniej. Proponował federację złożoną z Polski, Czechosłowacji, Austrii, Węgier, Jugosławii, Rumunii i Bułgarii, gdzie główny nacisk położył na gospodarkę. Ponowne próby przedstawienia jego projektu miały miejsce w 1942, po tym jak rok wcześniej zamieszkał w Stanach Zjednoczonych. Polityk słowacki proponował federację środkowo-europejską jako przeciwwagę wobec silniejszych państw – ZSRR i III Rzeszy.
Stanowiska polskich stronnictw politycznych.
Ideę federacji popierały główne polskie stronnictwa polityczne poza komunistycznymi. Ci ostatni opowiadali się za Europą, złożoną z „republik ludowych” na wzór ZSRR (m.in. organizacja komunistów krakowskich "Polska Ludowa"). Do zwolenników federacji m.in. należały:
W latach 1943–1944 można odnaleźć podobne koncepcje federalistyczne w programach innych stronnictw politycznych. Nie miały jednak one już większego znaczenia z uwagi na załamanie i zakończenie rokowań w sprawie konfederacji polsko-czechosłowackiej w I poł. 1943. Te plany snuły: "Związek Patriotów Polskich", "Polski Komitet Narodowy", "Krajowa Reprezentacja Stronnictw", "Chłopska Organizacja Wolności – Racławice" (1943), oraz "Rada Jedności Narodowej" i "Stronnictwo Pracy" (1944).
Federacja czy konfederacja?
Od K. Skirmunta do J. Becka.
Podjęte próby stworzenia przez dwa rządy emigracyjne Polski i Czechosłowacji federacji miały swe podłoże w latach 20. XX w. Pierwszym przejawem zbliżenia obu państw był pakt „Skirmunt – Beneš” podpisany w Pradze 6 listopada 1921. Celem jego było zapewnienie neutralności na wypadek konfliktu z państwem trzecim. Powyższy pakt zaręczał wzajemną integralność granicom, zobowiązując Polaków do (fr.) "désintéressement" (pol. neutralność) w sprawach Słowacji a Czechosłowacji do nieingerencji w sprawy ukraińskie w Galicji wschodniej. Pakt nie wszedł w życie ze względu na dalsze spory graniczne z Czechosłowacją. Dopiero działalność G. Stresemanna, efektem której był pakt lokarneński, zmienił stosunek w kontaktach Polski z Czechosłowacją. Polska była zagrożona przez rewizjonizm niemiecki w sprawach granic, Praga natomiast obawiała się Anschlussu Austrii.
Polska w latach 1926–1927 usiłowała nawiązać kontakty z Czechosłowacją w dziedzinie wojskowej. Mimo że techniczna współpraca sztabowa trwała do 1935, sama konwencja wojskowa była nie do przyjęcia dla Czechów. W 1935 nastąpiły silne rozdźwięki dyplomatyczne w stosunkach polsko-czechosłowackich. Kwestia tyczyła wysuwanych oskarżeń ze strony Rzeczypospolitej o maltretowanie ludności polskiej na Śląsku cieszyńskim. Stan ten zaostrzył się, gdy Czesi podpisali pakt sojuszniczy z ZSRR.
Końcowym etapem działań dyplomacji polskiej przed II wojną światową była sprawa „monachijska” z 29 września 1938. Po przedstawieniu ultimatum Polacy 2 października 1938 zajęli Zaolzie wraz z Ziemią Czadecką, powiększając obszar państwa o 966 km². Sprawa Zaolzia od maja 1938 traktowana była w rokowaniach na równi ze sprawą sudecką. Czesi godzili się na ustępstwa terytorialne na drodze obopólnych uzgodnień z Polską.
Zbliżenie rządów na uchodźstwie.
Decyzją rządu RP z 25 września 1939 powołany został rząd polski na uchodźstwie we Francji (30 września 1939), przeniesiony 17 czerwca 1940 do Wlk. Brytanii. Na ziemiach brytyjskich powstał także rząd Czechosłowacji na uchodźstwie – 21 lipca 1940.
Zbliżenie obu rządów miało dwojakie podłoże. Pierwszym była nieudana próba zamachu stanu, który miał miejsce w dniu 18 lipca 1940. Jego inspiratorami byli "piłsudczycy", którym przewodził gen. K. Sosnkowski, minister spraw zagranicznych, August Zaleski i sam prezydent Wł. Raczkiewicz. Wymierzony był w koalicję większości rządowej, skupionej wokół premiera gen. Wł. Sikorskiego. Umocnienie pozycji premiera mogło stanowić m.in. zbliżenie z rządem czechosłowackim. Drugim natomiast podłożem była sugestia londyńskich torysów na temat zawiązania ściślejszej federacji Polski, Czechosłowacji i Węgier.
Pierwsze spotkanie mężów stanu: Wł. Sikorskiego i E. Beneša nastąpiło 10 września 1940. Rozmowy tyczyły przyszłego związku federacyjnego obu państw oraz przedstawienia stanowiska rządów. Z opinii obserwatorów wynikało, że było to bardziej spotkanie o charakterze roboczym, niż oficjalna nota dyplomatyczna. Stanowisko Wł. Sikorskiego wobec przyszłej federacji było zbieżne z zawartymi tezami programowymi rządu RP w Londynie (załącznik nr 4, z dn. 15.08.1940), z którego wynikało, że polski premier popierał narodowowyzwoleńcze aspiracje Słowaków i utrzymanie rozbicia republiki dokonanej przez III Rzeszę, co było nie do przyjęcia przez stronę czechosłowacką.
Dla E. Beneša federacja stanowiła część jego polityki, której trwałość widział w późniejszej współpracy z ZSRR.
Tenże prowadził antypolską i proradziecką politykę. Po sowieckiej agresji na Polskę 17 września 1939 spotkał się z radzieckim ambasadorem w Londynie – Iwanem Majskim. Wyraził swą aprobatę ataku ZSRR na Polskę i chęć zbliżenia swojego kraju do Kremla. Polska racja stanu odrzucała myśl łączenia się z Sowietami, co powodowało rozdźwięki w dalszym porozumieniu Wł. Sikorskiego z E. Benešem. Czeski polityk dostrzegał jednak, że rozwijające się układy sił w Europie spowodują, że w przyszłości ZSRR będzie wiodącym krajem w Europie Środkowo-Wschodniej. E. Beneš zachowywał ostrożność w stosunku do Wł. Sikorskiego, zachowując w ten sposób swobodę manewrów wobec "nowej Polski", choć z drugiej strony wiedział, że bez wolnej Polski nigdy nie będzie wolnej Czechosłowacji ("dictum" J. Masaryka). Mimo rozbieżności poglądów, zbliżenie z Polską uważał za właściwe.
Deklaracja z 11 listopada 1940.
Do ogłoszenia deklaracji z 11 listopada 1940 odbyło się kilka spotkań, gdzie debatowano nad przyszłą współpracą. 17 października 1940. E. Beneš wystąpił z konkretnymi propozycjami, niezrozumiałymi dla strony polskiej, szczególnie w kwestii memorandum z dn. 1 listopada 1940. Czeski polityk proponował "konfederację sui generis", a nie federację jako związek. Konfederacja według polskich polityków, w odróżnieniu od federacji, była czasowym związkiem, który w każdej chwili mógłby zostać zerwany. Dopatrywano się w tym zagrożenia dla przyszłej współpracy kontaktów i samego charakteru związku.
Memorandum składało się z trzech części. Pierwsza – "Zasady podstawowe i cel główny" – stanowiła wprowadzenie do tematu. W drugiej części E. Beneš postulował konieczność przeprowadzenia badań nad organami społeczno-gospodarczymi i ich przyszłych stosunków wobec krajów Europy Zachodniej oraz ustalenie ogólnej polityki wobec Sowietów. Część trzecia tyczyła kwestii bieżących, składania wzajemnych regularnych informacji o wydarzeniach dyplomatycznych i wojskowych. Memorandum było sporządzone w języku francuskim.
3 grudnia 1940 gen. Wł. Sikorski złożył odpowiedź na memorandum E. Beneša, która przedstawiła także stanowisko rządu polskiego. Wł. Sikorski uznał, że stosunki sąsiedzkie pomiędzy konfederacją a Sowietami nie powinny prowadzić do pojednawczych czy potulnych (ang. "docile"), ale wyrazić stanowisko postawą obu rządów i Rady Federacyjnej dających Rosji Radzieckiej możliwość wyboru – przyjaźni albo wspólny opór przed skomunizowaniem ich rządów.
11 listopada 1940 w Ministerstwie Informacji Wlk. Brytanii odbyła się konferencja prasowa. Ogłoszono tekst deklaracji sporządzony w języku angielskim. Dokument stanowił m.in., że "…Polska i Czechosłowacja zamykają raz na zawsze – okres dawnych uraz i sporów. Biorąc pod uwagę wspólnotę podstawowych swych interesów zdecydowani są po ukończeniu wojny – wejść ze sobą, jako państwa niepodległe i suwerenne, w ściślejszy związek polityczny i gospodarczy, który stałby się podstawą nowego porządku rzeczy w Europie Środkowej i gwarancją jego trwałości".
Komitet koordynacyjny.
23 grudnia 1940 do komitetu koordynacyjnego ze strony czechosłowackiej zostali wyznaczeni: Jan Masaryk, minister spraw zagranicznych, Hubert Ripka, sekretarz stanu ds. propagandy i Juraj Slavik, minister spraw wewnętrznych. Ze strony polskiej natomiast E. Raczyński, A. Zaleski, gen. K. Sosnkowski, St. Stroński, ks. Z. Kaczyński oraz M. Seyda. Związek ten, jak wynikało z deklaracji, rozpoczął swoją działalność w styczniu 1941. Komitet koordynacyjny rozpoczął studia przygotowawcze dotyczące przyszłej konfederacji. W swoim zakresie działań podejmował prace bieżące w kwestiach: polityki zagranicznej, informacji, spraw wojskowych i spraw kulturalnych.
12 lutego 1941 poruszano sprawę granicy polsko-czechosłowackiej. Wzajemne oczekiwania w rozwiązaniu konfliktu nie dawały rezultatu. Polska strona uznawała stan sprzed 1 września 1939, Czesi – sprzed 28 września 1938. Postanowiono, aby były one przedmiotem przyszłych pertraktacji. Porozumienie jednak pozbawione było wzajemnego zaufania i w praktyce oznaczało zachwianie relacji partnerskich i dyplomatycznych.
W poł. 1941 placówki MSZ Polski i Czechosłowacji otrzymały noty, informujące o nawiązaniu kontaktów i stworzenia związku polsko-czechosłowackiego oraz powołaniu Komitetu koordynacyjnego. Poinformowano również o przygotowaniu zasobów i projektów prawno-ustrojowych federacji obu państw. W wydanych instrukcjach zalecano również prowadzenie działań informacyjnych i propagandowych.
Prace nad aktem konstytucyjnym zostały zachwiane po podpisaniu 30 lipca 1941 układu Sikorski-Majski. W akcie protestu z rządu polskiego odeszli: gen. K. Sosnkowski, A. Zalewski i M. Seyda. Na arenie międzynarodowej sytuacja ta stawiała Polaków w niekorzystnym świetle. W końcu Komitet Polityczny Ministrów przygotował projekt aktu konstytucyjnego. Przedłożenie jego pozostawiono na bliżej nieokreślony czas. Prawdopodobnie chodziło o przygotowanie "nowych zasad ustrojowych" przyszłego związku.
Projekt Aktu Konstytucyjnego Związku Polski i Czechosłowacji.
Projekt aktu konstytucyjnego został zamieszczony w dokumencie "Zasady Aktu Konstytucyjnego Związku Polski i Czechosłowacji". Zawierał 14 punktów, w których szeroko przedstawiono projekt przyszłych, wspólnych działań, w różnych dziedzinach życia: politycznego, gospodarczego i społecznego. Dokument ujmował:
Zmiana frontu.
22 czerwca 1941 Niemcy zaatakowały ZSRR. Na arenie europejskiej nastąpiła diametralna zmiana. 18 lipca 1941 Czesi podpisali umowę z ZSRR (układ Majski-Masaryk) – w szósty dzień po Brytyjczykach. Czechosłowacja znalazła się w idealnej sytuacji – jako pomost między Wschodem a Zachodem Europy. E. Beneš łatwo uzyskał aprobatę dla swych planów, informując I. Majskiego, że nie powziął żadnych zobowiązań wobec rządu Wł. Sikorskiego. W odróżnieniu od Polaków widział przyszły związek jako rodzaj konfederacji, a nie federacji.
W obozie "piłsudczyków" zainicjowano kampanię wymierzoną przeciw Wł. Sikorskiemu po podpisaniu przez niego tzw. układu Sikorski-Majski 30 lipca 1941. Wysuwana propaganda ze strony obozu stanowiła o wielkomocarstwowych aspiracjach premiera. Wydawano wiele tytułów konspiracyjnej broszury, z których można było dowiedzieć się o stosunku do koncepcji federacji. Uważano gen. Wł. Sikorskiego za zdrajcę, gwałcącego polską rację stanu.
Zmiana frontu i tworzenie nowej myśli politycznej, skierowanej na ZSRR, zaniechało prace komitetu koordynacyjnego na dłuższy czas. Nie oznaczało to, że zerwano wszelkie kontakty. Te uaktywniły się poprzez noty dyplomatyczne. Ponownie rozpoczęto dyskusję w sprawie zmian terytorialnych (sprawa Zaolzia). Polska nie uznawała żądań czechosłowackich do powrotu kwestii granicznej sprzed 28 września 1938.
Sprawa granic polsko-czechosłowackich wróciła ponownie pod dyskusję po przesłanym memorandum E. Beneša do rządu polskiego 27 października 1941. E. Beneš wskazywał, że polski premier odżegnuje się od odpowiedzialności za politykę J. Becka, ponieważ była głównym przedmiotem rozprawy stosunków polsko-czechosłowackich z lat 30. XX w.. Zdaniem wielu historyków memorandum było agresywne wobec gen. Wł. Sikorskiego. Polski premier w swojej odpowiedzi podkreślił m.in., że komitety winne zaniechać dalszej dyskusji w kwestii granicznej, gdyż uniemożliwia to dalszą współpracę, dając dalej E. Benešowi do zrozumienia, że sprawa Zaolzia jest kwestią zamkniętą.
Rada Planowania Europy Środkowej i Wschodniej.
14 stycznia 1942 w czasie konferencji Międzynarodowego Biura Pracy w Nowym Jorku przedstawiciele rządów Czechosłowacji, Polski, Grecji i Jugosławii oraz robotników i pracodawców podpisali wspólną deklarację o utworzeniu Rady Planowania Europy Środkowej i Wschodniej. Celem jej było przygotowanie odbudowy gospodarczej, społecznej i edukacyjnej w regionie. Sekretarzem generalnym został polski działacz polityczny, Feliks Gross, przewodniczącym Rady natomiast jugosłowiański minister odbudowy, Sawa Kasanowicz.
15 stycznia 1942 rządy emigracyjne Grecji i Jugosławii podpisały układ partnerski (wspólną deklarację o unii bałkańskiej). Przewidziano w nim utworzenie komitetu wykonawczego, który obejmował sprawy polityczne, ekonomiczne i wojskowe.
Wł. Sikorski proponował utworzenie frontu przeciwko Niemcom na Bałkanach i powołanie polskiego przedstawicielstwa na wyzwolonych tam terenach. Dostrzegano inicjatywę brytyjską do ogarnięcia swymi wpływami Europy Środkowej i Południowo-Wschodniej. Wspólny komunikat Polski i Czechosłowacji, nawiązując do tego układu, wyrażał przekonanie, że "bezpieczeństwo i dobrobyt obszaru położonego między morzami: Bałtyckim i Egejskim, zależą w pewnej mierze od współpracy dwóch konfederacji".
J. Stalin sprzeciwiał się planom jednoczenia państw, poddając m.in. krytyce wszelkie zamysły powstania niezależnej unii bałkańskiej. W swoich koncepcjach przewidywał natomiast powołanie trzech mniejszych konfederacji: jugosłowiańsko-bułgarsko-albańskiej, polsko-czechosłowackiej oraz węgiersko-rumuńskiej. J. Stalin uważał, że mniejsze związki państwowe będzie mógł w przyszłości podporządkować swojej woli.
Wspólny protokół.
Oba rządy przygotowały projekt przyszłego związku polsko-czechosłowackiego. W projekcie polskim znalazły się treści nawiązujące do utworzenia związku federacyjnego, który włączałby Węgry, Litwę i ewentualną Rumunię. Kontrtezy czechosłowackie natomiast zostały zawarte w "Podstawowych Zasadach Polsko-Czechosłowackiego Związku Konfederacyjnego". Różnice wychodziły nie tyle z kwestii interpretacji związku, co z jego nazwy. Polska racja stanu przedstawiła projekt stworzenia związku ponadnarodowego, Czesi upatrywali model "międzynarodowej" konfederacji.
Polacy proponowali państwo federacyjne z jednolitą służbą dyplomatyczną (zagraniczną) oraz wojskiem, lecz z wewnętrznymi cłami. Czesi zaś związek dwóch państw z zachowaniem odrębności instytucjonalno-politycznej. Koordynacji natomiast miały podlegać: polityka zagraniczna, wojskowa i gospodarcza. Miano zawrzeć unię celną.
Układ polsko-czechosłowacki podpisano 19 stycznia 1942, natomiast 23 stycznia 1942 oficjalnie ogłoszono protokół składający się z 14 punktów.
24 lutego 1942 Sikorski, otwierając I sesję II Rady Narodowej, odczytał deklarację rządową. Z jego fragmentów wynikało, że "Ustrój państwa opierać się będzie na zasadach demokratycznych (…). Musi być ustanowiona silna władza wykonawcza, mająca możliwość uchronienia państwa od wszelkich wrogich zamierzeń, pochodzących tak z zewnątrz jak i wewnątrz (…) oraz zapewnić ludności duży udział w prowadzeniu spraw państwa przez samorządy terytorialne, gospodarcze i zawodowe".
Istniały zatem trzy zasadnicze dokumenty, co stanowiło zalążek przyszłej konfederacji tego regionu:
Upadek idei współpracy.
Wszystko wskazywało na to, że wspólnie podpisany protokół (układ) polsko-czechosłowacki będzie objawiał się dużym zainteresowaniem państw zachodnich. Stany Zjednoczone i ZSRR były zaniepokojone postawą polskiego premiera do uzurpowania sobie praw decydowania o losach przyszłości Europy Środkowo-Wschodniej. Amerykanie wyrażali obawę, że separatystyczne posunięcia polskiego premiera mogą zakłócić relacje wobec ZSRR, w przypadku opowiedzenia się po stronie Polski i tym samym być szkodliwe dla Sowietów w oczach opinii USA. Politycy amerykańscy nie chcieli liczyć się z jeszcze jednym uzurpatorem praw do terenów europejskich. Bardziej uwzględniano tu interesy i postulaty ZSRR. Sowieci, nie mając jeszcze wypracowanego poglądu na Europę Środkowo-Wschodnią, byli natomiast zdecydowani na zachowanie wszelkich zdobyczy terytorialnych oraz na nie tolerowanie niezależnego rządu polskiego. Taka postawa unaoczniła się w określonych notach dyplomatycznych i wecie, jakie Kreml postawił E. Benešowi 16 lipca 1942 wobec konfederacji obu państw. E. Beneš próbował jeszcze ratować sytuację poprzez bliżej nieokreślony związek sowiecko-polsko-czechosłowacki, co dla Polaków było nie do przyjęcia.
Projekty konfederacji zaczęły się załamywać 5 sierpnia 1942. Ponownie wróciła kwestia monachijska, co uaktywniło się wymianą listów Ripka – Stroński. Natomiast 17 sierpnia 1942 doszło do spotkania E. Beneša i J. Masaryka z jednej a Wł. Sikorskiego i E. Raczyńskiego z drugiej strony. Polscy dyplomaci zaproponowali podpisanie układu konfederacyjnego. W następnym miesiącu, tj. 24 września, strona polska przesłała na ręce J. Masaryka projekt deklaracji o przyszłej konfederacji obu państw. Strona czechosłowacka projekt przyjęła, lecz już w listopadzie 1942 E. Beneš podważył ideę konfederacji. W zamian zaproponowano zawarcie układu sojuszniczego z Polską na 20 lat (formalnie nastąpiło to 20 listopada 1942).
Współpraca obu rządów zakończyła się kilka miesięcy później, gdy 25 stycznia 1943 J. Masaryk poinformował posła polskiego przy rządzie czechosłowackim, że Kreml jest przeciwny nie tylko konfederacji polsko-czechosłowackiej, ale i układowi sojuszniczemu. E. Beneš mógł swobodnie wycofać się z głoszonych przez siebie planów współpracy bilateralnej ze stroną polską i skierować swą uwagę na zawarcie sojuszu z ZSRR. 10 lutego 1943 H. Ripka powiadomił Radę Państwową o stanowisku rządu, który zdecydował, że nie będzie uczestniczył w niczym, co byłoby w jakikolwiek sposób skierowane przeciwko Związkowi Radzieckiemu. W marcu 1943 nota polska oskarżyła rząd czechosłowacki o wycofanie się ze swych propozycji.
W międzyczasie Józef Stalin zerwał stosunki dyplomatyczne z Polską, co nastąpiło oficjalnie 25 kwietnia 1943. Pretekstem było podjęcie przez stronę polską współpracy z Niemcami, polegającej na poszukiwaniu sprawców zbrodni na polskich oficerach, zamordowanych w Katyniu. W związku z napiętą sytuacją pomiędzy Kremlem a rządem polskim, rząd czechosłowacki wykorzystał sytuację, aby zakończyć rozmowy w sprawie przyszłej konfederacji. 17 maja 1943 J. Masaryk poinformował E. Raczyńskiego o zawieszeniu jakichkolwiek prac w komisjach pomiędzy Polską a Czechosłowacją.

</doc>
<doc id="797903" url="https://pl.wikipedia.org/wiki?curid=797903" title="The CW">
The CW

The CW Television Network – amerykańska sieć telewizyjna nadająca od 18 września 2006 roku. Kanał powstał z połączenia dwóch sieci: The WB i UPN (United Paramount Network, niektóre z kanałów lokalnych zostały przejęte przez News Corporation, właściciela sieci Fox i stworzyły nową sieć MyNetworkTV). Właścicielami stacji są CBS Corporation (UPN) i Warner Bros. Entertainment (The WB). Podstawę ramówki stacji tworzą seriale dramatyczne, sitcomy i różnego rodzaju reality shows. Docelową grupą odbiorców, według przedstawicieli zarządu stacji, są przede wszystkim kobiety w wieku od 18 do 34 lat.
Primetime (sezon 2010–2011).
Programy w primetimie emitowane są przez dziesięć godzin w tygodniu, od poniedziałku do piątku od 20:00 do 22:00 czasu amerykańskiego.
Primetime (sezon 2011–2012).
Programy w primetimie emitowane są przez dziesięć godzin w tygodniu, od poniedziałku do piątku od 20:00 do 22:00 czasu amerykańskiego.
Primetime (sezon 2012–2013).
Programy w primetimie emitowane są przez dziesięć godzin w tygodniu, od poniedziałku do piątku od 20:00 do 22:00 czasu amerykańskiego.
Primetime (sezon 2013–2014).
Programy w primetimie emitowane są przez dziesięć godzin w tygodniu, od poniedziałku do piątku od 20:00 do 22:00 czasu amerykańskiego.
Primetime (sezon 2014–2015).
15 maja 2014 roku, stacja The CW ogłosiła ramówkę na sezon 2014/2015
Serial zaplanowane na mideseason 2014/2015:
Primetime (sezon 2015–2016).
14 maja 2015 roku, stacja The CW ogłosiła ramówkę na sezon 2015/2016
Serial zaplanowane na mideseason 2015/2016: DC’s Legends of Tomorrow, The 100, Containment, Piękna i Bestia (2012).
Primetime (sezon 2016–2017).
19 maja 2016 roku, stacja The CW ogłosiła ramówkę na sezon 2016/2017
Serial zaplanowane na mideseason 2016/2017:, The 100, Nastoletnia Maria Stuart, iZombie, The Originals oraz Riverdale
Primetime (sezon 2017–2018).
18 maja 2017 roku, stacja The CW ogłosiła ramówkę na sezon 2017/2018
Serial zaplanowane na mideseason 2017/2018:The 100, iZombie, The Originals, Life Sentence oraz Black Lightning
Primetime (sezon 2018–2019).
17 maja 2018 roku, stacja The CW ogłosiła ramówkę na sezon 2018/2019
Serial zaplanowane na mideseason 2018/2019:The 100, iZombie, In the Dark (serial telewizyjny), Roswell, w Nowym Meksyku oraz Jane the Virgin
Primetime (sezon 2019–2020).
16 maja 2019 roku, stacja The CW ogłosiła ramówkę na sezon 2019/2020
Serial zaplanowane na mideseason 2019/2020:The 100, Katy Keene, In the Dark, Roswell, w Nowym Meksyku oraz DC’s Legends of Tomorrow
Primetime (sezon 2020–2021).
16 maja 2020 roku, stacja The CW ogłosiła ramówkę na sezon 2019/2020
Serial zaplanowane na mideseason 2020/2021: In the Dark, Roswell, w Nowym Meksyku oraz DC’s Legends of Tomorrow, Supergirl
Kung-fu oraz The Republic of Sarah

</doc>
<doc id="797904" url="https://pl.wikipedia.org/wiki?curid=797904" title="Hylobiont">
Hylobiont

Hylobionty (hilobionty) – organizmy żyjące w środowisku leśnym, odnosi się także do gatunków owadów wodnych, zasiedlających zacienione, śródleśne zbiorniki wodne.

</doc>
<doc id="797905" url="https://pl.wikipedia.org/wiki?curid=797905" title="Hylofil">
Hylofil

Hylofile (hilofile) - organizmy najlepiej rozwijające się w środowisku leśnym, w odniesieniu do owadów wodnych - gatunki preferujące zacienione, śródleśne zbiorniki wodne.

</doc>
<doc id="797914" url="https://pl.wikipedia.org/wiki?curid=797914" title="Komunikacja Miejska w Głogowie">
Komunikacja Miejska w Głogowie

Komunikacja Miejska Sp. z.o.o. w Głogowie (KM Głogów) – przedsiębiorstwo powstałe w 1995 roku, świadczące usługi publicznego transportu zbiorowego na terenie Głogowa i okolic oraz inne usługi transportowe
Historia.
Historia transportu publicznego w mieście sięga 21 kwietnia 1974 roku - firma była wtedy oddziałem MPK Zielona Góra. Od 1975 roku firma podlegała WPK Legnica. Lata 1975–1986 - to przełom transportu w Głogowie. Liczba autobusów zwiększyła się sześciokrotnie. 10 kwietnia 1995 r. po rozłamie w WPK Legnica powstała spółka KM Głogów działająca do dzisiaj ze 100% udziałem Gminy Miejskiej Głogów.
Historia linii autobusowych.
51 - Dawniej linia autobusowa jeździła z Głogowa do Kulowa przez Grodziec Mały, Sobczyce, Moszowice. Niestety została zlikwidowana. W 2012 roku linia łączyła Plac 1000-lecia z Kolegiatą, lecz z braku zainteresowania linią przez mieszkańców oraz bardzo małą ilością kursów a także bardzo krótkim zasięgiem obszaru została zlikwidowana. W 2015 roku dzięki porozumieniu władz miasta Głogowa z gminą wiejską Głogów linia autobusowa połączyła Głogów z Serbami i Starymi Serbami. Pierwszy autobus na tej trasie ruszył 1 września 2015 roku. Linia ta wykonuje obecnie trzy kursy dziennie. W 2017 roku zlikwidowano warianty do Starych Serbów.
52 - Za dawnych czasów to ta linia łączyła Głogów z Kluczami. W późniejszym okresie była to linia nocna, Obecnie zaś w ślad za sukcesem linii 51 z 2015 roku gmina Jerzmanowa w trosce o swoich mieszkańców w porozumieniu z miastem Głogów uruchomiły tę linię w relacji Głogów - Jaczów - Smardzów. Trasa linii została tak skonstruowana, żeby jednocześnie była ona atrakcyjna dla mieszkańców miasta, jak i wiosek podmiejskich.
53 - Linia powstała po dołączeniu do miasta Głogowa wsi: Krzepów, Nosocice i Widziszów.
55 - W 2008 roku linia powstała z myślą o dzieciach uczęszczających do SP nr 2 z ul. Krochmalnej, dlatego łączyła ona Plac 1000-lecia z ulicą Krochmalną i również z tego powodu jeździła tylko w dni nauki szkolnej i tylko trzy kursy dziennie. Linia została zlikwidowana z powodu małej frekwencji, a dodatkowo był to moment kiedy KM Głogów przestało obsługiwać kursy szkolne dzieci uczęszczających do Gimnazjum nr 4 z osiedla Krzepów, Widziszów i Nosocice. Miało to związek z tym, że autobus linii nr 55 po zjeździe z linii wykonywał kursy dowożące dzieci z G4 do tych osiedli.
56 - Dawniej ta linia łączyła Głogów z Ruszowicami. Obecnie po wybudowaniu sklepów takich jak Media Markt czy Carrefour miasto postanowiło uruchomić tę linię z myślą o mieszkańcach, którzy nie posiadają aut a żeby mieli możliwość dojazdu do Carrefour. Linia okazała się wielkim sukcesem. Linia ta nie kursuje tylko w dni świąteczne a tak to kursuje codziennie.
59 - Łączyła Osiedle Brzostów z Osiedlem Piastów dając jednocześnie możliwość korzystania z usług KM Głogów mieszkańcom z ulicy Orzechowej.
N61 - Nocna linia autobusowa, która została utworzona na wniosek Młodzieżowej Rady Miasta Głogowa. Początkowo linia powstała na próbę w 2014 roku. W związku z zainteresowaniem mieszkańców miasta ta linia została uruchomiona na stałe.
Obsługiwane linie.
Spółka obsługuje 10 linii:
Głogowska Karta Miejska.
KM Głogów otrzymała z funduszy unijnych dotacje m.in. na: wymianę taboru, remont przystanków, montaż monitoringu w autobusach oraz rozwój infrastruktury. 1 lutego 2008 wprowadzona została tzw. Głogowska Karta Miejska – bilet elektroniczny imienny oraz na okaziciela.

</doc>
<doc id="797915" url="https://pl.wikipedia.org/wiki?curid=797915" title="Jezioro Kolpin">
Jezioro Kolpin



</doc>
<doc id="797916" url="https://pl.wikipedia.org/wiki?curid=797916" title="Oratorium w Germigny-des-Prés">
Oratorium w Germigny-des-Prés

Oratorium w Germigny-des-Prés – kościół pochodzący z okresu karolińskiego, znajdujący się w środkowej Francji. Rocznie odwiedza ok. 100 tys. turystów, podczas gdy samo Germigny-des-Prés liczy 457 mieszkańców.
Oratorium zostało wzniesione w 806 roku dla Teodulfa, biskupa Orleanu, "missus dominicus" Karola Wielkiego. Była to prywatna kaplica, stanowiąca część willi Teodulfa, pierwotnie wybudowana na planie krzyża greckiego wpisanego w kwadrat, dzięki temu posiadała trzy trójprzęsłowe nawy. Architektem budowli był Odo, pochodzący z Armenii, zapewne ten sam, który wzniósł kaplicę pałacową dla Karola Wielkiego w Akwizgranie. W XI wieku w oratorium wybuchł pożar, w związku z czym zostało przebudowane. Kolejne modyfikacje miały miejsce w XV, XVI i XIX wieku (ta ostatnia prowadzona była przez architekta Juste Lischa).
Wschodnia apsyda ozdobiona jest mozaiką, datowaną na IX wiek. Jest to jedyna mozaika pochodząca z tego okresu, która zachowała się we Francji, a odnaleziona została przez przypadek ok. 1820 roku pod warstwą farby wapiennej. Mozaika ma 9 m² i składa się ze 130 tys. płytek. Przedstawia Arkę Przymierza z dwoma aniołami na tle rozgwieżdżonego nieba, między którymi widoczna jest ręka Boga.

</doc>
<doc id="797918" url="https://pl.wikipedia.org/wiki?curid=797918" title="Bielawa (jezioro Drawsko)">
Bielawa (jezioro Drawsko)

Bielawa (niem. "Kalkwerder" – Wapienna Wyspa) – wyspa w Polsce, w woj. zachodniopomorskim, w pow. drawskim położona na jeziorze Drawsko. 
Wyspa jest największa na tym jeziorze. Posiada powierzchnię ok. 80 ha i jest piątą co do wielkości wyspą jeziorną w Polsce. Ma kształt wydłużonej soczewki ułożonej w kierunkach północno-zachodnim-południowo-wschodnim z szerokim półwyspem skierowanym na zachód w połowie wyspy.
Do 2008 roku rósł na niej okazały 200-letni buk zwyczajny, pomnik przyrody, który nie będąc w dobrej kondycji, przewrócił się wskutek uderzenia pioruna.
Dla turystów, którym uda się dotrzeć na wyspę, wytyczono ścieżkę przyrodniczą „Wyspa Bielawa”, znajdującą się w środkowej i wschodniej części (tablice informacyjne o charakterze turystyczno-przyrodniczym, zadaszone wiaty). Dla ułatwienia dostępu zbudowano pomosty po wschodniej i północno-zachodniej części wyspy. Część zachodnia jest własnością prywatną.
Na przedłużeniu półwyspu około 200 m od jego końca jest niewielka, niedostępna Wyspa Samotna o drzewach prawie całkowicie zniszczonych przez zamieszkałe na niej kormorany.
Inne wyspy jeziora Drawsko:

</doc>
<doc id="797919" url="https://pl.wikipedia.org/wiki?curid=797919" title="MBL">
MBL



</doc>
<doc id="797922" url="https://pl.wikipedia.org/wiki?curid=797922" title="Spółgłoska szczelinowa dziąsłowa bezdźwięczna">
Spółgłoska szczelinowa dziąsłowa bezdźwięczna

Spółgłoska szczelinowa sycząca dziąsłowa bezdźwięczna.
Spółgłoska szczelinowa sycząca dziąsłowa bezdźwięczna - rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [].
Artykulacja.
W czasie artykulacji podstawowego wariantu [s]:
Terminologia.
Spółgłoskę [s] zalicza się do spółgłosek syczących (sybilantów).
Spółgłoska szczelinowa niesycząca dziąsłowa bezdźwięczna.
W niektórych językach występuje spółgłoska szczelinowa niesycząca dziąsłowa bezdźwięczna, nie posiadająca odrębnego symbolu IPA, zapisywana [], [] lub [], kiedy niezbędne jest rozróżnienie.
Artykulacja.
W czasie artykulacji podstawowego wariantu []:

</doc>
<doc id="797925" url="https://pl.wikipedia.org/wiki?curid=797925" title="Rezolucja Rady Bezpieczeństwa ONZ nr 1669">
Rezolucja Rady Bezpieczeństwa ONZ nr 1669

Rezolucja Rady Bezpieczeństwa ONZ nr 1669 została uchwalona 10 kwietnia 2006 podczas 5408. posiedzenia Rady.
Rada wyraża w rezolucji zgodę na częściową relokację sił ONZ stacjonujących w regionie Wielkich Jezior Afrykańskich. Upoważnia sekretarza generalnego do przerzucenia batalionu piechoty, szpitala polowego i 50 obserwatorów wojskowych z Misji ONZ w Burundi (ONUB) do Misji ONZ w Demokratycznej Republice Konga (MONUC)

</doc>
<doc id="797926" url="https://pl.wikipedia.org/wiki?curid=797926" title="Jan Bochenek (sztangista)">
Jan Bochenek (sztangista)

Jan Bochenek (ur. 20 września 1931 w Wołczkowie k. Stanisławowa, zm. 2 listopada 2011 w Łodzi) – polski sztangista, brązowy medalista olimpijski, dwukrotny medalista mistrzostw świata i czterokrotny medalista mistrzostw Europy.
Kariera.
W 1956 roku wystartował na igrzyskach olimpijskich w Melbourne, gdzie zajął czwarte miejsce w wadze średniej. Walkę o brązowy medal przegrał różnicą wagi ciała z Włochem Ermanno Pignattim. Na rozgrywanych cztery lata później igrzyskach w Rzymie zdobył brązowy medal w wadze półciężkiej. W zawodach tych wyprzedzili go jedynie Ireneusz Paliński i James George z USA.
Bochenek zdobył też brązowe medale w wadze średniej na mistrzostwach świata w Teheranie w 1957 roku i rozgrywanych dwa lata później mistrzostwach świata w Warszawie. Zdobył ponadto srebrny medal podczas mistrzostw Europy w Warszawie w 1959 roku i brązowe na mistrzostwach Europy w Helsinkach (1956), mistrzostwach Europy w Katowicach (1957) i mistrzostwach Europy w Mediolanie (1960). Był też między innymi czwarty na mistrzostwach Europy w Monachium (1955) i mistrzostwach Europy w Sztokholmie (1958), piąty na mistrzostwach Europy w Wiedniu (1954) i mistrzostwach świata w Sztokholmie (1958) oraz szósty na mistrzostwach świata w Monachium (1955).
Pięciokrotnie zdobywał mistrzostwo Polski w wadze półciężkiej - w latach: 1954, 1956, 1957, 1960 i 1961. Dwa razy był wicemistrzem (w 1952 roku w wadze średniej i w 1958 roku w wadze półciężkiej).
Był zawodnikiem Garnizonowego WKS Łódź i Legii Warszawa.
W początkach kariery trenował także lekkoatletykę: rekord życiowy w rzucie dyskiem – 43,50 (1952; wówczas 6. rezultat w kraju w tej konkurencji).
Po zakończeniu kariery zawodniczej został trenerem. Trenował m.in. zawodników Łódzkiego Klubu Sportowego, Garnizonowego WKS Łódź oraz reprezentację Polski.

</doc>
<doc id="797928" url="https://pl.wikipedia.org/wiki?curid=797928" title="Józef Kalasanty Dzieduszycki">
Józef Kalasanty Dzieduszycki

Józef Kalasanty Dzieduszycki herbu Sas (ur. 3 lipca 1776, zm. 19 czerwca 1847 we Lwowie) – hrabia, wojskowy, założyciel Biblioteki Poturzyckiej Dzieduszyckich, bibliofil, kolekcjoner i działacz gospodarczy.
Życiorys.
Syn Tadeusza, brat Waleriana, Antoniego i Wawrzyńca.
Był kapitanem 1. Pułku Piechoty w 1809, a także komendantem grenadierów 1. batalionu 13. Pułku Wojsk Księstwa Warszawskiego do 1810.
Posiadał majątki ziemskie: Poturzyca, Tarnawatka, Jaryszów, Boratyn, Tuligłowy, Żurawiczki i in.
W roku 1815 założył Bibliotekę Poturzycką, która później została połączona z Muzeum Imienia Dzieduszyckich we Lwowie.
Poślubił w 1816 roku Paulinę Działyńską, córkę Ksawerego Franciszka Działyńskiego, z którą miał syna Włodzimierza.
W 1821 uzyskał potwierdzenie tytułu hrabiowskiego w Kongresówce.

</doc>
<doc id="797930" url="https://pl.wikipedia.org/wiki?curid=797930" title="Rezolucja Rady Bezpieczeństwa ONZ nr 1670">
Rezolucja Rady Bezpieczeństwa ONZ nr 1670

Rezolucja Rady Bezpieczeństwa ONZ nr 1670 została uchwalona 13 kwietnia 2006 podczas 5410. posiedzenia Rady.
Rezolucja przedłuża mandat Misji ONZ w Etiopii i Erytrei (UNMEE) do 15 maja 2006. 

</doc>
<doc id="797931" url="https://pl.wikipedia.org/wiki?curid=797931" title="Główka (województwo kujawsko-pomorskie)">
Główka (województwo kujawsko-pomorskie)

Główka (do 2008 "Duża Główka") – wieś borowiacka w Polsce położona w województwie kujawsko-pomorskim, w powiecie tucholskim, w gminie Śliwice na obszarze Borów Tucholskich nad północnym brzegiem jeziora Okonińskiego. Do 2007 roku wieś nosiła nazwę Duża Główka.
W latach 1975–1998 miejscowość administracyjnie należała do województwa bydgoskiego.

</doc>
<doc id="797933" url="https://pl.wikipedia.org/wiki?curid=797933" title="Mała Główka">
Mała Główka

Mała Główka – osada wsi Lińsk w Polsce, położona w województwie kujawsko-pomorskim, w powiecie tucholskim, w gminie Śliwice, na obszarze Borów Tucholskich nad północnym brzegiem jeziora Okonińskiego.
W latach 1975–1998 Mała Główka administracyjnie należała do województwa bydgoskiego.

</doc>
<doc id="797940" url="https://pl.wikipedia.org/wiki?curid=797940" title="Sadysta">
Sadysta

Sadysta (ang. "Captivity") – filmowy thriller z 2007 roku, koprodukcja amerykańsko-rosyjska, reżyserem którego jest Roland Joffé.
Fabuła.
Podczas jednego z przyjęć, znana i popularna fotomodelka Jennifer Tree traci przytomność. Budzi się w piwnicy pewnego domu nieświadoma tego, co się stało. Zauważa, że nie jest sama. Za szklaną szybą spostrzega młodego mężczyznę Gary’ego. Młodzi więźniowie dochodzą do wniosku, że to porwanie. Porozumiewając się przez szklaną szybę planują ucieczkę, jednak próbując uciec wpadają w pułapkę. Porywacz prowadzi z nimi psychologiczną grę.

</doc>
<doc id="797941" url="https://pl.wikipedia.org/wiki?curid=797941" title="Łoboda (osada)">
Łoboda (osada)

Łoboda – osada borowiacka w Polsce położona w województwie kujawsko-pomorskim, w powiecie tucholskim, w gminie Śliwice na obszarze Borów Tucholskich.
W latach 1950–1975 miejscowość administracyjnie należała do tzw. dużego województwa bydgoskiego, a w latach 1975–1998 do tzw. małego województwa bydgoskiego.
We wsi XIX-wieczny młyn, przebudowany na małą elektrownię wodną.

</doc>
<doc id="797942" url="https://pl.wikipedia.org/wiki?curid=797942" title="Międzynarodowa Agencja Energii">
Międzynarodowa Agencja Energii



</doc>
<doc id="797944" url="https://pl.wikipedia.org/wiki?curid=797944" title="Kamionka (powiat tucholski)">
Kamionka (powiat tucholski)

Kamionka – wieś borowiacka w Polsce położona w województwie kujawsko-pomorskim, w powiecie tucholskim, w gminie Śliwice na obszarze Borów Tucholskich.
W latach 1975–1998 miejscowość administracyjnie należała do województwa bydgoskiego.

</doc>
<doc id="797945" url="https://pl.wikipedia.org/wiki?curid=797945" title="Anorektyk">
Anorektyk



</doc>
<doc id="797946" url="https://pl.wikipedia.org/wiki?curid=797946" title="Procesy mrozowe">
Procesy mrozowe

Procesy mrozowe – ich działanie przejawia się w zamarzaniu wód w glebach, luźnych osadach oraz w szczelinach skał litych. Procesy te obejmują: wietrzenie mrozowe (zamróz), pękanie mrozowe, pęcznienie mrozowe, mrozowe przemieszczenie gruntu (podnoszenie mrozowe) oraz działanie lodu gruntowego. Zajście tych procesów umożliwia wahanie temperatur w okolicy 0 °C, występowanie temperatur ujemnych oraz obecność wody w gruncie.

</doc>
<doc id="797948" url="https://pl.wikipedia.org/wiki?curid=797948" title="Karol Dzieduszycki">
Karol Dzieduszycki

Karol Dzieduszycki herbu Sas (ur. 7 września 1847 we Lwowie, zm. 14 września 1902) – ziemianin, wojskowy austriacki oraz polityk demokratyczny, poseł na galicyjski Sejm Krajowy i do austriackiej Rady Państwa, hrabia.
Życiorys.
Ukończył kolegium jezuickie w Tarnopolu a następnie kształcił się w Theresianum w Wiedniu (1859-1861). Studiował także w Akademii Rolniczej w Dublanach. W latach 1864-1867 służył w legionie austriackim w Meksyku. Od cesarza Maksymiliana otrzymał medal waleczności, a w 1867 był jednym ze świadków jego rozstrzelania.
Po powrocie do Galicji w 1867 zajął się sprawami rodzinnego majątku w Sichowie, w pow. stryjskim. Ufundował w nim m.in. kaplicę rzymskokatolicką. W swoim majątku prowadził wzorcową gospodarkę leśną oraz stadninę koni. Był organizatorem wystaw rolniczych. Był prezesem Galicyjskiego Towarzystwa Łowieckiego.
Członek Rady Powiatu (1875-1902) oraz członek (1893), wiceprezes (1904) i prezes (1895-1902) Wydziału Powiatowego w Stryju.
Aktywny politycznie, działał w ramach stronnictwa demokratycznego w Galicji. Był posłem do Sejmu Krajowego Galicji VII kadencji (28 grudnia 1895 - 9 lipca 1901), wybrany w kurii IV (gmin wiejskich) z okręgu wyborczego nr 33 (Stryj). Zajmował się w sejmie sprawami szkolnymi oraz prawem budowlanym. Uchodził za znawcę spraw ruskich, pozostawał w bliskich stosunkach z metropolitą Andrijem Szeptyckim i działał na rzecz zbliżenia polsko-ukraińskiego. Był także posłem do austriackiej Rady Państwa X kadencji (31 stycznia 1901 - 14 września 1902) wybranym w kurii IV (gmin wiejskich) z okręgu wyborczego nr 15 (Stryj-Skole-Żydaczów-Mikołajów-Żurawno-Drohobycz-Medenice-Podbuż). Po jego śmierci mandat objął 9 grudnia 1902 Henryk Starzeński. W parlamencie należał do grupy posłów demokratycznych Koła Polskiego w Wiedniu.
Zmarł w majątku w Sichowie.
Odznaczony.
W 1898 został kawalerem austriackiego Orderu Leopolda.
Rodzina.
Urodził się w rodzinie ziemiańskiej. Syn Maurycego Ignacego (1813-1877 i jego pierwszej żony Karoliny Zagórskiej (1818-1855). Miał rodzeństwo: braci Augusta Piusa (1844-1922), Maurycego Antoniego (1850-1913), Franciszka Ksawerego (1852-1896), Andrzeja (1853-1906) i Tomasza (1854-1907) oraz siostry: Anielę (1841-1906), Domicelę (ur. 1849). 20 marca 1870 ożenił się z Anną Eulalią z Dzieduszyckich (ur. 1874) z którą miał dwie córki: Melanię (1871-1942), żonę barona Franciszka Heydela (1866-1939) i Tymoteę (1876-1972) żonę Franciszka Bocheńskiego (1867-1945).

</doc>
<doc id="797949" url="https://pl.wikipedia.org/wiki?curid=797949" title="Brygada Spadochronowa Gruppe B">
Brygada Spadochronowa Gruppe B

Brygada Spadochronowa „Gruppe B” (niem. "Fallschirm-Jäger-Brigade „Gruppe B”") – ukraińska jednostka powietrznodesantowa w służbie III Rzeszy pod koniec II wojny światowej.
Organizacja.
Jednostka wchodziła w skład tworzonej przez Niemców Ukraińskiej Armii Narodowej (UNA) pod dowództwem generała Pawło Szandruka. Na jej czele stanął Taras Bulba-Boroweć, zwolniony z obozu koncentracyjnego Sachsenhausen. Był on też kierownikiem ukraińskiej sekcji SS-Jagdverband Ost. Szefem sztabu brygady został pułkownik Andrij Dołud, a następnie płk Iwan Kowal.
Brygada liczyła jedynie ok. 400 ludzi w składzie dwóch szkieletowych pułków, choć jej ostateczny stan miał wynosić 5 tys. żołnierzy. Żołnierze Brygady nosili typowe mundury niemieckich Fallschirmjägers, prawdopodobnie z symbolem UNA na czapkach. T. Bulba-Boroweć nosił mundur generała Wehrmachtu bez jakichkolwiek dystynkcji UNA.
Historia.
Brygada została sformowana na początku lutego 1945 r. na terytorium Niemiec z inicjatywy SS-Jagdverband pod dowództwem SS-Sturmbannführera Otto Skorzennego. Ukraińcy przeszli szkolenie wojskowe w miejscowości Jaltburgund.
Wiosną 1945 r. Brygadę przeznaczono do użycia w planowanej Operacji „Maiglöckchen”, która miała polegać na zrzuceniu na spadochronach ukraińskich żołnierzy na obszar zachodniej Ukrainy, w celu prowadzenia partyzanckiej wojny z Armią Czerwoną. Z powodu braku benzyny do samolotów, operacja nie została przeprowadzona, chociaż Niemcom najprawdopodobniej udało się przerzucić kilka mniejszych grup spadochronowych.

</doc>
<doc id="797953" url="https://pl.wikipedia.org/wiki?curid=797953" title="Kleptoman">
Kleptoman



</doc>
<doc id="797954" url="https://pl.wikipedia.org/wiki?curid=797954" title="Jabłonka (województwo kujawsko-pomorskie)">
Jabłonka (województwo kujawsko-pomorskie)

Jabłonka – wieś borowiacka w Polsce, położona w województwie kujawsko-pomorskim, w powiecie tucholskim, w gminie Śliwice, na obszarze Borów Tucholskich.
W latach 1975–1998 miejscowość administracyjnie należała do województwa bydgoskiego.

</doc>
<doc id="797955" url="https://pl.wikipedia.org/wiki?curid=797955" title="Pękanie mrozowe">
Pękanie mrozowe

Pękanie mrozowe zachodzi w gruntach klastycznych, które silnie przemarzają podczas szybkiego spadku temperatury poniżej −10 °C. Pękanie jest wynikiem termicznego kurczenia się lodu i osadu przepełnionego lodem. Powstają liczne spękania i szczeliny kontrakcyjne. Kolejne roztopy prowadzą do rozszerzenia już istniejących form – powstają wówczas kliny lodowe – żyły lodowe o mniej więcej pionowym przebiegu.

</doc>
<doc id="797958" url="https://pl.wikipedia.org/wiki?curid=797958" title="Rezolucja Rady Bezpieczeństwa ONZ nr 1671">
Rezolucja Rady Bezpieczeństwa ONZ nr 1671

Rezolucja Rady Bezpieczeństwa ONZ nr 1671 została uchwalona 25 kwietnia 2006 podczas 5421. posiedzenia Rady.
Rezolucja zawiera cały szereg postanowień związanych z wysłaniem do Demokratycznej Republiki Konga sił pokojowych Unii Europejskiej w ramach misji Eufor R.D.Congo. Rada przyznaje tejże misji mandat w trybie rozdziału VIII Karty Narodów Zjednoczonych na okres czterech miesięcy od dnia pierwszej tury wyborów prezydenckich i parlamentarnych w Republice, jednak nie dłużej niż do dnia wygaśnięcia aktualnego mandatu Misji ONZ w Demokratycznej Republice Kinga (MONUC), czyli 30 września 2006.
Definiując mandat unijnych sił, Rada stawia przed nimi 5 zasadniczych zadań:

</doc>
<doc id="797959" url="https://pl.wikipedia.org/wiki?curid=797959" title="Gruźlik">
Gruźlik



</doc>
<doc id="797960" url="https://pl.wikipedia.org/wiki?curid=797960" title="Zarośle (powiat tucholski)">
Zarośle (powiat tucholski)

Zarośle – osada borowiacka w Polsce położona w województwie kujawsko-pomorskim, w powiecie tucholskim, w gminie Śliwice.
Osada położona jest w pobliżu trasy dawnej magistrali węglowej Maksymilianowo – Kościerzyna – Gdynia (stacja PKP "Zarośle").
W latach 1975–1998 miejscowość administracyjnie należała do województwa bydgoskiego.

</doc>
<doc id="797963" url="https://pl.wikipedia.org/wiki?curid=797963" title="Plazmid Ti">
Plazmid Ti

Plazmid Ti (pTi z ang. "tumor inducing plasmid" – dosł. plazmid indukujący guza) – plazmid bakteryjny "Agrobacterium tumefaciens". Plazmid ten jest często wykorzystywany w inżynierii genetycznej oraz w biotechnologii roślinnej do uzyskiwania organizmów transgenicznych.
Zobacz też: 

</doc>
<doc id="797966" url="https://pl.wikipedia.org/wiki?curid=797966" title="Mikołaj Adam Dzieduszycki">
Mikołaj Adam Dzieduszycki

Mikołaj Adam Dzieduszycki herbu Sas (ur. 6 grudnia 1769, zm. 2 sierpnia 1795 w Sokołowie koło Lwowa) – hrabia, publicysta z okresu Sejmu Czteroletniego i tłumacz.
Życiorys.
Urodził się 6 grudnia roku 1769, jako syn hrabiego Dominika Herakliusza, starosty bachtyńskiego i Julii z Bielskich, córki hrabiego Antoniego Bielskiego. Był wnukiem chorążego trembowelskiego Jana Piotra i bratankiem cześnika koronnego Tadeusza. Po ukończeniu pierwszych szkół wyjechał do Warszawy (w okresie Sejmu Czteroletniego), gdzie zatrudnił się jako kancelista w biurze Deputacji dla Spraw Zagranicznych, pod kierownictwem brata stryjecznego, Antoniego. W tym okresie nawiązał przyjaźń z: Alojzym Felińskim, Konstantym Tyminieckim i Michałem Wyszkowskim, współpracując jednocześnie z warszawskimi czasopismami. Podczas insurekcji kościuszkowskiej Rada Zastępcza Tymczasowa mianowała go członkiem Deputacji Indagacyjnej. Po oblężeniu Warszawy, chorego na płuca Dzieduszyckiego odwiózł M. Wyszkowski do podkarpackiego Sokołowa. Tamteż zmarł w wieku niespełna 26 lat.
Twórczość.
Tłumaczył dzieła: Horacego, Wergiliusza, Owidiusza, Woltera i Hagedorna.
Ważniejsze przekłady.
Publikacja Tańskiej przynosi także przekłady z J. P. Uza ("Chatka") i franc. ("Do zefirów"). Początkowe strofy przekładu ody Safony (według Boileau) ogłosił Ł. Gołębiowski w: J. J. Barthélemy "Podróże młodego Anacharsysa", t. 2, Wilno 1820, s. 43. Pozostała część utworów Dzieduszyckiego zaginęła w rękopisach (znajdowały się tam, m.in.: przekłady z F. Hagedorna, a także przekłady i naśladowania z Owidiusza).

</doc>
<doc id="797968" url="https://pl.wikipedia.org/wiki?curid=797968" title="Lype phaeopa">
Lype phaeopa

Lype phaeopa – gatunek chruścika z rodziny Psychomyiidae.
Larwy budują norki z nici jedwabnych i fragmentów części organicznych i mineralnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.
Gatunek pospolity w Polsce, występuje w całej Europie. Gatunek eurytopowy zasiedlający wody płynące, spotykany w jeziorach eutroficznych i oligotroficznych w strefie oczeretów, limnefil.
Imagines łowiono nad Kanałem Mioduńskim, nad jez. Kajkowo, Kośno (Poj. Mazurskie), także nad jez. Cechyńskie Małe, Łąkie (Poj. Pomorskie), licznie nad jez. Śniardwy.
W Finlandii bardzo licznie występuje w jeziorach, stawach i zalewach, rzeczkach i potokach. W Estonii rzadko imagines spotykane nad jeziorami, częściej nad ciekami. W jeziorach Łotwy stosunkowo pospolity, bardzo często spotykany nad mezotroficznymi i słaboeutroficznymi, stosunkowo często nad oligodystroficznymi, rzadko nad eutroficznymi i eutroficzno-dystroficznymi. Imagines spotykane nad jeziorami na Litwie, w Niemczech, Danii, na Węgrzech, larwy na dnie kamienistym lub w najpłytszym litoralu, sporadycznie w osoce, czasami w jeziorach przepływowych.

</doc>
<doc id="797969" url="https://pl.wikipedia.org/wiki?curid=797969" title="Liczba Wobbego">
Liczba Wobbego

Liczba Wobbego (MJ/m³) lub (MJ/mol) lub (MJ/kg) – stosunek wartości kalorycznej odniesionej do jednostki objętości gazu, do pierwiastka kwadratowego jego gęstości względnej, w tych samych warunkach odniesienia. Jeśli przez "Q" oznaczymy wartość kaloryczną, a przez "d" gęstość względną, wtedy liczbę Wobbego "W" można przedstawić następująco
Wyróżnia się:
Wartość liczby Wobbego jest podstawą do podziału paliw gazowych na podgrupy.

</doc>
<doc id="797973" url="https://pl.wikipedia.org/wiki?curid=797973" title="Gottfried Fiebing">
Gottfried Fiebing

Gottfried Fiebing – patrycjusz świdnicki, rajca, a w latach 1642/1643, 1645/1646, 1647/1648, 1651/1652, 1654/1655, 1655/1656 i 1662/1663 burmistrz miasta.
Posiadał kamienicę zwaną "Pod Białym Rumakiem" (obecnie Rynek 9).

</doc>
<doc id="797975" url="https://pl.wikipedia.org/wiki?curid=797975" title="Famous Last Words">
Famous Last Words

Famous Last Words – drugi singel z płyty My Chemical Romance "The Black Parade". Piosenka została napisana przez Gerarda Waya (wokal) gdy jego brat Mikey Way (bas) był uzależniony od narkotyków, pogrążony w depresji wywołanej nimi i odszedł na jakiś czas z zespołu. Jak sam zespół mówi piosenka ta została napisana w „najmroczniejszych dniach ich życia”. Mikey nieuchronnie zbliżał się ku końcowi. W tekście motyw odejścia Mikey’ego z zespołu można przeczytać w: "„Now I know That I can’t make you stay But where’s your heart? But where’s your heart? But where’s your... (...) I am not afraid to keep on living I am not afraid to walk this world alone Honey if you stay, I’ll be forgiven Nothing you can say can stop me going home”". I wreszcie pod koniec piosenki Gerard stawia nieobecnego brata przed wyborem: "„I see you lying next to me With words I thought I’d never speak Awake and unafraid Asleep or dead”" Sen oznacza pozostanie w nałogu i jak Gerard pisze "„śmierć”" a przebudzenie symbolizuje walkę i próbę życia dalej.
Wideo zostało wyreżyserowane przez tego samego człowieka który odpowiedzialny był za „Welcome to the Black Parade”. W teledysku jest dużo ognia, "„all their solus are burning...”" Perkusista Bob Bryar został mocno poparzony podczas prac nad teledyskiem (oparzenia 3. stopnia, gangrena), a wokalista Gerard Way doznał kontuzji nogi. Podczas jego kręcenia nieznany był tytuł piosenki.
Lista utworów.
"Wersja pierwsza:"
"Wersja druga:"
"Wersja trzecia:"
"Wersja czwarta:"

</doc>
<doc id="797976" url="https://pl.wikipedia.org/wiki?curid=797976" title="Lype reducta">
Lype reducta

Lype reducta – gatunek chruścika z rodziny Psychomyiidae.
Larwy budują norki z nici jedwabnych i fragmentów części organicznych i mineralnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.
Uważany za gatunek eurytopowy zasiedlający rhitral i potamal, choć spotykany i w jeziorach, limneksen.
Imagines złowiono nad jez. Kajkowo (Poj. Mazurskie), Łąkie, Głęboczko i Kaleńskie (Poj. Pomorskie), jak też nad starorzeczami w Górach Świętokrzyskich. W Finlandii rzadko spotykany, w strumieniach. Także i na Łotwie występowanie ograniczone do cieków. Częściej spotykane imagines nad jez. Balaton.

</doc>
<doc id="797977" url="https://pl.wikipedia.org/wiki?curid=797977" title="Ferréol Cannard">
Ferréol Cannard

Ferréol Cannard (ur. 28 maja 1978 w Morez) – francuski biathlonista, brązowy medalista mistrzostw świata i igrzysk olimpijskich.
Kariera.
W Pucharze Świata zadebiutował 9 grudnia 1999 roku w Pokljuce, zajmując 100. miejsce w sprincie. Pierwsze punkty zdobył 30 listopada 2000 roku w Anterselvie, gdzie w biegu indywidualnym zajął 19. miejsce. Nigdy nie stanął na podium zawodów tego cyklu, najwyższą pozycję osiągnął 8 grudnia 2002 roku w Östersund, gdzie był szósty w biegu pościgowym i 24 stycznia 2004 roku w Anterselvie, gdzie był szósty w sprincie. Najlepsze wyniki osiągnął w sezonie 2003/2004, kiedy zajął 23. miejsce w klasyfikacji generalnej.
Na rozgrywanych w 2004 roku mistrzostwach świata w Oberhofie reprezentacja Francji w składzie: Ferreol Cannard, Vincent Defrasne, Julien Robert i Raphaël Poirée zajęła trzecie miejsce w sztafecie. Był też między innymi dwunasty w biegu pościgowym podczas mistrzostwach świata w Hochfilzen w 2005 roku.
W 2002 roku wystartował na igrzyskach olimpijskich w Salt Lake City, zajmując 77. miejsce w biegu indywidualnym. Brał też udział w igrzyskach olimpijskich w Turynie w 2006 roku, gdzie zajął 31. miejsce w sprincie i 40. w biegu pościgowym. Ponadto razem z Defrasne'em, Robertem i Poirée wywalczył brązowy medal w sztafecie.
Osiągnięcia.
Puchar Świata.
Miejsca na podium chronologicznie.
Cannard nigdy nie stanął na podium indywidualnych zawodów PŚ.

</doc>
<doc id="797978" url="https://pl.wikipedia.org/wiki?curid=797978" title="Frustrat">
Frustrat



</doc>
<doc id="797979" url="https://pl.wikipedia.org/wiki?curid=797979" title="Rezolucja Rady Bezpieczeństwa ONZ nr 1672">
Rezolucja Rady Bezpieczeństwa ONZ nr 1672

Rezolucja Rady Bezpieczeństwa ONZ nr 1672 została uchwalona 25 kwietnia 2006 podczas 5423. posiedzenia Rady.
Rada nakłada sankcje indywidualne, opisane w rezolucji 1591 na następujące osoby:

</doc>
<doc id="797981" url="https://pl.wikipedia.org/wiki?curid=797981" title="I liga argentyńska w piłce nożnej (1929)">
I liga argentyńska w piłce nożnej (1929)

Mistrzem Argentyny w roku 1929 został klub Gimnasia y Esgrima La Plata, natomiast tytuł wicemistrza Argentyny zdobył klub Boca Juniors. Do drugiej ligi nikt nie spadł, natomiast z drugiej ligi awansował klub Honor y Patria Buenos Aires. Liga została zwiększona z 35 do 36 klubów.
Primera División.
Kolejka 1.
Grupa A
Grupa B
Kolejka 2.
Grupa A
Grupa B
Kolejka 3.
Grupa A
Grupa B
Kolejka 4.
Grupa A
Grupa B
Kolejka 5.
Grupa A
Grupa B
Kolejka 6.
Grupa A
Grupa B
Kolejka 7.
Grupa A
Grupa B
Kolejka 8.
Grupa A
Grupa B
Kolejka 9.
Grupa A
Grupa B
Kolejka 10.
Grupa A
Grupa B
Kolejka 11.
Grupa A
Grupa B
Kolejka 12.
Grupa A
Grupa B
Kolejka 13.
Kolejka trzynasta rozegrana została po kolejce czternastej.
Grupa A
Grupa B
Kolejka 14.
Grupa A
Grupa B
Kolejka 15.
Grupa A
Grupa B
Kolejka 16.
Grupa A
Grupa B
Kolejka 17.
Grupa A
Grupa B
Tabele końcowe sezonu 1929.
Grupa A
Grupa B
Wobec równej liczby punktów rozegrany został pojedynek barażowy o pierwsze miejsce w grupie, które dawało prawo gry o mistrzostwo Argentyny.
Mistrzostwo Argentyny.
O mistrzostwo Argentyny zmierzyli się zwycięzcy grup A i B.
Mistrzem Argentyny został klub Gimnasia y Esgrima La Plata, a wicemistrzem Argentyny – klub Boca Juniors.
Mecz o trzecie miejsce rozegrać miały drugie zespoły z grup A i B.
Trzecim zespołem Argentyny został klub River Plate.

</doc>
<doc id="797983" url="https://pl.wikipedia.org/wiki?curid=797983" title="Pęcznienie mrozowe">
Pęcznienie mrozowe

Pęcznienie mrozowe – ruchy gruntu w pionie i poziomie, w obrębie warstwy czynnej, wywoływane przez tworzenie się lodu gruntowego. Może on występować w postaci soczewek, warstw i żył poziomych albo jako lód włóknisty, który powstaje na skutek przesiąkania kapilarnego wody ku górze. Tworzą się igły lodowe (lód włóknisty), ich kryształy mogą dochodzić nawet do 30 cm długości. Proces ten prowadzi do pęcznienia gruntu i powstania tufurów i pagórów mrozowych.

</doc>
<doc id="797984" url="https://pl.wikipedia.org/wiki?curid=797984" title="Oligostomis reticulata">
Oligostomis reticulata

Oligostomis reticulata – gatunek owada wodnego z rzędu chruścików i rodziny chruścikowatych (Phryganeidae). Larwy budują przenośne domki, zbudowane z części roślinnych lub detrytusu.
Gatunek uważany za eurytopowy, zasiedlający wszystkie typy wód, w Europie nie występujący na Półwyspie Iberyjskim i Wyspach Brytyjskich. W Polsce może być uznany za limneksena, typowy dla śródleśnych strumieni.
Jedną larwę złowiono w rowie przepływającym przez torfowisko (Nizina Szczecińska), stosunkowo często larwy spotykane w dystroficznych strumieniach śródleśnych bagiennego lasu mieszanego obwodu kaliningradzkiego.
W Finlandii gatunek spotykany w potokach i kanałach, czasami w zalewach morskich, imagines poławiane nad jeziorami Łotwy, larwy zasiedlają małe, wpadające do jezior kanały, gatunek raczej reofilny. Larwy spotykane w torfowiskach i limnokrenach Niziny Rumuńskiej oraz wodach stojących, dystroficznych Niemiec. Nad Balatonem imagines spotykane bardzo rzadko.

</doc>
<doc id="797988" url="https://pl.wikipedia.org/wiki?curid=797988" title="MAE">
MAE



</doc>
<doc id="797990" url="https://pl.wikipedia.org/wiki?curid=797990" title="Wyższa Szkoła Bankowa w Toruniu">
Wyższa Szkoła Bankowa w Toruniu

Wyższa Szkoła Bankowa w Toruniu (WSB Toruń) – uczelnia niepubliczna utworzona 27 sierpnia 1998 roku, prowadząca kształcenie w Toruniu (od 1998 roku), Bydgoszczy (od 2007 roku) oraz Łodzi (od 2022 roku). Największa niepubliczna uczelnia w województwie pod względem liczby studentów. Według Ministerstwa Nauki i Szkolnictwa Wyższego wydział w Toruniu posiada kategorię naukową „B+”.
Lokalizacja.
Budynek uczelni znajduje się w południowej części dzielnicy Mokre, przy ul. Młodzieżowej 31a, w sąsiedztwie Hotelu Filmar.
Historia.
Wyższa Szkoła Bankowa w Toruniu jest niepubliczną uczelnią zawodową założoną z inicjatywy Towarzystwa Edukacji Bankowej. WSB to pierwsza w Toruniu niepubliczna uczelnia biznesowa. Od ponad 20 lat kształci studentów na kierunkach o charakterze ekonomicznym, gospodarczym i finansowym. Kilkunastoletni dorobek to świadectwo nie tylko stabilnej pozycji, ale profesjonalnej kadry oraz wypracowanych metod dydaktycznych. W 2007 roku uruchomiony został zamiejscowy Wydział Finansów i Zarządzania w Bydgoszczy.
Uczelnia prowadzi studia I stopnia w ramach kierunków: Bezpieczeństwo wewnętrzne, Design w biznesie, Finanse i rachunkowość, Informatyka w biznesie, Informatyka w biznesie (studia inżynierskie), Inżynieria Zarządzania, Logistyka, Pedagogika, Prawo w biznesie, Psychologia w biznesie, Turystyka i rekreacja, Zarządzanie. WSB w Toruniu ma także uprawnienia do prowadzenia studiów II stopnia na kierunkach: Finanse i rachunkowość, Informatyka w biznesie, Inżynieria zarządzania, Logistyka, Menedżersko-prawnym, Pedagogika, Turystyka oraz jednolitych studiach magisterskich: Pedagogika wczesnoszkolna i wychowanie przedszkolne. Od 2000 roku oferta Uczelni została poszerzona o studia podyplomowe. W 2014 roku zostały otwarte także studia MBA przygotowane we współpracy z amerykańską uczelnią, Franklin University.
31 grudnia 2013 roku ze stanowiska rektora uczelni odszedł prof. dr hab. Jan Głuchowski, którego zastąpił wieloletni profesor toruńskiej WSB, prof. dr hab. Marek Stankiewicz.
15 października 2018 roku władze WSB zorganizowały obchody 20-lecia jej istnienia.
Władze w WSB Toruń.
"Źródło": 
Instytuty i Katedry
Pracownicy naukowo-dydaktyczni Wyższej Szkoły Bankowej tworzą zespoły specjalizujące się w danej dziedzinie. Zespoły zajmujące się pokrewnymi dziedzinami tworzą katedry.
Baza dydaktyczna.
Główna siedziba Wyższej Szkoły Bankowej w Toruniu znajduje się na ul. Młodzieżowej 31a w Toruniu. W 2010 roku do użytku został oddany budynek przy ul. Dekerta 26, który połączony jest z budynkiem głównym. Kompleks budynków WSB znajduje się w pobliżu Zespołu Staromiejskiego, w niewielkiej odległości od dworca PKS i PKP oraz przystanków komunikacji miejskiej.
Budynki WSB są przystosowane do potrzeb osób niepełnosprawnych. Obok dźwigów czy wind, na terenie Uczelni znajdują się również infomaty zaprojektowane pod kątem dostępności dla osób niepełnosprawnych.
Kształcenie.
Wyższa Szkoła Bankowa daje możliwość podjęcia studiów I i II stopnia na dziesięciu kierunkach prowadzonych w siedzibie głównej Uczelni w Toruniu i wydziale zamiejscowym w Bydgoszczy.
WSB Toruń
Wydział Finansów i Zarządzania w Bydgoszczy
Dodatkowo Szkoła prowadzi również studia podyplomowe, studia MBA, kursy i szkolenia specjalistyczne, kursy językowe (CJ Forward), Akademię Młodych Finansistów oraz Uniwersytet Każdego Wieku.
Współpraca z zagranicą.
Wyższa Szkoła Bankowa w Toruniu posiada umowy z ponad 30 uczelniami zagranicznymi w ramach programu LLP Erasmus. WSB oferuje kursy językowe w Centrum Językowym Forward oraz kurs przygotowujący i egzamin European Business Competence Licence.
Działalność studencka.
"Źródło": 

</doc>
<doc id="797991" url="https://pl.wikipedia.org/wiki?curid=797991" title="Biały Dwór (Gdańsk)">
Biały Dwór (Gdańsk)

Biały Dwór (kaszb. "Biôłi Dwór", niem. "Weisshof") – część Gdańska, w dzielnicy Przymorze Wielkie.
Biały Dwór jest jednym z czterech dawnych dworów należących do jednostki morfogenetycznej Zaspa, która została przyłączona w granice administracyjne miasta w 1914. Biały Dwór należy do okręgu historycznego Port.
Położenie.
Osiedle położone jest na zachodzie dawnej wsi Zaspa i na południowo-wschodnim krańcu dzielnicy Przymorze Wielkie. Obejmuje rejon skrzyżowania współczesnych ulic Kołobrzeskiej i Lecha Kaczyńskiego. Obecnie, jak całą zamieszkaną część dzielnicy Przymorze Wielkie, obszar Białego Dworu zajmują bloki mieszkalne.

</doc>
<doc id="797992" url="https://pl.wikipedia.org/wiki?curid=797992" title="Loteryjka">
Loteryjka



</doc>
<doc id="797994" url="https://pl.wikipedia.org/wiki?curid=797994" title="Podnoszenie mrozowe">
Podnoszenie mrozowe

Podnoszenie mrozowe – proces ten zachodzi zarówno w obszarach peryglacjalnych, jak i w strefie umiarkowanej. W trakcie zamarzania grunt zostaje podniesiony wskutek pęcznienia oraz nacisków kriogenicznych – dynamicznych naprężeń związanych z zamarzaniem gruntu.
Lód włóknisty, ciągle przyrastając, zwiększa swoją objętość, tym samym podnosi warstwy osadów przypowierzchniowych. Obniżanie temperatury prowadzi do przyrostu igieł lodowych, to do wymarzania kamieni (na tempo wpływa częstotliwość regelacji), natomiast po odmarznięciu gruntu podniesiona cząstka nie wraca do dawnego położenia, gdyż powstałą lukę zapełnia drobniejszy materiał.

</doc>
<doc id="797997" url="https://pl.wikipedia.org/wiki?curid=797997" title="Cukrzyk">
Cukrzyk

Cukrzyk ("Coereba flaveola") – gatunek małego ptaka z rodziny tanagrowatych (Thraupidae). Występuje w tropikach Ameryki Południowej i Środkowej. Jest osiadły. Nie jest zagrożony wyginięciem.
Systematyka.
Takson ten przez niektóre ujęcia systematyczne bywał zaliczany do monotypowej rodziny Coerebidae. Wyróżniono ponad czterdzieści podgatunków "C. flaveola". Jeden z nich występujący na wyspie Saint Vincent jest całkowicie czarny. Pod względem ubarwienia pojawiły się teorie, by podzielić go na kilka gatunków. 
Morfologia i ekologia.
Długość ciała 10–11 cm, masa ciała 6,4–14,2 g. Ma zakrzywiony dziób, przystosowany do pobierania nektaru z kwiatów. W odróżnieniu od kolibrów nie potrafi zawisać w powietrzu; odwiedzając kwiat, zawsze przysiada. Poza nektarem odżywia się czasami owocami i owadami. Chętnie korzysta z wywieszonych dla kolibrów pojemniczków ze słodką wodą. Głęboko rowkowany język służy mu do wysysania nektaru. Przekłuwa dziobem kwiaty, czasami również owoce, wypijając ich sok. Zasiedla wszelkie środowiska z bujną roślinnością, także ogrody. Nieczęsto spotykany w wysokich lasach.
Na obszarze swojego występowania często odwiedza ludzkie siedziby i daje się łatwo oswoić. Obie płci są podobnie ubarwione. Zazwyczaj żyje pojedynczo lub parami, a pary utrzymują tylko luźny kontakt. Buduje w krzewie zamknięte gniazdo, często wykorzystuje je jako miejsce na nocleg. Samica sama wysiaduje 3–6 jaj. Pary śpią w osobnych gniazdach, ale grupy mogą czasami spać w jednym.
Status.
IUCN uznaje cukrzyka za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji Partners in Flight z 2008 roku, mieści się w przedziale 5–50 milionów osobników. Trend liczebności populacji uznawany jest za stabilny.

</doc>
<doc id="797998" url="https://pl.wikipedia.org/wiki?curid=797998" title="Cybernetyk">
Cybernetyk



</doc>
<doc id="798000" url="https://pl.wikipedia.org/wiki?curid=798000" title="Neurastenik">
Neurastenik



</doc>
<doc id="798001" url="https://pl.wikipedia.org/wiki?curid=798001" title="Czerwony Dwór (Gdańsk)">
Czerwony Dwór (Gdańsk)

Czerwony Dwór (kaszb. "Czerwòny Dwòr" lub też "Czërwony Dwór", niem. "Rothhof" względnie "Rothof") – nieformalna część Gdańska, w dzielnicy Przymorze Wielkie.
Czerwony Dwór jest jednym z czterech dawnych dworów, należących do jednostki morfogenetycznej Zaspa, która została przyłączona w granice administracyjne miasta w 1914. Czerwony Dwór należy do okręgu historycznego Port.
Nazwa.
28 marca 1949 r. ustalono urzędową polską nazwę miejscowości – Czerwony Dwór, określając drugi przypadek jako Czerwonego Dworu, a przymiotnik – czerwonodworski.
Położenie.
Osiedle położone jest na północno-zachodnim krańcu dawnej miejscowości Zaspa i na północnym krańcu dzielnicy Przymorze Wielkie. Obejmuje rejon odcinka współczesnej ul. Lecha Kaczyńskiego, między ulicami Piastowską i Jagiellońską. Obecnie, podobnie jak całą zamieszkaną część dzielnicy Przymorze Wielkie, obszar Czerwonego Dworu zajmują bloki mieszkalne. Na północny wschód od Czerwonego Dworu znajduje się nadmorski park im. Ronalda Reagana.
W Gdańsku znajduje się również ulica Czerwony Dwór, jednakże jest ona położona kilka kilometrów dalej, w ramach dzielnicy Przymorze Małe.

</doc>
<doc id="798005" url="https://pl.wikipedia.org/wiki?curid=798005" title="Kaczów">
Kaczów

Kaczów – przysiółek wsi Kuropatnik w Polsce, położony w województwie dolnośląskim, w powiecie strzelińskim, w gminie Strzelin.
W latach 1975–1998 przysiółek administracyjnie należał do województwa wrocławskiego.

</doc>
<doc id="798007" url="https://pl.wikipedia.org/wiki?curid=798007" title="Charakteropata">
Charakteropata



</doc>
<doc id="798008" url="https://pl.wikipedia.org/wiki?curid=798008" title="Capital One Arena">
Capital One Arena

Capital One Arena (lub MCI Center) – hala sportowa znajdująca się w Waszyngtonie w Stanach Zjednoczonych.

</doc>
<doc id="798009" url="https://pl.wikipedia.org/wiki?curid=798009" title="MCI Center">
MCI Center



</doc>
<doc id="798014" url="https://pl.wikipedia.org/wiki?curid=798014" title="Myśliwiec przewagi powietrznej">
Myśliwiec przewagi powietrznej

Myśliwiec przewagi powietrznej – samolot myśliwski zaprojektowany do wywalczenia i utrzymania pełnej dominacji i kontroli nad przestrzenią powietrzną nieprzyjaciela. 
Myśliwce przewagi powietrznej są zazwyczaj droższe i produkowane w mniejszej liczbie, niż myśliwce wielozadaniowe, a jednocześnie są lżejsze, mniejsze i bardziej ruchliwe, niż myśliwce przechwytujące.
Głównym przeznaczeniem tego rodzaju myśliwca jest walka z innymi myśliwcami, a w drugiej kolejności walka z samolotami szturmowymi i bombowymi. Zakłada się, że myśliwiec taki będzie działał w oparciu o niezagrożoną strukturę naziemną, więc często rezygnuje się z możliwości działania w oparciu o lotniska polowe, co znacząco odróżnia go od myśliwca obrony przeciwlotniczej. Wąska specjalizacja może ograniczać zdolność do wykonywania misji szturmowych, rozpoznawczych i innych.
Maszyny tego rodzaju są zazwyczaj kosztownymi projektami. Określenie zostało pierwszy raz użyte w 1966 roku w stosunku do VFAX/VFX F-14 Tomcat oraz późniejszych myśliwców McDonnell Douglas F-15 Eagle i Lockheed F-22 Raptor.
Myśliwiec przewagi powietrznej to określenie funkcji, a nie konstrukcji, więc dowolny samolot myśliwski użyty w tym charakterze będzie myśliwcem przewagi powietrznej. Natomiast specjalnie konstruowane w tym celu typy mogą tylko ułatwić spełnianie tej funkcji.

</doc>
<doc id="798015" url="https://pl.wikipedia.org/wiki?curid=798015" title="Nadburmistrzowie Augsburga">
Nadburmistrzowie Augsburga

Lista nadburmistrzów Augsburga od 1806 roku:

</doc>
<doc id="798018" url="https://pl.wikipedia.org/wiki?curid=798018" title="Doliny marginalne">
Doliny marginalne

Doliny marginalne – forma utworzona na skutek erozyjnej działalności rzeki marginalnej, płynącej wzdłuż bocznych krawędzi lodowca.
Dno doliny jest pokryte żwirami i piaskami. Doliny marginalne przechodzą płynnie w równiny sandrowe.
Doliny sandrowe dzielą się na zewnętrzne i wewnętrzne w zależności od strony moreny bocznej, po której powstały. Doliny zewnętrzne powstały, gdy lodowiec był na tyle silny, że wody roztopowe wraz z piaskami i żwirami przelały się przez wał.

</doc>
<doc id="798019" url="https://pl.wikipedia.org/wiki?curid=798019" title="Program Lunar Orbiter">
Program Lunar Orbiter

Program Lunar Orbiter to seria 5 amerykańskich bezzałogowych sond księżycowych wystrzelonych w latach 1966–1967. Głównym celem misji tych sond było uzyskanie szczegółowych zdjęć powierzchni Księżyca, które pozwoliły wykonać szczegółowe mapy jego powierzchni. Sondy te szukały również potencjalnych lądowisk dla lądowników Apollo oraz badały księżycowe pole magnetyczne. Satelity te wynoszone były rakietami Atlas Agena D i działały średnio przez 11 miesięcy. Próbniki Lunar Orbiter prowadziły pomiary warunków lotu z Ziemi na Księżyc i z powrotem, szkodliwość promieniowania magnetycznego pasów Van Allena, promieniowania kosmicznego oraz zagrożenia meteorytami. W ciągu ponad 1 roku realizacji programu Lunar Orbiter zgromadzono materiał fotograficzny obejmujący 99% powierzchni Księżyca, wybrano 8 lądowisk dla przyszłych wypraw załogowych oraz zebrano informacje dotyczące pola grawitacyjnego Księżyca.
Budowa sondy.
Na zdjęciu sondy zamieszczonym obok widać kamery telewizyjne (w centralnej części sondy), silnik rakietowy (nad kamerami), cztery tace baterii słonecznych, antenę radiową i wysięgnik anteny dookólnej. Obok wysięgnika znajdował się szukacz gwiazdy Kanopus (z białą końcówką), a za nim urządzenie nawigacji bezwładnościowej. Obręcz usytuowana poniżej zbiorników paliwa to detektor mikrometeoroidów. Pod płytą główną, na której umieszczone są m.in. kamery, znajdował się szukacz Słońca. Ciąg silnika Lunar Orbitera wynosił 445 N (45 kG) i pozwalał na swobodne zmiany prędkości sondy. Powyżej znajdował się pojemnik sprężonego gazu (azotu), przeznaczonego dla silników korygujących i drugi zbiornik paliwa dla silnika w górnej części obiektu, przeznaczonego do wielokrotnego uruchamiania w celu przeprowadzania poprawek trajektorii lotu sondy. Silnik ten był napędzany aerozyną 50 i tetratlenkiem diazotu. Masa startowa satelitów wynosiła 380–390 kg, na orbicie Księżyca ważyły one 270–280 kg. Pojazdy te miały wysokość 1,68 m oraz średnicę 1,52 m. Rozpiętość rozłożonych anten wynosiła 5,61 m, a wysięgników z bateriami słonecznymi 3,96 m. Po osiągnięciu orbity wokółksiężycowej, kamery obserwacyjne stale były zwrócone w kierunku powierzchni Księżyca.

</doc>
<doc id="798023" url="https://pl.wikipedia.org/wiki?curid=798023" title="Crashday">
Crashday

Crashday – komputerowa gra wyścigowa oraz sportowa stworzona przez MoonByte, wydana w 2006 na platformę Microsoft Windows przez francuskie studio Atari. 
W grze dostępne jest sześć konfigurowalnych trybów rozgrywki: totalna demolka, zdobyć flagę, podaj bombę, zwykły wyścig, wyścig z bombą, kaskaderski show. Gra przypomina rozgrywką gry "Destruction Derby" i "Stunts".
Crashday: Redline Edition.
Od 10 sierpnia 2017, za pośrednictwem serwisu Steam udostępniono możliwość zakupu odświeżonej edycji gry. Nowa wersja, nazwana "Crashday: Redline Edition", różni się od oryginału nowym UI, nieco poprawioną oprawą graficzną, czy też obsługą modów za pośrednictwem Steam Workshop.

</doc>
<doc id="798026" url="https://pl.wikipedia.org/wiki?curid=798026" title="Spółgłoska szczelinowa dziąsłowa dźwięczna">
Spółgłoska szczelinowa dziąsłowa dźwięczna

Spółgłoska szczelinowa sycząca dziąsłowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [].
Artykulacja.
W czasie artykulacji podstawowego wariantu [z]:
Terminologia.
Spółgłoskę [z] zalicza się do spółgłosek syczących, czyli sybilantów. 
Spółgłoska szczelinowa niesycząca dziąsłowa dźwięczna.
W niektórych językach występuje spółgłoska szczelinowa niesycząca dziąsłowa dźwięczna, pozbawiona odrębnego symbolu IPA, zapisywana [], [] lub [], kiedy zachodzi potrzeba rozróżnienia.
Artykulacja.
W czasie artykulacji podstawowego wariantu []:

</doc>
<doc id="798027" url="https://pl.wikipedia.org/wiki?curid=798027" title="Alexandre Edmond Becquerel">
Alexandre Edmond Becquerel

Alexandre Edmond Becquerel (ur. 24 marca 1820 w Paryżu, zm. 11 maja 1891 tamże) – fizyk francuski. Syn Antoine'a i ojciec noblisty Henriego.
W 1852 został profesorem w Conservatoire national des arts et métiers, a od 1878 pracował w Muzeum Historii Naturalnej w Paryżu wraz z ojcem, którego był studentem, asystentem oraz następcą. W 1863 przyjęto go do Francuskiej Akademii Nauk.
Jego prace badawcze dotyczyły elektryczności i fotografii. W 1840 odkrył zjawisko fotowoltaiczne, a w 1866 jako pierwszy dokonał pomiaru temperatury za pomocą ogniwa termoelektrycznego. 

</doc>
<doc id="798032" url="https://pl.wikipedia.org/wiki?curid=798032" title="Amalie Arena">
Amalie Arena

Amalie Arena znana też jako Ice Palace, St. Pete Times Forum, Tampa Bay Times Forum – hala sportowa znajdująca się w mieście Tampa w Stanach Zjednoczonych. 8 marca 2009 r. odbył się koncert Britney Spears w ramach trasy: . 13 marca 2006 roku zespół Nickelback wystąpił w ramach trasy "All the Right Reasons Tour".
Obecnie swoje mecze rozgrywają tutaj:
Przed halą znajduje się pomnik hokeisty Phila Esposito.

</doc>
<doc id="798035" url="https://pl.wikipedia.org/wiki?curid=798035" title="Samir Nasri">
Samir Nasri

Samir Nasri (ur. 26 czerwca 1987 w Marsylii) – piłkarz francuski pochodzenia algierskiego (kabylskiego) grający na pozycji ofensywnego pomocnika.
Swoją karierę piłkarską rozpoczął w roku 2000 w juniorskim zespole Olympique Marsylia. Cztery lata później został włączony do pierwszej drużyny tego klubu. Grał tam przez cztery lata. W tym czasie wystąpił w stu dwudziestu jeden ligowych meczach, strzelając w nich jedenaście bramek. W lipcu 2008 roku przeszedł do Arsenalu.
Samir Nasri zaliczył dwadzieścia jeden występów w reprezentacji Francji. Zadebiutował w niej w roku 2007. Wcześniej występował w kadrze U-15, U-16, U-17, U-18 oraz U-21. Wraz z reprezentacją był na Euro 2008.
Kariera klubowa.
Nasri urodził się w Marsylii w rodzinie algierskich emigrantów z Kabylii. Jako junior trafił w roku 2000 do szkółki piłkarskiej Olympique Marsylia, a w sezonie 2004/2005 został włączony do pierwszej drużyny. W Ligue 1 zadebiutował w 5. kolejce ligowej, 12 września 2004 w przegranym 0:2 wyjazdowym meczu z FC Sochaux-Montbéliard, gdy w 70. minucie zmienił Bruno Cheyrou. W chwili debiutu miał 17 lat i 84 dni będąc jednym z najmłodszych graczy w historii Olympique. W 20. kolejce, 11 stycznia zdobył swojego pierwszego gola w lidze, w wygranym 2:0 wyjazdowym meczu z Lille OSC. Łącznie w lidze zagrał w 24 meczach (głównie jako rezerwowy) i zdobył 1 gola, a z Marsylią zajął 5. miejsce. W sezonie 2005/2006 wywalczył już sobie miejsce w podstawowej jedenastce i był filarem środka pomocy Olympique. Zagrał w 30 meczach i zdobył 1 gola (2:2 z RC Strasbourg) w lidze i ponownie z OM zajął 5. pozycję w lidze. Zagrał także w 10 meczach Pucharu UEFA, w którym z Marsylią dotarł do 1/8 finału.
11 lipca 2008 Nasri został oficjalnie zawodnikiem Arsenal. Londyński klub zapłacił za niego prawie 16 milionów funtów. W nowym klubie zadebiutował 16 sierpnia w wygranym 1:0 meczu z West Bromwich Albion. W 4. minucie tego pojedynku zdobył swoją pierwszą bramkę dla Arsenalu, która równocześnie była pierwszą w tym sezonie w Premier League.
24 sierpnia 2011 roku podpisał czteroletni kontrakt z Manchesterem City. Kwota transferu wyniosła 25 milionów funtów.
21 sierpnia 2017 roku podpisał dwuletni kontrakt z tureckim klubem Antalyaspor. Kwota transferu to 3,5 miliona euro, przeprowadzając zdecydowanie najdroższy transfer w historii dotychczas na jednego zawodnika najwięcej wydano 1,7 miliona euro.
Kariera reprezentacyjna.
Nasri miał do wyboru występy w reprezentacji Algierii oraz Francji, ale wybrał tę drugą. Występował w kadrze U-15, U-16, U-17, U-18 oraz U-21. W 2004 zdobył z reprezentacją Francji U-17 mistrzostwo Europy i został uznany najlepszym graczem turnieju.
15 marca 2007 selekcjoner reprezentacji Francji, Raymond Domenech wysłał Nasriemu powołanie do kadry na mecze z Litwą (eliminacje do EURO 2008) oraz Austrią.
Był również w kadrze Francji na EURO 2008, pełnił jednak tylko rolę rezerwowego i nie zagrał zbyt wiele. Dotychczas w seniorskiej kadrze zaliczył 41 występów i strzelił pięć bramek.
Na początku sierpnia 2014 roku ogłosił zakończenie reprezentacyjnej kariery.
Życie prywatne.
Samir związany był z francuską tenisistką rosyjskiego pochodzenia, Tatianą Golovin. Zerwali w 2012 roku. Jest muzułmaninem.

</doc>
<doc id="798036" url="https://pl.wikipedia.org/wiki?curid=798036" title="Ludmiła Kołczanowa">
Ludmiła Kołczanowa

Ludmiła Kołczanowa (ros. Людмила Сергеевна Колчанова; ur. 1 października 1979 w Szarii) – rosyjska lekkoatletka, specjalizująca się głównie w skoku w dal. Swój rekord życiowy (7,21 m) ustanowiła w 2007 w Soczi, wynik ten otwierał listy światowe za 2007.
W 2005 zdobyła złoty medal na Uniwersjadzie, a w 2006 zwyciężyła w Mistrzostwach Europy. W konkursie skoku w dal lekkoatletycznego pucharu świata w 2006 zajęła 1. miejsce. Zdobyła srebrny medal podczas Mistrzostw Świata w Osace w 2007. W 2008 zwyciężyła podczas halowego pucharu Europy oraz superligi pucharu Europy.

</doc>
<doc id="798037" url="https://pl.wikipedia.org/wiki?curid=798037" title="Running back">
Running back

Running back (RB) (biegacz) – pozycja zawodnika w futbolu amerykańskim i kanadyjskim. Zawodnik ten należy do formacji ataku, a jego głównym zadaniem jest bieg z piłką i zdobycie jak największej liczby jardów.
Zawodnik typu running back ustawiony jest za rozgrywającym (I Formacja) lub u jego boku (Formacja Shot gun). Jego głównym zadaniem jest po odebraniu piłki od rozgrywającego bieg z nią "drogą" wyznaczoną przez schemat danej zagrywki, przy jednoczesnym wymijaniu niewyblokowanych zawodników drużyny przeciwnej. Za wyblokowanie przeciwników i stworzenie mu wolnej przestrzeni odpowiedzialni są zawodnicy z offensive line. Jednak często się zdarza, że w ustalonym w zagrywce miejscu, nie ma przejścia, wtedy running back musi natychmiast zareagować i znaleźć inną drogę. Dlatego taki zawodnik musi mieć refleks i posiadać umiejętność przewidywania sytuacji. 
Running back nie zdobywa jednorazowo wielu jardów. Najczęściej jest to 4–5 jardów. Ale jeśli uda mu się przedostać przez linię obronną drużyny przeciwnej i zdobędzie kilkanaście lub nawet kilkadziesiąt jardów, to wtedy taka akcja nagradzana jest owacją na stojąco. Gra na tej pozycji obarczona jest udziałem w ogromnych boiskowych kolizjach - każda akcja biegowa running back kończy się bardzo fizycznym powaleniem przez obrońców. 
W sytuacjach, gdy będzie podanie (passing play) running back w zależności od rodzaju zagrywki ma dwa różne zadania. Pierwsze to ochrona rozgrywającego. Druga to odebranie podania, czyli przejęcie roli dodatkowego skrzydłowego (ang. wide receiver). Dlatego nawet, jeśli od razu zawodnik ten nie otrzyma piłki, to zawodnicy drużyny broniącej i tak muszą mieć na oku tego zawodnika, gdyż wciąż jest on bardzo niebezpieczny.
Wyróżnia się dwa rodzaje graczy typu running back:

</doc>
<doc id="798040" url="https://pl.wikipedia.org/wiki?curid=798040" title="Wide receiver">
Wide receiver

Wide receiver (WR) (skrzydłowy) – pozycja zawodnika w futbolu amerykańskim i kanadyjskim. Zawodnik ten należy do formacji ataku a jego zadaniem jest odbiór piłki podawanej przez rozgrywającego i jak najdalszy bieg z nią. Najczęściej skrzydłowy biegnie w wyznaczonym w zagrywce kierunku i w odpowiednim momencie odwraca się lub wyciąga ręce i łapie piłkę. Z tego powodu bywają najczęściej jednymi z najszybszych i najzwinniejszych zawodników w drużynie.
Skrzydłowemu w złapaniu piłki przeszkadzają zawodnicy z formacji obronnej, przez co często się zdarza, że to właśnie podczas podania do skrzydłowego następuje przechwyt (ang. "interception") drużyny broniącej, co wiąże się ze zmianą ról na boisku (drużyna broniąca przechodzi w posiadanie piłki i to ona teraz atakuje). Ale jeśli skrzydłowemu uda się odebrać kilkudziesięciojardowe podanie, a do tego przebiegnie jeszcze trochę jardów, wtedy takie zagranie przynosi drużynie atakującej duże korzyści.

</doc>
<doc id="798044" url="https://pl.wikipedia.org/wiki?curid=798044" title="Tight end">
Tight end

Tight end (TE) (silny skrzydłowy, końcowy) – pozycja zawodnika w futbolu amerykańskim. Zawodnik ten należy do formacji ataku.
Tight end jest to połączenie zawodnika z formacji offensive line, a także skrzydłowego, gdyż gracz ten może zarówno blokować zawodników drużyny broniącej jak i odbierać podania od rozgrywającego. Gracz ten ustawiony jest najczęściej obok tackle. W zależności od zagrania musi on zatrzymać atakującego obrońcę, albo pełnić rolę dodatkowego skrzydłowego. Ze względu na swoje warunki, zawodnikowi takiemu łatwiej uwolnić się od kryjącego go obrońcy, ale nie jest on tak szybki jak typowy skrzydłowy, dlatego najczęściej otrzymuje on podania od rozgrywającego na odległość kilkunastu jardów.

</doc>
<doc id="798047" url="https://pl.wikipedia.org/wiki?curid=798047" title="Ilocos">
Ilocos

Region Ilocos, Region I, Region 1, ilok. "Rehion ti Ilocos", pag. "Sagor na Baybay na Luzon" tzn. Północno-zachodni Luzon – jeden z 17 regionów Filipin, położony nad Morzem Południowochińskim w północno-zachodniej części wyspy Luzon. W skład regionu wchodzą 4 prowincje: 
Ośrodkiem administracyjnym jest San Fernando w prowincji La Union. 
Powierzchnia regionu wynosi 12 840 km². W 2010 roku jego populacja liczyła 4 748 372 mieszkańców.

</doc>
<doc id="798049" url="https://pl.wikipedia.org/wiki?curid=798049" title="Czarny Dwór">
Czarny Dwór

Czarny Dwór (kaszb. "Czôrnë Dwòr", niem. "Schwarzhof") – nieformalna część Gdańska, w dzielnicy Przymorze Wielkie.
Czarny Dwór jest jednym z czterech dawnych dworów należących do jednostki morfogenetycznej Zaspa, która została przyłączona w granice administracyjne miasta w 1914. Czarny Dwór należy do okręgu historycznego Port.
Nazwa.
28 marca 1949 r. ustalono urzędową polską nazwę miejscowości – Czarny Dwór, określając drugi przypadek jako Czarnego Dworu, a przymiotnik – czarnodworski.
Położenie.
Osiedle położone jest na zachodzie dawnej wsi Zaspa i w centralnej części dzielnicy Przymorze Wielkie. Obejmuje rejon skrzyżowania współczesnych ulic Czarny Dwór, Obrońców Wybrzeża i Lecha Kaczyńskiego. Obecnie, jak całą zamieszkaną część dzielnicy Przymorze Wielkie, obszar Czarnego Dworu zajmują bloki mieszkalne, w tym częściowo najdłuższy budynek w Europie – falowiec przy ul. Obrońców Wybrzeża. Na północny wschód od Czarnego Dworu znajduje się nadmorski park im. Ronalda Reagana.

</doc>
<doc id="798054" url="https://pl.wikipedia.org/wiki?curid=798054" title="Ellerbe Becket">
Ellerbe Becket

Ellerbe Becket – międzynarodowe przedsiębiorstwo projektowo-budowlane z siedzibą w Minneapolis, które zaprojektowała wiele znanych hal sportowych. Obiekty:
Linki zewnętrzne.
Oficjalna strona przedsiębiorstwa

</doc>
<doc id="798056" url="https://pl.wikipedia.org/wiki?curid=798056" title="Dolina Cagayan">
Dolina Cagayan

Dolina Cagayan (język filipiński: Lambak ng Cagayan, Region II) – jeden z 17 regionów Filipin, położony w nad Morzem Filipińskim w północno-wschodniej części wyspy Luzon.
W skład regionu wchodzi 5 prowincji:
Ośrodkiem administracyjnym jest Tuguegarao w prowincji Cagayan.
Powierzchnia regionu wynosi 26 838 km². W 2010 roku jego populacja liczyła 3 229 163 mieszkańców.

</doc>
<doc id="798058" url="https://pl.wikipedia.org/wiki?curid=798058" title="II Liceum Ogólnokształcące im. Hetmana Jana Zamoyskiego w Lublinie">
II Liceum Ogólnokształcące im. Hetmana Jana Zamoyskiego w Lublinie

II Liceum Ogólnokształcące im. Hetmana Jana Zamoyskiego w Lublinie – liceum ogólnokształcące w Lublinie, istniejące od 1915.
Potocznie szkołę nazywa się „Zamoy”. Budynek szkoły od samego jej początku mieści się przy ulicy Ogrodowej 16 w lubelskim Śródmieściu. Według miesięcznika „Perspektywy” w 2009 szkoła znalazła się na 1. miejscu wśród szkół średnich w województwie lubelskim, zajmując jednocześnie 26. miejsce w Polsce.
Historia szkoły.
8 klasowa szkoła – Szkoła Realna Zrzeszenia Nauczycieli im. Hetmana Jana Zamoyskiego w Lublinie – została założona 10 września 1915 r. przez Zrzeszenie Nauczycieli Szkół Średnich. Szkoła mieściła się w wynajętym budynku przy ulicy Ogrodowej 10. Początkowe zapisy odbywały się w mieszkaniu ks. Gostyńskiego przy ulicy Królewskiej 13. Ksiądz Kazimierza Gostyński, jako jeden z członków Zrzeszenia Nauczycieli został pierwszym dyrektorem nowo powstałej szkoły. 11 września 1915 roku naukę w szkole rozpoczęło 214 uczniów. W pierwszym roku działalności zorganizowano 7 klas. Po otwarciu VIII klasy w kolejnym roku szkolnym placówkę nazwano wyższą 8-klasową Szkołą Realną Zrzeszenia Nauczycieli im. Hetmana Jana Zamoyskiego w Lublinie.
W 1919 r. w wyniku wdrażania wytycznych “Programu naukowego szkoły średniej” Ministerstwa WRiOP zmieniona została struktura placówki. Szkołę podzielono na dwa szczeble: gimnazjum niższe i gimnazjum wyższe oraz wybrano typ matematyczno-przyrodniczy.
W grudniu 1920 r. Zrzeszenie Nauczycieli rozpoczęło starania o upaństwowienie szkoły, którą z dniem 1 sierpnia 1921 r. Ministerstwo Wyznań Religijnych i Oświecenia Publicznego przejęło na własność państwa (gmach wraz z wyposażeniem warty 30 mln marek polskich przejęto za symboliczną kwotę 1,5 mln marek polskich, zaproponowaną przez Zrzeszenie Nauczycieli na pokrycie zaciągniętych długów). Nazwa szkoły została zmieniona na: Gimnazjum Męskie im. Jana Zamoyskiego w Lublinie. W 1933 r. po reformie oświaty zlikwidowano najniższe klasy 8-letniego gimnazjum i otwarto szkołę 4-letnią: II Państwowe Gimnazjum i Liceum im. Hetmana Jana Zamoyskiego. Liceum miało dwa profile kształcenia: matematyczno-fizyczny i przyrodniczy.  W roku szkolnym 1938/39 zakończono proces reorganizacji 8-letniego gimnazjum. Po raz pierwszy pojawiły się wszystkie klasy nowej szkoły średniej: 4-letniego gimnazjum i 2-letniego liceum. Szkoła miała numer 494 w rejestrze Ministerstwa WRiOP.
Po rozpoczęciu II wojny światowej decyzją władz okupacyjnych szkołę zamknięto a w budynku zorganizowano koszary. Jesienią 1939 r. nauczyciele szkoły rozpoczęli tajne nauczanie młodzieży, niespełna rok później powołany został Ośrodek Tajnego Nauczania II Państwowego Gimnazjum i Liceum im. Hetmana Jana Zamoyskiego. Na czele ośrodka stanął Alojzy Paciorek – nauczyciel chemii. Moralną pieczę nad działalnością ośrodka przejął Jan Odroń – kierownik Okręgowego Biura Oświaty i Kultury pełniącego role konspiracyjnego kuratorium.
Po wyzwoleniu Lublina, w sierpniu 1944 r. rozpoczęto przygotowania do nowego roku szkolnego w Gimnazjum i Liceum im. Hetmana Jana Zamoyskiego. Dyrektorem szkoły został wówczas Alojzy Paciorek (1944–1949). Pierwsze zebranie Rady Pedagogicznej w powojennej szkole miało miejsce 28 sierpnia, wzięło w nim udział 16 nauczycieli. Naukę w szkole do końca września rozpoczęło łącznie 402 uczniów.
W latach 1944–1948 szkoła przeszła wiele zmian związanych ze strukturą klas i układem materiału spowodowanych nową sytuacją społeczno-polityczna w kraju. Po reformie oświaty w 1948 r. nazwa szkoły brzmiała: II Państwowa Szkoła Ogólnokształcąca Stopnia Licealnego im. Jana Zamoyskiego w Lublinie. Z dniem 1 września 1952 roku szkoła została przekształcona w zakład świecki bez nauki religii, prowadzony przez Towarzystwo Przyjaciół Dzieci. W roku szkolnym 1952/1953 nazwę zmieniono na: VI Liceum Ogólnokształcące Towarzystwa Przyjaciół Dzieci w Lublinie. Po zmianach w planach i programach nauczania w szkołach w Polsce (od 1956 r.) została ustalona ostateczna nazwa szkoły: II Liceum Ogólnokształcące im. Jana Zamoyskiego w Lublinie. W 1992 r. Kurator Oświaty w Lublinie przywrócił pełną nazwę szkole: II Liceum Ogólnokształcące im. Hetmana Jana Zamoyskiego w Lublinie.

</doc>
<doc id="798059" url="https://pl.wikipedia.org/wiki?curid=798059" title="Waldemar Kiepski">
Waldemar Kiepski

Waldemar Kiepski – postać fikcyjna, bohater komediowego serialu telewizyjnego "Świat według Kiepskich". W jego rolę wcielał się Bartosz Żukowski.
Charakterystyka.
Jego ojcem jest bezrobotny Ferdynand, matką salowa Halina, siostrą Mariola, a babcią Rozalia, nazywana po prostu Babką. Od 2011 jest mężem Jolanty Pupci. Przez ojca jest nazywany „Cycem”.
Jest przedstawiany jako osoba bez hobby i bezmyślna w zachowaniu, ograniczająca swoje zainteresowania do picia alkoholu i oglądania telewizji. Wykazuje cechy, które wskazują na lekki niedorozwój umysłowy, m.in. trudno mu się wysłowić oraz źle wymawia niektóre wyrazy. Przed wyjazdem do Ameryki w 2004 był silnie związany z ojcem i często pomagał mu w licznych interesach. Podobnie jak ojciec jest arogancki wobec innych oraz nie lubi swoich najbliższych sąsiadów: Mariana Paździocha i Arnolda Boczka. Nękał Babkę, kradnąc jej rentę i zamykając ją w szafie. Po powrocie do Polski w 2011 zmienił swój charakter: stał się posłuszny swojej ukochanej Jolancie oraz często kłócił się ze swoim ojcem. Po ślubie Waldek i Jolasia zamieszkali w swoim mieszkaniu.
Odbiór.
Postać Waldemara stała się popularna w kulturze masowej i powszechnie uchodzi za jeden z symboli głupoty i prymitywizmu. Pierwowzorem postaci był sąsiad Janusza Sadzy, scenarzysty serialu.
Początkowo rola Waldemara przypadła Marcinowi Krawczykowi, jednak aktor ostatecznie z niej zrezygnował. Drugi casting do roli wygrał Bartosz Żukowski, który dzięki grze w serialu stał się powszechnie znanym aktorem. W wywiadach powtarzał, że lubi grać tę postać i nie przeszkadza mu, jak jest on przedstawiany w serialu. W 2004 zrezygnował z roli z powodu zmęczenia postacią i chęcią rozwoju artystycznego. Po pięciu latach przerwy powrócił do obsady.
1 kwietnia 2015 telewizja Polsat wyemitowała 461. odcinek "Świata według Kiepskich", w którym piłkarz Sebastian Mila zagrał sobowtóra Waldka. Sportowiec jest podobny do aktora Bartosza Żukowskiego, a podczas gry w klubie Śląsk Wrocław był nazywany „Waldusiem”.

</doc>
<doc id="798066" url="https://pl.wikipedia.org/wiki?curid=798066" title="Antoine César Becquerel">
Antoine César Becquerel

Antoine César Becquerel (ur. 7 marca 1788 w Châtillon-Coligny, zm. 18 stycznia 1878 w Paryżu) – francuski fizyk. Ojciec Alexandre'a i dziadek noblisty Henriego.
Życiorys.
Po ukończeniu edukacji w politechnice paryskiej dołączył do korpusu inżynierów Wielkiej Armii. Brał udział w kampanii hiszpańskiej, z której powrócił w 1812 do Paryża w randzie kapitana, odznaczony Legią Honorową przez samego Napoleona. W 1815 opuścił armię i otrzymał posadę nauczyciela w Muzeum Historii Naturalnej w Paryżu. W 1837 otrzymał tytuł i stanowisko profesora tej instytucji, które obejmował aż do śmierci. W tym roku otrzymał również Medal Copleya.
Był członkiem Holenderskiej Akademii Sztuk i Nauk. Jego nazwisko umieszczono wśród 72 nazwisk na wieży Eiffla.
Badania.
Badał zjawiska elektryczne i magnetyczne, w szczególności zjawiska fotowoltaiczne, diamagnetyzm i właściwości elektryczne atmosfery. W 1812 skonstruował pierwsze stabilne ogniwo prądu stałego.

</doc>
<doc id="798067" url="https://pl.wikipedia.org/wiki?curid=798067" title="Paris Masters">
Paris Masters

Paris Masters – męski turniej tenisowy kategorii ATP Tour Masters 1000 zaliczany do cyklu ATP Tour. Rozgrywany na kortach twardych w hali w Paryżu od 1968 roku.

</doc>
<doc id="798070" url="https://pl.wikipedia.org/wiki?curid=798070" title="Walka elektroniczna">
Walka elektroniczna

Walka elektroniczna, walka radioelektroniczna (WRE, , EW) – rodzaj działań bojowych wobec przeciwnika, zmierzający do zakłócenia bądź uniemożliwienia działań przeciwnikowi bądź jego środkom technicznym, za pomocą własnych środków emisji elektromagnetycznej.
Polega na prowadzeniu rozpoznania (wsparcia) elektronicznego, zakłócania elektronicznego oraz` obrony .
Podział.
Aktywna lub też pasywna forma wykorzystania fal radiowych do zakłócania i uniemożliwienia użycia ich przez przeciwnika. Do aktywnych zaliczane są: zagłuszanie, zakłócanie radiowe, użycie impulsu elektromagnetycznego. Do biernych: odbijacze dipolowe, balony.
Składają się na nią wszelkie działania, które zmniejszają powodzenie ataku przeciwnika chroniąc swoje siły i środki. Obrona elektroniczna może być również wykorzystywana do ochrony wojsk sojuszniczych przed skutkami własnego ataku elektronicznego.
Pasywne wykorzystanie promieniowania elektromagnetycznego dla zdobycia informacji (SIGINT) o jednostkach znajdujących się na polu walki; znalezienia, zidentyfikowania i przechwycenia potencjalnych zagrożeń lub celów.

</doc>
<doc id="798072" url="https://pl.wikipedia.org/wiki?curid=798072" title="Luzon Środkowy">
Luzon Środkowy

Luzon Środkowy (Region III) – jeden z 17 regionów Filipin, położony nad Morzem Filipińskim (na wschodzie) oraz Morzem Południowochińskim (na zachodzie) w środkowej części wyspy Luzon. 
W skład regionu wchodzi 7 prowincji: 
Ośrodkiem administracyjnym jest San Fernando w prowincji Pampanga. 
Powierzchnia regionu wynosi 21 470 km². W 2010 roku jego populacja liczyła 10 137 737 mieszkańców.

</doc>
<doc id="798075" url="https://pl.wikipedia.org/wiki?curid=798075" title="Kujawsko-Pomorska Organizacja Turystyczna">
Kujawsko-Pomorska Organizacja Turystyczna

Kujawsko-Pomorska Organizacja Turystyczna – organizacja koordynująca i współpracująca z lokalną branżą turystyczną oraz samorządem terytorialnym w zakresie promocji turystyki w województwie kujawsko-pomorskim. Działa na podstawie ustawy Prawo o Stowarzyszeniach oraz ustawy Polskiej Organizacji Turystycznej. Jako przedostatnia w Polsce, została zarejestrowana 18 stycznia 2006 roku. Biuro K-POT swoją siedzibę ma w Urzędzie Marszałkowskim w Toruniu.
Będąca stowarzyszeniem jednostek samorządu terytorialnego oraz podmiotów gospodarczych działających na rynku turystycznym, ma na celu kreowanie i upowszechnianie pozytywnego wizerunku województwa o różnorodnej ofercie wypoczynkowo-kulturalnej, atrakcyjnej i przyjaznej dla turystów, z dogodną dostępnością komunikacyjną. Celem działań K-POT poza promocją regionu jest tworzenie pozytywnego wizerunku Pomorza i Kujaw jako krainy wartej odwiedzenia, regionu atrakcyjnego i przyjaznego turystom, a także zwiększenie liczby turystów przyjeżdżających. K-POT skupia, województwo, miasta, powiaty, Lokalne Organizacje Turystyczne, Stowarzyszenia oraz instytucje Kujaw i Pomorza. Wszelkie prawa i obowiązki członków K-POT określa Statut.

</doc>
<doc id="798078" url="https://pl.wikipedia.org/wiki?curid=798078" title="Adam Zych">
Adam Zych

Adam Alfred Zych (ur. 28 lipca 1945 w Częstochowie) – polski psycholog, pedagog, poeta, tłumacz, profesor nauk społecznych.
Życiorys.
W 1964 roku ukończył II Liceum Ogólnokształcące im. Jarosława Dąbrowskiego w Częstochowie. W latach 1966–1971 odbył studia z zakresu filozofii i psychologii na Akademii Teologii Katolickiej w Warszawie. Doktoryzował się w 1975 roku w Instytucie Badań Pedagogicznych w Warszawie. Stopień doktora habilitowanego uzyskał w 1984 na Uniwersytecie Gdańskim. Postanowieniem Prezydenta RP z 19 lutego 2014 roku otrzymał tytuł naukowy profesora nauk społecznych.
W latach 1971–1975 pracował jako inspektor ds. zawodowej rehabilitacji inwalidów w Zespole Opieki Zdrowotnej w Szczecinie. W 1975 roku podjął pracę w Wyższej Szkole Pedagogicznej w Kielcach, przekształconej następnie w Akademię Świętokrzyską. Początkowo zatrudniony był na stanowisku adiunkta, a później docenta (1987) i od 1990 profesora. W latach 80. napisał hymn WSP do muzyki Mirosława Niziurskiego. W 1991 roku był stypendystą Northwestern University. Gościnnie wykładał na Uniwersytecie w Gießen (1987 i 1988), Uniwersytecie Wiedeńskim (1995) i na Europejskim Uniwersytecie Viadrina (1996). Obecnie związany jest z Dolnośląską Szkołą Wyższą we Wrocławiu.
Jego zainteresowania badawcze obejmują gerontologię społeczną, pedagogikę starzenia się i starości oraz psychologię religii. Jest autorem artykułów w „Pro Memoria”, „Sztuce”, „Ikarze” i „Świętokrzyskim Kwartalniku Literackim”. Wystąpił w filmie dokumentalnym pt. "Kielce, czyli polski Bronx" (1995). Odznaczony został m.in. Krzyżem Kawalerskim Orderu Odrodzenia Polski, Złotym Krzyżem Zasługi i Medalem Komisji Edukacji Narodowej. Uhonorowano go również Nagrodą Miasta Kielce i Medalem Miasta Oświęcimia oraz tytułem Przyjaciel Seniora.
Jest encyklopedystą, redaktorem Encyklopedii starości, starzenia się i niepełnosprawności wydanej w latach 2017-2018. Opublikował kilkanaście tomików wierszy, również w językach angielskim i niemieckim.

</doc>
<doc id="798079" url="https://pl.wikipedia.org/wiki?curid=798079" title="Morze mgieł">
Morze mgieł

Morze mgieł – zjawisko powstające w górach, przeważnie podczas inwersji temperatury, w postaci utrzymywania się na dużym obszarze warstwy mgieł lub niskich chmur zalegających w obniżeniach terenu.

</doc>
<doc id="798080" url="https://pl.wikipedia.org/wiki?curid=798080" title="Grzegorz Lewandowski (piłkarz)">
Grzegorz Lewandowski (piłkarz)

Grzegorz Lewandowski (ur. 1 września 1969 w Szczecinku) – polski piłkarz występujący na pozycji pomocnika, reprezentant kraju, trener piłkarski.
Kariera piłkarska.
Karierę piłkarską rozpoczął w klubie Zawisza Grzmiąca. Następnie spędził trzy sezony w Gwardii Koszalin, po czym przeszedł do krakowskiej Wisły. W pierwszym sezonie Lewandowski zaliczył 8 występów – wszystkie bez gola. Kolejne 5 sezonów było już bardziej udane: łącznie w Wiśle rozegrał 124 mecze strzelając 11 goli. Najlepszy sezon w barwach Wisły to ten ostatni, w którym Lewandowski zdobył 7 goli. Następnie nadeszło wypożyczenie do hiszpańskiego CD Logroñés, po czym wrócił do Polski, jednak nie do Wisły, a warszawskiej Legii, gdzie rozegrał dwa sezony 54 występy, 3 gole, mistrzostwo, puchar i superpuchar. Kolejne kluby Grzegorza Lewandowskiego to: francuskie SM Caen, Polonia Warszawa, Zagłębie Lubin, RKS Radomsko, Hutnik Kraków, australijskie Adelaide City, znów Hutnik Kraków, Gwardia Koszalin, Kotwica Kołobrzeg, Ruch Wysokie Mazowieckie, ponownie Kotwica Kołobrzeg i Astra Ustronie Morskie oraz ŁKS Łomża.
Łącznie w polskiej Ekstraklasie Lewandowski wystąpił w 227 meczach oraz strzelił 19 bramek.
Kariera trenerska.
Z przerwami w okresie od lipca 2003 do września 2011 roku Lewandowski był grającym trenerem w takich klubach jak: Gwardia Koszalin, Kotwica Kołobrzeg, Ruch Wysokie Mazowieckie, ŁKS Łomża, Rega Trzebiatów, Sława Sławno. Od stycznia do 16 marca 2015 roku piastował (teoretycznie) funkcję trenera szkółki piłkarskiej „Młodzi Spartanie” założonej przy klubie Sparta Brodnica. Co ciekawe mimo oficjalnego ogłoszenia przez klub z Brodnicy, że nowym trenerem szkółki piłkarskiej będzie Lewandowski ten ostatni nie przeprowadził nigdy w niej ani jednego treningu z podopiecznymi. 13 marca w dziwnych okolicznościach mimo obowiązywania kontraktu klub z Brodnicy przed samym rozpoczęciem rundy wiosennej sezonu 2014/15 opuszcza trener pierwszej drużyny grającej w III lidze Tomasz Asensky. 17 marca 2015 roku trenerem Sparty zostaje Grzegorz Lewandowski, który tego dnia przeprowadza pierwszą odprawę z zawodnikami. 18 marca Lewandowski rezygnuje z funkcji trenera Sparty (po jednym dniu) i tym samym przechodzi do annałów klubu z Brodnicy jako trener, który najkrócej w jego historii piastował tę funkcję. 19 marca trenerem Sparty zostaje Sławomir Suchomski. W styczniu 2018 został trenerem IV-ligowej Pogoni Lębork.
Afera korupcyjna.
12 czerwca 2014 roku Komisja Dyscyplinarna PZPN ukarała Grzegorza Lewandowskiego za udział w ustawianiu meczu przez klub Ruch Wysokie Mazowieckie, którego był trenerem. Komisja orzekła wobec niego karę roku w zawieszeniu na dwa lata oraz karę pieniężną w wysokości 5 tys. zł, wyrok nie jest prawomocny.

</doc>
<doc id="798081" url="https://pl.wikipedia.org/wiki?curid=798081" title="Agatha Award">
Agatha Award

Agatha Award – amerykańska nagroda literacka ustanowiona w 1989 przez organizację non-profit – Malice Domestic Ltd., przyznawana autorom powieści kryminalnych i sensacyjnych, napisanych według klasycznych metod tworzenia tego rodzaju utworów, na przykładzie twórczości Agathy Christie. Została nazwana imieniem Agathy Christie, najlepiej sprzedającej się autorki powieści kryminalnych w historii literatury.
Na corocznych konwentach w Waszyngtonie, Agatha Award jest przyznawana w pięciu kategoriach głównych: najlepsza powieść, najlepszy debiut, najlepsze opowiadanie, najlepsza literatura faktu, najlepsza powieść dla dzieci i młodzieży, oraz dwu specjalnych: "Malice Domestic Award for Lifetime Achievement" i "Malice Domestic Poirot Award".

</doc>
<doc id="798082" url="https://pl.wikipedia.org/wiki?curid=798082" title="Podrąbiona">
Podrąbiona

Podrąbiona (dodatkowa nazwa w j. kaszub. Pòdrąbiónô) – osada leśna wsi Borsk w Polsce, położona w województwie pomorskim, w powiecie kościerskim, w gminie Karsin, na obszarze leśnym Borów Tucholskich. Niedaleko osady znajduje się byłe lotnisko wojskowe. W obrębie miejscowości znajduje się „Leśniczówka Podrąbiona”.
W latach 1975–1998 osada administracyjnie należała do województwa gdańskiego.
Nazwy źródłowe.
niem. "Eibenrode".

</doc>
<doc id="798088" url="https://pl.wikipedia.org/wiki?curid=798088" title="Anthony Award">
Anthony Award

Anthony Award – nagroda literacka, przyznawana autorom powieści kryminalnych i detektywistycznych na Światowym Konwencie Kryminalnym Bouchercon. Nagroda nosi imię (1911-1968), jednego z założycieli organizacji Mystery Writers of America.

</doc>
<doc id="798092" url="https://pl.wikipedia.org/wiki?curid=798092" title="Dot i kangurzyca">
Dot i kangurzyca

Dot i kangurzyca (ang. "Dot and the Kangaroo") – pierwszy australijski film fabularno-animowany z 1977 roku wyprodukowany przez Yoram Gross Film Studio zrealizowany na podstawie powieści Ethel C. Pedley. Opowiada o małej, rudowłosej dziewczynce imieniem Dot, córce farmera, która poznała kangurzycę. Twórcą filmu jest Yoram Gross. 
Wersja polska.
Film był wyświetlany przez TVP3. Wersja lektorska była opracowana przez szczeciński ośrodek TVP. Lektorem w polskiej wersji był Tadeusz Mielczarek.
Fabuła.
Podczas wyprawy po trawę dla królika, Dot gubi się w lesie i nie może znaleźć drogi do domu. Spotyka tam kangurzycę, której dziecko też się zgubiło. Razem wyruszają na poszukiwania drogi powrotnej do domu.

</doc>
<doc id="798093" url="https://pl.wikipedia.org/wiki?curid=798093" title="Wysoczyzna Rościsławska">
Wysoczyzna Rościsławska

Wysoczyzna Rościsławska (również "Wysoczyzna Rościsławicka") – (318.51) niewielki mezoregion fizycznogeograficzny stanowiący północno-zachodnie zakończenie Niziny Śląskiej. Od północnego wschodu graniczy ze Wzgórzami Trzebnickimi, od północnego zachodu z Obniżeniem Ścinawskim, a od południa z Pradoliną Wrocławską. Nazwa regionu pochodzi od wsi Rościsławice.
Jest to teren falisty o powierzchni ok. 150 km² i średniej wysokości ok. 150 m n.p.m.
Pod względem geologicznym jest to obszar monokliny przedsudeckiej, pokryty osadami zlodowaceń południowopolskich i środkowopolskich – głównie piaskami, żwirami i glinami.
W północnej części, na piaskach wydmowych rosną lasy, w części południowej jest to teren rolniczy.
Jedynym większym miastem jest Wołów.

</doc>
<doc id="798094" url="https://pl.wikipedia.org/wiki?curid=798094" title="Die for the Government">
Die for the Government

Die for the Government – album amerykańskiej punkowej grupy Anti-Flag, powstały w 1996 roku. (wyd. New Red Archives)

</doc>
<doc id="798095" url="https://pl.wikipedia.org/wiki?curid=798095" title="Na dnie w Paryżu i w Londynie">
Na dnie w Paryżu i w Londynie

Na dnie w Paryżu i w Londynie ("ang. Down and Out in Paris and London") – autobiograficzna, pierwsza powieść George’a Orwella z 1933. Pamiętnik, zapisany w dwóch częściach, opisuje jego życie w ubóstwie, gdy przebywał w Paryżu i Londynie. Pierwsza część w konwencji łotrzykowskiej przedstawia nędzarskie życie w Paryżu; bohater przygodnie pracuje w tamtejszych restauracjach. Druga część utrzymana w konwencji podróżniczej opowiada o tułaczce Orwella po okolicach Londynu, portretując napotkane motele i ludzi żyjących na marginesie społeczeństwa.
Fabuła.
Główny bohater i zarazem narrator jest Anglikiem mieszkającym w paryskiej dzielnicy slumsów. Aby utrzymać się przy życiu, podejmuje się dorywczych prac fizycznych, pracuje jako pomywacz w restauracji hotelowej, wreszcie wraz z przyjacielem, Rosjaninem o imieniu Borys, otrzymuje pozornie dobrą pracę w nowo założonej restauracji, lecz nie dostaje zapłaty wskutek oszustw pracodawcy. Druga część powieści rozgrywa się w Londynie - bohater wyrusza tam, gdyż otrzymał kuszącą ofertę pracy jako nauczyciel prywatny. Termin rozpoczęcia pracy się jednak oddala i bohater jest zmuszony znów utrzymywać się z dorywczych prac i opieki społecznej, poznaje środowisko londyńskich bezdomnych, ulicznych rysowników.

</doc>
<doc id="798097" url="https://pl.wikipedia.org/wiki?curid=798097" title="Zych">
Zych

Zych − polskie nazwisko. Na początku lat 90. XX wieku w Polsce nosiło je 14 083 osoby.
Osoby o tym nazwisku:

</doc>
<doc id="798099" url="https://pl.wikipedia.org/wiki?curid=798099" title="Mystery Writers of America">
Mystery Writers of America

Mystery Writers of America – organizacja zrzeszająca amerykańskich pisarzy powieści kryminalnych, która została ufundowana w 1945 przez Claytona Rawsona, , Lawrence’a Treata oraz Bretta Hallidaya.
Organizacja przyznaje corocznie Nagrodę im. Edgara Allana Poego – statuetkę z popiersiem Edgara Allana Poego, a jej siedziba znajduje się w Nowym Jorku.
Grand Master Award.
Grand Master Award jest najważniejszą nagrodą przyznawaną przez organizację Mystery Writers of America, za całokształt twórczości pisarskiej.

</doc>
<doc id="798103" url="https://pl.wikipedia.org/wiki?curid=798103" title="Roman Florer">
Roman Florer

Roman Antoni Florer (ur. 14 marca 1888 w Brzeżanach, zm. 6 listopada 1973 w Gliwicach) – austro-węgierski i polski lotnik wojskowy, kapitan pilot Cesarskiej i Królewskiej Armii Austro-Węgier, pułkownik pilot Wojska Polskiego.
Życiorys.
Urodził się w Brzeżanach, w rodzinie Wilhelma i Janiny z Ołtarzewskich. W 1903 wstąpił do Korpusu Kadetów Piechoty we Lwowie. 18 sierpnia 1907 został mianowany na stopień kadeta–zastępcy oficera ze starszeństwem z 1 września 1907 i 292. lokatą w korpusie oficerów piechoty, i wcielony do Galicyjskiego Pułku Piechoty Nr 45 w Przemyślu. 25 października 1910 został mianowany na stopień porucznika ze starszeństwem z 1 listopada tego roku. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W maju 1914 został skierowany na kurs obserwatorów lotniczych w Wiedniu. 7 sierpnia 1914 został mianowany na stopień nadporucznika ze starszeństwem z 1 sierpnia 1914 i 344. lokatą, natomiast na stopień kapitana 10 sierpnia 1917 ze starszeństwem z 1 sierpnia tego roku i 25. lokatą.
Po wybuchu I wojny światowej dostał przydział jako obserwator na front serbski i włoski w 4 eskadrze lotniczej. Na przełomie 1914 i 1915 został skierowany na kurs pilotów do Wiener Neustadt. Po ukończeniu kursu powrócił na front jako pilot w 27 eskadrze lotniczej. W czasie jednego z lotów bojowych, lecąc na zwiad jako obserwator z pilotem Hassanem Rizą Effendi Pielerem zestrzelił używając pistoletu Mausera samolot włoski, który w czasie ataku podleciał aż na odległość 50 metrów (włoskim pilotem, który przeżył walkę był późniejszy as Francesco Baracca). Ze względu na wysokie kwalifikacje na początku 1917 został mianowany dowódcą eskadry. Po powrocie z frontu objął dowództwo 10 zapasowej kompanii lotniczej na lotnisku rakowickim w Krakowie.
31 października 1918 poddał się rozkazom gen. Roji i przekazał władzę na lotnisku w ręce por. rez. dr. Zdzisława Dzikowskiego, który przekazał ją w ręce sierż. mech. Antoniego Juchy. Pozbawiony dowództwa Florer doradzał jednak swojemu byłemu podkomendnemu, zapobiegając rozgrabieniu sprzętu oraz utracie samolotów i, po pozytywnym zweryfikowaniu przez władze polskie, 1 listopada ponownie objął dowództwo na lotnisku rakowickim. 
Od 9 stycznia do 24 marca 1919 dowodził I Grupą Lotniczą w Warszawie. W maju 1919 został komendantem I Niższej Szkoły Pilotów w Krakowie (we wrześniu 1919 dołączyli do niej również uczniowie II Szkoły Pilotów w Warszawie, po jej likwidacji na skutek pożaru sprzętu na lotnisku mokotowskim). Szkoła działała przez okres wojny polsko-bolszewickiej.
3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 8. lokatą w korpusie oficerów aeronautycznych, a jego oddziałem macierzystym był nadal 3 pułk lotniczy. W latach 1922–1923 był komendantem Szkoły Obserwatorów i Strzelców Lotniczych w Toruniu, pozostając oficerem nadetatowym 3 pułku lotniczego. W kwietniu 1924 wyznaczono go na stanowisko dowódcy 4 pułku lotniczego w Toruniu. 23 maja tego roku wydał pierwszy rozkaz organizacyjny. 1 grudnia 1924 roku został mianowany pułkownikiem ze starszeństwem z dniem 15 sierpnia 1924 roku i 1. lokatą w korpusie oficerów aeronautycznych. W kwietniu 1925 został mianowany komendantem Oficerskiej Szkoły Lotniczej w Grudziądzu, która dwa lata później została przeniesiona do Dęblina, a 9 sierpnia 1928 przemianowana na Szkołę Podchorążych Lotnictwa. Z dniem 1 lutego 1929 roku został zwolniony z zajmowanego stanowiska, oddany do dyspozycji dowódcy Okręgu Korpusu Nr I i skierowany na dwumiesięczny urlop, a z dniem 31 marca tego roku przeniesiony w stan spoczynku. W 1934 roku, jako oficer stanu spoczynku pozostawał w ewidencji Powiatowej Komendy Uzupełnień Toruń. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”.
Po zakończeniu służby wojskowej pracował w Drukarni Przemysłowej w Warszawie, a później w fabryce drewna. W 1938 opuścił Warszawę i znalazł zatrudnienie w Katowicach, w fabryce mydła. Okres okupacji spędził w Warszawie. Pracował w fabryce drewna J. Stolińskiego. Służył w Państwowym Korpusie Bezpieczeństwa i Straży Porządkowej, podczas powstania warszawskiego był komendantem domu nr 44, przy ulicy Piusa X. Po wojnie zamieszkał w Chorzowie i pracował jako kierownik sprzedaży w Państwowej Fabryce Związków Azotowych. Pod koniec życia osiedlił się w Gliwicach, gdzie zmarł 6 listopada 1973.

</doc>
<doc id="798111" url="https://pl.wikipedia.org/wiki?curid=798111" title="Nagrody im. Edgara Allana Poego">
Nagrody im. Edgara Allana Poego

Nagrody im. Edgara Allana Poego (popularnie zwane Edgarami, ang. "Edgar Awards") – amerykańskie nagrody literackie przyznawane corocznie od 1946 przez organizację Mystery Writers of America, w kategoriach powieści kryminalnych, literatury faktu, telewizyjnych, filmowych oraz teatralnych.

</doc>
<doc id="798119" url="https://pl.wikipedia.org/wiki?curid=798119" title="Corona 41">
Corona 41

Discoverer 41 – amerykański satelita wywiadowczy. Był piątym statkiem serii Keyhole-5 "ARGON" tajnego programu CORONA. Jego zadaniem miało być wykonanie wywiadowczych zdjęć Ziemi. Była to pierwsza w pełni udana misja tej serii. Kapsułę z filmami odzyskano po ponad czterech dniach orbitowania.
Udane misje serii KH-5 wykonały łącznie 38 578 zdjęć na prawie 6859 metrach taśmy filmowej.

</doc>
<doc id="798122" url="https://pl.wikipedia.org/wiki?curid=798122" title="Brenda i pan Whiskers">
Brenda i pan Whiskers

Brenda i pan Whiskers (, 2004-2006) – amerykański serial animowany, dawniej nadawany na kanale Disney Channel. W Polsce serial pojawił się 3 grudnia 2006 roku wraz z premierą polskiej edycji Disney Channel.
W Polsce wyemitowano 37 spośród 39 odcinków. Ostatni – 37, miał swoją premierę 14 marca 2009 roku podczas "Premierowego Poranka".
Fabuła.
Kreskówka opowiada o suczce Brendzie i króliku Whiskersie, którzy przypadkiem wypadli z samolotu lecącego nad Amazonią. Nie mogąc wezwać pomocy, zamieszkali tam i znaleźli wielu przyjaciół. Żyją tu i przeżywają różne zabawne przygody oraz próbują wydostać się z dżungli, jednak w głębi serca wiedzą, że to jest ich dom i że tu czują się najlepiej.
Wersja polska.
Wersja polska: na zlecenie Disney Character Voices International –
Reżyseria:
Dialogi:
Tłumaczenie:
Dźwięk:
Montaż:
Kierownictwo produkcji:
Teksty piosenek:
Opracowanie muzyczne: Piotr Gogol
Wystąpili:
W pozostałych rolach:
Piosenki śpiewali:
Lektor:

</doc>
<doc id="798130" url="https://pl.wikipedia.org/wiki?curid=798130" title="Defensive line">
Defensive line

Defensive line, linia obrony – podformacja drużyny broniącej w futbolu amerykańskim.
Linia obrony składa się z trzech do sześciu zawodników, liniowych ("defensive linemen"), ustawiających się w szeregu, tuż przy linii wznowienia gry, którzy po rozpoczęciu próby starają się szarżować rozgrywającego zanim poda piłkę do przodu lub do biegaczy ataku zanim zdobędą pole.
Zawodnicy charakteryzują się tym, że ustawiają się w „trójce” lub „czwórce”, czyli odpowiednio trzy lub cztery kończyny zawodnika znajdują się na ziemi. To ustawienie daje zawodnikom linii obrony większą stabilność i siłę podczas początkowego przepychania z linią ataku.

</doc>
<doc id="798132" url="https://pl.wikipedia.org/wiki?curid=798132" title="Defensive back">
Defensive back

Defensive back, tylny obrońca – pozycja zawodnika formacji obrony drużyny futbolu amerykańskiego i kanadyjskiego.
Zadaniem tylnych obrońców jest niedopuszczanie skrzydłowych ataku do przejęcia podań. Ponadto, podobnie do innych zawodników obrony, tylni mogą także szarżować biegaczy i rozgrywającego.
Terminem "tylny obrońca" określa się kilka różnych pozycji zawodników obrony, w tym różnych "Free Safety" oraz "cornerback".
Strong safety (SS) oraz free safety (FS).
Zawodnicy na tych pozycjach to ostatnia linia obrony. Kiedy zawiodą inni zawodnicy, to właśnie ci gracze są ostatnią deską ratunku dla obrony. Strong safety oraz free safety ustawieni są najdalej od linii wznowienia gry (LOS). Zazwyczaj potrafią bardzo skutecznie, a zarazem z dużym impetem zatrzymywać zawodników z piłką – dlatego często mówi się o nich "big hitters" (czyli zawodnicy silnie uderzający). Strong safety gra po stronie tight enda formacji ataku i jego głównym zadaniem jest zatrzymywanie akcji biegowej. Free Safety ma bardziej swobodną rolę – jego zadaniem jest znalezienie zawodnika z piłką bądź miejsca, w którym będzie miał największą szansę przerwać akcję ofensywną przeciwnika.
Cornerback (CB).
Zadaniem tych zawodników jest krycie skrzydłowych drużyny przeciwnej. Najlepiej, jeśli uda im się przechwycić piłkę rzuconą przez rozgrywającego lub przynajmniej uniemożliwić skrzydłowym jej złapanie. Zawodnicy tej formacji powinni być bardzo szybcy i zwrotni.

</doc>
<doc id="798134" url="https://pl.wikipedia.org/wiki?curid=798134" title="Safety (pozycja)">
Safety (pozycja)

Safety – pozycja zawodnika formacji obrony drużyny futbolu amerykańskiego i kanadyjskiego.
Ten tylny obrońca stoi zazwyczaj w odległości 10-15 jardów od linii wznowienia gry, w zależności od swojej szybkości i szyku formacji obrony. Jego zadaniem jest niedopuszczanie do udanej akcji ofensyjnej skrzydłowych i biegaczy, jeśli uda się im ominąć wspomagających obrony i cornerbacków.
Zawodnicy na tej pozycji są zwinni, zręczni i czujni. Mają dobre rozeznanie pola i potrafią przewidzieć rodzaj akcji ofensywnej na podstawie rodzaju formacji ataku.

</doc>
<doc id="798137" url="https://pl.wikipedia.org/wiki?curid=798137" title="Chanel No. 5">
Chanel No. 5

Chanel N° 5 – perfumy dla kobiet wprowadzone na rynek przez francuską kreatorkę mody Gabrielle "Coco" Chanel. Kompozycję tworzy około 80 składników, z których główne to jaśmin, róża stulistna, irys, ylang ylang, wetiweria, wanilia, ambra oraz olejek sandałowy.
Historia Chanel N° 5.
Perfumy zostały stworzone przez Ernesta Beaux i przedstawione Coco Chanel w 1921 roku. Przed rewolucją 1917 Beaux był głównym perfumiarzem firmy A. Rallet &amp; Co., która była głównym dostawcą perfum dla dworu cara w Rosji. Po wybuchu rewolucji Beaux zbiegł do Francji i został zatrudniony w firmie Chiris, która przejęła Rallet. W 1913 roku, w Moskwie, z okazji 300 rocznicy rodu Romanowów, Beaux skomponował Buquet de Catherine. Chanel No. 5 jest najprawdopodobniej zmodyfikowaną wersją Bouquet de Catherine.
Zaprezentowane po raz pierwszy w 1921, do dziś są jednym z najbardziej znanych i najlepiej sprzedających się perfum na świecie. Nazwa "Chanel N° 5" ("Chanel nr 5") pochodzi od ślepej próby, w której Ernest Beaux przedstawił Gabrielle Chanel pięć kompozycji zapachowych, z których wybrała ostatnią 5 próbkę. Według innych źródeł cyfra 5 była jej ulubioną (Coco Chanel dokonała wyboru perfum 5 V 1921 roku), dlatego nazwała tak swoje perfumy.
Pierwsze flakony No. 5 trafiły do klientów na Boże Narodzenie 1921 roku. Za rzeczywisty początek sprzedaży uznaje się jednak połowę roku 1922, ze względu na to że pierwsze 100 flakonów Gabrielle Chanel zdecydowała się podarować swoim najlepszym klientom w ramach prezentu świątecznego. Produkcji perfum nie podjęła firma należąca bezpośrednio do Gabrielle "Coco" Chanel, lecz konsorcjum, w którym projektantka mody miała 10% udziałów, natomiast reszta należała do rodziny Wertheimerów. 
Buteleczka "Chanel N° 5" w ciągu minionych siedemdziesięciu lat pięciokrotnie ulegała subtelnym zmianom. Mniej więcej co 20 lat jest lekko modyfikowana tak, by przystawała do nowej epoki.

</doc>
<doc id="798138" url="https://pl.wikipedia.org/wiki?curid=798138" title="Cornerback">
Cornerback

Cornerback – pozycja zawodnika formacji obrony drużyny futbolu amerykańskiego i kanadyjskiego.
Ten tylny obrońca stoi przy linii wznowienia gry, wprost naprzeciwko skrzydłowego drużyny atakującej. Jego zadaniem jest blokowanie skrzydłowych na pierwszych pięciu jardach od linii wznowienia, a następnie pokrywanie ich podczas biegu w głąb pola. Niekiedy cornerback porzuca krytego przez siebie skrzydłowego i przystępuje do szarżowania rozgrywającego drużyny przeciwnej.
Zawodnicy na tej pozycji są jednymi z najszybszych i najzwinniejszych w drużynie.

</doc>
<doc id="798139" url="https://pl.wikipedia.org/wiki?curid=798139" title="Linebacker">
Linebacker

Linebacker ("wspomagający") – pozycja zawodnika formacji obrony drużyny futbolu amerykańskiego i kanadyjskiego.
Wspomagający/Zaliniowi ustawiają się zazwyczaj w two-point-stance (2 kończyny znajdują się na ziemi), przeważnie za liniowymi obrony. Do ich zadań należy m.in. powalanie Biegacza z piłką, Sakowanie Rozgrywającego- czyli powalenie zanim ten zdąży wyrzucić piłkę oraz pokrywanie potencjalnych skrzydłowych drużyny ataku, aby nie dotarło do nich podanie kierowane od rozgrywającego.
Z racji swoich imponujących warunków fizycznych (wzrost, siła i szybkość), są jednymi z największych zagrożeń dla zawodników ataku.

</doc>
<doc id="798140" url="https://pl.wikipedia.org/wiki?curid=798140" title="Primorje Ajdovščina">
Primorje Ajdovščina

Nogometni Klub Primorje Ajdovščina – słoweński klub piłkarski, mieszczący się w Ajdovščina. Klub ten gra na drugim poziomie ligowym w Słowenii - Druga slovenska nogometna liga.

</doc>
<doc id="798141" url="https://pl.wikipedia.org/wiki?curid=798141" title="Amarantka">
Amarantka



</doc>
<doc id="798142" url="https://pl.wikipedia.org/wiki?curid=798142" title="Special team">
Special team

Special team, formacja specjalna - formacja zawodników futbolu amerykańskiego wykorzystywana do wykonywania i odbierania "kopów".
Formacje specjalne wystawiane są podczas wykopów, kopów z powietrza, kopów na bramkę i podwyższeń. Większość zawodników tych formacji gra role zastępcze w formacjach podstawowych (obrony i ataku).
Dwóch zawodników takich formacji wykonuje dwa rodzaje kopów: "punter" z powietrza, zaś "kopacz" ("placekicker" lub "kicker") z ziemi.

</doc>
<doc id="798143" url="https://pl.wikipedia.org/wiki?curid=798143" title="Punter">
Punter

Punter – zawodnik formacji specjalnej drużyny futbolu amerykańskiego i kanadyjskiego. Jego zadaniem jest jak najmocniejsze wykopnięcie piłki i oddalenie niebezpieczeństwa przejęcia jej przez rywali w pobliżu pola punktowego jego drużyny. Kopnięcie wykonuje się poprzez upuszczenie piłki trzymanej w rękach ("dropkick"). W przeciwieństwie do kopacza ("placekicker") punter nie może zdobyć punktów wykopem.
Średnia notowana długość wykopu w NFL, mierzona od linii wznowienia gry, wynosi około 45 jardów. W rzeczywistości odległość, na którą punter posyła piłkę, jest dłuższa, gdyż podczas uderzenia stoi on zazwyczaj około 15 jardów za linią.
Punter otrzymuje snap bezpośrednio od środkowego z linii wznowienia gry a następnie wykopuje ją z powietrza w stronę pola punktowego drużyny przeciwnej.
Do najwybitniejszych punterów w historii NFL należą:

</doc>
<doc id="798144" url="https://pl.wikipedia.org/wiki?curid=798144" title="Szakal złocisty">
Szakal złocisty

Szakal złocisty ("Canis aureus") – gatunek drapieżnego ssaka z rodziny psowatych (Canidae), rodzaju wilków. Występuje w południowo-wschodniej Europie i południowej Azji do Mjanmy. Jest największym szakalem i jedynym występującym poza obszarem Afryki. W roku 2015 odnotowano jego obecność także w Polsce.
Występowanie.
Szakal złocisty jest uznawany za gatunek rodzimy w pasie od Bałkanów po Indochiny, obejmując Bliski Wschód. Wędrowne osobniki spotykane są również poza stałym zasięgiem. Dane paleontologiczne sugerują, że szakal nie występował w Europie przed holocenem. Europejska populacja przez długi czas ograniczona była do południowo-wschodnich krańców kontynentu. W czasach historycznych notowana była głównie na Bałkanach w strefie wybrzeży Adriatyku, Morza Czarnego i mórz oblewających Grecję. Od połowy XIX w. jej zasięg rozszerza się wzdłuż Dunaju, sięgając już wówczas Węgier. W XX w. ekspansja szakala objęła początkowo resztę Bałkanów, a od połowy wieku Europę Środkową. Jej kolejna fala nastąpiła w latach 80. XX w. Na początku XXI w. stały zasięg na północnym zachodzie sięga Włoch i Austrii. Przez Węgry, Rumunię (głównie w dolinie Dunaju) i Mołdawię sięga po czarnomorskie wybrzeże Ukrainy i Rosji aż do Morza Kaspijskiego i Kaukazu, gdzie łączy się z populacją azjatycką. Przerwy w stałym zasięgu występują głównie w głębi lądu na Bałkanach. Jednocześnie poza stałym zasięgiem mniej lub bardziej regularnie notowane są pojedyncze osobniki w takich krajach, jak: Szwajcaria, Niemcy, Czechy, Słowacja, Polska, Białoruś, Litwa, Łotwa i Estonia. Wędrowne osobniki są spotykane również w krajach objętych stałym zasięgiem na terenach pomiędzy jego zwartym obszarem. W Polsce pojedyncze osobniki zostały zaobserwowane i sfotografowane wiosną 2015 r. Miało to miejsce w dolinie Biebrzy oraz w pobliżu Białej Podlaskiej. Pomimo że nie ma powszechnie przyjętego wyjaśnienia ekspansywności populacji szakala w Europie, przyjmuje się, że wpływ na nią ma zmiana klimatu i zmiana użytkowania terenu.
Zgodnie z rozporządzeniem Ministra Środowiska z 31 lipca 2017 r., w Polsce od 1 sierpnia 2019 r. można polować na szakala złocistego.
Charakterystyka.
Szakal ma złote, krótkie, szorstkie futro. Zakres jego barwy jest pomiędzy złotym a jasnożółtym kolorem, przechodzącym w kolor brązowy na końcach kończyn.
Czaszka szakala złocistego jest podobna w kształcie bardziej do czaszki kojota i wilka szarego niż do czaszek innych szakali. Samice oznaczają swój rejon za pomocą gruczołów zapachowych. Gruczoły te znajdują się na pysku i odbycie w pobliżu narządów płciowych.
Szakal złocisty osiąga przeciętnie 70–105 cm długości, z kolei długość ogona 25 cm. Wysokość mieści się w granicach 38–50 cm w kłębie. Samce ważą 7–15 kg przeciętnie 15% większe od samic. Żyje 7-9 lat na wolności, ale może dożyć nawet 16 lat w niewoli.
Rozród.
Szakale są zwierzętami monogamicznymi. Samice łączą się tylko z jednym partnerem na całe życie. Żyją w grupach rodzinnych, w których obok pary rodzicielskiej i ich młodocianego potomstwa jest kilka dorosłych osobników, starszych synów, córek lub obcych zaadoptowanych osobników, zwanych asystentami.
Ciąża trwa 63 dni. Gniazda lęgowe budują w jaskiniach, gdzie na świat przychodzi od 2 do 4 szczeniaków ważących od 200 do 240 gramów. Po urodzeniu są ślepe, a oczy otwierają się im po dziesięciu dniach. Matka karmi je przez 3 miesiące. Potem młode przyłączają się do stada, gdzie uczą się dorosłego życia.
Podgatunki.
Wyróżnia się siedem podgatunków szakala złocistego:

</doc>
<doc id="798145" url="https://pl.wikipedia.org/wiki?curid=798145" title="Placekicker">
Placekicker

Placekicker (kicker), kopacz - zawodnik formacji specjalnej drużyny futbolu amerykańskiego i kanadyjskiego.
Kopacz jest odpowiedzialny za wykonywanie wykopów rozpoczynających połowy, kopów na bramkę i podwyższeń po udanych przyłożeniach.
Kopacz, w przeciwieństwie do puntera, kopie piłkę z ziemi: przytrzymywaną przez partnera nazwanego holderem z drużyny lub umieszczoną na plastykowej podstawce.
Jedyny Polak grający w NFL Sebastian Janikowski (Seattle Seahawks) gra na tej właśnie pozycji.
Do lat 60. XX wieku piłkę uderzano wyłącznie czubem buta, a rozbieg brano prostopadle do linii końcowej boiska. Wraz ze wzrostem popularności piłki nożnej w Stanach Zjednoczonych, zaczęto coraz częściej używać dużo efektywniejszego, jak się okazało, stylu piłkarskiego, czyli uderzenia wewnętrzną częścią stopy, który obecnie całkowicie wyparł kopnięcie "z czuba".
Ostatnim uznanym graczem NFL kopiąjącym starym stylem był Mark Moseley, który zakończył karierę w 1986 roku osiągając 65,6% skuteczności. Dla porównania, w NFL w sezonie 2011, kopacz sklasyfikowany na ostatnim miejscu w rankingu skuteczności strzałów na bramkę uzyskał 66,7% celności.
Współrekordzistą NFL w najdłuższym field goalu (63 jardy) jest kopiący starym stylem Tom Dempsey (ustanowił rekord w 1970 roku), który urodził się bez palców u prawej stopy i do wykonywania uderzeń używał specjalnego, spłaszczonego na przedzie buta.
Sebastian Janikowski, wielokrotny rekordzista NFL, do 18. roku życia uprawiał piłkę nożną, mając za sobą występy w juniorskiej reprezentacji Polski. Podobnie jeden z najwybitniejszych kickerów w historii ligi Duńczyk Morten Andersen, do którego należy, poza kilkudziesięcioma innymi, rekord w liczbie rozegranych w NFL meczów (382), liczbie celnych field goali (565), a także liczbie punktów (2544).

</doc>
<doc id="798153" url="https://pl.wikipedia.org/wiki?curid=798153" title="Zamkowe">
Zamkowe



</doc>
<doc id="798161" url="https://pl.wikipedia.org/wiki?curid=798161" title="Lagonosticta senegala">
Lagonosticta senegala



</doc>
<doc id="798162" url="https://pl.wikipedia.org/wiki?curid=798162" title="Julio María Sanguinetti Coirolo">
Julio María Sanguinetti Coirolo



</doc>
<doc id="798163" url="https://pl.wikipedia.org/wiki?curid=798163" title="Trude Jochum-Beiser">
Trude Jochum-Beiser

Trude Jochum-Beiser z d. Beiser (ur. 2 września 1927 w Lech) – austriacka narciarka alpejska, trzykrotna medalistka olimpijska oraz wielokrotna medalistka mistrzostw świata.
Kariera.
Pierwsze sukcesy w karierze Trude Jochum-Beiser osiągnęła w 1947 roku, kiedy wygrywała slalom podczas zawodów Arlberg-Kandahar w Mürren i SDS-Rennen w Grindelwald. Rok później wystąpiła na igrzyskach olimpijskich w Sankt Moritz, gdzie zdobyła dwa medale. Najpierw zajęła drugie miejsce w zjeździe, rozdzielając na podium Hedy Schlunegger ze Szwajcarii oraz swą rodaczkę Resi Hammerer. Do zwycięstwa zabrakło jej 0,8 sekundy. Dwa dni później Austriaczka zwyciężyła w kombinacji, wyprzedzając Gretchen Fraser z USA oraz kolejną Austriaczkę, Erikę Mahringer. Był to pierwszy złoty medal olimpijski dla Austrii w tej konkurencji.
Kolejne medale przywiozła z odbywających się w 1950 roku mistrzostw świata w Aspen. Najpierw zajęła drugie miejsce w gigancie, plasując się o 0,2 sekundy za swą rodaczką Dagmar Rom i o 0,2 sekundy przed Francuzką Lucienne Schmith. Następnie wygrała zjazd, pokonując Erikę Mahringer oraz kolejną Francuzkę, Georgette Thiollière. Na tej samej imprezie zajęła także siódme miejsce w slalomie. Brała także udział w igrzyskach olimpijskich w Oslo w 1952 roku, ponownie wygrywając bieg zjazdowy. Tym razem wyprzedziła Annemarie Buchner z RFN i Włoszkę Giulianę Minuzzo. Startowała także w gigancie i slalomie, zajmując odpowiednio jedenaste i ósme miejsce. Nigdy nie zdobyła złotego medalu na mistrzostwach Austrii. W 1952 roku zakończyła karierę.
Po zakończeniu kariery pracowała jako instruktorka narciarstwa oraz prowadziła kawiarnię.
W 1952 roku została wybrana sportowcem roku w Austrii w kategorii kobiet. Ponadto w 1996 roku otrzymała Odznakę Honorową za Zasługi dla Republiki Austrii.

</doc>
<doc id="798165" url="https://pl.wikipedia.org/wiki?curid=798165" title="Totolotek">
Totolotek



</doc>
<doc id="798169" url="https://pl.wikipedia.org/wiki?curid=798169" title="Tramwaj zwany pożądaniem">
Tramwaj zwany pożądaniem

Tramwaj zwany pożądaniem ("A Streetcar Named Desire") – sztuka autorstwa Tennessee Williamsa z 1947. Jeden z najsłynniejszych dramatów, wielokrotnie wystawiany na scenach całego świata i ekranizowany.  
Premiera sztuki w reżyserii Elii Kazana miała miejsce na Broadwayu w Nowym Jorku w grudniu 1947. W rolach głównych zagrali: Marlon Brando i Jessica Tandy.
Tytuł sztuki wiąże się z nowoorleańskim tramwajem „Desire” (pożądanie), który kursował do 1948 (później zastąpiony przez autobus). Chodzi o ulicę Desire Street, której nazwa była prawdopodobnie zniekształconą formą imienia Desiree. Linie tramwajowe w tym mieście nie były oznaczone numerami. Bohaterka sztuki jechała linią Pożądanie, później przesiadła się do Cmentarzy i wysiadła na Polach Elizejskich.
Fabuła.
Główną bohaterką jest Blanche DuBois, osoba niezrównoważona psychicznie, nimfomanka żyjąca iluzją minionej elegancji i wysokiej pozycji. Blanche przyjeżdża do Nowego Orleanu w odwiedziny do siostry – Stelli, która wyszła za mąż za prostackiego i brutalnego Stanleya Kowalskiego. Stanley chce jak najszybciej pozbyć się Blanche z domu: podejrzewa ją o to, że przy sprzedaży rodzinnej posiadłości oszukała Stellę. Blanche spotyka w domu Kowalskich Harolda „Mitcha” Mitchella odznaczającego się delikatnością i zaczyna marzyć o poślubieniu go i odnalezieniu w nim obrońcy i oparcia w życiu.
Tymczasem Stanley dowiaduje się o ostatnich latach życia Blanche w Laurell – romansie z jej uczniem, zakończonym zwolnieniem Blanche z posady nauczycielki i o jej późniejszym rozwiązłym trybie życia. W trakcie urodzinowego przyjęcia Blanche dochodzi do awantury, a Stella, będąca w ciąży, musi zostać odwieziona do szpitala. Pod nieobecność Kowalskich Mitch, który miał być gościem na urodzinach, odwiedza Blanche i zrywa z nią, gdyż Stanley opowiedział mu wszystkie rewelacje dotyczące jej życia. Po powrocie Stanleya ze szpitala dochodzi do gwałtu (nie wiadomo, czy prawdziwego, czy urojonego) przez Blanche. W ostatniej scenie sztuki Blanche zabierana jest do zakładu dla chorych psychicznie.

</doc>
<doc id="798170" url="https://pl.wikipedia.org/wiki?curid=798170" title="Pradolina Wrocławska">
Pradolina Wrocławska

Pradolina Wrocławska – silnie wydłużony mezoregion fizycznogeograficzny (318.52) leżący w osi Niziny Śląskiej, ciągnący się z południowego wschodu na północny zachód na przestrzeni ponad 100 km, przy szerokości 10–12 km. Jego powierzchnia wynosi ok. 1220 km². Od północy i północnego wschodu graniczy z Wysoczyzną Rościsławską, Równiną Oleśnicką i Równiną Opolską, od południowego zachodu z Równiną Wrocławską, Doliną Nysy Kłodzkiej i Równiną Niemodlińską. Na krańcu północno-zachodnim styka się z Obniżeniem Ścinawskim, Wysoczyzną Lubińską i Równiną Legnicką, a na południowo-wschodnim z Chełmem (Wyżyna Śląska) i Kotliną Raciborską.
Pod względem geologicznym jest to obszar monokliny śląsko-krakowskiej i monokliny przedsudeckiej, pokryty plejstoceńskimi i holoceńskimi osadami rzecznymi – głównie piaskami, żwirami i madami.
Dopływami Odry są, lewe: Osobłoga, Nysa Kłodzka, Oława, Ślęza, Bystrzyca i Kaczawa i prawe: Mała Panew, Stobrawa i Widawa.
Większe miasta, to: Krapkowice, Opole, Brzeg, Oława, Wrocław, Brzeg Dolny, Prochowice.
Obszar Pradoliny Wrocławskiej był od dawna zasiedlony. Stanowił też ważny szlak komunikacyjny i handlowy.

</doc>
<doc id="798181" url="https://pl.wikipedia.org/wiki?curid=798181" title="Sedum spurium">
Sedum spurium



</doc>
<doc id="798189" url="https://pl.wikipedia.org/wiki?curid=798189" title="Edgar Manuczarian">
Edgar Manuczarian

Edgar Manuczarian, orm. Էդգար Մանուչարյան (ur. 19 stycznia 1987 w Erywaniu) – ormiański piłkarz grający na pozycji napastnika, reprezentant Armenii.
Kariera piłkarska.
Kariera klubowa.
Edgar Manuczarian swoją karierę zaczynał w armeńskim FC Pjunik. Wyróżniał się tam mimo młodego wieku. W 43 meczach strzelił 38 goli. Zaowocowało to transferem latem 2005 do zespołu juniorów, a następnie seniorów holenderskiego zespołu AFC Ajax. W sezonie 2006/2007 rzadko wychodził w podstawowym składzie Ajaksu przez częste kontuzje, a w następnym 2007/2008 nie rozegrał żadnego meczu w wyjściowej jedenastce. 6 sierpnia 2009 został wypożyczony do Haarlemu. 3 lutego 2010 po tym, jak Haarlem zbankrutował, ponownie został wypożyczony, tym razem do AGOVV Apeldoorn. W lipcu 2010 Manuczarian zerwał kontrakt z Ajaksem Amsterdam, który obowiązywał go do lata 2011. Jako wolny agent powrócił do Armenii do swego macierzystego klubu FC Pjunik. W latach 2011-2018 grał w klubie Urał Jekaterynburg.
Kariera reprezentacyjna.
W reprezentacji Armenii gra od 2004. W 28 spotkaniach zdobył 5 bramek.

</doc>
<doc id="798190" url="https://pl.wikipedia.org/wiki?curid=798190" title="Prymasowski Instytut Życia Wewnętrznego">
Prymasowski Instytut Życia Wewnętrznego

Prymasowski Instytut Życia Wewnętrznego w Warszawie (dawniej Prymasowskie Studium Życia Wewnętrznego) - powstały w 1962 r. z inicjatywy Sługi Bożego prymasa Polski Stefana kardynała Wyszyńskiego (oraz m.in. ks. Antoniego Słomkowskiego i ks. Eugeniusza Werona), instytut badawczo-dydaktyczny zajmujący się kształceniem społeczeństwa w zakresie teologii duchowości. Celem Instytutu jest propagowanie wiedzy z zakresu teologii życia duchowego. Instytut organizuje wykłady, kursy i studia podyplomowe z zakresu rozwoju życia duchowego jak również duchowości nowych ruchów i wspólnot ewangelizacyjnych. Kierownikiem instytutu jest ks. dr Marek Szymula.
Uczestnicy Kursu licencjackiego są jednocześnie studentami Papieskiego Wydziału Teologicznego w Warszawie (Sekcja św. Jana Chrzciciela). Po ukończeniu studiów, przedstawieniu pracy licencjackiej i zdaniu egzaminu licencjackiego uzyskują kościelny stopień licencjata kanonicznego.

</doc>
<doc id="798191" url="https://pl.wikipedia.org/wiki?curid=798191" title="Ami (kod)">
Ami (kod)

Transmisyjny Kod AMI (ang. "Alternate Mark Inversion") – powszechnie stosowany w telekomunikacji, ISDN na styku S i T. Jest kodem trójwartościowym, reprezentowanym poprzez odpowiednie zmiany napięć na magistrali.
Zasady kodowania w kodzie AMI:
Dzięki zmiennej polaryzacji unika się powstawania składowej stałej.
Przykład.
Przy ciągu binarnym składającym się z bitów:
po zastosowaniu kodu AMI rezultat jest następujący:
Złamania kodowe.
W sieci ISDN, w warstwie fizycznej, wykorzystuje się zmodyfikowany kod AMI zawierający złamania kodowe (ang. "violation"). Polegają one na występowaniu dwukrotnie tego samego symbolu (zera dodatniego lub zera ujemnego).
Aby zachować cechę kodu jaką jest wyeliminowanie składowej stałej oraz jednoznaczne wykrycie początku ramki, każda ramka transmisyjna zawiera dwa złamania kodowe: jedno ujemne i drugie dodatnie. Zabieg ten stosuje się w sieci ISDN, dzięki temu można jednoznacznie rozróżnić flagę początku nadawanego pakietu w ramce fizycznej (warstwa 1. modelu ISO/OSI).

</doc>
<doc id="798193" url="https://pl.wikipedia.org/wiki?curid=798193" title="Stoltmany">
Stoltmany

Stoltmany (dodatkowa nazwa w j. kaszub. Sztoltmanë; niem. "Stoltmann", dawniej "Stolpmann", "Nowe Stoltmanskie") – kolonia kaszubska w Polsce na Równinie Charzykowskiej w rejonie Kaszub zwanym Gochami położona w województwie pomorskim, w powiecie bytowskim, w gminie Lipnica nad Kłonecznicą. Wieś wchodzi w skład sołectwa Luboń.
W latach 1975–1998 miejscowość administracyjnie należała do województwa słupskiego.

</doc>
<doc id="798194" url="https://pl.wikipedia.org/wiki?curid=798194" title="Northrop Grumman">
Northrop Grumman

Northrop Grumman Corporation (NYSE: NOC) − amerykański koncern technologiczny i obronny o globalnym zasięgu działania, powstały w wyniku przejęcia w 1994 roku przez Northrop Corporation wytwórni lotniczej Grumman Aircraft Engineering Corporation. Northrop Grumman jest jednym z przedsiębiorstw "wielkiej piątki" amerykańskiego przemysłu obronnego, trzecim na świecie dostawcą produktów i usług obronnych oraz największym producentem okrętów.
Zakres działalności operacyjnej.
Northrop Grumman prowadzi działalność operacyjną w zakresie technologii informacyjnych, elektroniki, astronautyki i aeronautyki oraz okrętownictwa. W ramach tej działalności, produktami koncernu są:
Struktura koncernu.
Northrop Grumman Corporation powstała w wyniku przejęcia przez Northrop Corporation koncernu Grumman Aerospace Corporation. Niezależnie od tego, w ramach koncernu funkcjonują:

</doc>
<doc id="798197" url="https://pl.wikipedia.org/wiki?curid=798197" title="Trzebież (gmina)">
Trzebież (gmina)

Trzebież - dawna gmina wiejska istniejąca w latach 1973–1976 w woj. szczecińskim (dzisiejsze woj. zachodniopomorskie). Siedzibą władz gminy była Trzebież.
Gmina Trzebież została utworzona 1 stycznia 1973 w powiecie szczecińskim w woj. szczecińskim. 1 czerwca 1975 gmina weszła w skład nowo utworzonego (mniejszego) woj. szczecińskiego. W jej skład wchodziło 6 sołectw: Dębostrów, Drogoradz, Niekłończyca, Trzebież, Uniemyśl i Wieńkowo. Pierwszym przewodniczącym Rady Gminy był Henryk Czerwonka. 
2 lipca 1976 gmina została zniesiona, a z jej obszaru (oraz z obszaru znoszonej gminy Tanowo) utworzono nową gminę Police.

</doc>
<doc id="798199" url="https://pl.wikipedia.org/wiki?curid=798199" title="Edward Zawada">
Edward Zawada

Edward Henryk Zawada (ur. 17 listopada 1922 w Siemianówce, zm. 13 listopada 2006 w Salzburgu) – polski inżynier chemii, doktor ekonomii, polityk, członek komisji przemysłu chemicznego RWPG,
podsekretarz stanu, wiceminister i minister przemysłu chemicznego.
Życiorys.
Syn Rudolfa i Anny. W 1947 ukończył studia na Politechnice Śląskiej, w 1978 uzyskał stopień doktora nauk ekonomicznych. W 1947 rozpoczął pracę w przemyśle chemicznym.
Od 1946 należał do Polskiej Partii Robotniczej, a od 1948 do Polskiej Zjednoczonej Partii Robotniczej. Od 1951 był związany z resortem przemysłu chemicznego. Do 1958 był dyrektorem departamentu, po czym do 1962 był dyrektorem naczelnym Zjednoczenia Przemysłu Farmaceutycznego „Polfa”. Następnie podsekretarz stanu w Ministerstwie Przemysłu Chemicznego, a od 30 czerwca 1970 do 26 października 1971 był minister w rządzie Józefa Cyrankiewicza i Piotra Jaroszewicza. W latach 1971–1976 radca handlowy przy Ambasadzie PRL w Rzymie, następnie doradca przewodniczącego Komisji Planowania przy Radzie Ministrów do 1979.
Zainicjował i podjął decyzję o utworzeniu w marcu 1971 roku Rafinerii Gdańskiej (później Grupa Lotos, PKN Orlen), przewodniczący zarządu Stowarzyszenia Inżynierów i Techników Przemysłu Chemicznego.
Otrzymał Złoty (1955) i Srebrny Krzyż Zasługi (1952) oraz Medal 10-lecia Polski Ludowej (1955).
Pochowany na cmentarzu Powązki Wojskowe w Warszawie (kwatera B23-11-10).

</doc>
<doc id="798201" url="https://pl.wikipedia.org/wiki?curid=798201" title="Medaliści indywidualnych mistrzostw świata na żużlu">
Medaliści indywidualnych mistrzostw świata na żużlu



</doc>
<doc id="798208" url="https://pl.wikipedia.org/wiki?curid=798208" title="Magika De Czar">
Magika De Czar

Magika De Czar (z ang. Magica De Spell) – postać fikcyjna, kaczka występująca w świecie Kaczora Donalda. Twórcą postaci jest Carl Barks, jej debiut komiksowy miał miejsce w grudniu 1961 w komiksie „The Midas Touch”, czyli „Dotyk Midasa”. Oprócz występów w komiksach Magika zaliczyła także kilka występów w serialu animowanym Kacze opowieści; w pierwszej polskiej wersji językowej (z lat 90.) przemawiała głosem Miriam Aleksandrowicz. W pierwszej, polskiej wersji tego serialu (z lektorem), nazywała się Magika De Urok
Magika jest złą wiedźmą, mieszka w małym domku, zbudowanym przez jej przodkinię, na zboczu Wezuwiusza. Jest śmiertelnym wrogiem Sknerusa McKwacza. Pragnie zdobyć jego Pierwszą Dziesięciocentówkę, aby za pomocą czarów przetopić ją w ogniu wulkanu na medalion, który przyniesie jej niezmierzone bogactwo. Według Magiki medalion zrobiony z pierwszych monet 100 największych multimiliarderów na świecie obdarza swego właściciela „dotykiem Midasa”, czyli zamieniania w złoto wszystkiego.
Ma już 99 takich monet.
Brakuje jej tylko 10 - centówki Mc Kwacza.
Nie znosi czosnku. Ma kuzynkę, Jagikę, która jest dobrą wróżką (białą czarownicą).
Zwierzęciem Magiki jest kruk Edgar (oryg. "Ratface"). Zadebiutował on w historyjce "The Unsafe Safe" w 1962 roku. Edgar zazwyczaj jest postacią drugoplanową. Wykonuje dla Magiki rozmaite czynności typu szukanie magicznych ksiąg czy zdobywanie składników do zaklęć czarownicy. Często szpieguje Sknerusa. Czasem wypowiada zdania, częściej jednak jego jedynym słowem jest „Kra!”. Chociaż jest ślamazarny i niezdarny, jego właścicielka potrafi oddać za niego Pierwszą Dziesięciocentówkę, kolejny raz pogrążając się w przegranej. Innymi pomocnikami czarownicy są Kwaczelf i Gapuś, lecz na razie obaj wystąpili tylko w jednym komiksie.
Czasami we włoskich komiksach Magika ma wykształconą pomocnicę-przyjaciółkę o imieniu Roberta (w pierwszych publikacjach jako Kuglara McMacher i Kwabrina), która wystąpiła dotychczas w 22 komiksach, w tym w 4 wydanych w Polsce. Roberta pomaga Magice w opracowywaniu planów zdobycia szczęśliwej dziesięciocentówki Sknerusa.

</doc>
<doc id="798209" url="https://pl.wikipedia.org/wiki?curid=798209" title="Meczet w Kruszynianach">
Meczet w Kruszynianach

Meczet w Kruszynianach – drewniany meczet znajdujący się we wsi Kruszyniany, w województwie podlaskim. Jest najstarszym zachowanym meczetem tatarskim w Polsce, zbudowanym na planie prostokąta o wymiarach 10x13 m.
Historia.
Wieś Kruszyniany w XVII wieku została nadana przez króla Jana III Sobieskiego Tatarom, którzy wzięli udział w wojnie z Turkami stając po stronie Rzeczypospolitej Obojga Narodów. Społeczność tatarska po osiedleniu się zbudowała meczet, który po raz pierwszy wspomniany jest już w dokumentach z 1717. Obecny został zbudowany prawdopodobnie w drugiej połowie XVIII wieku lub w pierwszej połowie XIX wieku (dokładna data budowy nie jest znana), na miejscu dawniejszego meczetu. W 1846 budynek przeszedł remont, o której to dacie świadczy kamień znajdujący się w fundamencie obok wejścia dla kobiet. W sierpniu 2008 udało się pozyskać dotację z Ministerstwa Kultury i Dziedzictwa Narodowego na zainstalowanie systemu przeciwpożarowego.
16 marca 2010 r. meczet w Kruszynianach zwiedził książę Karol.
Meczet w Kruszynianach jest wpisany na krajową listę zabytków Polski, a 22 października 2012 roku zarządzeniem Prezydenta RP Bronisława Komorowskiego został, wraz z meczetem w Bohonikach, uznany za pomnik historii „Bohoniki i Kruszyniany – meczety i mizary”, będący najwyższą formą ochrony konserwatorskiej .
W nocy z 28/29 czerwca 2014 r. meczet w Kruszynianach padł ofiarą aktu wandalizmu i profanacji. Nieznani sprawcy, używając farby w spreju, namalowali na zabytkowych ścianach świątyni symbole Polski Walczącej oraz rysunki świni, czyli zwierzęcia uważanego w islamie za nieczyste. W podobny sposób zbezczeszczono także nagrobki na pobliskim mizarze. Wydarzenie to wstrząsnęło lokalną, wielowyznaniową społecznością, która przystąpiła do remontu zdemolowanych obiektów. W maju 2015 r. białostocka prokuratura umorzyła śledztwo w tej sprawie.
Architektura.
Swoim kształtem budynek nawiązuje do okolicznych drewnianych kościołów z dwiema wieżami. Zbudowany jest na planie prostokąta o wymiarach 10x13 m. Z zewnątrz i wewnątrz pokryty jest drewnianą boazerią pomalowaną na ciemnozielony kolor (zieleń to kolor islamu). Od strony północnej budynek zdobią dwie wieże pokryte również drewnem. Na kalenicy dachu stoi trzecia (nieco mniejsza od pozostałych) wieżyczka bez okien. Przesunięta jest nieco w kierunku mihrabu. Dachy obu wież i wieżyczki mają kształt przypłaszczonego hełmu zwieńczonego półksiężycem na szczycie. Dach głównej części budynku pokryty jest gontem.
Wnętrze podzielone na dwie części: dla kobiet (babiniec) i mężczyzn (sala modlitewna). Wejście dla kobiet umiejscowione jest na głównej osi budynku. Zwieńczone jest trójkątnym tympanonem, po którego bokach wznoszą się dwie wieże. Wejście dla mężczyzn znajduje się w bocznej ścianie. Pomieszczenie dla kobiet jest znacznie mniejsze od sali modlitewnej i oddziela je od części męskiej drewniane przepierzenie, w którym na wysokości około 1 m wykonano podłużną wycięcie, zasłonięte białą, przejrzystą tkaniną. W czołowej ścianie sali modłów, ukierunkowanej na południowy wschód, znajduje się mała wnęka – mihrab, w której przechowuje się święte księgi.
Wnętrze udekorowane jest dywanami, a ściany muhirami – kaligraficznymi zapisami cytatów z Koranu.
Modlitwy.
Właściwa modlitwa ma miejsce w części męskiej. Wierni stoją w rzędach z twarzami skierowanymi w stronę Mekki (na południe od Kruszynian). Stronę tę wskazuje mihrab (nisza w ścianie). Na prawo od niszy znajduje się minbar (rodzaj kazalnicy), z którego imam wygłasza kazanie. Podczas modlitwy wierni wykonują odpowiednie ruchy rąk i ciała w myśl rytuału zwanego salat. Modlitwy odbywają się w języku arabskim.

</doc>
<doc id="798212" url="https://pl.wikipedia.org/wiki?curid=798212" title="Dolina Nysy Kłodzkiej">
Dolina Nysy Kłodzkiej

Dolina Nysy Kłodzkiej (318.54) – wydłużony i wąski mezoregion wchodzący w skład Niziny Śląskiej. Ciągnie się z południowego zachodu na północny wschód wzdłuż Nysy Kłodzkiej między Równiną Grodkowską na zachodzie a Równiną Niemodlińską na wschodzie. Na północy łączy się z Pradoliną Wrocławską. Na południu przylega do Płaskowyżu Głubczyckiego, Obniżenia Otmuchowskiego i Przedgórza Paczkowskiego. Szerokość Doliny dochodzi do 6-7 km, a jej powierzchnia wynosi ok. 250 km².
Pod względem geologicznym jest to obszar bloku przedsudeckiego i monokliny śląsko-krakowskiej, pokryty osadami rzecznymi plejstoceńskimi i holoceńskimi - piaskami, żwirami, madami oraz lessami.
Jest to kraina rolnicza z żyznymi glebami próchnicznych wytworzonymi na madach i zajętymi przez pola uprawne, łąki i pastwiska oraz obszarami leśnymi na piaskach. 
Większe miasta, to: Nysa i Lewin Brzeski.

</doc>
<doc id="798213" url="https://pl.wikipedia.org/wiki?curid=798213" title="Hamburg European Open">
Hamburg European Open

Hamburg European Open – męski turniej tenisowy rangi ATP Tour 500 zaliczany do cyklu ATP Tour i kobiecy turniej tenisowy kategorii WTA 250 wchodzący w skład rozgrywek cyklu WTA Tour. Rozgrywany jest od 1892 roku na kortach ziemnych w niemieckim Hamburgu.
W latach 1990–2008 zawody mężczyzn miały rangę ATP Masters Series (wcześniej znanego pod nazwą Mercedes Super 9).
Turniej nie odbył się w latach 1914–1919 i 1940–1947 z powodu wojen.

</doc>
<doc id="798214" url="https://pl.wikipedia.org/wiki?curid=798214" title="Sekretarz Generalny KC KPZR">
Sekretarz Generalny KC KPZR



</doc>
<doc id="798216" url="https://pl.wikipedia.org/wiki?curid=798216" title="Coulomba prawo">
Coulomba prawo



</doc>
<doc id="798217" url="https://pl.wikipedia.org/wiki?curid=798217" title="Frederick Augustus Maxse">
Frederick Augustus Maxse

Frederick Augustus Maxse (13 kwietnia 1833 – 25 czerwca 1900 w Londynie), brytyjski wojskowy i dziennikarz.
Życiorys.
Syn Jamesa Maxse'a i lady Caroline Berkeley, córki 5. hrabiego Berkeley, młodszy brat Henry'ego, gubernatora Nowej Fundlandii.
Do Royal Navy wstąpił w 1852 r. i uzyskał rangę porucznika. Brał udział w wojnie krymskiej. W 1854 r. rozpoczął służbę na okręcie HMS "Agamemnon". W 1855 r. został awansowany do stopnia komandora i został drugim oficerem na okręcie. Był również adiutantem ds. morskich lorda Raglana po bitwie pod Almą. W latach 1855-1857 dowodził HMS "Ariel" na Morzu Śródziemnym. W 1857 r. został awansowany do stopnia kapitana. Z czynnej służby odszedł w 1867 r. W 1875 r. otrzymał stopień kontradmirała. Pięć lat później został wiceadmirałem. Wreszcie 1 lipca 1885 r. otrzymał awans na stopień admirała.
Po odejściu z czynnej służby w marynarce Maxse rozpoczął karierę parlamentarną. W 1868 r. bezskutecznie startował w wyborach do Izby Gmin w okręgu Southampton. Sześć lat później próbował w okręgu Tower Hamlets, ale z podobnym rezultatem. Zarzucił więc karierę polityczną i rozpoczął pracę jako dziennikarz. Pisał artykuły o wojnie krymskiej w National Reviewon. Pisał również na inne tematy, począwszy od reform wyborczych, poprzez równouprawnienie kobiet, aż po kwestię irlandzką. Przygotowywał pierwszą wystawę Międzynarodowego Stowarzyszenia Rzeźbiarzy, Malarzy i Grawerów w maju 1898 r.
W 1861 r. poślubił Cecilię Steel (zm. 7 lutego 1918) i miał z nią dwóch synów i dwie córki:

</doc>
<doc id="798227" url="https://pl.wikipedia.org/wiki?curid=798227" title="Andrzej Giersz">
Andrzej Giersz

Andrzej Stanisław Giersz (ur. 14 czerwca 1924 w Będzinie, zm. 24 czerwca 2004) – polski ekonomista i polityk. Minister gospodarki komunalnej (1967–1969) i minister budownictwa i przemysłu materiałów budowlanych (1969–1971).
Życiorys.
Syn Stanisława i Wandy. W 1936 r. został uczniem Gimnazjum Męskiego im. Bole­sława Prusa w Sosnowcu – jego kolegą w klasie był późniejszy minister spraw wewnętrznych Wiesław Ociepka. Po trzech latach dalszą naukę przerwała mu wojna. W latach 1940-1945 był robot­nikiem w Zakładach Me­talowych w Sosnowcu. Ponownie podjął naukę 8 kwietnia 1945 r. w Filii „Prusa” przy ul. Dziewi­czej. Już w lipcu 1945 r. zdał w trybie przyspieszonym maturę.
W 1949 ukończył studia w Wyższej Szkole Ekonomicznej w Katowicach, a w 1953 w Instytucie Kształcenia Kadr Naukowych. W latach 1945–1948 pracował jako inspektor w sosnowieckiej Ubezpieczalni Społecznej. W 1948 został kierownikiem działu w Centralnym Zarządzie Przemysłu Szklarskiego w Sosnowcu. W 1953 objął stanowisko dyrektora departamentu w Ministerstwie Budownictwa, a następnie w Ministerstwie Budownictwa i Przemysłu Materiałów Budowlanych, od 1960 do 1963 dyrektor generalny w tym ministerstwie.
W 1945 wstąpił do Polskiej Partii Socjalistycznej, a w 1948 do Polskiej Zjednoczonej Partii Robotniczej. Był zastępcą kierownika wydziału ekonomicznego (1964) i wydziału przemysłu lekkiego, handlu i budownictwa (1964–1967) Komitetu Centralnego PZPR. Od 1963 do 1964 podsekretarz stanu w Ministerstwie Budownictwa i Przemysłu Materiałów Budowlanych, a od 1969 do 1971 jego minister. W latach 1967–1969 minister gospodarki komunalnej.
Żonaty z Haliną Krystyną Giersz (1922-2017). Został pochowany na cmentarzu wojskowym na Powązkach w Warszawie (kwatera I urnowa-12-4).

</doc>
<doc id="798235" url="https://pl.wikipedia.org/wiki?curid=798235" title="Napięcie fazowe">
Napięcie fazowe

Napięcie fazowe wartość skuteczna napięcia pomiędzy wybranym przewodem fazowym a przewodem neutralnym, ochronnym lub ochronno-neutralnym. Napięcie takie występuje w odbiornikach jednofazowych lub w gałęziach odbiornika połączonego w gwiazdę.
Zgodnie z normą PN-IEC 60038:1999, wartość skuteczna napięcia fazowego w sieciach niskiego napięcia (nn), przy częstotliwości sieci 50 Hz wynosi 230 V. Jest to podstawowa wartość charakteryzująca instalacje jednofazowe.

</doc>
<doc id="798236" url="https://pl.wikipedia.org/wiki?curid=798236" title="Napięcie międzyfazowe">
Napięcie międzyfazowe

Napięcie międzyfazowe (potocznie: napięcie przewodowe, międzyprzewodowe lub liniowe od ang. "line-to-line voltage") – wartość skuteczna napięcia elektrycznego pomiędzy dwiema wybranymi fazami, przewodami fazowymi. Napięcie to jest charakterystyczne dla gałęzi odbiorników połączonych w trójkąt. Wynika to z tego, że w tym połączeniu nie ma punktu neutralnego.
W przypadku idealnym (napięcia sinusoidalnie przemienne, symetria trzech faz) wartość ta jest formula_1 razy większa od wartości napięcia fazowego.
Według obowiązującej normy PN-IEC 60038:1999 (Napięcia znormalizowane IEC) w Polsce wartość skuteczna napięcia międzyfazowego w sieciach niskiego napięcia (nn), przy częstotliwości sieci 50 Hz, wynosi 400 V ±10%.

</doc>
<doc id="798237" url="https://pl.wikipedia.org/wiki?curid=798237" title="Laser o emisji powierzchniowej">
Laser o emisji powierzchniowej

Laser o emisji powierzchniowej to rodzaj lasera złączowego.
Lasery o emisji powierzchniowej możemy podzielić na
Laser VCSEL.
Zalety:
Wady:

</doc>
<doc id="798239" url="https://pl.wikipedia.org/wiki?curid=798239" title="Bansuri">
Bansuri

Bansuri – pochodzący z północnych Indii instrument z grupy aerofonów wargowych. Rodzaj fletu poprzecznego z otworem zadęciowym i sześcioma bądź siedmioma otworami palcowymi. Wykonany jest z jednego kawałka bambusa obwiązanego na końcach pierścieniami z mocnych nici, co zapobiega rozsychaniu drewna i wzmacnia konstrukcję. Nazwa instrumentu jest zbitką słów – „bans”, czyli bambus i „swar” – nuta. „Bansuri” jest nazwą najbardziej rozpowszechnioną na świecie, chociaż w rodzimych Indiach instrument ten jest znany również jako: „algoza”, „bansi”, „kolalu”, „kolavi”, „kukhl”, „murali”, „nar”, „pava”, „pillankuzhal”, „pillangrovi”, „pulangoil”, „vanu” czy „vamsi”.
Historia.
Bansuri jest jednym z najstarszych znanych instrumentów indyjskich. Zachowały się płaskorzeźby z wizerunkami postaci grających na poprzecznych piszczałkach, pochodzące już z I w. naszej ery. O jakichś odmianach fletów jest mowa także w Rygwedzie, powstałej, jak się przyjmuje pomiędzy rokiem 1500 a 1000 p.n.e. i późniejszych Wedach, choć nie sposób wiarygodnie wyrokować o jakiego typu flety chodzi. Podobno na bansuri grywał sam bóg Kryszna, kiedy ukrywał się przed śmiercią w pasterskim szałasie. Mimo to, bansuri przez wieki było instrumentem ludowym, używanym do akompaniamentu i wykonywania prostych melodii tanecznych. Aż do lat 40. XX w. miało sześć otworów palcowych i długość nie przekraczającą 40 cm. Człowiekiem, który wprowadził bansuri do indyjskiej muzyki klasycznej był wirtuoz i innowator bansuri – Pt Pannalal Ghosh (1911–1960). Zaproponowane przez niego zmiany konstrukcyjne polegały na dodaniu, do sześciu istniejących, siódmego otworu palcowego, co zaowocowało zwiększeniem skali instrumentu oraz użyciu do jego produkcji znacznie większych niż dotychczas tub bambusowych. Dzięki temu, bansuri zmieniło rejestr z sopranowego na tenorowy a nawet basowy i zyskało swoje obecne – głębokie i melancholijne brzmienie. Eksperymentując z różnymi materiałami i rozmiarami instrumentu, Pt Pannalal Ghosh ostatecznie uznał za najbardziej właściwy bambusowy flet poprzeczny z siedmioma otworami palcowymi, długości 32 cali, z toniką przypadającą na dźwięk E (według zachodniego nazewnictwa: H-dur). Ten rozmiar bansuri do dziś jest w indyjskiej muzyce klasycznej uznawany za podstawowy.
Skala instrumentu.
Dla przykładowego instrumentu w tonacji C, przy prostym palcowaniu, począwszy od dźwięku najniższego (z wykluczeniem częściowego zakrywania otworów palcowych i chwytów widełkowych powstaje ciąg dźwięków: H, C, D, E, F, G, A, H itd. Do wydobycia dźwięków chromatycznych stosuje się częściowe zakrywanie otworów palcowych. Całkowita skala instrumentu wynosi niecałe trzy oktawy – dla instrumentu w tonacji C możliwa jest swobodna gra do e 3; wydobycie kolejnych dźwięków szeregu: f 3 i g 3 jest już bardzo trudne. 
Technika gry.
Grający na bansuri przyjmuje z reguły pozycję siedzącą. Flet trzymany jest poprzecznie do ciała muzyka. Ze względu na rozmiary instrumentu, sposób jego uchwytu jest nieco inny od tego praktykowanego na zachodzie. Grający bowiem, nie obejmuje lewą dłonią fletu lecz jedynie dociska go kciukiem do brody. Ze względu na duże odstępy pomiędzy poszczególnymi otworami palcowymi w bansuri tenorowych i basowych niemożliwa staje się gra opuszkami palców, stosuje się wówczas nieco inne, ukośne ułożenie dłoni. Wszystkie rodzaje zadęcia stosowane w grze na zachodnim flecie poprzecznym są również wykonywalne na bansuri, w tym zadęcie podwójne, potrójne i trylowe. Jeśli chodzi o technikę manualną, oprócz zwykłego palcowania, fleciści indyjscy powszechnie stosują częściowe zakrywanie otworów palcowych w celu wydobycia dźwięków chromatycznych. Natomiast chwyty widełkowe nie są raczej używane, pominąwszy jedynie najwyższy rejestr. Na bansuri bez problemu można wykonać wszelkie rodzaje wibrata, zaś glissando stosuje się powszechnie nie tylko pomiędzy sąsiednimi dźwiękami, ale również dla większych interwałów.

</doc>
<doc id="798241" url="https://pl.wikipedia.org/wiki?curid=798241" title="Ipswich (stacja kolejowa)">
Ipswich (stacja kolejowa)

Ipswich ("Ipswich railway station") – stacja kolejowa w Ipswich, w Anglii. Stacja posiada 2 perony i obsługuje ponad 2 mln pasażerów rocznie.

</doc>
<doc id="798249" url="https://pl.wikipedia.org/wiki?curid=798249" title="Swindon (stacja kolejowa)">
Swindon (stacja kolejowa)

Swindon – stacja kolejowa w mieście Swindon w hrabstwie Wiltshire na linii kolejowej Great Western Main Line. Na stacji zatrzymują się pociągi pośpieszne. Stacja jest również końcową dla bocznej linii Cheltenham Spa - Swindon. Stacja w 2004 r. zdobyła nagrodę "Station Excellence of the Year Award".
Ruch pasażerski.
Ze stacji korzysta 651 824 pasażerów rocznie (dane za okres od kwietnia 2020 do marca 2021). Posiada bezpośrednie połączenia z Bristolem, Bath Spa, Londynem i Cheltenham Spa. Pociągi odjeżdżają ze stacji w odstępach co najwyżej półgodzinnych w każdą stronę. 
Obsługa pasażerów.
Automat biletowy, kasa biletowa, przystanek autobusowy, postój taksówek, bufet, kiosk. Stacja dysponuje parkingiem samochodowym na 578 miejsc.

</doc>
<doc id="798253" url="https://pl.wikipedia.org/wiki?curid=798253" title="Gramsh">
Gramsh

Gramsh – miasto w środkowej Albanii, nad rzeką Devoll. Stolica okręgu Gramsh w obwodzie Elbasan. Ma prawa miejskie od 1960 r. Liczba mieszkańców wynosi około 11 600 (2005). Gramsh jest ośrodkiem przemysłu lekkiego.

</doc>
<doc id="798261" url="https://pl.wikipedia.org/wiki?curid=798261" title="Doncaster (stacja kolejowa)">
Doncaster (stacja kolejowa)

Doncaster ("Doncaster railway station") – stacja kolejowa w Doncaster, w Anglii. Stacja ma 4 perony i obsługuje 2,772 mln pasażerów rocznie.

</doc>
<doc id="798265" url="https://pl.wikipedia.org/wiki?curid=798265" title="Premio Romulo Gallegos">
Premio Romulo Gallegos



</doc>
<doc id="798266" url="https://pl.wikipedia.org/wiki?curid=798266" title="Sigrid Wolf">
Sigrid Wolf

Sigrid Wolf (ur. 14 lutego 1964 w Breitenwang) – austriacka narciarka alpejska, mistrzyni olimpijska i wicemistrzyni świata.
Kariera.
Pierwszy sukces na arenie międzynarodowej Sigrid Wolf osiągnęła 18 grudnia 1981 roku, kiedy zadebiutowała w zawodach Pucharu Świata. Zajęła tam trzecie miejsce w biegu zjazdowym, tym samym już w debiucie zdobyła pierwsze pucharowe punkty. W zawodach tych wyprzedziły ją jedynie Francuzka Marie-Cécile Gros-Gaudenier oraz Doris de Agostini ze Szwajcarii. W kolejnych latach wielokrotnie stawała na podium, odnosząc przy tym łącznie pięć zwycięstw: 13 i 14 marca 1987 roku w Vail wygrywała zjazdy, a 28 listopada 1987 roku w Sestriere, 26 lutego 1989 roku w Steamboat Springs oraz 27 stycznia 1990 roku w Santa Caterina triumfowała w supergigantach. Ostatni raz w najlepszej trójce znalazła się 9 grudnia 1990 roku w Altenmarkt, gdzie była druga w supergigancie. Najlepsze wyniki osiągnęła w sezonie 1989/1990, kiedy zajęła dziewiąte miejsce w klasyfikacji generalnej, a w klasyfikacji supergiganta była trzecia za Carole Merle z Francji i Michaelą Gerg z RFN. Austriaczka była ponadto druga za Carole Merle w klasyfikacji supergiganta w sezonie 1988/1989, jednak w klasyfikacji generalnej zajęła tym razem dziesiąte miejsce.
W 1982 roku wystartowała na mistrzostwach świata juniorów w Auron, gdzie jej najlepszym wynikiem było piąte miejsce w kombinacji. Sześć lat później wzięła udział w igrzyskach olimpijskich w Calgary, zdobywając złoty medal w supergigancie. Był to debiut supergiganta w programie olimpijskim, wobec czego Wolf została pierwszą w historii mistrzynią olimpijską w tej konkurencji. Na tych samych igrzyskach wystąpiła również w zjeździe i gigancie, jednak obu konkurencji nie ukończyła. Podczas rozgrywanych rok później mistrzostw świata w Vail zdobyła srebrny medal w supergigancie. Rozdzieliła tam na podium swą rodaczkę Ulrike Maier oraz Michaelę Gerg. Trzy czołowe zawodniczki tych zawodów dzieliło zaledwie 0,04 sekundy: Wolf do zwyciężczyni straciła 0,03 sekundy, a jej przewaga nad brązową medalistką wyniosła 0,01 sekundy. Austriaczka była też między innymi czwarta w zjeździe na mistrzostwach świata w Bormio w 1985 roku. Walkę o podium przegrała tam z Ariane Ehrat ze Szwajcarii i Austriaczką Kathariną Gutensohn o 0,01 sekundy. W 1990 roku zakończyła karierę z powodu kontuzji kolana.
Wielokrotnie zdobywała medale mistrzostw kraju, w tym złote w gigancie oraz supergigancie w 1987 roku. W latach 1987 i 1988 była wybierana sportsmenką roku w Austrii. Ponadto w 1996 roku otrzymała Odznakę Honorową za Zasługi dla Republiki Austrii.

</doc>
<doc id="798275" url="https://pl.wikipedia.org/wiki?curid=798275" title="Kłoniecznica">
Kłoniecznica

Kłoniecznica – rzeka, prawy dopływ Zbrzycy o długości 19,58 km. 
Przepływa południkowo przez Pojezierze Bytowskie, Zaborski Park Krajobrazowy i Równinę Charzykowską w województwie pomorskim. W górnym biegu Kłoniecznica przepływa przez jeziora rynnowe: Kłączno, Małe i Kielskie. Zdecydowana większość biegu rzeki to przepływ przez kompleks leśny Borów Tucholskich. Miejscowości położone nad Kłonecznicą to Rynszt, Hamer-Młyn, Stoltmany, Sątoczno.

</doc>
<doc id="798276" url="https://pl.wikipedia.org/wiki?curid=798276" title="Przemysław Domański">
Przemysław Domański

Przemysław Domański (ur. 27 czerwca 1986 w Warszawie) – polski łyżwiarz figurowy, startujący w konkurencji solistów. Uczestnik igrzysk olimpijskich (2010), mistrzostw Europy i świata, medalista zawodów międzynarodowych, czterokrotny mistrz Polski (2006, 2007, 2009, 2011). Zakończył karierę amatorską w 2011 roku.
W latach 2003-2005 reprezentował Polskę w mistrzostwach świata juniorów, najwyższe 14. miejsce zdobywając w 2005. Czterokrotnie startował w mistrzostwach Europy zdobywając w 2004 33. miejsce, w 2006 28. i w 2007 20 miejsce i w 2009 17 miejsce. W Mistrzostwach Świata 2009 zajął 23 miejsce i zdobył kwalifikację na Igrzyska Olimpijskie Vancouver 2010. Na Igrzyskach Olimpijskich Vancouver 2010 zajął 28 miejsce.
Karierę zakończył w grudniu 2010 roku, po Mistrzostwach Polski, gdzie ponownie zdobył tytuł Mistrza Polski. 
Przemysław Domański początkowo trenował pod okiem Anny Hunkienicz. Następnie jego trenerką była Maria Domagała. Choreografię do jego programów układał František Blaťák. Na co dzień jego przygotowaniem choreograficznym i baletowym zajmował się Władimir Czeryszew. 
Łyżwiarz obecnie mieszka w Katowicach i trenuje zawodników we własnej szkole łyżwiarskiej Edge Skating Academy.

</doc>
<doc id="798283" url="https://pl.wikipedia.org/wiki?curid=798283" title="Mosze Biderman">
Mosze Biderman

Mosze Biderman (ur. 1776 w Lelowie, zm. 1851 w Jerozolimie) – rabin, w latach 1814–1851 cadyk chasydzkiej dynastii Lelow, syn Dawida Bidermana (1746–1814), ojciec Eleazara Mendla Bidermana (1827–1882).
Pod koniec życia przeniósł siedzibę dynastii do Jerozolimy.

</doc>
<doc id="798287" url="https://pl.wikipedia.org/wiki?curid=798287" title="Ambulatorium">
Ambulatorium

Ambulatorium – miejsce pomocy doraźnej. Ambulatoria mogą znajdować się przy izbach przyjęć szpitali, w pogotowiu ratunkowym czy przychodniach / poradniach lekarskich. 
Ambulatoria zaopatrują pacjentów (urazowo-ortopedycznie, internistycznie, pediatrycznie) lub kierują do szpitala w przypadkach cięższych, niemożliwych do zdiagnozowania w pomocy doraźnej. W zależności od macierzystego przeznaczenia placówki służby zdrowia ambulatoria mogą być całodobowe (np. całodobowy szpital czy pogotowie ratunkowe) lub czynne w określonych godzinach (np. od 16 do 7 rano, w czasie gdy przychodnie są zamknięte, dla pacjentów wymagających iniekcji).
W ambulatorium przyjmuje lekarz, w zależności od prowadzonego ambulatorium jest to specjalista chorób wewnętrznych, chirurgii, chirurgii urazowo-ortopedycznej bądź specjalista chorób dzieci.
Leczenie ambulatoryjne nie przewiduje pobytu w szpitalu, lecz na podstawie skierowania z pomocy ambulatoryjnej leczenie takie jest możliwe.
Podstawowymi zadaniami ambulatoriów jest: 
Ambulatorium chirurgiczne /urazowo-ortopedyczne: opatrywanie ran, opatrywanie chirurgiczne ran, unieruchamianie złamań niewymagających cięć chirurgicznych, rozpoznawanie stanów zagrożenia życia, kierowanie do szpitala na ostry dyżur chirurgii ogólnej, chirurgii urazowo-ortopedycznej.
Ambulatorium internistyczne/pediatryczne: podawanie iniekcji (wstrzyknięć), rozpoznawanie stanów zagrożenia życia, wstępna diagnostyka chorób w rozumieniu chorób wewnętrznych i dziecięcych, podawanie leków.
Ambulatoryjna opieka specjalistyczna, AOS.
Kwestie ambulatoryjnej opieki specjalistycznej reguluje rozporządzenie Ministra Zdrowia z dnia 6 listopada 2013 r. w sprawie świadczeń gwarantowanych z zakresu ambulatoryjnej opieki specjalistycznej (, z późn. zm.).
Ambulatoryjna opieka zdrowotna polega na udzielaniu przez świadczeniodawców świadczeń opieki zdrowotnej osobom, które nie wymagają leczenia w warunkach całodobowych lub całodziennych. Świadczenia gwarantowane w zakresie ambulatoryjnej opieki specjalistycznej są udzielane w poradniach specjalistycznych w przypadkach wynikających ze stanu zdrowia (także w domu chorego) przez lekarza posiadającego odpowiednie kwalifikacje albo przez inną osobę, która ma uprawnienia do udzielania świadczeń specjalistycznych.
Świadczenia gwarantowane obejmują czynności diagnostyczno-lecznicze (w tym badanie pobranego materiału biologicznego) w zakresie niezbędnym do udzielenia świadczenia zgodnie z aktualną wiedzą medyczną.
Lekarz ubezpieczenia zdrowotnego, który leczy pacjenta w poradni specjalistycznej, jest zobowiązany do pisemnego informowania lekarza rodzinnego o rozpoznaniu, sposobie leczenia, rokowaniu, ordynowanych lekach, ich dawkowaniu i czasie stosowania oraz o wyznaczonych wizytach kontrolnych. Lekarz specjalista wystawia pacjentowi zaświadczenie z rozpoznaniem choroby i zalecaną farmakoterapią, na podstawie którego lekarz POZ może wystawiać recepty przez okres w nim wskazany.

</doc>
<doc id="798292" url="https://pl.wikipedia.org/wiki?curid=798292" title="Eleazar Mendel Biderman">
Eleazar Mendel Biderman

Eleazar Mendel Biderman (ur. 1827, zm. 1882) – rabin, w latach 1851–1882 cadyk chasydzkiej dynastii Lelow.
Był synem Mosze Bidermana (1776–1851) i wnukiem Dawida Bidermana (1746–1814), założyciela dynastii. Po śmierci ojca w 1851 został cadykiem lelowskich chasydów. Jego następcą został jego syn Dawid Cwi Szlomo Biderman (1843–1918).

</doc>
<doc id="798295" url="https://pl.wikipedia.org/wiki?curid=798295" title="Azim Isabekow">
Azim Isabekow

Azim Bejszenbajewicz Isabekow (ur. 4 kwietnia 1960), premier Kirgistanu od 29 stycznia do 29 marca 2007.
Życiorys.
Isabekow urodził się w Arashanie w obwodzie czujskim. Z wykształcenia jest ekonomistą. 
W 1997 rozpoczął pracę u boku Kurmanbeka Bakijewa, ówczesnego gubernatora obwodu czujskiego, jako szef jego gabinetu. Gdy Bakijew zajął w 2000 urząd premiera, Isabekow został szefem departamentu administracji w kancelarii szefa rządu. Obydwaj sprawowali swoje funkcje do 2002, kiedy to gabinet Bakijewa upadł na skutek antyrządowych demonstracji. 
Gdy w 2005 Bakijew został prezydentem Kirgistanu, Isabekow został mianowany przez niego zastępca szefa jego kancelarii. W maju 2006 objął zaś stanowisko ministra rolnictwa, zasobów wodnych i rozwoju przemysłu w rządzie Feliksa Kułowa
Isabekow jest uważany za zaufanego współpracownika prezydenta Kurmanbeka Bakijewa. Po dymisji swego poprzednika Feliksa Kułowa z powodu napięć o zakres władzy, parlament 29 stycznia 2007 zatwierdził Isabekowa na stanowisku szefa rządu stosunkiem głosów 57:4.
28 marca 2007 Isabekow zdymisjonował kilku członków swojego gabinetu, oświadczając zamiar powołania na ich miejsce nowych osób. Była to częściowa odpowiedź na żądania opozycji, domagającej się prowadzenia skuteczniejszej polityki oraz rozpisania nowych wyborów do parlamentu. Prezydent Kurmanbek Bakijew nie zgodził się jednak na zmianę składu rządu. W rezultacie, następnego dnia Izabekow podał się do dymisji. Bakijew przyjął rezygnację i nowym szefem rządu mianował Ałmazbeka Atambajewa.

</doc>
<doc id="798301" url="https://pl.wikipedia.org/wiki?curid=798301" title="Rosa glauca">
Rosa glauca



</doc>
<doc id="798302" url="https://pl.wikipedia.org/wiki?curid=798302" title="Busewo">
Busewo

Busewo – osada w Polsce położona w województwie kujawsko-pomorskim, w powiecie mogileńskim, w gminie Strzelno.
W latach 1975–1998 miejscowość administracyjnie należała do województwa bydgoskiego.

</doc>
<doc id="798304" url="https://pl.wikipedia.org/wiki?curid=798304" title="Rosa rubrifolia">
Rosa rubrifolia



</doc>
<doc id="798313" url="https://pl.wikipedia.org/wiki?curid=798313" title="Iglica pospolita">
Iglica pospolita

Iglica pospolita ("Erodium cicutarium" (L.) L`Her.) – gatunek rośliny z rodziny bodziszkowatych ("Geraniaceae"). Nazwy zwyczajowe: bociani nosek, bociany, dziębrenosek, bekasek szaleniowy, bociani dziób.
Zasięg geograficzny.
Gatunek kosmopolityczny, poza Antarktydą występujący na wszystkich kontynentach oraz na licznych wyspach. W Polsce jest dość pospolity, występuje na obszarze całego kraju, zarówno na niżu, jak i w niższych położeniach górskich. Status gatunku we florze Polski: archeofit.
Szkodliwość i zwalczanie.
Nie jest szczególnie uciążliwym chwastem, jednak należy ją zwalczać. Bardzo szybko bowiem rozmnaża się przez nasiona i pobiera z podłoża sporo składników i wodę, a ponieważ szybko rośnie, zagłusza siewki roślin uprawnych. Ponadto jej silne palowe korzenie mogą utrudniać zbiory roślin okopowych.
Jest dość odporna na herbicydy, najważniejsza jest zatem profilaktyka i zwalczanie metodami agrotechnicznymi. W profilaktyce ważne jest unikanie przenawożenia azotem i odkwaszanie gleby, iglica preferuje bowiem gleby o dużej zawartości azotu i kwaśne. Ponieważ najobficiej kiełkuje wiosną i jesienią, w jej zwalczaniu pomagają systematyczne zabiegi agrotechniczne – podorywka, wiosenne bronowanie i jesienna orka. Do siewu należy używać materiału siewnego oczyszczonego z nasion chwastów. Jeśli nawozi się pole kompostem lub obornikiem, powinien on być dobrze rozłożony i przefermentowany. Na niewielkich powierzchniach można iglicę usuwać ręcznie (najlepiej przed kwitnieniem).

</doc>
<doc id="798316" url="https://pl.wikipedia.org/wiki?curid=798316" title="Równina Niemodlińska">
Równina Niemodlińska

Równina Niemodlińska (318.55) – mezoregion fizycznogeograficzny w południowej Polsce, stanowiący południową część Niziny Śląskiej. Od zachodu i północnego zachodu graniczy z Doliną Nysy Kłodzkiej, od wschodu i północnego wschodu z Pradoliną Wrocławską, a od południa z Płaskowyżem Głubczyckim i Kotliną Raciborską.
Powierzchnia Równiny wynosi ok. 800 km².
Większą część terenu pokrywają osady piaszczyste zlodowaceń środkowopolskich. Z uwagi na słabe gleby obszar ten porastają kompleksy leśne Borów Niemodlińskich.
Mikroregiony Równiny Niemodlińskiej

</doc>
<doc id="798318" url="https://pl.wikipedia.org/wiki?curid=798318" title="Sierzywk">
Sierzywk

Sierzywk (dodatkowa nazwa w j. kaszub. Serziwk) – osada w Polsce położona w województwie pomorskim, w powiecie bytowskim, w gminie Lipnica.
Osada kaszubska na Równinie Charzykowskiej w rejonie Kaszub zwanym Gochami.
W latach 1975–1998 miejscowość administracyjnie należała do województwa słupskiego.

</doc>
<doc id="798322" url="https://pl.wikipedia.org/wiki?curid=798322" title="Starczewo (województwo kujawsko-pomorskie)">
Starczewo (województwo kujawsko-pomorskie)

Starczewo – wieś w Polsce położona w województwie kujawsko-pomorskim, w powiecie mogileńskim, w gminie Strzelno.
W latach 1975–1998 miejscowość administracyjnie należała do województwa bydgoskiego.

</doc>
<doc id="798323" url="https://pl.wikipedia.org/wiki?curid=798323" title="State Farm Arena">
State Farm Arena

State Farm Arena (dawniej znana jako Philips Arena) – hala sportowo-koncertowa znajdująca się w Atlancie w Stanach Zjednoczonych.
Wydarzenia.
24 listopada 2008 wystąpiła tu Madonna (trasa koncertowa The Sticky &amp; Sweet Tour), natomiast 5 marca i 4 września 2009 roku odbyły się tu koncerty Britney Spears w ramach trasy .

</doc>
<doc id="798324" url="https://pl.wikipedia.org/wiki?curid=798324" title="Amandawa">
Amandawa



</doc>
<doc id="798325" url="https://pl.wikipedia.org/wiki?curid=798325" title="Szczęśliwa Dziesięciocentówka">
Szczęśliwa Dziesięciocentówka



</doc>
<doc id="798326" url="https://pl.wikipedia.org/wiki?curid=798326" title="Michał Smeja">
Michał Smeja

Michał Smeja (ur. 1 czerwca 1981 w Gdańsku) – polski hokeista.
Kariera klubowa.
Absolwent NLO SMS PZHL Sosnowiec z 2000. Wychowanek Stoczniowca Gdańsk. Od czerwca 2011 do sierpnia 2012 zawodnik Nesty Karawela Toruń.

</doc>
<doc id="798335" url="https://pl.wikipedia.org/wiki?curid=798335" title="Braszczok">
Braszczok

Braszczok (niem. "Brasczot") – wieś w Polsce położona w województwie śląskim, w powiecie lublinieckim, w gminie Herby, w sołectwie Tanina.
W okresie międzywojennym w miejscowości stacjonowała placówka Straży Granicznej I linii „Braszczok”.
W latach 1975–1998 miejscowość administracyjnie należała do województwa częstochowskiego.

</doc>
<doc id="798337" url="https://pl.wikipedia.org/wiki?curid=798337" title="24 eskadra rozpoznawcza">
24 eskadra rozpoznawcza



</doc>
<doc id="798340" url="https://pl.wikipedia.org/wiki?curid=798340" title="Amandava amandava">
Amandava amandava



</doc>
<doc id="798342" url="https://pl.wikipedia.org/wiki?curid=798342" title="Eugenes fulgens">
Eugenes fulgens



</doc>
<doc id="798343" url="https://pl.wikipedia.org/wiki?curid=798343" title="Theatre Royal">
Theatre Royal



</doc>
<doc id="798344" url="https://pl.wikipedia.org/wiki?curid=798344" title="Troglodytes troglodytes">
Troglodytes troglodytes



</doc>
<doc id="798345" url="https://pl.wikipedia.org/wiki?curid=798345" title="Anageneza">
Anageneza

Anageneza, transformacja filetyczna – ewolucyjna zmiana cech całej populacji danego gatunku doprowadzająca do tak istotnej różnicy w porównaniu z populacją wyjściową (początkową), że nowa populacja może być uznana za nowy gatunek biologiczny, a populacja początkowa – za gatunek wymarły. W transformacji anagenetycznej nie powstaje żadna grupa siostrzana dla nowego gatunku.

</doc>
<doc id="798347" url="https://pl.wikipedia.org/wiki?curid=798347" title="Transformacja filetyczna">
Transformacja filetyczna



</doc>
<doc id="798348" url="https://pl.wikipedia.org/wiki?curid=798348" title="Marceli z Ancyry">
Marceli z Ancyry

Marceli z Ancyry, Marcellinus episcopus Ancyranus (zm. ok. 374) – biskup Ancyry (późniejsza Ankara) w Galacji w Azji Mniejszej.
Marceli był zdecydowanym przeciwnikiem arianizmu, występując przeciw niemu na I Soborze Nicejskim, a później walcząc gorliwie o ortodoksję chrześcijańską u boku św. Atanazego. W swojej gorliwości w zwalczaniu arianizmu posunął się aż do przyjęcia w swoim "Piśmie polemicznym" (ok. 334 r.) pozycji sabeliańskich, za co został złożony z urzędu biskupiego (336 r.) i skazany na wygnanie. Jego ortodoksyjność uznał synod rzymski z 340 r. oraz synod w Sardyce z 343/344 r., ale ostatecznie potępił go Sobór konstantynopolitański I z 381 r. Z dzieł Marcelego znamy: "Wyznanie wiary" (zachowane u Epifaniusza z Salaminy), "O świętym Kościele" przekazane pod imieniem Antyma z Nikomedii oraz pseudoatanazjańskie "O wcieleniu i przeciw arianom", które też prawdopodobnie jest jego autorstwa.
Marceli twierdził, argumentując to Pismem Świętym, że Bóg jest duchem oraz niepodzielną Jednością. Słowo, czyli "Logos", było w Bogu jako immanentny Rozum, który był z Nim tożsamy. W ten sposób zwalczał więc koncepcję "Logosu" jako osobnej hipostazy, bo według niego groziłoby to rozbiciem jedności i prowadziłoby do politeizmu. Logos w stworzeniu i objawieniu uzewnętrznił się jako czynna energia Boga. Jego wyjście od Boga (Marceli twierdzi, że nie można mówić o zrodzeniu) jest rozprzestrzenieniem się lub rozszerzaniem się boskiej Monady, która w momencie stworzenia i wcielenia staje się diadą, ale nie ulega podziałowi, a w momencie zesłania Ducha Świętego - triadą. Przy końcu czasów Logos i Duch Święty wrócą do Boga-Monady i Bóg znów stanie się Jednością.
Uczniem Marcelego był biskup Sirmium Fotyn.

</doc>
<doc id="798352" url="https://pl.wikipedia.org/wiki?curid=798352" title="Kościół Podwyższenia Krzyża Świętego">
Kościół Podwyższenia Krzyża Świętego



</doc>
<doc id="798354" url="https://pl.wikipedia.org/wiki?curid=798354" title="Jan Novák">
Jan Novák

Jan Novák (ur. 9 lutego 1979 w Havlíčkovym Brodzie) – czeski hokeista, reprezentant Czech.

</doc>
<doc id="798359" url="https://pl.wikipedia.org/wiki?curid=798359" title="Rezolucja Rady Bezpieczeństwa ONZ nr 1673">
Rezolucja Rady Bezpieczeństwa ONZ nr 1673

Rezolucja Rady Bezpieczeństwa ONZ nr 1673 została uchwalona 27 kwietnia 2006 podczas 5429. posiedzenia Rady.
Rezolucja przedłuża mandat tzw. Komitetu 1540 do dnia 27 kwietnia 2008. Przypomina także państwom o zobowiązaniach związanych z kwestią nierozprzestrzeniania broni masowego rażenia, nałożonych na nie w rezolucji 1540. 

</doc>
<doc id="798363" url="https://pl.wikipedia.org/wiki?curid=798363" title="Ogniwo paliwowe z kwasem fosforowym">
Ogniwo paliwowe z kwasem fosforowym

Ogniwo paliwowe z kwasem fosforowym, PAFC () – rodzaj ogniwa paliwowego w którym jako elektrolit wykorzystuje się kwas fosforowy.
W związku ze swoją wielkością, masą oraz znacznym czasem rozruchu, znajdują powszechne zastosowanie w rozwiązaniach do stałej zabudowy. Zaletą tego typu ogniw jest wysoka sprawność, rzędu 80%. Temperatura pracy PAFC wynosi 150-200 °C. Ciepło uzyskiwane za pomocą tego ogniwa wykorzystuje się w kogeneracji.
Ogniwa fosforanowe odkryto w latach osiemdziesiątych XX w. Obecnie na świecie pracuje kilkaset jednostek tego typu, o mocach od 50 kW do 200 kW (te ostatnie o sprawności rzędu 37%).
Budowa i zasada działania.
Elektrolitem w ogniwach fosforanowych jest 100% kwas ortofosforowy (H3PO4), umieszczony w porowatym teflonowanym węgliku krzemu (SiC). Elektrody są wykonane z porowatego grafitu z domieszką platyny jako katalizatora. Para wodna powstająca na katodzie jest odprowadzana z nadmiarem utleniacza (O2 lub powietrza) i nie rozcieńcza elektrolitu.
Etapy reakcji zachodzących w ogniwie są następujące:
Etapy pracy ogniwa PAFC:
Zalety ogniw fosforanowych to: stosunkowo niska temperatura ich pracy – od 150 do 200 °C, tolerancja na CO2, który nie jest dla tych ogniw szkodliwy, a jedynie rozcieńcza elektrolit, oraz możliwość pracy w skojarzeniu – oprócz energii elektrycznej wytwarzają też ciepło.
Wadami tych ogniw jest: stosunkowo mała sprawność elektryczna, bo 37-42% jeżeli paliwem jest gaz ziemny, konieczność wstępnego reformowania paliwa z zewnętrznym urządzeniu oraz konieczność usuwania CO2 do poziomu 3-5%.
Reakcja konwersji paliwa do wodoru może przebiegać według jednego z dwóch przedstawionych poniżej mechanizmów: egzotermicznego lub endotermicznego:
W przypadku innych węglowodorów reakcje ich reformingu parą wodną można zapisać:
Po usunięciu CO2, spalanie H2 na anodzie tlenem z powietrza odbywa się już w typowy dla ogniw paliwowych sposób.

</doc>
<doc id="798365" url="https://pl.wikipedia.org/wiki?curid=798365" title="PAFC">
PAFC



</doc>
<doc id="798369" url="https://pl.wikipedia.org/wiki?curid=798369" title="Desmidie">
Desmidie

Desmidie – według różnych ujęć podrząd ("Desmidiales") lub rodzina ("Desmidiaceae") glonów z gromady zielenic. W większości jednokomórkowe (czasem tworzące nitkowate cenobia, np. "Bambusina", "Spondylosium"). Komórki wykazują symetrię osiową, przy czym lustrzane części, najczęściej posiadające po jednym chloroplaście, oddzielone są przewężeniem i połączone przesmykiem ("isthmus"). W ten sposób uzyskują atrakcyjne estetycznie kształty półksiężyców (nowik), gwiazd ("Micrasterias"), krzyży maltańskich ("Euastrum") itp. Błona komórkowa segmentowana, z otworkami.
Podobnie jak pozostałe sprzężnice ("Zygnematales", "Conjugatophyceae"), rozmnażają się przez podział komórki (w przewężeniu) i koniugację, tj. syngamię, w której rolę gamet pełnią całe amebokształtne komórki zlewające się ze sobą po przejściu jednej do wnętrza drugiej lub w łączącym je kanale kopulacyjnym.
Niemal wyłącznie słodkowodne. Występują w raczej niewielkich zbiornikach. Liczni przedstawiciele tolerują warunki występujące w zbiornikach humotroficznych (umiarkowane acydofile). Jako cała grupa bywają traktowane jako bioindykacyjny wskaźnik oligotrofii, jednak kilka gatunków (np. "Closterium venus", "Closterium ceratium") typowe jest dla jezior eutroficznych. Występują w planktonie oraz bentosie. Wydzielany przez otworki w błonie komórkowej śluz umożliwia im ruch pełzający po podłożu.

</doc>
<doc id="798370" url="https://pl.wikipedia.org/wiki?curid=798370" title="Ziemowity">
Ziemowity

Ziemowity – część wsi Łąkie w Polsce, położona w województwie kujawsko-pomorskim, w powiecie mogileńskim, w gminie Strzelno. Wchodzą w skład sołectwa Łąkie.
W latach 1975–1998 Ziemowity administracyjnie należały do województwa bydgoskiego.

</doc>
<doc id="798372" url="https://pl.wikipedia.org/wiki?curid=798372" title="Marzęcino (gmina)">
Marzęcino (gmina)

Marzęcino – dawna gmina wiejska istniejąca w latach 1945–1954 i 1973–1976 w woj. gdańskim, a następnie w elbląskim (dzisiejsze woj. pomorskie), w regionie Żuław Wiślanych. Siedzibą władz gminy było Marzęcino.
Gmina Marzęcino powstała po II wojnie światowej (1945) w części byłego Wolnego Miasta Gdańsk, w której utworzono tymczasowy powiat nytyski (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego, po czym obszar powiatu nytyskiego przyłączono do powiatu gdańskiego.
Według stanu z 1 lipca 1952 gmina składała się z 9 gromad: Chełmek, Gozdawa, Kępiny Małe, Kępki, Marzęcino, Orliniec, Osłonka, Stobiec i Stobna. 1 stycznia 1954 gminę przeniesiono do nowo utworzonego powiatu nowodworsko-gdańskiego w tymże województwie 1 stycznia 1954 gromady Chełmek, Osłonka i Stobiec wyłączono z gminy Marzęcino i włączono do gminy Nowy Dwór Gdański. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę reaktywowano 1 stycznia 1973 w tymże powiecie i województwie. Gmina obejmowała 15 okolicznych miejscowości: Chełmek, Gozdawa, Kępiny Małe, Kępki, Nowinki, Orliniec, Osłonka, Piotrowo, Powalina, Solnica, Starocin, Stobiec, Stobna, Wężowiec, Żelichowo. 1 czerwca 1975 gmina weszła w skład nowo utworzonego woj. elbląskiego. 1 lipca 1976 gmina została zniesiona przez połączenie z dotychczasową gminą Nowy Dwór Gdański w nową gminę Nowy Dwór Gdański.

</doc>
<doc id="798374" url="https://pl.wikipedia.org/wiki?curid=798374" title="Rejencja Arnsberg">
Rejencja Arnsberg

Rejencja Arnsberg (niem. "Regierungsbezirk Arnsberg") - jedna z pięciu rejencji niemieckiego kraju związkowego Nadrenia Północna-Westfalia. Siedziba rejencji oraz zarząd znajdują się w Arnsbergu.
Geografia.
Rejencja Arnsberg leży w południowo-wschodniej części Nadrenii Północnej-Westfalii. Od południowego wschodu graniczy z rejencją Kassel w Hesji, od północy z rejencją Münster i Detmold, od zachodu z rejencją Kolonia i Düsseldorf, a od południa z Nadrenią-Palatynatem.
Północno-zachodnia część rejencji jest gęsto zaludniona i obejmuje pięć powiatów grodzkich, stanowiących znaczną część zagłębia Ruhry. Na wschodzie i południu występuje znacznie mniejsza gęstość zaludnienia.
Historia.
Rejencja powstała 22 kwietnia 1816 na mocy pruskiej ustawy z 30 kwietnia 1815. 1 stycznia 1975 dokonano reformy administracyjnej, w wyniku której zredukowano liczbę powiatów w rejencji.
Siedziba rejencji w stosunkowo niewielkim Arnsbergu stanowi przynajmniej od czasu industrializacji zagłębia Ruhry przedmiot kontrowersji.
Podział administracyjny.
W skład rejencji Arnsberg wchodzi pięć miast na prawach powiatu oraz siedem powiatów.
Miasta na prawach powiatu:
Powiaty ziemskie:

</doc>
<doc id="798381" url="https://pl.wikipedia.org/wiki?curid=798381" title="Robin Tunney">
Robin Tunney

Robin Tunney (ur. 19 czerwca 1972 w Chicago) – amerykańska aktorka telewizyjna i filmowa.
Pochodzi z dużej, irlandzkiej, katolickiej rodziny. Kiedy miała 18 lat zaczęła występować w filmach. Grała niewielkie role – głównie w Los Angeles - w telewizyjnych produkcjach. Studiowała aktorstwo w Chicago Academy for the Performing Arts. W latach 1997–2002 była żoną Boba Gosse'a, aktora, reżysera, producenta i scenarzysty (współpracowali przy filmie "Niagara, Niagara", którego Gosse był reżyserem).
Popularność przyniosła jej rola w filmie "Szkoła czarownic" oraz serialach "Skazany na śmierć" i "Mentalista".

</doc>
<doc id="798386" url="https://pl.wikipedia.org/wiki?curid=798386" title="Rezolucja Rady Bezpieczeństwa ONZ nr 1674">
Rezolucja Rady Bezpieczeństwa ONZ nr 1674

Rezolucja Rady Bezpieczeństwa ONZ nr 1674 została uchwalona 28 kwietnia 2006 podczas 5430. posiedzenia Rady.
Rezolucja ma charakter obszernej deklaracji politycznej, nie zawiera postanowień prawnie wiążących. Stanowi wyraz stałego poparcia, jakiego Rada udziela kwestiom regulowanym przez międzynarodowe prawo humanitarne, w szczególności przez konwencje genewskie i konwencje haskie.

</doc>
<doc id="798404" url="https://pl.wikipedia.org/wiki?curid=798404" title="Rezolucja Rady Bezpieczeństwa ONZ nr 1675">
Rezolucja Rady Bezpieczeństwa ONZ nr 1675

Rezolucja Rady Bezpieczeństwa ONZ nr 1675 została uchwalona 28 kwietnia 2006 podczas 5431. posiedzenia Rady.
Najważniejsze postanowienia:

</doc>
<doc id="798407" url="https://pl.wikipedia.org/wiki?curid=798407" title="Urzędówka">
Urzędówka

Urzędówka – rzeka, prawy dopływ Wyżnicy o długości 29,95 km.
Rzeka przepływa przez gminy Wilkołaz i Urzędów w powiecie kraśnickim.

</doc>
<doc id="798411" url="https://pl.wikipedia.org/wiki?curid=798411" title="Irena Grudzińska-Gross">
Irena Grudzińska-Gross

Irena Grudzińska-Gross (ur. 15 grudnia 1946 w Gdyni) – polska historyk literatury, historyk idei, eseistka i publicystka.
Życiorys.
Jest córką Wacławy Grudzińskiej i Jana Grudzińskiego, siostrą Włodzimierza Grudzińskiego.
Należała do Związku Młodzieży Socjalistycznej, z którego została wykluczona w 1967. Studia z zakresu filologii romańskiej, przerwane w związku z wydarzeniami 1968, kontynuowała we Włoszech i USA. W czasie studiów w Polsce należała do kręgu „komandosów”, grupy kontestującej realia polityczne PRL. Na Columbia University w Nowym Jorku uzyskała doktorat. Jest autorką książek, esejów, recenzji i tekstów publicystycznych na łamach pism: „Aneks”, „Res Publica”, „The New Yorker”, „Slavic Review”, „La Fiera Letteraria”, „Polish Review”, „Gazeta Wyborcza”. Wykładała na New York University. W latach 1998–2003 była odpowiedzialna za program dla Europy Środkowo-Wschodniej przy Fundacji Forda. W latach 2003-2008 dyrektor Instytutu Nauk Humanistycznych Uniwersytetu Bostońskiego. Obecnie "Associate Research Scholar" (od 2008) na Wydziale Języków i Literatur Słowiańskich Princeton University oraz profesor wizytujący (od 2010) w Instytucie Slawistyki PAN. Członek Polskiego Towarzystwa Naukowego na Obczyźnie.
W 1996 została odznaczona Krzyżem Kawalerskim Orderu Zasługi Rzeczypospolitej Polskiej, a w 2007 Krzyżem Oficerskim tego Orderu. 
Była żoną Jana Tomasza Grossa oraz partnerką Jonathana Schella (1943–2014). Mieszka w USA.

</doc>
<doc id="798415" url="https://pl.wikipedia.org/wiki?curid=798415" title="Afsana Pyaar Ka">
Afsana Pyaar Ka

Afsana Pyaar Ka – indyjskie romans z 1991 roku, wyreżyserowany przez Shahjahana. W roli głównej wystąpił Aamir Khan.
Fabuła.
Mahendra Behl opuszcza żonę Beenę, aby wzbogacić się poprzez ślub z umierającą kobietą. Po jej śmierci nie ma już szans na odtworzenie poprzedniej rodziny, ale wolno mu wychowywać syna, Raja. Po latach Raj (Aamir Khan) jako radosny i pełen energii student nie wie, że nowa rektor uniwersytetu jest jego matką. W całości pochłania go miłość do Nikity.

</doc>
<doc id="798419" url="https://pl.wikipedia.org/wiki?curid=798419" title="Raubiczy">
Raubiczy

Raubiczy (biał. Раўбічы, ros. Равбичи, "Rawbiczi") – wieś na Białorusi w obwodzie mińskim, ok. 22 km na północny wschód od Mińska, na pagórkowatym terenie Wysoczyzny Mińskiej.
Raubiczy to otoczony lasami mały, lecz popularny na Białorusi kurort wypoczynkowy. Znajduje się tu białoruski ośrodek przygotowań olimpijskich (można tutaj zobaczyć jedyne na Białorusi skocznie narciarskie, z których największą jest K74). Ciekawym obiektem są także skocznie do skoków akrobatycznych. Warto odwiedzić również tamtejsze muzeum sztuki i rzemiosła, które umieszczone jest w byłym kościele św. Mateusza.
Cmentarze rzymskokatolickie.
W Raubiczach znajduje się katolicki kościół zamieniony na muzeum białoruskiej sztuki ludowej, obok którego mieści się niewielki cmentarz z polskojęzycznymi nagrobkami rzymskokatolickimi 2. połowy XIX wieku. W 2009 roku nagrobki katolickie zostały sprofanowane - wyciągnięto je z grobów i wyrzucono poza ogrodzenie.
Nowy cmentarz rzymskokatolicki, założony w 2 połowie XIX wieku po innej stronie osiedla, nadal funkcjonuje.

</doc>
<doc id="798424" url="https://pl.wikipedia.org/wiki?curid=798424" title="Jezioro Zamkowe (Wałcz)">
Jezioro Zamkowe (Wałcz)

Jezioro Zamkowe – jezioro w województwie zachodniopomorskim, w powiecie wałeckim, w mieście Wałcz. 
Charakteryzuje się dość regularną linią brzegową, ma kształt wydłużony o przebiegu północny zachód - południowy wschód. Na północy jezioro wcina się w zabudowę miasta.
Jezioro posiada niewielki dopływ od strony południowej (z pobliskiego bagna) oraz odpływ w części północnej, który przepływa krytym kanałem przez miasto i łączy się z odpływem jeziora Raduń. Długość obrzeża jeziora wynosi 10 950 m.
Na północnym brzegu znajduje się przystań żeglarska. W jej pobliżu przebiega droga krajowa nr 10. 
Gospodarzem jeziora jest koło PZW Wałcz-Miasto. Od 2003 roku akwen był systematycznie zarybiany.
Na jeziorze dopuszczone jest używanie jednostek pływających napędzanych silnikami spalinowymi.

</doc>
<doc id="798425" url="https://pl.wikipedia.org/wiki?curid=798425" title="Rezolucja Rady Bezpieczeństwa ONZ nr 1676">
Rezolucja Rady Bezpieczeństwa ONZ nr 1676

Rezolucja Rady Bezpieczeństwa ONZ nr 1676 została uchwalona 10 maja 2006 podczas 5435. posiedzenia Rady.
Rezolucja dotyczy sytuacji w Somalii i zawiera dość długą listę zaleceń dla sekretarza generalnego odnośnie do działań w tej sprawie. Nie pojawiają się tu jednak żadne nowe elementy, a jedynie kontynuacja rozwiązań zawartych we wcześniejszych rezolucjach. 

</doc>
<doc id="798429" url="https://pl.wikipedia.org/wiki?curid=798429" title="Gospodarka Chin">
Gospodarka Chin

Gospodarka Chin – od 2010r. druga pod względem wielkości (po USA) i najszybciej rozwijająca się gospodarka narodowa świata, osiągająca średnie tempo wzrostu 10% rocznie przez ostatnie kilkadziesiąt lat. Jest również największym eksporterem na świecie i drugim pod względem wielkości importerem.
Przemysł.
Wydobycie.
Chiny są jednym z najzasobniejszych w surowce krajów świata. Zajmują 1. miejsce w świecie w wydobyciu węgla kamiennego z czego aż 25% pochodzi z prowincji Shanxi, gdzie głównym ośrodkiem wydobycia jest Datong. Inne ważne regiony wydobycia tego surowca występują w prowincjach: Hebei (Kajluańskie Zagłębie Węglowe), Heilongjiang i Liaoning (w Fushun znajduje się największa odkrywkowa kopalnia tego surowca na świecie).
Drugim ważnym surowcem Chin jest ropa naftowa. Wydobywa się ją głównie w Daqing i Shengli. Inne ważne zagłębia wydobycia ropy naftowej to Nanyang, Renqiu, Karamay, Dagang, Yumen oraz na Morzu Żółtym i Morzu Południowochińskim. Gaz ziemny jest pozyskiwany głównie w prowincji Syczuan oraz przy wydobyciu ropy naftowej.
W Chinach wydobywa się także łupki bitumiczne (główne ośrodki to Maoming i Fushun), rudy żelaza (w prowincjach Liaoning, Mongolia Wewnętrzna i Hebei), wolframu (południowa część prowincji Jiangxi, pierwsze miejsce w światowym wydobyciu), antymonu (Hunan; ponad 40% światowego wydobycia), cynku, ołowiu, miedzi, cyny, molibdenu, manganu, rtęci oraz boksyty, sól kamienną (2. miejsce po USA), kaolin, fosforyty i metale szlachetne.
Produkcja energii.
Produkcja energii elektrycznej w Chinach wynosiła w 2011 roku 4721 TWh (w 2003 wynosiła 1093 TWh, a w 1990, 618 TWh). Energię wytwarza się głównie w elektrociepłowniach opalanych węglem kamiennym (70%) i ropą naftową (17%). Ponad 40% energii przypada na północno-wschodnie i wschodnie Chiny. Największe elektrownie cieplne znajdują się w Szanghaju, zagłębiach węglowych i regionie Pekin-Tiencin-Tangshan. Elektrownie wodne są natomiast skupione głównie w górnych biegach Huang He i Han Shui oraz na rzece Hongshui He i małych rzekach górskich w prowincji Fujian. W północno-wschodnich Chinach mieszczą się liczne małe hydroelektrownie, obsługujące wsie i miasta.
Energetyka jądrowa.
W 2011 Chiny posiadały 15 działających reaktorów jądrowych o łącznej mocy 11,8 GW, co pozwalało zaspokoić około 1,85% zapotrzebowania kraju na energię elektryczną. W trakcie budowy jest 26 reaktorów.
Energetyka odnawialna.
Chiny są jednym z krajów najintensywniej inwestujących w rozwój odnawialnych źródeł energii. Moc chińskich elektrowni wodnych przekracza 200 GW i w 2011 roku wyprodukowały one 721 TWh energii elektrycznej (1. miejsce na świecie). W Chinach znajduje się również największa na świecie elektrownia wodna na Zaporze Trzech Przełomów. Moc elektrowni wiatrowych w Chinach w 2011 roku wynosiła 66,7 GW (1. miejsce na świecie).
Przemysł przetwórczy.
W przemyśle przetwórczym Chin przeważa przemysł ciężki (około 40% wartości produkcji przemysłowej). Popularny jest również półrzemieślniczy charakter produkcji, oparty na tradycyjnych środkach produkcji.
Nowoczesny przemysł rozwija się w specjalnych strefach ekonomicznych. Największe znaczenie ma hutnictwo żelaza skupione w 3 okręgach: północno-wschodnim (główne ośrodki Anshan, Benxi i Tonghua), północnym (Pekin, Tiencin, Tangshan, Taiyuan i Baotou) oraz rejonie ujścia Jangcy (Szanghaj, Ma’anshan, Nankin i Hangzhou). Natomiast największym ośrodkiem hutnictwa metali kolorowych jest Shenyang.
Przemysł maszynowy rozwinął się we wszystkich chińskich miastach, jednak do największych ośrodków należą Shenyang, Harbin, Qiqihar, Szanghaj, Tiencin oraz Taiyuan. W przemyśle środków transportu najsilniej rozwinięta jest produkcja taboru kolejowego (w Dalian, Qingdao i Changchun), przemysł stoczniowy (Szanghaj, Dalian, Tiencin i Kanton ("Guangzhou")) i produkcja traktorów (Szanghaj, Tiencin, Luoyang). Przemysł samochodowy nastawiony jest głównie na produkcję samochodów ciężarowych (Changchun, Szanghaj i Nankin). Głównym ośrodkiem produkcji samochodów osobowych jest Pekin.
Przemysł chemiczny oparty jest na bogatej bazie surowcowej i ma zróżnicowany profil produkcji. Największymi, wielobranżowymi ośrodkami tego przemysłu są Szanghaj, Tiencin i Nankin. Szybko zwiększa się produkcja nawozów sztucznych (główne ośrodki to: Nankin, Daqing i Shijiazhuang). Chiny zajmują 1. miejsce w świecie w produkcji nawozów azotowych i jedno z pierwszych miejsc w produkcji nawozów fosforowych. Rośnie rola produkcji tworzyw sztucznych. W związku z rosnącym wydobyciem ropy rozwija się przemysł rafineryjny. Główne ośrodki to Daqing, Yanshan, Fushun, Dalian i Szanghaj. Zdolność przerobowa chińskich rafinerii jest szacowana na około 100 milionów ton.
Intensywnie rozwija się też przemysł elektroniczny, we współpracy z firmami japońskimi. Główne ośrodki tego przemysłu to Pekin, Szanghaj, Tiencin oraz strefy ekonomiczne.
Tradycyjne gałęzie przemysłu chińskiego to włókiennictwo a zwłaszcza przemysł bawełniany, który stanowi 95% włókienniczej produkcji przemysłowej oraz jedwabniczy. Główne ośrodki przemysłu włókienniczego to miasta u ujścia Jangcy (Szanghaj, Zhuzhou, Hangzhou). W północno-zachodnich Chinach główne ośrodki znajdują się w Sinciangu (Urumczi, Kaszgar, Hotan). W latach 80. XX wieku Chiny przekształciły się z eksportera surowców włókienniczych na eksportera wyrobów włókienniczych.
Duże znaczenie ma przemysł spożywczy, obejmujący przemysł cukrowniczy, tłuszczowy, młynarski, mięsny, winno-spirytusowy, tytoniowy i herbaciany. Przemysł ten skoncentrowany jest głównie we wschodnich Chinach. W miastach nadmorskich rozwija się przemysł rybny. Potencjał przemysłu spożywczego jest ciągle za mały do potrzeb kraju. Oprócz tych gałęzi przemysłu rozwinęły się także inne, takie jak cementowy, porcelanowy (główne ośrodki to Jingdezhen i Liling), skórzany i odzieżowy (Pekin, Szanghaj) oraz drzewny w północno-wschodnich Chinach. Duże znaczenie ma także rękodzieło, a zwłaszcza artystyczne.
Rolnictwo.
Poziom technologiczny chińskiego rolnictwa nie jest wysoki, mimo znacznego postępu w zakresie mechanizacji, rozbudowy systemów irygacyjnych i zużycia nawozów sztucznych. Grunty orne zajmują tylko około 10% kraju a łąki i pastwiska 42%. Połowa gruntów ornych jest sztucznie nawadniana (głównie w dorzeczu Jangcy i Huang He). Rozpowszechniony jest system uprawy tarasowej, głównie w Górach Południowochińskich.
Podstawą rolnictwa w Chinach jest produkcja roślinna. Największy udział w strukturze upraw zajmują rośliny żywieniowe (około 90% zasiewów). Najważniejszą uprawą, w której zasiewach Chiny zajmują 1. miejsce, jest ryż. Uprawiany jest od tysiącleci, głównie na południe od rzeki Huai He i gór Qin Ling. W południowo-wschodniej części Chin 2-3 zbiory ryżu rocznie. Nizina Chińska i północno-wschodnie Chiny są natomiast głównymi ośrodkami uprawy pszenicy (1. miejsce w zbiorach światowych), kukurydzy (2. miejsce po USA), jęczmienia, prosa i gaoliangu. Plony zbóż, głównie dzięki dużemu nakładowi pracy są średnie i osiągają 43 q z ha.
Najważniejszą uprawą przemysłową jest bawełna (1. miejsce w zbiorach światowych), uprawiana głównie na Nizinie Chińskiej. Nową uprawianą rośliną przemysłową jest kauczukowiec, uprawiany głównie w południowych krańcach prowincji Junnan przy granicy z Laosem i Mjanmą. Z roślin oleistych uprawia się soję (północno-wschodnia część kraju i Nizina Chińska), orzeszki ziemne (w prowincji Szantung), rzepak (Syczuan i Anhui), sezam (Nizina Chińska). W zbiorach herbaty Chiny zajmują 2. miejsce po Indiach a tytoniu 1. miejsce. W południowych Chinach uprawa owoców cytrusowych i bananów. Ponadto powszechna jest uprawa warzyw oraz w niektórych prowincjach zbieractwo ziół i roślin leczniczych.
W produkcji hodowlanej największe znaczenie ma hodowla trzody chlewnej (364 milionów sztuk), rozwinięta zwłaszcza na Nizinie Chińskiej i w północno-wschodnich Chinach. W tych samych regionach hoduje się bydło (81 milionów sztuk) i drób (głównie kaczki ok. 3 mld). W zachodnich i północnych Chinach hodowla owiec (113 milionów sztuk), kóz (97 milionów sztuk), koni (10 milionów sztuk) i wielbłądów. Na Wyżynie Tybetańskiej ponadto hodowla jaków. W całych Chinach jest dobrze rozwinięta hodowla jedwabników, a zwłaszcza w dorzeczu Jangcy i Xi Jiang.
Dobrze rozwinięte jest rybołówstwo morskie i śródlądowe oraz przybrzeżne marikultury. W połowach morskich które wynoszą 11,2 miliona ton ryb kraj zajmuje 2. miejsce w świecie. Na chińskich wybrzeżach zlokalizowano około 140 portów rybackich, obsługujących połowy przybrzeżne, dalekomorskie oraz 8 głównych łowisk szelfowych.
Turystyka.
Sytuacja gospodarcza Chin w latach 60. i 70. ograniczyła w tym czasie rozwój turystyki zagranicznej i wewnętrznej. Rozwój ruchu turystycznego nastąpił dopiero pod koniec lat 70. W 1989 roku Chiny odwiedziło 12,4 mln osób, głównie imigrantów z Hongkongu, Makau i Tajwanu. W tym samym roku wpływy z turystyki wyniosły 2,2 miliarda dolarów. W 2003 było już ich 47 miliardów.
Najważniejszym regionem turystycznym Chin jest południowo-wschodnia część kraju a zwłaszcza Hongkong, Kanton ("Guangzhou") oraz nowoczesne strefy ekonomiczne (Shantou, Shenzhen, Zhuhai). Liczne atrakcyjne regiony kraju, głównie z powodu nie wystarczającej obsługi hotelowej i słabego dostępu, nie są wykorzystane turystycznie. Najliczniej odwiedzane są stare i zabytkowe miasta takie jak Szanghaj, Pekin, Nankin, Hangzhou, Suzhou i Xi’an oraz fragmenty Wielkiego Muru Chińskiego i park krajobrazowy z formami krasowymi koło Guilin. Zaczyna się wykorzystywać walory plaż południowego wybrzeża.
Transport i łączność.
Sieć transportowa w Chinach jest słabo i nierównomiernie rozwinięta. Największy udział w przewozach towarowych ma transport kolejowy – 42,6% przewozów, a następnie żegluga śródlądowa – 13,2%. W przewozach osobowych najwięcej przypada również na koleje, bo aż 48% i na przewozy autobusowe – ok. 45%. Długość linii kolejowych wynosi 75 438 km (dane z 2005), a dróg samochodowych 1 930 544 km (dane z 2005).
Najlepiej rozwinięty transport lądowy mają wschodnie i północno-wschodnie Chiny. Głównymi szlakami komunikacyjnymi tej części Chin są linie kolejowe: Pekin – Szanghaj – Kanton, Pekin – Wuhan – Kanton oraz połączenia Pekinu z Harbinem i Ułan Bator w Mongolii. W północnych i zachodnich Chinach ważną rolę ciągle odgrywa transport juczny. Głównymi szlakami komunikacyjnymi są tu drogi Chengdu – Lhasa, Xining – Lhasa, Lanzhou – Turfan – Urumczi – Tacheng, Turfan – Kaszgar – Hotan – Qiemo oraz linia kolejowa Zhengzhou – Lanzhou – Urumczi. Ważną rolę w transporcie odgrywa żegluga śródlądowa (głównie w dorzeczu Jangcy i Xi Jiang) i kabotażowa. Długość dróg wodnych wynosi 121 557 km. Rośnie rola transportu lotniczego (477 lotnisk i 35 heliportów). Rozbudowuje się transport rurociągowy. Dziś liczy 32 268 km rurociągów i gazociągów. Przeładunki w chińskich portach przekraczają rocznie 166 milionów ton. Główne porty morskie to Szanghaj, Qinhuangdao, Dalian, Qingdao, Kanton ("Guangzhou"), Ningbo i Tianjin. Natomiast główne porty lotnicze znajdują się w miastach: Pekin, Szanghaj i Kanton ("Guangzhou").
Telefony stacjonarne i komórkowe (w 2007): 686,2 na 1000 osób
Dostęp do Internetu (w 2008): 201,0 na 1000 osób
Emisja gazów cieplarnianych.
Z wysoką pozycją gospodarczą wiąże się znaczący udział w światowej emisji gazów cieplarnianych. W 2018 Chiny emitowały około 11,3 Gt dwutlenku węgla pochodzenia kopalnego, odpowiadając za 29,7% jego światowej emisji, zajmując tym pierwsze miejsce, przy czym kolejne państwo, Stany Zjednoczone emitowały około dwukrotnie mniej. Łączna emisja równoważnika dwutlenku węgla z Chin wyniosła w 1970 roku 2 Gt Mt, z czego 47,6% stanowiła emisja metanu, a 7,3% podtlenku azotu. W 1990 emisja równoważnika wyniosła 3 859,073 Mt, w czym 2 397,508 Mt stanowił dwutlenek węgla, a udział metanu spadł nieco poniżej ⅓. W przeliczeniu na mieszkańca emisja wyniosła wówczas 2,045 t dwutlenku węgla, a w przeliczeniu na 1 dolar PKB 1 388 kg. Po roku 1990 całkowita emisja cały czas rosła w różnym tempie. W 2018 emisja dwutlenku węgla pochodzenia kopalnego wyniosła 11 255,878 Mt, a w przeliczeniu na mieszkańca 7,954 t i w przeliczeniu na 1 dolar PKB 499 kg. Emisja metanu pozostała na podobnym poziomie, a więc jej udział nadal spadał do ok. 10%. W tym czasie udział emisji podtlenku azotu spadł do 3,1%, a gazów fluorowanych osiągnął 2,2%. Przez cały czas główne branże odpowiedzialne za emisję dwutlenku węgla to energetyka i inne spalanie przemysłowe. Wzrost emisji nastąpił we wszystkich branżach, najbardziej w transporcie, ale w energetyce też był na tyle duży, że w 2018 odpowiadała ona za 41%, podczas gdy udział pozostałego spalania przemysłowego, w 1990 będący na podobnym poziomie, co energetyka, spadł do 24%. Spalanie węgla kopalnego rosło wolniej od spalania ropy naftowej i gazu ziemnego, ale w 2018 odpowiadało za 68,3% emisji ze spalania paliw, podczas gdy spalanie ropy naftowej za 23%, a gazu za 8,7%.
Handel zagraniczny.
Chiny zajmują pierwsze miejsce w świecie pod względem wartości obrotów handlowych. Wynoszą one 4306 mld USD (2014). Wartość eksportu to 2343 mld USD, a importu 1963 mld USD. Najwięcej eksportuje się maszyn i sprzętu. Za nimi plasują się tekstylia i ubrania, obuwie, zabawki, sprzęt sportowy i paliwo. Chiny eksportują do takich państw jak USA (21,1%), Hongkong (17,4%), Japonia (13,6%), Korea Południowa (4,6%), Niemcy (4%). Natomiast importuje się maszyny, sprzęt elektroniczny, paliwo, plastik, żelazo, stal i chemikalia. Partnerami chińskiego importu są Japonia (18%), Tajwan (11,9%), Korea Południowa (10,4%), USA (8,2%), Niemcy (5,9%).
Istotną rolę w rozwoju handlu zagranicznego mają Targi Kantońskie.
Regiony Chińskiej Republiki Ludowej według wskaźnika rozwoju społecznego.
Lista jednostek administracyjnych Chińskiej Republiki Ludowej według wskaźnika rozwoju społecznego w 2017 roku.
Kryzys w 2008 r..
Podczas kryzysu w 2008 r. rząd Chin zapowiedział wsparcie gospodarki pakietem 585 miliardów dolarów. W Chinach kryzys nie był aż tak mocny (spadł wzrost gospodarczy do 7–8%).

</doc>
<doc id="798442" url="https://pl.wikipedia.org/wiki?curid=798442" title="Rezolucja Rady Bezpieczeństwa ONZ nr 1677">
Rezolucja Rady Bezpieczeństwa ONZ nr 1677

Rezolucja Rady Bezpieczeństwa ONZ nr 1677 została uchwalona 12 maja 2006 podczas 5436. posiedzenia Rady.
Rezolucja przedłuża mandat Biura ONZ w Timorze Wschodnim (UNOTIL) do 20 czerwca 2006 i jednocześnie nakazuje sekretarzowi generalnemu przygotowanie raportu na temat dalszej roli ONZ w tym kraju. Ma on zostać przedłożony do 6 czerwca 2006. 

</doc>
<doc id="798444" url="https://pl.wikipedia.org/wiki?curid=798444" title="Papier ścierny">
Papier ścierny

Papier ścierny – jeden z rodzajów wyrobów ściernych przeznaczonych do obróbki ściernej powierzchni przedmiotów wykonanych z takich materiałów jak drewno, metal, tworzywa sztuczne.
W handlu występuje zwykle w postaci arkuszy (formatu A4) lub taśm grubszego papieru, na którego jednej ze stron znajduje się tzw. nasyp – czyli warstwa ziarna ściernego przyklejonego do podłoża.
Jako materiał ścierny dawniej stosowano drobno tłuczone szkło – stąd czasem zamiennie używana nazwa „papier szklisty”. Dziś takim materiałem jest zwykle korund (Al2O3) lub karborund (SiC).
Oznaczenie ziarnistości.
Rozróżnia się papiery grubo- i drobnoziarniste. Oznaczenie ziarnistości znajduje się na spodzie arkusza (taśmy) w postaci liczby, np. 30, 60, 120, 360, itp. Liczba ta jest związana z wielkością ziaren materiału ściernego – im wyższa liczba w oznaczeniu, tym drobniejsze ziarno użyte do produkcji papieru. Oznacza liczbę oczek w sicie na jeden cal kwadratowy użytym do przesiania materiału (przy gradacjach powyżej 240 – prowadzi się analizę metodą sedymentacji) (europejska norma ISO 6344). 
W zależności od rodzaju papieru i użytego kleju papiery ścierne dzieli się na zwykłe i wodoodporne.
Tych drugich (zwykle o gradacji powyżej 300 do 2500) po zwilżeniu wodą lub naftą używa się do szlifowania powierzchni.
Historia.
Pierwsza wzmianka o papierze ściernym należy do XIII wieku, kiedy w Chinach był produkowany papier ścierny stworzony z mielonej muszli, nasion i piasku, klejonych do pergaminu z pomocą naturalnego kleju. U niektórych narodów zamiast papieru ściernego była używana skóra rekina.
Uważa się, że wynalazcą nowoczesnego papieru ściernego jest John Oakey (1813–1887) – angielski wynalazca i założyciel firmy „John Oakey i synowie”, producent papieru ściernego i innych materiałów szlifierskich.

</doc>
<doc id="798457" url="https://pl.wikipedia.org/wiki?curid=798457" title="Historia Mrągowa">
Historia Mrągowa

Historia Mrągowa sięga XIV wieku, kiedy powstało jako osada zakonu krzyżackiego o nazwie Sensburg, przez osadzaną tu ludność mazurską zwana Ządźborkiem. Obecna nazwa miasta nadana została po II wojnie światowej na cześć polskiego pastora Krzysztofa Celestyna Mrongoviusa, pierwszego badacza kaszubszczyzny i gwar Warmii i Mazur, członka TPN w Warszawie. Osada (pierwotnie miał to być gród obronny) powstała na terenach pruskiej krainy plemiennej Galindii, a w roku 1407 na prawie chełmińskim powstało miasto zamieszkane po części przez Niemców, po części przez Mazurów.
Czasy najdawniejsze.
W 2011 roku na placu Wolności odkryto ślady osady ludności kultury kurhanów zachodniobałtyjskich datowaną na III–II w. p.n.e.
Galindia.
Mrągowo powstało na obszarze, które było zamieszkiwane przez pruskie plemię Galindów. Z racji swojego położenia geograficznego, Galindowie, jako jedni z ostatnich, zetknęli się z rycerzami krzyżackimi. Było to pod koniec XIII wieku. Już wtedy tereny te były, około pół wieku opóźnione pod względem lokacji, do innych obszarów powstającego państwa krzyżackiego.
Niedokończone badania archeologiczne w latach trzydziestych archeologów z Uniwersytetu Królewieckiego potwierdziły, że na wyspie jeziora Czos (dzisiejszy Półwysep Ostrów) znajdowała się osada Galindów. Ich siedliska zajął i zniszczył zakon krzyżacki.
Początki osady i przywileje lokacyjne miasta.
Zakon krzyżacki chcąc zabezpieczyć swoje tereny podczas podboju ziem Prusów zbudował drewnianą strażnicę przy drodze do Szestna między dwoma jeziorami. Wiele lat później, najprawdopodobniej w 1348 roku, przy strażnicy zaczęli osiedlać się Mazurzy sprowadzani z ziemi chełmińskiej. Powstała wtedy osada o nazwie Sensburg. Nie zachowały się żadne dokumenty określające datę założenia osady. Wiadomo jednak, że w latach 1404–1407 komtur bałgijski Johann von Sayn, lokował miasto na prawie chełmińskim, a wielki mistrz krzyżacki Konrad von Jungingen, nadał miejscowości prawa miejskie. Mrągowo weszło wówczas w skład komturstwa w Bałdze i wójtostwa w Szestnie. Wraz z dokumentem nadawczym przekazano nowemu miastu 2688 h ziemi (160 włók). Stało się on wówczas swoistym zapleczem państwa zakonnego. To w okolicznych jeziorach łowione były szczupaki i węgorze, które później trafiały na stoły znamienitych urzędników krzyżackich. Świadczą o tym wzmianki z lat 1408–1409. Niejednokrotnie miały miejsce świadczenia pieniężne na rzecz rozwijającego się miasta. Na początku XV wieku miasto przeżywało wielki rozkwit gospodarczy, przerwany później wojną polsko-krzyżacką.
Po klęsce grunwaldzkiej Mrągowo podobnie jak inne miasta państwa krzyżackiego przeżywało poważny kryzys gospodarczy. W okresie panowania wielkiego mistrza Henryka von Plauena, miasto otrzymało prawo korzystania z jeziora Czos w zamian za określone podatki. Z tego okresu zachowały się dwa dokumenty, które są źródłem najstarszej historii miasta. Pierwszy z nich, wystawiony w Szczytnie, zawierał zezwolenie wielkiego mistrza na obniżenie podatku miejskiego za jezioro Czos. Drugi dokument z 20 lutego 1444 roku wystawiony w Szestnie dotyczy odnowienia przez Konrada von Ehrlichshausena przywileju lokacyjnego miasta. Ponowna lokacja przyniosła już rozwijającemu się ośrodkowi miejskiemu nowe możliwości.
Prawo chełmińskie zobowiązywało miasto do utrzymania siły zbrojnej. Z 1449 roku zachowała się wzmianka o konieczności wystawienia przez miasto sześciu zbrojnych konnych w razie zagrożenia wojną. Przywilej określał też powinności czynszowe, zezwalał na organizowanie przez miasto corocznych jarmarków św. Marcina, które odbywały się 11 listopada.
Organizacja samorządu Mrągowa była podobna do organizacji samorządów innych miast lokowanych na prawie chełmińskim. Na czele stał burmistrz, wymieniony po raz pierwszy w 1444 roku, wraz z radą złożoną z sześciu rajców. Sądownictwo miejskie sprawowała ława złożona z sześciu ławników z sędzią miejskim na czele.
Przywilej lokacyjny przewidywał planowaną zabudowę miasta, które przybrało kształt wydłużonego prostokąta z powodu trudnych warunków geograficznych (jeziora i bagna). Główną arterią komunikacyjną była nadal droga z południa na północ. Przebiegała ona liczącym 240 m odcinkiem między bramami miejskimi. Dostępu do miasta broniły trzy bramy: od południa Brama Szczycieńska, od północy Brama Kętrzyńska, a od zachodu Brama Biskupiecka. Miasto nigdy nie posiadało murów miejskich, zastępowały je głębokie fosy wypełnione wodą oraz wał ziemny. W centrum znajdował się kwadratowy rynek z ratuszem pośrodku. Z narożników rynku wybiegały ulice wylotowe. W pobliżu rynku znajdował się kościół parafialny, który istniał od 1409 roku, prawdopodobnie drewniany na kamiennym fundamencie. Proboszczem parafii był w 1485 roku ksiądz Stanisław, niewątpliwie Polak. W pobliżu miasta znajdowała się kaplica św. Jerzego należąca do braci zakonnych.
Założenie miasta podyktowane było zapewne względami ekonomicznymi. Mrągowo miało spełniać rolę ośrodka gospodarczego, skupiającego ludność rolniczą z pobliskich wsi. Mieszkańcy miasta zajmowali się uprawą roli i hodowlą bydła oraz rybołówstwem. Mrągowo było również dość znaczącym w regionie ośrodkiem przetwórstwa zbożowego, świadczy o tym wzmianka z 1441 r. mówiąca o przeprowadzeniu inwentaryzacji obiektów gospodarczych, podlegająca administracji w Szestnie, w tym również mrągowskiego młyna. Rzemiosło w tamtych czasach nie odgrywało jeszcze znaczącej roli. Zły stan dróg, brak mostów i gęsto zalesiony teren utrudniały handel. Życie mieszkańców w średniowieczu nie było ani łatwe, ani dostatnie. Nieurodzajne gleby, wysoki czynsz mieszkalny oraz niedogodna zabudowa miasta nie zachęcały ludzi do osiedlania się tu. Możliwości rozwojowe Mrągowa ograniczało Szestno, które było siedzibą wójta. Mrągowo skazane było zatem na nędzną egzystencję, bez szans na odegranie ważniejszej roli w państwie krzyżackim.
W chwili odnowienia przywileju lokacyjnego Mrągowo było niewielkim miasteczkiem. Liczba ludności nie przekraczała wtedy 100 osób. Skład narodowościowy ludności miejskiej był zróżnicowany. Obok Niemców i Polaków żyli tu także potomkowie Prusów. W tym okresie Mrągowo pozostawało na uboczu ówczesnych wydarzeń politycznych. Po zakończeniu wojny trzynastoletniej i zawarciu pokoju toruńskiego w 1466 roku Mrągowo było lennem Korony Królestwa Polskiego, nadal pozostając pod panowaniem krzyżackim.
Ządzbork lennem Królestwa Polskiego.
Mrągowo nie doczekało się budowy murów obronnych, co zamierzał uczynić wielki mistrz krzyżacki Fryderyk z Miśni. Za jego rządów nie dochodziło także do konfliktów zbrojnych z Polską. Jego następca Albrecht Hohenzollern otwarcie wystąpił przeciw Polsce, dążąc do obalenia postanowień pokoju toruńskiego. W odwet za napaść Krzyżaków na Warmię Polacy wtargnęli na południowe tereny państwa zakonnego. Zagrożeni w Reszlu Polacy poprosili o bratnią pomoc z Pisza. Zamek piski na początku zajął kilkuset osobowy oddział polsko-czeski. Na wieść o oblężeniu Reszla 300 jeźdźców wyruszyło z Pisza w kierunku Mrągowa, które zostało zdobyte i doszczętnie spalone 21 lipca 1520 roku.
Wojna z Polską przyniosła Krzyżakom wiele strat. Albrecht Hohenzollern przyjął luteranizm, a zakon został rozwiązany. Na gruzach państwa zakonnego powstało świeckie państwo pruskie. Mrągowo i okoliczne wsie były całkowicie zniszczone. Nie wiadomo jak długo utrzymywałby się taki stan rzeczy, gdyby nie groźna choroba zakaźna, tzw. angielski pot, która latem 1527 roku zmusiła księcia Albrechta do opuszczenia stolicy w Królewcu i schronienia się wraz z rodziną na Mazurach. Albrecht po drodze trafił do zniszczonego Mrągowa. 17 września 1527 roku książę pruski nadał miastu prawo do odbywania w każdą sobotę miesiąca cotygodniowych „targów pod rozwiniętą chorągwią” w celu złagodzenia szkód wyrządzonych podczas wojny. Ponadto zezwolił na przełożenie corocznego jarmarku, zwanego jarmarkiem św. Marcina z 11 listopada na bardziej dogodny dla Mrągowa termin 6 grudnia. Odtąd jarmark nazwano jarmarkiem św. Mikołaja. Nowa wiara luterańska zyskała swych orędowników i w Mrągowie. Nie zabrakło też i przeciwników reformacji. W wyniku reformacji parafię w Mrągowie przyłączono do archidiakonatu w Kętrzynie.
Trudną sytuację gospodarczą Mrągowa pogorszył pożar, który wybuchł w nocy 28 października 1568 roku. Miasto spłonęło doszczętnie. Ogień strawił nie tylko stare budynki ocalałe od pożaru z 1520 roku, ale także i nowe wybudowane w ostatnim pięćdziesięcioleciu. Rząd księstwa starał się pomóc miastu. Jednak stały wzrost danin i świadczeń na rzecz księstwa pruskiego i kościoła, oburzał mrągowian zwłaszcza po pożarze. Dlatego w 1592 roku burmistrz, rajcy i gmina wnieśli skargę do księcia w sprawie zawyżonych żądaniach podatkowych. Rząd wezwał starostę Szestna Ottona von Etzella w celu złożenia wyjaśnień. Starosta nie potrafił tego wyjaśnić i stwierdził tylko, że mrągowianie nie powinni takimi błahymi sprawami zawracać głowy księciu. Ostatecznie sprawę załatwiono połowicznie. Zniesiono czynsz za bagna, a wysoki czynsz za jezioro Czos utrzymywano.
Pod koniec XVI wieku głównym źródłem utrzymania ludności Mrągowa było rolnictwo, a szczególności hodowla bydła. Rzemiosło w tych czasach nie odgrywało jeszcze ważnej roli w gospodarce miasta. Dalszy rozwój gospodarczy miasta przerwało przyłączenie się Prus Książęcych do II wojny północnej.
XVII/XVIII w..
W celu zapewnienia stałego dopływu środków finansowych na potrzeby dworu książęcego w Królewcu powołano w 1693 roku komisję rządową do zbadania stanu podatkowego małych miast pruskich. Do Mrągowa komisja ta przybyła 4 lutego 1693 roku, a jej sprawozdanie z zastanego stanu daje interesujący obraz gospodarczy miasta. Z fragment sprawozdania wynika, że teren był zabudowany domami mieszkalnymi, rozciągał się po stronie wschodniej pomiędzy jeziorem Czos a błotnistą kotliną utworzoną między Jeziorem Miejskim, a Stawem Miejskim. Na południu miasto sięgało do początku obecnej ulicy Warszawskiej. Na północy kończyło się praktycznie na ulicy Królewieckiej, przy której stało tylko kilka domów. Przy ulicy znajdował się mały szpital miejski i cmentarz. Miasto posiadało również browar. Ze względu na ubóstwo komisja zaproponowała zamiast podwyżki obniżenie podatków.
24 czerwca 1698 miasto prawie całkowicie spłonęło. Poza kościołem, szkołą, plebanią i kilkoma stodołami spłonęło wszystko, a więc 130 zamieszkanych budynków. Spalił się również ratusz, a w nim prawdopodobnie wszystkie akta miejskie. Tym można wytłumaczyć brak archiwaliów z XVII wieku. Po pożarze stwierdzono, że jego przyczynami były słomiane dachy, wąskie uliczki i brak sprzętu przeciwpożarowego. W związku z tym postanowiono poszerzyć i wyprostować ulice, pogłębić kanały między jeziorami, wykopać dwie studnie oraz rów miejski między Jeziorem Miejskim a jeziorem Czos. Ustalono, że domy będą jednolitej wysokości, budowane na kamiennym fundamencie i pokryte dachówką. Dla pełnego zabezpieczenia przeciwpożarowego zorganizowano straż pożarną.
Nowy plan zabudowy miasta pokrywał się w zasadzie z planem Mrągowa sprzed pożaru. Można było przystąpić do odbudowy, lecz mieszczanie nie mieli na to odpowiednich środków finansowych, rząd księstwa zezwolił więc mrągowianom na niepłacenie podatku przez kilka lat. Ta forma pomocy okazała się jednak niewystarczająca. Ze względu na brak środków pieniężnych miasto musiało zrezygnować z budowy nowego ratusza.
Jesienią 1708 roku zapanowała w Prusach epidemia dżumy. Epidemia ta szalała do marca 1711 roku. W okolicach Szestna i Mrągowa zmarło ok. 700 osób, a w samym Mrągowie 80 osób. Zaraza nie była jedynym kataklizmem okolicy. Kolejne nieurodzaje, susza, plagi myszy doprowadziły chłopów do takiej nędzy, że zmuszeni byli do opuszczenia swoich domostw i wyjazdu na inne tereny. W okolicach Mrągowa połowa użytków rolnych leżała ugorem.
W mieście w dalszym ciągu prosperował browar. W latach 1688–1736 produkcja piwa znacznie zmalała z powodu nałożonego podatku na picie alkoholu. Przy browarze znajdowały się słodownie miejskie. Do produkcji piwa potrzebna była woda studzienna, za którą też trzeba było płacić podatek.
Po przystąpieniu Prus do wojny siedmioletniej do Mrągowa wkroczyły wojska rosyjskie. Życie gospodarcze w mieście nie uległo zmianie. Sporadycznie dochodziło do pobicia chłopów przez żołnierzy rosyjskich. Pod koniec 1762 roku ostatnie oddziały wojsk rosyjskich opuściły Prusy, a 15 lutego 1754 roku Królestwo Prus zawarło pokój z Rosjanami kończąc tym samym wojnę siedmioletnią.
W 1754 roku zbudowano w Mrągowie nowy kościół. W tym okresie zaczęło rozwijać się również szkolnictwo. Od 1742 roku szkoła w Mrągowie była dwuklasowa. Uczyło wówczas dwóch nauczycieli.
W XVIII wieku na terenie Prus zaczęto rozmieszczać garnizony wojskowe w miastach i miasteczkach. W Mrągowie w latach 1719–1736 stacjonował 4 Pułk Kirasjerów, w 1740 3 Pułk Huzarów, a w latach 1746–1772 7 Pułk Huzarów. W latach siedemdziesiątych zwiększono liczbę wojska w mieście. Od 1770 do 1792 roku w Mrągowie przebywał 9 Pułk Bośniaków. Główna warownia mieściła się w istniejącym do dziś ryglowym budynku przy rynku. Mały rynek mrągowski był coraz ciaśniejszy. Brakowało już terenu pod budowę. Nie było również ratusza. Posiedzenia miejskie odbywały się w wynajętej izbie sesyjnej. Mrągowo nie posiadało ani lekarza, ani apteki. Pod koniec XVIII wieku dobrze rozwinęło się rzemiosło.
XIX wiek.
Początek XIX wieku.
Po rozbiorach Polski nastąpiła epoka kampanii napoleońskich. Po klęsce Prus w bitwie pod Jeną-Auerstedt, 14 października 1806 roku król Fryderyk Wilhelm III spotkał się z sojuszniczymi oddziałami rosyjskimi. W sylwestra 1806 roku przez Mrągowo przemaszerowały wojska pruskie i rosyjskie. W Mrągowie zakwaterowano niewielki oddział kozacki w celu obrony przed Francuzami. Kozacy udali się do Sorkwit, gdzie niespodziewanie zaatakowali Francuzów. W walce zginęło kilka żołnierzy francuskich.
Mimo iż szlak pochodu wojsk napoleońskich nie przechodził przez Mrągowo, mieszkańcy musieli dostarczyć dla wojsk pruskich pięciu koni, paszy oraz żyta. W tym czasie rozgrywały się losy Prus w ciężkich bojach pod Pruską Iławą i Frydlandem.
Po zawarciu z Rosją pokoju w Tylży w 1807 roku wojska napoleońskie wycofywały się z Prus przez Mrągowo. Na trzy dni zakwaterowano tu 600 żołnierzy francuskich, którzy brali od ludności wszystko co nadawało się do zjedzenia. Wkrótce po odejściu Francuzów wybuchła zaraza wśród bydła.
Po pokoju w Tylży zniesiono w Prusach poddaństwo chłopów i przeprowadzono wiele reform. Najważniejsza dla Mrągowa była reforma z listopada 1808 roku o urządzaniu i przywilejach miast. Miasto podzielono na trzy okręgi wyborcze: królewiecki, warszawski i biskupiecki z których wybierano po ośmiu radnych. Rada miejska Mrągowa składała się zatem z 24 radnych, którzy spośród siebie wybierali przewodniczącego.
W 1812 roku rozpoczęła się kampania Napoleona Bonaparte na Rosję. Szlak wojsk napoleońskich prowadził wówczas przez Mrągowo i okolice. Wojska nie liczyły się z mieszkańcami miasta, którym zabierano najlepsze sztuki bydła na ubój, a część wołów miała wędrować z taborami. Zabierano zboże i artykuły żywnościowe. 13 sierpnia 1812 roku na dwudniowy odpoczynek zatrzymał się w Mrągowie wicekról Włoch Eugeniusz Beauharnais, adoptowany syn Napoleona, z oddziałami włoskimi w liczbie 7000 żołnierzy.
Tą samą drogą wracały rozbite wojska napoleońskie. W grudniu 1812 i styczniu 1813 roku przez Mrągowo ciągnęli ranni i słabi żołnierze, którym ludność Mrągowa musiała dostarczyć żywności. Mieszkańcy miast pruskich zaczęli organizować oddziały obrony krajowej. Mrągowianie utworzyli dwie kompanie piechoty i szwadron jazdy. Po zakończeniu wojny i kongresie wiedeńskim w Mrągowie 4 lipca 1816 roku odbyła się wielka uroczystość ku czci ofiar poległych w wojnie. Odsłonięto dwie tablice z nazwiskami poległych, byli wśród nich także Polacy.
Na początku XIX wieku wprowadzono w szkołach germanizację, także i w Mrągowie. W 1804 roku ustalono, że w szkołach mogą jedynie uczyć ludzie umiejący pisać i czytać po niemiecku. W 1815 roku po zakończeniu wojny powrócono do akcji.
Mrągowo jako siedziba powiatu.
Mrągowo już od dłuższego czasu przygotowane był na siedzibę władz powiatowych. Już w 1800 roku kilku urzędników przeniosło swoją siedzibę do tego miasto. W 1813 roku połączono sąd miejski z sądem powiatowym w Szestnie i odtąd nazywał się sądem powiatowym i sądem miejskim z siedzibą w Mrągowie. 1 września 1818 roku Mrągowo stało się siedzibą powiatu. Pierwszym starostą został August Lyśniewski. Nowe starostwo mieściło się w jednym z budynków przy rynku. W roku 1814 dwuklasową szkołę przekształcono na trzyklasową szkołę miejską, a w 1819 założono pierwszą aptekę w mieście. Jej właścicielem był niejaki Graape.
Mimo wszystkich zmian zaszłych na początku XIX wieku i stale rosnącej rangi Mrągowo określano jako nędzne miasto.
Od chwili kiedy Mrągowo stało się stolicą powiatu nie upłynęły jeszcze pełne cztery lata, gdy w nocy z 23 na 24 marca 1822 roku wybuchł wielki pożar. Przyczyną było zapalenie się szopy w pobliżu gęstej zabudowy miejskiej przy rynku. Silny wiatr zaczął przenosić ogień z budynku na budynek. Pokryte przeważnie słomą drewniane budynki paliły się błyskawicznie. Na nic zdały się wysiłki mieszkańców miasta i ludzi sprowadzonych z okolicznych wsi. W ciągu godziny spłonęła cała południowa część miasta. W gaszeniu osobiście brali udział starosta Lyśniewski, burmistrz Bronikowski, podskarbi miejski Drobnicki i inspektor ogniowy Timnik. W pożarze spłonęło 44 budynków mieszkalnych, 27 stajni, 76 stodół, 18 szop i 3 spichrze. Ponadto uszkodzonych zostało jeszcze 10 domów i stajnia. Łączne straty spowodowane pożarem wynosiły 20 095 talarów i 48 groszy.
Do odbudowy na pogorzeliskach nie przystąpiono jednak od razu. Rada miasta postanowiła bowiem zmienić dotychczasowy plan zabudowy miasta. Ulice miały być poszerzone, a budynki wyłącznie murowane. Postanowiono również powiększyć plac rynkowy.
Podczas zebrania mieszkańców miasta 4 lipca 1822 r. przewodniczący sądu przedstawił zgromadzonym ostateczny plan odbudowy. Pogorzelcy otrzymali nowy przydział placów budowlanych. Przed Bramą Biskupiecką, w dawnych ogrodach miejskich, miała przebiegać nowa ulica, przy której miały mieścić się wszystkie stodoły. Stare budynki należało dostosować do nowych przepisów budowlanych.
W tym samym czasie zarząd miejski podjął też decyzję o budowie ratusza i nowej szkoły. Poświęcenie kamienia węgielnego pod budowę tych obiektów odbyło się 3 sierpnia 1822 roku. Rok później oddano do użytku nową szkołę przy obecnej ulicy Kościelnej. Budowa ratusza trwała natomiast dłużej z powodu braku funduszy. Uroczyste otwarcie nowego ratusza odbyło się 3 sierpnia 1825 roku.
O wiele wolniej przebiegała odbudowa miasta. Ludzie domagali się odszkodowań za zniszczenia, ponieważ większość budynków była ubezpieczona. Wypłata odszkodowań nastąpiła dopiero rok po tragedii, co umożliwiło mieszkańcom odbudowę swoich domów.
Niedługo po kłopotach z odbudową Mrągowa, na miasto ponownie spadło nieszczęście. W czasie powstania listopadowego żołnierze rosyjscy przenieśli z terenów azjatyckich epidemię cholery. Pierwszy przypadek choroby w Mrągowie odnotowano na początku listopada 1831 roku. Chorymi opiekowali się dwaj medycy – dr Hoffmann i Mangold – oraz pielęgniarze. W Mrągowie epidemia pochłonęła w ciągu półtora miesiąca 31 istnień ludzkich. Przed nowym rokiem niebezpieczeństwo minęło, lecz ludność wciąż bała się powrotu epidemii. Dopiero w kwietniu 1832 roku mieszkańcy powrócili do swych codziennych zajęć.
W latach 1834–1837 panował nieurodzaj, co spowodowało gwałtowny wzrost cen żywności. Wśród biedniejszych mieszkańców Mrągowa zapanował głód. Zamożniejsi zorganizowali nawet zbiórkę pieniędzy. Ludność wiejska zaczęła napływać do miasta za pracą. W następnych latach żniwa były coraz lepsze jednak drożyzna nie ustępowała.
Lata głodu nie zahamowały jednak rozwoju miasta. Rozwijało się budownictwo mieszkaniowe. W 1837 roku miasto posiadało 200 budynków mieszkalnych i liczyło 2302 mieszkańców. Obywatele Mrągowa dbali o estetyczny wygląd miasta. Odnowiono wówczas wiele budynków. Ludność szybko zapomniała o widmie głodu. Tym bardziej dotkliwe były więc następne lata głodowe 1844 i 1845. Wiosenne miesiące 1844 przyniosły katastrofalną suszę. W lipcu natomiast trwały bezustanne deszcze, które spowodowały zalanie pól i łąk. W tym najgorszym dla miasta czasie przybył do Mrągowa król pruski Fryderyk Wilhelm IV. Podczas kilkudniowej wizyty wysłuchał on skarg mieszkańców. Starosta August Lyśniewski prosił władcę o budowę nowej drogi bitej do Reszla co umożliwiłoby szybszą komunikację z Królewcem. Król wyraził zgodę na budowę szosy.
Po wizycie króla stan dróg poprawił się, co sprawiło, że Mrągowo stało się bardziej atrakcyjne dla kupców. W mieście urządzano sześć razy w roku jarmarki i jeden czternastodniowy jarmark lniany, na które zjeżdżali się kupcy z Królewca i polscy Żydzi. Targi zaś odbywały się dwa razy w tygodniu we wtorki i piątki. Władze na początku 1846 roku sprowadziły do Mrągowa pierwszego weterynarza, który badał m.in. zwierzynę sprzedawaną na jarmarkach.
Po latach nieurodzaju następnym nieszczęściem była epidemia tyfusu w roku 1847. Ofiarą choroby był m.in. ówczesny mrągowski burmistrz Drobnicki i pierwszy starosta August Lyśniewski. Przyczyną epidemii była zanieczyszczona woda w kanałach i jeziorach usytuowanych w mieście. Głód potęgował epidemię.
W kolejnych latach choroba ustała. Nastąpił wtedy szybki rozwój miasta. W latach 50. XIX wieku rozpoczęto prace melioracyjne, drogowe i budowlane. Nastąpił także pomyślny rozwój przemysłu. Okazało się wówczas, że Mrągowo leży na niepewnych gruntach torfowych. Niektóre budynki zaczęły pękać. Do prac melioracyjnych, budowy kanałów i zabezpieczenia budynków sprowadzono Holendrów. Przybyli oni również w celu ratowania ratusza, którego ściany także pękały. Ściągnięto go klamrami, a wody jezior obniżono poprzez budowę kanałów, dzięki temu ratusz przetrwał do dziś. Niektórzy z Holendrów osiedlili się w Mrągowie, założyli tu rodziny i wysyłali dzieci do szkół.
Starostwo powiatowe nie miało swojego budynku od czasu wielkiego pożaru w 1822 roku. Urząd mieścił się w pomieszczeniach zastępczych, które były za ciasne W 1867 roku starostwo musiało przenieść się do większego budynku, lecz i ten okazał się za mały. Kiedy powiat otrzymał 800 talarów, zakupiono w 1875 roku dom przy ulicy Królewieckiej, który przebudowano na siedzibę starostwa. Sąd mieścił się tymczasowo w ratuszu. Ponieważ ciągle jednak się rozrastał, zarząd miejski musiał oddawać do jego użytku coraz to nowsze pomieszczenia ratuszowe. Wreszcie doszło do tego, że urząd miejski jako właściciel ratusza nie miał gdzie się pomieścić. Nowy burmistrz mrągowski, którym został dawny kupiec Gustaw Timnik, musiał w końcu urządzić biuro urzędu w swym prywatnym mieszkaniu. Ludność miasta żartobliwie mówiła: "Przedtem Mrągowo miało magistrat bez ratusza – teraz ma ratusz bez magistratu". Sytuację można było rozwiązać jedynie przez budowę gmachu sądu. Zanim jednak do tego doszło upłynęło prawie ćwierć wieku. Dopiero w 1898 roku, kiedy przy ulicy Królewieckiej wzniesiono nowy gmach sądu, Zarząd Miejski zajął swe dawne pomieszczenia w ratuszu. W 1870 Mrągowo znalazło się w granicach Zjednoczonego Cesarstwa Niemiec.
W Mrągowie 1839 roku było 78 Żydów, w dziesięć lat później ich liczba zmalała do 47, a w 1888 roku wzrosła do 148. W roku 1900 mieszkały 103 osoby wyznania mojżeszowego. W latach 1895–1896 wzniesiono w Mrągowie bożnicę żydowską. Żydzi przyczynili się również w rozwój miasta, jako dobrzy organizatorzy, architekci, budowniczowie i kupcy. w 1859 roku Justyna Timnik, wdowa po zmarłym burmistrzu, podarowała Żydom teren pod cmentarz.
Liczba katolików w Mrągowie wynosiła 64 osoby. Wkrótce zaczęto myśleć nad budową w mieście kościoła katolickiego. Także i w tym przypadku Justyna Timnik ofiarowała gminie katolickiej plac budowlany oraz budynek dla nowej parafii. Ofiarowała ona również kawałek ziemi na cmentarz katolicki. Budowę małego kościółka rozpoczęto wiosną 1860 roku, a już 28 października tego roku odbyło się jego poświęcenie. Na mocy rozporządzenia z 18 stycznia 1861 roku utworzono w Mrągowie pierwszą parafię katolicką. W latach 1892–1896 kościół rozbudowywano i przebudowywano, a także wyposażono w wieżę. W 1862 powołano pierwszego proboszcza księdza Kolberga. W 1870 roku wyznaczono dokładne granice parafii. Liczba katolików wciąż wzrastała. W roku 1888 było ich w Mrągowie 270, a w roku 1890 433.
W II poł. XIX wieku Mrągowo rozwijało się gospodarczo. Duży wpływ na to miała rewolucja naukowo-techniczna i wysiłki cesarstwa niemieckiego, zmierzającego do likwidacji zacofania gospodarczego Prus wschodnich. Rząd niemiecki wypłacał pieniądze dla biednych miast na rozwój infrastruktury. Ówczesny starosta zadbał o budowę dróg. W 1870 powstała droga do Kętrzyna, w 1874 roku do Biskupca, a w latach 1887–1889 do Mikołajek przez Baranowo.
W tym okresie rozwijało się również Mrągowo. Liczba ludności wzrosła w 1888 roku do 3611 mieszkańców, a 10 lat później wynosiła już ponad 4000 osób. Przy głównych ulicach budowano coraz lepsze i okazalsze budynki. Miejscowi kupcy tworzyli coraz nowsze i większe sklepy. Postanowiono rozbudować też wnętrze kościoła ewangelickiego, w którym w 1885 roku postawiono chór.
Otwarcie pierwszej linii kolei wąskotorowej łączącej Mrągowo z Kętrzynem nastąpiło 1 maja 1897 roku. Dworzec wąskotorówki zlokalizowano niedaleko gmachu sądu. Jednocześnie trwały też prace przy budowie kolei żelaznej na odcinku Czerwonka – Biskupiec – Mrągowo – Ruciane. Zakończono je 30 września 1898 roku uroczystym oddaniem nowej linii do użytku. Okazało się, że nowy dworzec jest oddalony od centrum, co spowodowało budowę nowej drogi. Kilkanaście lat później rozpoczęto budowę linii łączącej Mrągowo z Orzyszem przez Mikołajki. Budowę zakończono w 1911 roku.
W 1898 roku z Mrągowa postanowiono uczynić miasto garnizonowe. W południowej części miasta zaczęto budować duże koszary, w których od 1 października ulokowano bataliony piechoty mazurskiej i warmińskiej.
Pod koniec XIX wieku wraz z rozwojem budownictwa mieszkaniowego wzrosło zapotrzebowanie na gaz świetlny i palny. Wybudowano więc przy północnym brzegu jeziora Czos nową gazownie. Przeprowadzono także oświetlenie uliczne. W tym czasie powstał także system wodociągowy.
XX wiek.
Początek XX wieku.
Na początku XX wieku burmistrzem został Herman Jaenicke, który zadbał o estetyczny wygląd miasta. Z jego inicjatywy w 1898 roku na wzgórzu (nazwane później „Wzgórzem Jaenicke”) nieopodal miasta wzniesiono wieżę nazwaną imieniem kanclerza Bismarcka. Sam kanclerz przebywając w mieście podziwiał z niej widok. Teren wokół wieży zalesiono i urządzono tam park. W 1903 roku zmarł jeden z mieszkańców Edward Pałasz, pozostawiając miastu w testamencie 20 000 marek. Za pieniądze kupiono sześcieński las w pobliżu Mrągowa. Wkrótce potem przystąpiono do jego zagospodarowania. Otwarto tu dom wypoczynkowy z restauracją leśną, urządzono korty tenisowe, place zabaw, strzelnicę dla bractwa strzeleckiego, wiele alejek i punktów widokowych. Powstało też kąpielisko miejskie nad jeziorem Juno.
Władze miejskie postanowiły wybudować też nową szkołę. Oddano ją do użytku w 1903 roku. Zadbano też o opiekę zdrowotną. Przy dawnej ulicy Leśnej w latach 1912–1913 wybudowano duży szpital powiatowy. Dopiero wybuch I wojny światowej przerwał rozwój miasta.
I wojna światowa.
2 sierpnia 1914 roku rosyjska armia „Narew” przekroczyła wschodnią granicę Prus Wschodnich. Mrągowski regiment wojskowy stacjonujący w koszarach wyruszył w pierwszym dniu mobilizacji w celu objęcia stanowisk w Rucianem i Nidzie, jednak po kilku dniach Niemcy musieli się wycofać. Już 25 sierpnia 1914 roku Rosjanie wkroczyli do Mrągowa. Cała szosa do Reszla była zatłoczona przez wozy uciekinierów. Wojska Rosyjskie zajęły całe mrągowskie koszary, a generał i jego sztab – dwa hotele. Przeprowadzane były rewizje w domach, bankach i na poczcie, gdzie poprzecinano linie telegraficzne. Niektórym mieszkańcom Mrągowa nie wolno było opuszczać domów.
Po przegranej bitwie pod Tannenbergiem 27–29 sierpnia Rosjanie wycofali się z Mrągowa. Na początku listopada 1914 roku ponownie zaatakowali Prusy Wschodnie. W Mrągowie wydano więc rozkaz ewakuacji urzędów pocztowych i stacji kolejowych. Ludność znów zaczęła uciekać. Jednak Niemcy odparli wszystkie ataki Rosjan. W styczniu 1915 roku Niemcy przygotowali wielką kontrofensywę w Prusach Wschodnich. 7 lutego rozpoczęły się walki. Już 17 lutego Niemcy rozbili armię rosyjską. Mimo że wojna trwała jeszcze cztery lata, Mazury były wolne od działań wojennych. Mieszkańcy Mrągowa brali jednak udział w walkach w ciągu całej wojny. Wielu z nich poległo. Z Mrągowa zginęło 117 osób, w tym 49 mieszkańców polskiego pochodzenia. Pod koniec wojny w Niemczech wybuchła rewolucja, z tego powodu w Mrągowie wybrano nowego burmistrza i starostę.
Okres międzywojenny.
Utworzenie niepodległej Polski w 1918 r. oraz zapowiedź rozstrzygnięcia przynależności państwowej Warmii, Powiśla i Mazur w drodze plebiscytu na terenach oznaczonych przez postanowienia Traktatu Wersalskiego wzbudziły nadzieję w polskiej ludności na przyłączenie tych ziem do Polski. Ludność z terenów plebiscytowych od Polski oczekiwała energicznej akcji dyplomatycznej i agitacyjnej. Zainteresowanie rządu polskiego terenami plebiscytowymi było jednak niewystarczające, a pomoc dla Warmii i Mazur zbyt nikła. Główną uwagę w tym czasie Polska skierowała na ziemie wschodnie. W tej sytuacji trudno było liczyć na zwycięstwo w zbliżającym się plebiscycie, tym bardziej że mimo obecności Międzynarodowej Komisji Alianckiej na terenach plebiscytowych działała administracja pruska. W tym czasie starostwo powiatowe i zarząd miasta w Mrągowie, nadzorowały oddziały wojsk angielskich jednak. Agitatorzy polscy narażeni byli na szykany w związku z czym porządku pilnowali alianci. Jednak brutalne zachowanie niemieckich nacjonalistów uchodziło uwadze wojsk. Tylko raz przez Mrągowo przemaszerował oddział szkocki, który zjawił się tu nie tyle w celach nadzoru, ile dla zademonstrowania mieszkańcom miasta umiejętności kapeli wojskowej wyposażonej w kobzy.
Niemcy skorzystali z uprawnień do głosowania wszystkich ludzi urodzonych na terenach plebiscytowych, choć od dawna mieszkających w innych regionach Niemiec. Na wyznaczony dzień głosowania – 11 lipca 1920 roku – sprowadzili ich całe tysiące na Mazury. W Mrągowie porządku pilnowały wtedy oddziały włoskie i angielskie. Po zakończonym głosowaniu tłumy ludzi zebrały się na Rynku w oczekiwaniu na wyniki. Zwycięstwo Niemiec było pewne: 34 332 głosy z Mrągowa i powiatu za Niemcami, a jedynie 25 głosów za Polską, w tym dwa głosy z Mrągowa. Po przegranym plebiscycie część ludności polskiej opuściła miasto.
Po I wojnie światowej Mrągowo przestało być miastem garnizonowym. W dawnych koszarach wojskowych ulokowano szkołę policyjną dla Prus Wschodnich. Potrzeby mieszkaniowe rosły. Należało więc przystąpić do rozbudowy miasta. Miasto rozrastało się w kierunku północnym. Rozpoczęto budowę dwóch osiedli: kolonię zachodnią i większą kolonię wschodnią. W 1920 roku wybudowano szkołę rolniczą, a w 1926 roku oddano do użytku dom starców. Ponadto w latach 1928–1929 na zboczach Wzgórza Jaenike wybudowano gmach gimnazjum oraz halę sportową. Przed budynkiem gimnazjum powstał nowy stadion miejski dla młodzieży. W 1927 roku założono szkołę zawodową, kształcącą uczniów w różnych specjalnościach. W latach 20. XX wieku przeprowadzono też modernizację sieci elektrycznej, wodociągowej i kanalizacyjnej.
Po dojściu do władzy Adolfa Hitlera wydano wojnę komunistom, socjaldemokratom i ruchowi polskiemu. W samym Mrągowie aresztowano osiem osób. Byli to działacze Komunistycznej Partii Niemiec i Socjaldemokratycznej Partii Niemiec. W 1938 w kamienicach przy obecnej ulicy Małej Warszawskiej zorganizowano tzw. pollager – obóz dla Polaków. W tym samym roku podczas Nocy kryształowej, wymordowani zostali wszyscy mrągowscy Żydzi, został zdewastowany cmentarz i Synagoga.
II wojna światowa.
Lata II wojny światowej były wyjątkowo trudne dla ludności polskiej z powodu panującego terroru. W szczególnie brutalny sposób został zabity działacz polski Julian Jaskółka. Życie kulturalne i towarzyskie zupełnie zanikło, setki młodych mężczyzn zostało wcielonych do Wehrmachtu. Do wojska powoływano coraz to młodsze roczniki. W szkołach zakładano różne organizacje, młodzież uczono musztry wojskowej. Wbrew woli rodziców dzieci werbowano do szkół Hitlerjugend.
Mrągowo było miejscem obozu jeńców wojennych polskich, francuskich, włoskich i rosyjskich, a ponadto miejscem obozów pracy. Hitlerowcy długo traktowali miasto i teren powiatu jako obszar, któremu nic nie może zagrozić. Gazeta „Sensburger Zeintung” popularyzowała i chwaliła mężnych synów narodu niemieckiego, którzy zwyciężyli błyskawicznie nad Polską i innymi krajami. Dziennikarze gazety apelowali do władz miasta, aby przeciwdziałając upadkowi rolnictwa i przemysłu, sprowadzić więcej młodych Polaków do prac przymusowych. W mieście było coraz mniej towarów i sklepów. Na ulicach widać było mało ludzi młodych, przez co zanikały imprezy sportowe. Coraz częściej natomiast przywożono ciała poległych na frontach i organizowano uroczyste pogrzeby.
Pod koniec 1944 roku linia frontu zbliżała się coraz bliżej do Prus Wschodnich. Mrągowo w pierwszych planach strategicznych Niemiec miało stanowić ważny punkt obrony. Odpowiedzialny za ten odcinek generał wyłamał się samowolnie spod rozkazu naczelnego dowództwa i nie widząc możliwości stawiania oporu wojskom radzieckim na linii Mrągowo-Mikołajki, przesunął linię obrony kilkadziesiąt kilometrów na południowy zachód. Za samowolne postępowanie, miał być skazany na karę śmierci. Skończyło się jednak na zdegradowaniu go do stopnia szeregowca. Przesunięcie linii obrony ocaliło miasto przed całkowitym zniszczeniem.
Operacja wschodniopruska Armii Czerwonej spowodowała wycofanie się niemal bez walki sił niemieckich z tego terenu. Nocą z 25 na 26 stycznia 1945 roku wywiad radziecki, wzmocniony kawalerią konną, obserwował od strony jeziora Czos i Czarnego, co się dzieje w mieście. Po nadejściu posiłków miasto miało być zajęte, gdyż nie stwierdzono zgrupowań wojsk niemieckich. Wydarzyło się jednak coś niespodziewanego. Do licznych grup konnych wojsk radzieckich, podążających do Mrągowa, z kolonijnych zabudowań pobliskich wsi posypał się grad kul z broni maszynowej. Okazało się, że ogień otworzyli synowie zamożnych rolników i wychowankowie Hitlerjugend. W zorganizowanej zasadzce zginęło kilkunastu żołnierzy, a kilku zostało rannych. W ramach odwetu wszystkich młodych ludzi i ich rodziny rozstrzelano w Wyszemborku przed pomnikiem Bismarcka. Zginęło wówczas 47 osób. Z tej przyczyny zajęcie Mrągowa opóźniło się o kilkadziesiąt godzin i nastąpiło wczesnym rankiem 27 stycznia 1945 roku. W tym też dniu wojska radzieckie zajęły cały obszar powiatu mrągowskiego. Drobne potyczki z ludnością cywilną odbyły się jedynie na rynku i przy dworcu kolejowym. Przez cztery miesiące w Mrągowie administrację sprawowała Komendantura Wojenna Armii Czerwonej.
Mrągowo nie ucierpiało w czasie wojny. Jednak podczas okupacji radzieckiej duża część miasta została spalona lub obrabowana. Mieszkańcy poruszać po mieście mogli się tylko w godzinach od 8 do 18. O tym, że teren Mazur został przyznany Polsce dowiedziano się dopiero po przybyciu pierwszych urzędników administracji polskiej.
Administracja polska w 1945 roku.
W lutym 1945 roku w Białymstoku utworzono Delegaturę Biura Pełnomocnika Rządu na Prusach Wschodnich, której zadaniem było organizacja administracji polskiej na wschodnich terenach wyzwolonych. Pierwsi pracownicy administracji polskiej przestraszyli się sytuacji jaką zastali w mieście i po przeprowadzonej rozmowie z władzami radzieckimi opuścili miasto. Dopiero 28 maja 1945 roku przybył oficjalnie do Ządźborka mianowany przez pełnomocnika Rządu Rzeczypospolitej Polskiej, nowy starosta powiatu ządźborskiego Czesław Krzewiński.
Starosta wraz z grupą pracowników rozpoczął urzędowanie w czerwcu 1945 roku. W mieście mieszkało ok. 3500 dawnych mieszkańców. Władzę samorządową sprawował dawny burmistrz Sensburga, Bolz. Wśród ludności miasta szerzył się dur brzuszny. Wkrótce przystąpiono do oczyszczania miasta z ciał ludzkich i zwierzęcych, przeważnie pływających w zbiornikach wodnych.
Linia kolejowa do Rucianego została zdemontowana i wywieziona przez władze radzieckie. Linia do Biskupca i Olsztyna oraz wąskotorówka do Kętrzyna były również nieczynne i w znacznej części zniszczone. W celu umożliwienia sprawnej komunikacji, uruchomiono urząd drogowy, który miał stopniowo przywracać do użytku transport. 12 czerwca 1945 roku założono w Mrągowie służbę Komendy Milicji Obywatelskiej. W tym samym czasie zorganizowany został Państwowy Urząd Repatriacyjny. Urządzono także hotel tranzytowy dla przybywających osadników i repatriantów z Wileńszczyzny.
20 lipca 1945 roku mianowano pierwszego po wojnie burmistrza, którym został Feliks Guis. Początkowo urząd miasta i starostwo mieściło się w ratuszu. W budynku obok urzędował jeszcze niemiecki burmistrz Bolz.
Przy zarządzie miasta Ządźborka utworzono Komitet Narodowościowy, który współpracował z władzami polskimi w akcji niesienia pomocy poszkodowanej wojną ludności.
W listopadzie 1945 roku urząd starostwa przeniesiono do gmachu przy ulicy Królewieckiej. W grudniu 1945 roku miasto opuściły wojska radzieckie. Pod koniec stycznia 1946 roku entuzjastycznie witany przez ludność, przybył na garnizon, 54 Pułk Piechoty Wojska Polskiego. W mieście nocami nadal było słychać strzały i wybuchały pożary.
Przywracanie miasta do życia.
Rozpoczęto porządkować miasto, odbudowano centrum. Lepsze cegły ze spalonych i zniszczonych budynków przeznaczono na odbudowę Warszawy. W 1946 roku powstała w mieście Biblioteka Powiatowa, a następnie miejska. W jednym ze starych i zrujnowanych budynków zorganizowano pierwsze powojenne kino „Raj”. Podjęto także decyzję o budowie Domu Kultury.
W lipcu 1945 roku gazownię miejską i inne zakłady przejęła Grupa Operacyjna Ministerstwa Przemysłu. Zaczął działać także młyn. W celu ułatwienia poruszania się ludności po mieście uruchomiono dorożkę konną, która miała swój postój przy ratuszu. Wielu przybyłych osadników opuszczało miasto i powracało do poprzedniego miejsca zamieszkania. Najczęstszą przyczyną tego był brak produktów żywnościowych. Pomimo tego liczba ludności stale się zwiększała. Ludność niemiecka natomiast licznie wyjeżdżała do Niemiec, a jej miejsce zajmowali Polacy z Kurpiowszczyzny, województw centralnej Polski i repatrianci z Wileńszczyzny.
We wrześniu 1945 roku uruchomiono prowizoryczną elektrownię. Problem był natomiast z uruchomieniem wodociągów i kanalizacji. Powodem trudności były popękane w czasie zimy rury. Poza tym pobliskie jezioro Magistrackie zalewało dolną część ulicy Warszawskiej. W październiku pogorszyła się sytuacja żywnościowa. Wiele do życzenia pozostawiał także stan bezpieczeństwa. Często dochodziło do zabójstw, kradzieży i rabunków. Jesienią 1945 roku pracę w szpitalu powiatowym rozpoczął pierwszy lekarz. W tym samym czasie utworzono też gimnazjum dla polskich dzieci, a dwa lata później mrągowskie szkoły zaczęły już normalną naukę. Już w kwietniu 1948 roku zastanawiano się nad rozwojem turystyki.
W roku 1947 roku Komisja Zmiany Nazw Miejscowości nadała dla miasta Ządźbork polską nazwę Mrągowo na cześć Krzysztofa Celestyna Mrongowiusza.
II połowa XX wieku.
Przywracanie miasta do życia było trudne, lecz postępowało zgodnie z zamierzeniami władz miasta i mieszkańców. W 1952 powstało Powiatowe Archiwum Państwowe. Intensywny rozwój miasta datuje się na lata 60. XX w. W latach 1960–1973 oddano do użytku ok. 1000 nowych mieszkań, kilka budynków użyteczności publicznej, a w tym Dom Kultury, Zasadniczą Szkołę Zawodową, nowy dworzec kolejowy, kilka nowych sklepów, kąpielisko i plażę miejską. Powstała nowa dzielnica przemysłowo-składowa przy ulicy Przemysłowej, a także nowe osiedle mieszkaniowe Parkowe. Zainstalowana została retransmisyjna stacja telewizyjna i urządzenia pozwalające na odbiór II programu Polskiego Radia. W 1963 roku uruchomiono w Mrągowie komunikację miejską, co było ewenementem na skalę krajową z uwagi na wielkość miasta. W 1969 roku otwarto Muzeum Ziemi Mrągowskiej. Zmodernizowane zostało oświetlenie uliczne, a także modernizacji poddano główne ulice miasta. W roku 1972 wybudowano promenadę spacerową wokół jeziora Czos, a także zmelioryzowano tereny jeziora Magistrackiego Dużego, które zanikło, przygotowując dotychczasowe bagna pod zieleń miejską. Z każdym rokiem Mrągowo coraz bardziej stawało się miastem zagospodarowanym, przybywało wiele nowych domów, powstawały nowe miejsca pracy, oddawano do użytku nowe osiedla: Brzozowe, Grunwaldzkie, Mazurskie, Metalowców i inne.
W okresie powojennym zbudowano od podstaw tak duże zakłady produkcyjne jak Fabryka Maszyn Budowlanych, która obecnie nie istnieje, Zakład Mleczarski, Zakłady Przemysłu Odzieżowego „Warmia” i inne. Zbudowano fabrykę mebli wiele zakładów do obsługi rolnictwa i inne. W latach 80. XX w. powstało wiele obiektów sportowych i turystycznych. Oddano do użytku amfiteatr i hotel „Mrongovia” (obecnie Hotel Mrągowo Resort &amp; Spa).
Miasto nie posiada zabytków wysokiej klasy, lecz warunki przyczyniły się do rozbudowy obiektów o charakterze turystycznym i wypoczynkowym. Od 1981 roku miasto jest organizatorem "Pikniku Country", a od 1995 Festiwalu Muzyki Kresowej.
Nazwa miasta.
Pierwotna nazwa Mrągowa to Sensburg, która przyjęła się podczas lokacji miast. Ludność polska napływająca głównie z Mazowsza, używała zwykle spolszczonej nazwy Ządźbork. Nazwa Sensburg składa się z dwóch części. Pierwsza część to Sens co najprawdopodobniej z niemieckiego oznacza kosę, którą według legendy odcięto łapę niedźwiedziowi, zaś druga część Burg oznacza gród, miasto, zamek.
Przynależność państwowa.
Od uzyskania praw miejskich Mrągowo znajdowało się pod panowaniem następujących państw:

</doc>
<doc id="798459" url="https://pl.wikipedia.org/wiki?curid=798459" title="Walter Chrysler">
Walter Chrysler

Walter Percy Chrysler (ur. 2 kwietnia 1875 w Wamego, zm. 18 sierpnia 1940) – amerykański pionier automobilizmu, założyciel przedsiębiorstwa Chrysler.
Życiorys.
Urodził się w Wamego w stanie Kansas, dorastał w Ellis. Mieszkał także w Oelwein w stanie Idaho. Swoją karierę zaczął w przedsiębiorstwie American Locomotive Company (specjalizującej się w produkcji lokomotyw). ALCO odnosiła sukcesy w rajdach, gorzej jednak było ze sprzedażą ich samochodów. Gdy Chrysler się w tym zorientował, przeniósł się do Buick Motor Company w 1911 roku.
Po rezygnacji z kierowania Buickiem, w 1919 roku zatrudniło go Willys-Overland Motor Company, płacąc mu zawrotną jak na tamte czasy pensję w wysokości USD rocznie. Odszedł stamtąd w 1921 roku, przejął przedsiębiorstwo Maxwell Motor Company, po czym przekształcił je w Chrysler Corporation. Sfinansował budowę Chrysler Building w Nowym Jorku, wówczas największego budynku na świecie.
W 1928 roku Chrysler otrzymał tytuł Człowieka Roku tygodnika „Time”.

</doc>
<doc id="798461" url="https://pl.wikipedia.org/wiki?curid=798461" title="Ruch harmoniczny prosty">
Ruch harmoniczny prosty



</doc>
<doc id="798465" url="https://pl.wikipedia.org/wiki?curid=798465" title="Parafia Nawiedzenia Najświętszej Maryi Panny w Orzeszu">
Parafia Nawiedzenia Najświętszej Maryi Panny w Orzeszu

Parafia Nawiedzenia NMP – rzymskokatolicka parafia znajdująca się w Orzeszu. Parafia należy do dekanatu Orzesze i archidiecezji katowickiej.
Historia.
Na początku 1906 r. utworzono w Orzeszu kurację. Powstała ona z części parafii Wielkie Dębieńsko i części parafii Woszczyce. W 1912 r. podniesiono ją do rangi samodzielnej parafii. Kuratusem oraz pierwszym proboszczem parafii był ks. Józef Kulig.
Problemem orzeskiej parafii była mała pojemność kościoła pw. św. Wawrzyńca. Nowy kościół pw. Nawiedzenia NMP wybudowano w latach 1926-1930. Poświęcenia dokonał 14 grudnia 1930 r. ks. Aleksander Skowroński. Kościół został konsekrowany 7 maja 1960 r. Wystrój kościoła jest dziełem Edmunda Czarneckiego i Karola Gierlotki. Pierwotnie parafia należała do dekanatu dębieńskiego, który w 1985 roku został przekształcony w dekanat Orzeski.

</doc>
<doc id="798466" url="https://pl.wikipedia.org/wiki?curid=798466" title="Kościół Zielonoświątkowców we Wrocławiu">
Kościół Zielonoświątkowców we Wrocławiu



</doc>
<doc id="798467" url="https://pl.wikipedia.org/wiki?curid=798467" title="Rezolucja Rady Bezpieczeństwa ONZ nr 1678">
Rezolucja Rady Bezpieczeństwa ONZ nr 1678

Rezolucja Rady Bezpieczeństwa ONZ nr 1678 została uchwalona 15 maja 2006 podczas 5437. posiedzenia Rady.
Rezolucja przedłuża mandat Misji ONZ w Etiopii i Erytrei (UNMEE) do 31 maja 2006 i jednocześnie nakazuje sekretarzowi generalnemu przedłożenie w ciągu siedmiu raportu o stanie przestrzegania przez obie strony rezolucji 1640. 

</doc>
<doc id="798468" url="https://pl.wikipedia.org/wiki?curid=798468" title="Rząd widma">
Rząd widma



</doc>
<doc id="798470" url="https://pl.wikipedia.org/wiki?curid=798470" title="Schronisko pod Wagą">
Schronisko pod Wagą



</doc>
<doc id="798472" url="https://pl.wikipedia.org/wiki?curid=798472" title="Sash!">
Sash!

Sash! – niemiecki projekt muzyczny pod kierownictwem Saschy Lappessena. Zasłynął z takich hitów jak Ecuador, Colour The World, Adelante czy Ganbareh.
"Sascha Lappessen" urodził się w czerwcu 1970 roku w Nettetal koło Mönchengladbach. W dzieciństwie z pasją grał w piłkę nożną. Otrzymał nawet propozycję trenowania w Borussii, ale poprzez sugestię ojca zrezygnował z profesjonalnych treningów. Zainteresował się tworzeniem muzyki i już niebawem został DJ-em w jednym z dużych niemieckich klubów. Jego pierwszy utwór, "Careca-Indian Rave", nagrany wspólnie z Thomasem Alissonem i Kappmeierem, ukazał się w 1994 roku. Po roku panowie zaczęli znowu współpracować i w ten sposób narodził się projekt Sash!. "It's My Life" z 1995 roku to ich pierwszy singiel, który stał się hitem w europejskich klubach. Prawdziwym przełomem był jednak "Encore Un Fois" wydany rok później. Sash! zyskał popularność także w USA (wielokrotnie nr 1 na Billboard Dance Chart), Nowej Zelandii, Australii i Afryce Południowej. Tworzył remiksy wielu innym wykonawcom (Jean Michel Jarre, Kylie Minogue, 2 Unlimited, Todd Terry, OMD). W ciągu 10 lat kariery sprzedał 17 milionów płyt na całym świecie.
Sascha Lappessen, który nie lubi atmosfery otaczającej wielkie gwiazdy, mieszka w ciszy i spokoju, w domu z basenem i sauną w swoim rodzinnym Nettetal.

</doc>
<doc id="798475" url="https://pl.wikipedia.org/wiki?curid=798475" title="Bitwa pod Glen Shiel">
Bitwa pod Glen Shiel

Bitwa pod Glen Shiel – starcie zbrojne, które miało miejsce 10 czerwca 1719 roku.
Rok 1719 jest nazywany w historii Szkocji "Małym powstaniem". W roku tym niewielkie siły hiszpańskie (zaledwie 300 żołnierzy) wylądowały pod Lochalsh w celu wywołania nowego powstania wśród szkockich górali. Jedyna bitwa tego powstania odbyła się pod Glen Shiel.
Wstęp.
Plan powstania przewidywał, że w Szkocji wylądują niewielkie siły hiszpańskie pod wodzą George’a Keitha w celu wywołania powstania na wyżynach szkockich Highlands, natomiast główny desant ok. 7000 ludzi pod wodzą Jamesa Butlera, diuka Ormond, pozostającego na hiszpańskiej służbie, wyląduje w południowo-wschodniej Anglii lub Walii. Połączone działania tych sił miały doprowadzić do obalenia dynastii hanowerskiej i wyniesienia na tron Jakuba III Stuarta. Lądowanie głównych sił nie doszło do skutku, wskutek huraganu, który rozproszył flotę hiszpańską i uszkodził wiele statków, co spowodowało, że powstanie w Szkocji z góry skazane było na porażkę. Mimo to 13 kwietnia 1719 roku grupa George’a Keitha wylądowała pod Lochalsh, górale jednak niespecjalnie chętnie przyłączali się do niego. Keith, nie mogąc podjąć marszu na Inverness, założył swą kwaterę na zamku Eilean Donan. Ostatecznie do powstania przyłączyło się kilkuset górali, w tym ludzie z klanu Cameron, klan MacKenzie, klan MacRae, oraz Robert Roy Macgregor i część klanu MacGregor. Kilka dni później większość sił jakobickich pod dowództwem Johna Camerona z Lohiel, naczelnika klanu Cameron oraz lorda George’a Murraya ruszyłą w celu zajęcia Inverness i pozyskania nowych zwolenników na północy. Na zamku pozostała tylko niewielka załoga (40-50 osób).
Upadek Eilean Donan.
Na początku maja Royal Navy wysłała 5 okrętów w celu patrolowania okolic zachodniego wybrzeża Szkocji: 2 koło wyspy Skye, zaś 3 w okolice Lochalsh. 10 maja te 3 okręty: "HMS Worcester", "HMS Flamborough" i "HMS Enterprise" zakotwiczyły w okolicach zamku Eilean Donan, gdzie znajdowała się baza sił hiszpańskich. Początkowo Brytyjczycy wysłali łódź pod białą flagą w celu rozpoczęcia negocjacji – odpowiedzią był hiszpański ogień. Następnego dnia okręty brytyjskie rozpoczęły bombardowanie zamku, a następnie wieczorem przy niewielkim oporze zdobyto go. Do niewoli wzięto: irlandzkiego kapitana, hiszpańskiego porucznika, sierżanta, jednego szkockiego rebelianta i 39 hiszpańskich żołnierzy.
Glen Shiel.
5 czerwca siły złożone z angielskich i szkockich żołnierzy pod dowództwem generała Josepha Wightmana ruszyły z Inverness w celu zablokowania pochodu rebeliantów. Spotkanie nastąpiło pod Glen Shiel. Hiszpanie zajęli szczyt jednego ze wzgórz, szkoccy jakobici zaś zamontowali barykady po obu stronach od pozycji hiszpańskich.
Starcie rozpoczęło się pomiędzy 5 i 6 wieczorem, gdy lewe skrzydło wojsk rządowych ruszyło na pozycje George’a Murraya. Po początkowym ostrzale z moździerzy ruszyła piechota rządowa wspierana przez klan Munro. Po początkowym oporze ludzie Murraya, którzy nie otrzymali żadnego wsparcia, zaczęli się wycofywać. Wtedy Wightman rozkazał ruszyć swemu prawemu skrzydłu na jakobickie lewe. Jakobci zajmowali tam silną pozycję wśród skał, otrzymali też wsparcie od Rob Roya MacGregora i ludzi z jego klanu. Jednakże gdy Rob Roy został poważnie ranny, jego ludzie opuścili pole bitwy, by go ratować. Za nimi poszły inne klany i ostatecznie lewe skrzydło jakobickie również się załamało. Hiszpańscy żołnierze w centrum początkowo utrzymywali pozycję, ale po ucieczce swoich szkockich sojuszników również i oni zwinęli szyki. O 9 wieczorem poddali się Brytyjczykom. Szkoccy jakobici rozproszyli się w górach, chroniąc we mgle przed schwytaniem i powieszeniem jako buntownicy. Powstanie zakończyło się.

</doc>
<doc id="798477" url="https://pl.wikipedia.org/wiki?curid=798477" title="Barbara Grzegorzewska">
Barbara Grzegorzewska

Barbara Grzegorzewska (ur. 1947) – polska tłumaczka literatury francuskiej. W 2015 roku została kawalerem francuskiego Orderu Sztuki i Literatury.

</doc>
<doc id="798490" url="https://pl.wikipedia.org/wiki?curid=798490" title="Schronisko pod Kozicą">
Schronisko pod Kozicą

Schronisko pod Kozicą (słow. "chata Kamzík", niem. "Hotel zur Gemse", "Hotel Gemse", węg. "Zerge-szálló") – nieistniejące schronisko stojące dawniej w słowackich Tatrach Wysokich, u zbiegu Doliny Staroleśnej i Doliny Małej Zimnej Wody.
W 1883 r. w węgierskim regionalnym czasopiśmie „Tátra-Vidék” pojawił się artykuł Antona Döllera, wówczas urzędującego wiceprezesa Węgierskiego Towarzystwa Karpackiego (MKE), w którym nakreślił on projekt budowy wysokogórskiego ośrodka turystyczno-wypoczynkowego w rejonie Siodełka. W miejscu, w którym na Staroleśnej Polanie istniała już wówczas Rainerowa Chatka, planował on budowę nowego hotelu turystycznego, dla którego już wtedy zaproponował nazwę "Kamzík". Ten kompleksowy plan nie został nigdy zrealizowany.
Późniejszą chatę "Kamzík" postawiła w roku 1884 gmina Stara Leśna na swoich gruntach w Dolinie Zimnej Wody jako leśniczówkę, tuż obok chaty Rainera. Drewniany, piętrowy budynek wzniesiony był na granitowej podmurówce i nakryty dwuspadowym dachem.
Leśniczówka stojąca na wysokości ok. 1300 m n.p.m. dość szybko zaczęła pełnić funkcję schroniska. Urządzono w niej 8 sypialni, salę restauracyjną i kuchnię. Pierwszym dzierżawcą schroniska został T. Brische.
W roku 1901 schronisko przeszło na własność Węgierskiego Zarządu Lasów Państwowych. Nowy właściciel rozbudował je, dostawiając w 1907 r. wzdłuż dwóch boków budynku wysokie podmurówki, na których powstała nowa, większa sala restauracyjna. Po I wojnie światowej w 1918 r. schronisko przeszło pod zarząd KČST. W 1924 r. doprowadzono do niego prąd elektryczny. W 1932 r. poszerzono obiekt o przestronną, oszkloną werandę, pełniącą równocześnie funkcję letniej jadalni. Wraz z kolejnymi rozbudowami (m.in. w 1935 r.) pojemność schroniska zwiększyła się do 100 łóżek. Słynęło ono z miłej atmosfery i dobrej kuchni. Po II wojnie światowej przejęła je instytucja pn. "Reštaurácie a jedálne", która w 1955 r. przeprowadziła ostatnią większą przebudowę obiektu. M. in. zaprowadzono centralne ogrzewanie, do każdej sypialni doprowadzono zimną i ciepłą wodę, została przebudowana kuchnia i jadalnia.
Na samym początku lat 70. XX wieku "Kamzík" był najstarszym czynnym schroniskiem tatrzańskim. W swej historii pięciokrotnie było zagrożone zniszczeniem przez pożar, jednak za każdym razem ogień szybko ugaszono i nie doszło do większych szkód. Z czasem jednak chata zaczęła podupadać, a w latach 1979–1980 zamknięte od 1978 roku schronisko rozebrano. Fundamenty chaty wyburzono i wywieziono z Tatr w latach 2006-2007.
Nazwa obiektu nawiązywała do wypchanej kozicy, stojącej w schronisku.

</doc>
<doc id="798499" url="https://pl.wikipedia.org/wiki?curid=798499" title="Patrick Forrester">
Patrick Forrester

Patrick Graham Forrester (ur. 31 marca 1957 w El Paso) – amerykański astronauta, pilot wojskowy, inżynier, pułkownik United States Army.
Wykształcenie i służba wojskowa.
Jako pilot wylatał ponad 3900 godzin na ponad 50. typach samolotów.
Kariera astronauty.
Misja STS-105 (Discovery F-30).
Po raz pierwszy wystartował w kosmos 10 sierpnia 2001 na pokładzie wahadłowca Discovery, w charakterze specjalisty misji (MS-2). W skład załogi promu wchodzili również: Scott J. Horowitz – dowódca, Frederick W. Sturckow – pilot wahadłowca oraz Daniel T. Barry (MS-1) – specjalista misji. Na pokładzie Discovery znajdowali się także astronauci stanowiący trzecią ekspedycję załogową Międzynarodowej Stacji Kosmicznej (ISS): Frank L. Culbertson, Władimir N. Dieżurow oraz Michaił W. Tiurin. 12 sierpnia prom połączył się z ISS. Dzień później nowa załoga stacji orbitalnej przejęła obowiązki od swoich poprzedników. Ponadto podłączono do zespołu orbitalnego moduł Leonardo. Dostarczono w nim blisko cztery tony żywności, odzieży i wyposażenia dla stacji. 16 sierpnia Forrester i Daniel Barry podjęli prace na zewnątrz ISS. W ciągu ponad sześciu godzin astronauci zainstalowali nowe elementy ogniw słonecznych P6 oraz dwa moduły badawcze, które przez półtora roku miały pozostawać wystawione na oddziaływanie otwartej przestrzeni kosmicznej. 18 sierpnia ponownie opuścili stację orbitalną i przez niemal pięć i pół godziny rozciągali przewody elektryczne wzdłuż modułu Destiny. Następnego dnia moduł Leonardo umieszczono w ładowni Discovery. 20 sierpnia prom odłączył się od stacji, zabierając na Ziemię członków Ekspedycji 2: Jurija W. Usaczowa, Jamesa S. Vossa i Susan J. Helms. 22 sierpnia 2001, po dwóch dniach samodzielnego lotu Discovery wylądował na pasie Centrum Kosmicznego im. Johna F. Kennedy'ego.

</doc>
<doc id="798500" url="https://pl.wikipedia.org/wiki?curid=798500" title="Ryszard Bartel">
Ryszard Bartel

Ryszard Bartel (ur. 22 marca 1897 w Sławniowie, zm. 3 kwietnia 1982 w Warszawie) – polski inżynier, konstruktor lotniczy, pilot i historyk lotnictwa, jeden z polskich pionierów lotnictwa.
Życiorys.
Urodził się 22 marca 1897 w Sławniowie k. Pilicy. Od młodości interesował się lotnictwem. W 1910 w Sosnowcu jako uczeń szkoły handlowej rozpoczął budować modele latające. Były to ornitoptery, czyli modele z ruchomymi skrzydłami, które dobrze latać nie mogły. W 1911 w Sosnowcu zbudował model latający z nieruchomymi skrzydłami, wzorując się na lotni Tańskiego. Loty, które wykonał, były zadowalające, więc Ryszard Bartel postanowił zbudować prawdziwy szybowiec. Ukończył go na wiosnę 1911. Próby wystartowania nie powiodły się, gdyż całość miała masę 35 kg i mimo zbudowania specjalnej platformy konstruktor biegnąc z szybowcem, nie był w stanie wznieść się w górę. Niezrażony tym niepowodzeniem przystąpił do budowy nowej konstrukcji, wykorzystując elementy poprzedniej. Jednopłat ten miał już ster wysokości i ster kierunku. Wykonał na nim i następnej, ulepszonej wersji kilka lotów, unosząc się na wysokość 2 m i lecąc kilkanaście. W 1916 uzyskał maturę w Szkole im. Wróblewskiego w Warszawie i podjął studia na Politechnice Warszawskiej na Wydziale Mechanicznym, gdzie w tym samym roku był jednym z trzech organizatorów Sekcji Lotniczej Koła Mechaników Studentów Politechniki Warszawskiej. Po roku działalność sekcji jednak ustała. W 1917 ukończył w Warszawie I Kurs Lotniczy zorganizowany przez Polskie Towarzystwo Żeglugi Napowietrznej. Podczas studiów zajął się badaniem modeli latających, które zaopatrzył w automatyczne sterowanie podłużne działające na zasadzie wahadła. Urządzenie to planował zastosować w samolocie. Już w 1918 zaprojektował samolot sportowy, którego budowy nie ukończył. Bartel należał do Konspiracyjnego Tajnego Związku Lotników i w listopadzie 1918 wziął udział w rozbrajaniu żołnierzy niemieckich na Lotnisku Mokotowskim, a następnie ochotniczo wstąpił do Wojska Polskiego.
Służył początkowo jako mechanik lotniczy, następnie ukończył podstawowy (w Warszawie) i wyższy (w Poznaniu) wojskowy kurs pilotażu. Podczas wojny polsko-bolszewickiej w stopniu plutonowego, następnie sierżanta pilota, służył w 16 eskadrze wywiadowczej, latając na samolotach Breguet 14 oraz eskadrze Wojska Litwy Środkowej w Wilnie. W grudniu 1920 przeniesiony został do rezerwy.
Po zwolnieniu z wojska kontynuował studia i działalność konstrukcyjną, m.in. w 1922 opracował pierwsze polskie profile lotnicze. Wkrótce przy jego współudziale została reaktywowana Sekcja Lotnicza Koła Mechaników Studentów Politechniki Warszawskiej. Ryszarda Bartla wybrano na jej pierwszego prezesa. W czasie studiów był asystentem profesora Czesława Witoszyńskiego, który na Politechnice prowadził wykłady z aerodynamiki. W tym samym roku przebywał pół roku na praktyce w zakładach lotniczych Breguet we Francji. W 1923, w Białce, w pierwszym polskim konkursie szybowców zdobył drugie miejsce (pilotując szybowiec SL-1 Akar). W 1924 ukończył studia, uzyskując tytuł inżyniera mechanika i wkrótce jako członek Polskiej Wojskowej Misji Zakupów został wysłany do Francji po odbiór samolotów Potez XV i Bleriot Spad 61C zakupionych dla wojska. Rok później znalazł się tam ponownie w celu odbioru rysunków technicznych samolotu Potez XXV, a przy okazji odwiedził kilka wiodących wytwórni samolotów – Lorraine-Dietrich, Ferbois, Wibault i Farman, zaznajamiając się z konstrukcją wytwarzanych tam samolotów oraz metodami ich produkcji. Podczas pobytu we Francji prowadził w Instytucie Aerodynamicznym w Saint-Cyr pod Paryżem badania opracowanych przez siebie profili lotniczych. Profile te były pierwszymi stworzonymi w Polsce. Stosował je później w konstrukcjach własnych oznaczonych BM, a ponadto użyto ich również w samolocie RWD-5 i w samolotach myśliwskich PZL Zygmunta Puławskiego (profil Bartel 37 11a). W 1925 jego projekt samolotu myśliwskiego BM-1 Maryla (imię żony Bartla) uzyskał nagrodę 1000 zł w pierwszym polskim konkursie na samoloty wojskowe, nie został jednak zrealizowany.
Od 1926, po powrocie do kraju, był głównym konstruktorem Wielkopolskiej Wytwórni Samolotów „Samolot” w Poznaniu, gdzie najpierw zaprojektował wersję sanitarną H.28S licencyjnego samolotu Hanriot H.28, produkowaną w małej serii, a następnie w 1926 zbudował prototyp pierwszego polskiego samolotu szkolnego własnej konstrukcji Bartel BM-2. W pracach konstrukcyjnych pomagali mu: inż. Jerzy Teisseyre, inż. Zygmunt Nowakowski, inż. Józef Medwecki i inż. August Bobek-Zdaniewski. Samolot został oblatany 7 grudnia 1926 przez pilota fabrycznego wytwórni Edmunda Hołodyńskiego. Produkcji seryjnej nie podjęto ze względu na rozpoczęcie prac nad ulepszeniem tej konstrukcji. Co w rezultacie doprowadziło do stworzenia kolejnych konstrukcji. Kolejne konstrukcje dwupłatowych samolotów szkolnych Bartel BM-4 z 1927 i Bartel BM-5 z 1928 były produkowane w niewielkiej ilości dla polskiego lotnictwa wojskowego (BM-4 był pierwszym seryjnie produkowanym samolotem polskiej konstrukcji około 70 egz.). Opracował też samolot szkolno-myśliwski Bartel BM-6, nie produkowany seryjnie. Prototyp tego samolotu na lotnisku Ławica oblatał 8 kwietnia 1930 pilot doświadczalny Edmund Hołodyński.
Po likwidacji zakładów „Samolot” w 1930 (do którego przyczynił się pożar w wytwórni, a następnie kryzys finansowy) w latach 1930–1932 pracował w Departamencie Aeronautyki Ministerstwa Spraw Wojskowych. Opracował wówczas przepisy badań technicznych oraz odbioru prototypów i samolotów seryjnych Następnie w latach 1932–1937 pracował w PZL w Warszawie, gdzie kierował m.in. jako szef wydziału przygotowawczego przygotowaniem produkcji seryjnej nowych samolotów myśliwskich, m.in. PZL P.7, PZL P.11, PZL P.24 oraz rozpoznawczo-bombowych PZL.37 Łoś i PZL.46 Sum. W latach 1935–1936 w zakładach IAR w Braszow w Rumunii przygotowywał licencyjną produkcję samolotów PZL P.11, a w Koliserie w Turcji PZL.24. W 1934 był oficerem rezerwy 1 pułku lotniczego, w stopniu podporucznika ze starszeństwem z dniem 1 lipca 1925 w korpusie oficerów aeronautyki. Na stopień porucznika został mianowany ze starszeństwem z 19 marca 1939 i 4. lokatą w korpusie oficerów rezerwy lotnictwa.
W latach 1937–1939 był dyrektorem technicznym w Lubelskiej Wytwórni Samolotów. Nadzorował tam uruchomienie produkcji samolotów bombowych LWS-6 Żubr oraz obserwacyjnych RWD-14 Czapla i LWS-3 Mewa. Na początku 1939 wyjechał do USA w celu przyjrzenia się z bliska pracy tamtejszych wytwórni lotniczych. Po zbombardowaniu fabryki LWS we wrześniu 1939, organizował jej ewakuację. II wojnę światową przetrwał w kraju, m.in. pracując w Warszawie jako wykładowca w szkołach technicznych II stopnia – Kolejowej, Mechaniczno-Elektrycznej i Wawelberga.
Po wyzwoleniu, w 1945 mianowano go naczelnikiem wydziału technicznego w Departamencie Lotnictwa Cywilnego Ministerstwa Komunikacji. Sprawował tam pieczę nad produkcją samolotów sportowych i szybowców oraz nad lotniczymi warsztatami naprawczymi. Pod koniec stycznia 1946 brał udział w komisji oceniającej projekty zgłoszone w konkursie na pierwszy powojenny motoszybowiec, którego otwarty konkurs został rozpisany w listopadzie 1945 przez Departament Lotnictwa Cywilnego Ministerstwa Komunikacji. Członkami tej komisji byli wybitni specjaliści w dziedzinie techniki lotniczej, znani i cenieni za swe dokonania nie tylko w Polsce. Włożyli oni duży wkład w rozwój polskiego przedwojennego i powojennego lotnictwa cywilnego i wojskowego. Komisja w składzie mgr inż. Ryszard Bartel, dr inż. Zbigniew Brzoska, inż. Rudolf Matz, dr inż. Władysław Fiszdon oraz inż. Romuald Romicki zdecydowała, że I miejsce otrzyma projekt motoszybowca „Pegaz” inż. Tadeusza Chylińskiego. Wykładał w Szkole Inżynieryjnej Wawelberga i Rotwanda mieszczącej się przy ulicy Narbutta w Warszawie. W lipcu 1945 z inicjatywy Franciszka Misztala i Ryszarda Bartla studenci Szkoły Inżynieryjnej im. Wawerberga i Rotwanda założyli Koło Lotnicze, którego głównym celem było szkolenie lotnicze studentów. Został zorganizowany pierwszy teoretyczny kurs szybowcowy na którym wykładowcami byli m.in. Kazimierz Chorzewski, Romuald Flach i Ryszard Bartel. W 1948 jednak, jak wielu innych przedwojennych specjalistów, odsunięto go od pracy w lotnictwie jako „element niepewny”. Pracował m.in. w Polskim Komitecie Normalizacyjnym i Biurze Konstrukcyjno-Technologicznym Maszyn i Urządzeń Budowlanych. Równolegle od 1951 był wykładowcą geometrii wykreślnej na Wydziałach Mechanicznych na Politechnice Warszawskiej. W 1966 przeszedł na emeryturę. Od lat 60. zajmował się historią lotnictwa polskiego. Był współautorem książki – „Z historii polskiego lotnictwa wojskowego 1918–1939”, w której opracował rozdziały pt. „Narodziny i rozwój przemysłu lotniczego w Polsce”, „Realizacja zaopatrzenia lotnictwa w sprzęt” oraz „Analiza, krytyczne uwagi, porównanie, wnioski”. Współorganizował społeczne organizacje lotnicze i techniczne i działał w nich, m.in. Lotniczą Komisję Historyczną w 1955 i Klub Seniorów Lotnictwa APRL w 1956, w którym przewodniczył Komisji Historycznej w latach 1971–1975. W latach 70. opracował projekt samolotu akrobacyjnego Bartel BM-7. Latał na 37 typach samolotów szkolnych, sportowych, wojskowych i szybowcach.
Został pochowany na nowym cmentarzu na Służewie przy ul. Wałbrzyskiej.

</doc>
<doc id="798502" url="https://pl.wikipedia.org/wiki?curid=798502" title="Velcro">
Velcro

Velcro – zarejestrowany znak towarowy dla tkaniny określanej popularnie jako rzep.
Materiał został wymyślony przez George’a de Mestrala w 1941. Inspiracją były owocostany łopianu, które roznoszą owoce, przyczepiając się do ubrań, sierści zwierząt. Wniosek patentowy oraz rejestracja nazwy Velcro została dokonana przez De Mestrala w 1951. Nazwa jest połączeniem francuskich słów "velours" i "crochet "oznaczających welwet i haczyk.

</doc>
<doc id="798503" url="https://pl.wikipedia.org/wiki?curid=798503" title="Patyczak wietnamski">
Patyczak wietnamski

Patyczak wietnamski ("Ramulus artemis") – owad z rzędu straszyków. Popularny w terrarystyce. Partenogenetyczny, samce nie występują.
Opis.
Długość życia.
Postać dorosła (imago) żyje około 6 miesięcy.
Pokarm.
Żywi się liśćmi i miękkimi częściami roślin.

</doc>
<doc id="798504" url="https://pl.wikipedia.org/wiki?curid=798504" title="Zdzisław Rurarz">
Zdzisław Rurarz

Zdzisław Maciej Rurarz (ur. 24 lutego 1930 w Pionkach, zm. 21 stycznia 2007 w Falls Church w Wirginii, USA) – polski ekonomista, dyplomata, wykładowca w SGPiS, autor książek i publikacji, ambasador PRL w Japonii.
Życiorys.
Wykształcenie.
Maturę zdał w Liceum Ogólnokształcącym w Końskich (1950). W latach 1950–1954 studiował na Wydziale Handlu Zagranicznego Szkoły Głównej Służby Zagranicznej. W 1962 r. obronił na Wydziale Handlu Zagranicznego Szkoły Głównej Planowania i Statystyki (SGPiS) pracę doktorską „Rola zewnętrznych źródeł finansowania rozwoju gospodarczego krajów słabo rozwiniętych” i otrzymuje stopień doktora nauk ekonomicznych. W 1970 r. habilitował się na podstawie dzieła „Ekspansja kapitału USA”. 16 listopada 1979 r. Rada Państwa PRL nadała mu tytuł profesora nadzwyczajnego nauk ekonomicznych.
Kariera w PRL.
W 1945 wstąpił do Związku Walki Młodych, w 1946 do Polskiej Partii Robotniczej. W 1954 został członkiem Komitetu ds. Nauki przy Biurze Politycznym KC PZPR. Od lipca 1953 do marca 1954 był członkiem Komisji Nadzorczej Państw Neutralnych w Korei. We 1956 został naczelnikiem Wydziału Amerykańskiego, Departamentu Traktatów II, Ministerstwa Handlu Zagranicznego. Od stycznia do lipca 1959 przebywał na stypendium ONZ w Genewie. Po powrocie, do marca 1962, naczelnik Wydziału Organizacji Międzynarodowych MHZ. Od kwietnia do listopada 1962 naczelnik Wydziału Północnoamerykańskiego. Od listopada 1962 do czerwca 1966 attaché handlowy przy Biurze Radcy Ekonomicznego Ambasady w Waszyngtonie. Od października 1963 do stycznia 1964 przedstawiciel RWPG na I Sesji UNCTAD w Genewie. Od lipca 1966 do listopada 1969 doradca ministra MHZ. W latach 1967–1972 wykładowca Szkoły SGPiS. Od grudnia 1969 do września 1971 stały przedstawiciel PRL przy GATT w Genewie oraz zastępca stałego przedstawiciela PRL przy Biurze ONZ w Genewie. Od września 1971 do grudnia 1972 w zespole doradców ekonomicznych Edwarda Gierka. Od stycznia 1973 do lipca 1976 doradca specjalny Sekretarza Generalnego UNCTAD. Od lipca 1976 do stycznia 1981 szef Zespołu Doradców Ekonomicznych Ministra Spraw Zagranicznych.
Ambasador w Japonii.
6 lutego 1981 Rurarz został nominowany na ambasadorem PRL w Japonii, akredytowanym także na Filipinach. Po ogłoszeniu stanu wojennego, 23 grudnia 1981 schronił się w ambasadzie USA w Tokio prosząc o azyl polityczny. Informacje o jego ucieczce dostały się do Polski, w związku z czym został przewieziony wraz z rodziną do USA, gdzie mieszkał do końca życia. W liście otwartym do gen. Wojciecha Jaruzelskiego pozostawionym w Tokio napisał „Panie Generale, wydając rozkaz użycia Wojska Polskiego przeciwko polskiemu narodowi, zapewnił Pan sobie miejsce w naszej krwawej historii jako oprawca tegoż narodu. […] Czyżby Pan, Generale, był tak naiwny, że nie zdaje sobie sprawy z faktu, komu Pan służy?”.
Następstwem ucieczki Rurarza do USA było odebranie mu przez władze PRL obywatelstwa, konfiskata majątku w kraju oraz zaoczne skazanie na śmierć „za zdradę ojczyzny”. Podobny los spotkał Romualda Spasowskiego, ambasadora PRL w USA, który po wprowadzeniu stanu wojennego w Polsce także wystąpił o azyl polityczny. W USA wystąpił przed komisją Kongresu, potępiając politykę gen. Wojciecha Jaruzelskiego, a wprowadzenie stanu wojennego określił „"wypowiedzeniem wojny narodowi przez rząd”". Wzywał polityków amerykańskich do wprowadzenia sankcji ekonomicznych wobec PRL-u.
Późniejsze lata.
Po 1989 rzadko angażował się w politykę i wypowiadał publicznie, był również sceptyczny wobec transformacji politycznej w Polsce. W lutym 1990 odbyła się rozprawa rewizyjna w sprawie cofnięcia wyroku skazującego Zdzisława Rurarza na śmierć, wyrok zamieniono na 25 lat pozbawienia wolności. W maju doszło do kasacji wyroku, jednak nie postanowiono o zwrocie pozostawionego majątku. Z. Rurarz nigdy nie wrócił do Polski z obawy o własne życie – nie wierzył w prawdziwość deklaracji, z nieufnością podchodził do przemian w Polsce. Po śmierci został uhonorowany jedynie przez stronę amerykańską, co podkreśliły słowa ambasadora USA w Polsce V. Ashe'a: „Ambasador Rurarz był człowiekiem niezłomnych zasad, który w czasie trudnym dla Polski podjął niełatwą decyzję, by twardo bronić swoich przekonań, i zostanie zapamiętany dzięki swojej odwadze”.
Ostatnie lata życia spędził w Reston w Wirginii. Był chory na nowotwór.

</doc>
<doc id="798507" url="https://pl.wikipedia.org/wiki?curid=798507" title="Toni Sailer">
Toni Sailer

Anton Engelbert „Toni” Sailer (ur. 17 listopada 1935 w Kitzbühel, zm. 24 sierpnia 2009 w Innsbrucku) – austriacki narciarz alpejski, aktor i piosenkarz, trzykrotny mistrz olimpijski i wielokrotny złoty medalista mistrzostw świata.
Kariera.
Pierwsze sukcesy w karierze Toni Sailer osiągnął w 1956 roku, kiedy podczas igrzysk olimpijskich w Cortina d’Ampezzo zdobył trzy złote medale. Austriak został pierwszym alpejczykiem, który wygrał wszystkie trzy konkurencje olimpijskie. Największą przewagę osiągając w slalomie gigancie, w którym wyprzedził drugiego na mecie Andreasa Molterera o 6,2 sekundy. Igrzyska w Cortina d’Ampezzo były równocześnie mistrzostwami świata, jednak kombinację rozgrywano tylko w ramach drugiej z tych imprez. Sailer zwyciężył również w tej konkurencji, wyprzedzając Francuza Charlesa Bozona o ponad 12 punktów oraz Szweda Stiga Sollandera o blisko 17 punktów. Został tym samym pierwszym alpejczykiem w historii, który zdobył trzy złote medale na jednych igrzyskach. Wynik ten wyrównał 12 lat później Francuz Jean-Claude Killy. Do 2010 roku pozostawał także jedynym Austriakiem, który zdobył trzy złote medale olimpijskie (na ZIO 2010 swoje trzecie tytuły olimpijskie zdobyli dwuboista Felix Gottwald oraz skoczek narciarski Thomas Morgenstern).
Na rozgrywanych dwa lata później mistrzostwach świata w Bad Gastein zdobył kolejne cztery medale. Sailer zwyciężył tam w zjeździe, gigancie i kombinacji, a w slalomie zajął drugie miejsce. W tych ostatnich zawodach rozdzielił na podium swego rodaka Josefa Riedera oraz Chiharu Igayę z Japonii. Strata Sailera do Riedera wyniosła zaledwie 0,7 sekundy. Ponadto w 1957 roku został potrójnym mistrzem Austrii, wygrywając slalom, slalom gigant i kombinację, w latach 1956–1957 wygrywał zawody Hahnenkammrennen w Kitzbühel, a w latach 1955-1958 cztery razy z rzędu był najlepszy w zawodach Lauberhornrennen w Wengen. W latach 1956, 1957 i 1958 otrzymywał tytuł austriackiego sportowca roku. W 1958 roku zakończył karierę.
W latach 1972-1976 był głównym trenerem reprezentacji Austrii w narciarstwie alpejskim oraz dyrektorem technicznym Austriackiego Związku Narciarskiego i delegatem technicznym międzynarodowego związku narciarskiego FIS. W 1985 roku otrzymał Order Olimpijski.
Po zakończeniu kariery prowadził hotel. Występował także w filmach (ukończył Berlińską Szkołę Aktorską), nagrywał piosenki (25 nagrań płytowych) oraz pisał książki. W 2000 roku został wybrany austriackim sportowcem stulecia.
Zmarł 24 sierpnia 2009 roku na nowotwór złośliwy krtani. Jego siostra Rosi Sailer oraz brat Rudi Sailer również uprawiali narciarstwo alpejskie.

</doc>
<doc id="798509" url="https://pl.wikipedia.org/wiki?curid=798509" title="Pszczolinkowate">
Pszczolinkowate

Pszczolinkowate (Andrenidae) – rodzina owadów błonkoskrzydłych należąca do nadrodziny pszczół. Obejmuje ponad 2500 opisanych gatunków. Charakterystyczna jest dla nich obecność szwów podczułkowych, które łącząc się ze szwem epistomalnym nadają podczułkowej części twarzy prostokątny kształt. Rozsiedlone są semikosmopolitycznie, ale najliczniejsze w strefach umiarkowanych Eurazji i obu Ameryk. Preferują stanowiska suche i nasłonecznione. Samice zakładają gniazda w ziemi, rzadziej w szczelinach skał lub murów. Zwykle robią to samotnie, ale u niektórych gatunków tworzą małe, subsocjalne grupy, korzystające ze wspólnego gniazda.
Opis.
Pszczoły małych, średnich i dużych rozmiarów (gatunki polskie mają 5–18 mm długości ciała). Ich ubarwienie jest zwykle ciemne, ale występować mogą również błękit, żółć i czerwień.
Błonkówki te różnią się od innych pszczół przede wszystkim obecnością dwóch par (zewnętrznej i wewnętrznej) szwów podczułkowych poniżej panewek czułkowych. Szwy te odgraniczają podczułkowe powierzchnie twarzy i, z wyjątkiem rodzajów "Euherstia" oraz "Chaeturginus", nie są one silnie zbieżne ku dołowi. Szwy te zwykle łączą się ze szwem epistomalnym, wskutek czego podczułkowe powierzchnie twarzy mają kształt prostokątny lub kwadratowy. U niektórych samców "Protandrena" jedna z par szwów podczułkowych może być zanikła. Szwy te mogą być również trudno dostrzegalne u gatunków o grubo punktowanych, czarnych twarzach. Na twarzach większości samic obecna jest para zagłębień twarzowych. Brak jednak owych zagłębień u "Euherstia" i "Orphana". Charakterystyczny dla narządów gębowych jest spiczasty języczek o części pierścieniowanej szerszej niż niepierścieniowana i niekiedy tworzącej rowek języczkowy. Wszystkie oprócz trutniarkowatych cechują się także podbródkiem z częściowo oddzielonym "fragmentum".
Tułów jest zwykle owłosiony. Na jego wierzchu wyróżnia się od przodu ku tyłowi: przedplecze, śródplecze, tarczkę i zatarczkę. Na tylnej ścianie mezosomy występuje pólko środkowe o zwykle odmiennym urzeźbieniu oraz utworzony z włosków koszyczek propodealny. Odnóża tylnej pary mają u większości samic służące zbieraniu pyłku szczoteczki na goleniach oraz pędzelkowate flokulusy na krętarzach.
Metasoma może być od owłosionej do prawie nagiej. U samców buduje ją 7, a u samic 6 segmentów. Samice, a niekiedy także samce mogą mieć na ostatnim tergicie odwłoka pólko pygidialne. Samice wyposażone są w wysuwalne żądło.
Zachowanie.
Większość gatunków buduje gniazda w ziemi, inne w szczelinach skał i murów. Termin pojawu uzależniony jest od okresu kwitnięcia roślin żywicielskich, ale samce pojawiają się około tygodnia wcześniej niż samice. Po odnalezieniu roślin pokarmowych rozpoczynają się loty godowe. Zapłodnione samice zakładają gniazda. Wiele gatunków, w tym należące do rodzaju "Andrena", to samotnice zakładające gniazda w pojedynkę, ale niektóre, jak "Panurgus", wykazują zachowania subsocjalne, gdzie z jednego gniazda korzysta kilka samic. Gniazdo składa się z głównego korytarza o długości od kilku centymetrów do pół metra oraz jajowatych komórek lęgowych, które mogą przylegać bezpośrednio do korytarza głównego lub łączyć się z nim korytarzami dodatkowymi. Samica wypełnia komórkę pyłkiem i nektarem do połowy, po czym ugniata je, tworząc grudkę w której składa pojedyncze jajo i zamyka komórkę wieczkiem. Ugniatanie grudki nie występuje jednak w podrodzinie Oxaeinae. Samce nie zbierają pyłku, nie budują gniazd i giną wcześniej od samic. Jak u wszystkich błonkówek występuje arrenotokia: jaja zapłodnione dają początek samicom, a niezapłodnione samcom. Zimowanie odbywać się może w stadium larwy, poczwarki lub imago.
Występowanie.
Rodzina prawie kosmopolityczna, znana ze wszystkich kontynentów oprócz Australii i Antarktydy, jednak zdecydowanie najliczniejsza w Holarktyce. Tylko pojedyncze gatunki zamieszkują Afrykę Subsaharyjską, a w tropikalnej części Azja nie ma ich prawie wcale. Około 400 gatunków znanych jest z Palearktyki, z czego około 300 występuje w Europie, a około 120 w Polsce (zobacz: pszczolinkowate Polski). Stosunkowo liczne są w strefach umiarkowanych obu Ameryk.
Przedstawiciele rodziny docierają na północ do 60°N, a w Norwegii nawet 70°N, zaś w górach występują również ponad górną granicą lasu. Preferują miejsca suche i mocno nasłonecznione. Zamieszkują stepy, pola, łąki, stoki wzgórz, skraje lasów, polany, brzegi rzek, drogi i przydroża oraz ogrody.
Systematyka.
Należy tu ponad 2500 opisanych gatunków. Podział systematyczny według Charlesa Duncana Michenera z 2000 roku przedstawia się następująco:

</doc>
<doc id="798511" url="https://pl.wikipedia.org/wiki?curid=798511" title="Andrenidae">
Andrenidae



</doc>
<doc id="798514" url="https://pl.wikipedia.org/wiki?curid=798514" title="Renata Zakrzewska">
Renata Zakrzewska



</doc>
<doc id="798515" url="https://pl.wikipedia.org/wiki?curid=798515" title="Anton Sailer">
Anton Sailer



</doc>
<doc id="798517" url="https://pl.wikipedia.org/wiki?curid=798517" title="Mikrofil">
Mikrofil

Mikrofil – organ spotykany współcześnie u przedstawicieli gromady widłaków, który wyewoluował odmiennie od liści pozostałych roślin naczyniowych (makrofili), jednak pełni analogiczne funkcje i wykazuje podobieństwa morfologiczne. Mikrofile wyróżniają się obecnością jedynie centralnej, nierozgałęzionej wiązki przewodzącej.
Istnieją trzy hipotezy tłumaczące powstanie mikrofili. Zgodnie z hipotezą telomową powstały one w wyniku redukcji i spłaszczania pojedynczych odgałęzień telomu. Według hipotezy enacji mikrofile powstały jako boczne wyrostki kory pierwotnej na bezlistnej łodydze, do których następnie wniknęły odgałęzienia tkanki przewodzącej. W końcu trzecia hipoteza zakłada ich powstanie w wyniku przekształcenia sterylnych zarodni. Analizy molekularne wspierają hipotezę enacji, choć nie wykluczają też ewentualnej roli zarodni w powstaniu tych liści. 
Liście (mikrofile) widłaków są zwykle drobne, symetryczne, siedzące, bez ogonka z szeroką nasadą wyrastającą z łodygi. Liście są zaostrzone, od krótkich, łuskowatych po długie, szydłowate i mięsiste (u poryblinów). Wyrastają skrętolegle, tylko u niektórych przedstawicieli rodzaju widłak ("Lycopodium") i widliczka ("Selaginella") naprzeciwlegle lub okółkowo. Na górnej (przyosiowej) stronie liści znajdują się często drobne języczki ("ligula"). Środkiem ich biegnie nierozgałęziona centralna wiązka przewodząca (żyłka liściowa), złożona z cewek, które w dolnej części żyłki otoczone są niewielką ilością łyka. W odróżnieniu od liści innych naczyniowych (makrofili) w walcu osiowym nie ma luk (szczelin) ponad miejscem odgałęzienia się wiązki przewodzącej prowadzącej do mikrofila.

</doc>
<doc id="798518" url="https://pl.wikipedia.org/wiki?curid=798518" title="Fotonastia">
Fotonastia

Fotonastia – reakcja ruchowa, rodzaj nastii, spotykana u wielu roślin, będąca reakcją na zmianę intensywności oświetlenia niezależną od kierunku padania światła (w odróżnieniu od fototropizmu). Mechanizm ruchu może polegać na nierównomiernym wzroście, podobnie jak w przypadku tropizmów lub odwracalnych zmianach turgoru.
Ruchy fotonastyczne zwykle wykonują kwiaty, czasem zaś liście. W przypadku kwiatów fotonastia najczęściej prowadzi do ich otwierania w dzień i zamykania nocą, czasem zaś odwrotnie. Ten drugi wzór występuje m.in. u lepnicy zwisłej i białej, a pierwszy u licznych kaktusów, szczawikowatych czy grzybieni. U niektórych gatunków goryczek do wywołania fotonastii wystarczą zmiany oświetlenia wywołane przez zachmurzenie. U astrowatych fotonastyczne ruchy kwiatów języczkowych powodują otwieranie i zamykanie całego koszyczka. 
Fotonastyczne ruchy liści mogą mieć charakter ruchów wzrostowych i jako takie charakterystyczne są dla młodych organów. U dojrzałych liści może występować fotonastia o podłożu w zmianach turgoru, jeżeli występują odpowiednie stawy w miejscu przyczepu liścia do łodygi. Ma to miejsce u bobowatych.
Reakcją fotonastyczną jest również otwieranie i zamykanie aparatów szparkowych.
Fotonastia często współwystępuje z termonastią. Bardziej złożone mechanizmy odpowiadające za rytm dobowy otwierania i zamykania kwiatów mniej zależne wprost od naświetlenia (ruchy autonomiczne) to nyktynastia.

</doc>
<doc id="798519" url="https://pl.wikipedia.org/wiki?curid=798519" title="Kurdystan (region autonomiczny)">
Kurdystan (region autonomiczny)

Kurdystan (arab. کردستان – "Kurdistān", kurd. كوردستان – "Kurdistan"), pełna nazwa: Region Kurdystanu (arab. إقليم كردستان – "Iqlīmi Kurdistān", kurd. هەرێمی كوردستان – "Herêmî Kurdistan") – autonomiczna jednostka administracyjna będąca federalnym podmiotem Iraku. Kurdystan znajduje się na północy tego kraju i obejmuje jego trzy prowincje w całości (As-Sulajmanijja, Dahuk i Irbil) i trzy częściowo (Dijala, Niniwa i Kirkuk). Stolicą autonomii jest Irbil, zwany po kurdyjsku Hewlêr.
Historia.
Kurdyjski region autonomiczny został początkowo utworzony w 1970 roku w wyniku porozumienia iracko-kurdyjskiego. W praktyce autonomia ta była fikcyjna aż do roku 1991, kiedy to w wyniku przegranej przez Irak wojny w Zatoce Perskiej ustanowiono na północy i południu kraju strefy wyłączone dla lotnictwa irackiego. Do października 1991 roku siły kurdyjskie wyparły wojska irackie z Kurdystanu, ustanawiając "de facto" niezależne państwo kurdyjskie (nigdy jednak nie ogłoszono niepodległości Kurdystanu). Władzą w regionie podzieliły się dwie konkurujące ze sobą partie: Demokratyczna Partia Kurdystanu (Mustafy Barzaniego) i Patriotyczna Unia Kurdystanu (Dżalala Talabaniego).
Po wojnie z 2003 roku i ustanowieniu nowych władz irackich, podpisano nowe porozumienia z władzami kurdyjskimi. Nowa konstytucja Iraku z 2005 roku usankcjonowała istnienie Kurdyjskiego Rządu Regionalnego posiadającego pełną wewnętrzną autonomię na obszarze Kurdystanu oraz przekazywanie Kurdom 20% zysków z wydobycia ropy w polach naftowych Iraku. 7 kwietnia 2005 parlament Iraku wybrał na urząd prezydenta kraju Dżalala Talabaniego. W latach 2014–2018 prezydentem Iraku był inny kurdyjski polityk – Fu’ad Masum. Region kurdyjski uznał zwierzchnictwo Iraku, ale "de facto" budował samodzielne państwo, a na granicach regionu z resztą kraju wyznaczono przejścia graniczne.
Region Kurdystanu, w odróżnieniu od reszty Iraku był obszarem spokojnym i dobrze prosperującym gospodarczo. Po wybuchu sunnickiej rebelii w 2014 roku i ogłoszeniu przez dzihadystów Państwa Islamskiego na północy Iraku i wschodzie Syrii, Kurdowie opanowali opuszczony przez armię rządową region Kirkuku, do którego rościli sobie pretensje. Rząd Iraku, oskarżając autonomię kurdyjską o wsparcie dżihadystów, zaprzestał przekazywania Kurdystanowi dochodów z ropy naftowej, przez co Kurdowie wycofali ministrów z koalicyjnego rządu Iraku.
Armia kurdyjska (tzw. peszmergowie) skutecznie odparła ataki Państwa Islamskiego i aktualnie sprawuje pełną kontrolę nad niemal całym północnym Irakiem.
We wrześniu 2017 r. prezydent Kurdystanu Masud Barzani ogłosił zamiar zorganizowania referendum w sprawie niepodległości. 25 września 2017 roku odbyło się referendum niepodległościowe, do którego uprawnionych było 4,58 mln mieszkańców. Frekwencja wyniosła 72,16%, za niepodległością zagłosowało 92,7% wyborców. Chociaż sam rząd kurdyjski podkreślał niewiążący i konsultacyjny charakter referendum, Irak uznał je za pretekst do zaostrzenia kursu wobec autonomii kurdyjskiej. Krótko po referendum iracka armia i szyickie milicje po kilkudniowej kampanii opanowały większość terenów, które Kurdowie zdobyli w trakcie kampanii przeciwko ISIS. Wobec zakończenia wojny z ISIS, USA poparły rząd iracki i integralność terytorialną państwa.
Iracka inwazja wywołała konflikt pomiędzy kurdyjskimi ugrupowaniami. PUK skrytykowała referendum jako przyczynę irackiej inwazji, w odpowiedzi DPK oskarżyła ją o zdradę i wycofanie się bez walki z terenów okupowanych w Iraku.

</doc>
<doc id="798522" url="https://pl.wikipedia.org/wiki?curid=798522" title="Mate.O">
Mate.O

Mate.O, właściwie Mateusz Otremba (ur. 1977 we Wrocławiu) – polski wokalista, gitarzysta, kompozytor i autor tekstów piosenek.
Życiorys.
Jako wokalista dał się poznać na giżyckich slotach, stając się później ich współtwórcą. Jest także jednym z animatorów chrześcijańskiej imprezy Manifest we Wrocławiu. Muzykuje od 1996 roku. Zaczynał w pierwszym zborze baptystycznym we Wrocławiu, gdzie był liderem uwielbienia przez kilka lat. W międzyczasie założył zespół "Project", z którym koncertował w kraju.
Następnie zaczął solową pracę. Debiutował płytą "Totalne uwielbienie" (1998) nagraną na żywo we Wrocławiu, a cztery lata potem ukazał się jego drugi album "Jesteś dobry dla mnie" (2002) z pogranicza muzyki soulowej i jazzowej. W czerwcu 2004 roku na konferencji dziecięcej „Dawid Wojownik” zarejestrował nagrania ze spontanicznego uwielbienia, które zostały wydane na płycie "Piosenki młodych wojowników", gdzie pojawiła się również piosenka Arki Noego "Jezus Ratownik". Kolejny krążek w jego dorobku to "Zapominam siebie" (2006), w nagraniach którego wsparli artystę m.in. Mietek Szcześniak i Eleonora Niemen. W 2012 roku został nagrany album koncertowy Mate.O Akustyczny i Przyjaciele „Usiądź przy mnie” (CD&amp;DVD).
Piosenki Otremby śpiewane są w kościołach i na festiwalach. Brał udział w największych imprezach muzyki chrześcijan: m.in. Song of songs Festival w Toruniu, Slot art festiwal w Lubiążu, Festiwal Muzyki Dobrej w Warszawie, Festiwal Stróżów Poranka w Chorzowie, a także koncertował w klubach muzycznych i imprezach plenerowych, również za granicą. Występuje także jako solista z chórem Trzecia Godzina Dnia.
Muzycy współpracujący z Mate.O to Paweł Zarecki (instrumenty klawiszowe), Ireneusz Głyk (perkusja, wibrafon), Mirosław Stępień (gitara basowa), Tomasz Lipert (gitara), Wojtek Gąsior (gitara basowa), Adam Szewczyk (gitara)
Życie prywatne.
Jest synem pastora Adama Otremby, byłego prezesa fundacji „Młodzież dla Chrystusa” w Polsce.
Mateusz Otremba jest baptystą. Jego żoną jest Natalia Niemen. Mają dwóch synów oraz córkę.

</doc>
<doc id="798529" url="https://pl.wikipedia.org/wiki?curid=798529" title="Gromadnica">
Gromadnica

Gromadnica ("Pandorina") – glon kolonijny.
Tworzy kolonie kuliste lub owalne, złożone z 8, 16 lub 32 komórek ściśle do siebie przylegających, komórki szerszą stroną skierowane na zewnątrz. Wielkość kolonii (cenobium) wynosi średnio 50 µm - najczęściej od 20-60 µm, komórki w cenobium od 8-17 µm długie. Komórki w części przedniej z wyraźną plamką oczną i dwiema wiciami szeroko rozgałęzionymi, wychodzącymi poza wspólną galaretowatą otoczkę. Wici 2 - 2,5 razy dłuższe od komórek.
Rozmnażanie przez podział lub płciowe. Pojedyncze komórki stają się izogametami. 
"Pandorina" występuje pospolicie w rzekach, kałużach, stawach, czy jeziorach.

</doc>
<doc id="798533" url="https://pl.wikipedia.org/wiki?curid=798533" title="Operacja Fall Blau">
Operacja Fall Blau

Operacja Fall Blau (dosł. "Wariant błękitny") – operacja wojskowa przeprowadzona przez siły Osi (Niemiec, Rumunii, Włoch i Węgier, z udziałem jednostek chorwackich i słowackich) przeciwko wojskom radzieckim latem 1942 r. na froncie wschodnim II wojny światowej pomiędzy 28 czerwca a 24 listopada 1942 r.
Była kontynuacją ubiegłorocznej operacji Barbarossa, której celem było pokonanie ZSRR. "Fall Blau" przewidywał dwa jednoczesne uderzenia: jeden z prawej flanki wojsk Osi na pola naftowe Baku, znany jako operacja Edelweiß ("szarotka"), a drugi z lewej flanki w kierunku Stalingradu wzdłuż Wołgi, pod kryptonimem operacja Fischreiher ("czapla").
Grupa Armii Południe Wehrmachtu została podzielona na Grupy Armii A i B. Grupa Armii A miała za zadanie przekroczyć Kaukaz, aby dotrzeć do pól naftowych Baku, podczas gdy Grupa Armii B chroniła swoje flanki wzdłuż Wołgi. Wspierana przez 2035 samolotów Luftwaffe oraz 1934 czołgów i dział szturmowych, licząca 1 370 287 żołnierzy Grupa Armii Południe zaatakowała 28 czerwca, pokonując 48 kilometrów pierwszego dnia ofensywy i z łatwością odepchnęła 1 775 000 żołnierzy Armii Czerwonej, których dowództwo spodziewało się nowej niemieckiej ofensywy na Moskwę nawet po rozpoczęciu operacji Fall Blau. Zapaść radzieckich linii obronnych na południu pozwoliła Niemcom zająć zachodnią część Woroneża 6 lipca, a 26 lipca dotrzeć do rzeki Don w pobliżu Stalingradu. Podejście Grupy Armii B do Stalingradu zwolniło na przełomie lipca i sierpnia z powodu ciągłych kontrataków ze strony rzuconych do walki rezerw Armii Czerwonej i przeciążonych niemieckich linii zaopatrzeniowych. Niemcy pokonali jednak Sowietów w bitwie pod Kałaczem, a ofensywa dotarła do Stalingradu pod koniec sierpnia. Ciągłe naloty Luftwaffe, ostrzał artyleryjski i walki uliczne całkowicie zniszczyły miasto i spowodowały ciężkie straty po obu stronach. Po trzech miesiącach bitwy Niemcy kontrolowali 90% powierzchni Stalingradu w dniu 19 listopada.
Na południu Grupa Armii A zdobyła Rostów nad Donem 23 lipca i ruszyła na południe od Donu w stronę Kaukazu, zdobywając zniszczone pola naftowe w Majkopie 9 sierpnia i Eliście w pobliżu wybrzeża Morza Kaspijskiego 13 sierpnia. Silny radziecki opór, polskie operacje sabotażowe w okupowanej Polsce oraz duże odległości od źródeł zaopatrzenia ograniczyły ofensywę sił Osi tylko do lokalnych postępów i uniemożliwiły Niemcom realizację strategicznego celu zdobycia głównego pola naftowego Kaukazu w Baku. Bombowce Luftwaffe zniszczyły pola naftowe w Groznym, ale atakom na Baku zapobiegł niewystarczający zasięg niemieckich maszyn.
Alianci zachodni byli zaniepokojeni możliwością postępów sił niemieckich na południu i wschodzie, a w efekcie możliwego połączenia się z siłami japońskimi (wówczas walczącymi w Birmie i w Indiach). Jednak Armia Czerwona ostatecznie pokonała Niemców pod Stalingradem, po operacjach Uran i Mały Saturn. Ta porażka zmusiła Niemców do wycofania się z Kaukazu i znad Wołgi. Tylko region Kubania został utrzymany przez wojska Osi po zakończeniu operacji.
Tło sytuacyjne.
22 czerwca 1941 r. Wehrmacht rozpoczął operację Barbarossa z zamiarem pokonania Sowietów w trwającym zaledwie kilka miesięcy Blitzkriegu. Ofensywa sił Osi odniosła początkowy sukces, a Armia Czerwona poniosła poważne porażki, zanim zatrzymała jednostki Osi tuż przed Moskwą w listopadzie-grudniu 1941 r. Chociaż Niemcy zdobyli rozległe terytorium i ważne ośrodki przemysłowe, Związek Radziecki nie został pokonany. Zimą 1941–1942 Sowieci uderzyli w szeregu skutecznych kontrofensyw, odpychając niemieckie zagrożenie od Moskwy. Pomimo tych niepowodzeń Adolf Hitler chciał ofensywnego rozwiązania, dla którego potrzebował zasobów ropy naftowej na Kaukazie. Do lutego 1942 r. Oberkommando des Heeres zaczęło opracowywać plany kontynuacji kampanii po przerwanej operacji Barbarossa – tym razem z Kaukazem jako głównym celem. 5 kwietnia 1942 r. Hitler przedstawił elementy planu znanego obecnie jako Fall Blau w dyrektywie führera nr 41. Dyrektywa ta określiła główne cele Niemiec na czas letniej kampanii 1942 r. na froncie wschodnim: przeprowadzanie ataków na Grupy Armii Centrum, zdobycie Leningradu i połączenie z siłami fińskimi dla Grupy Armii Północ oraz zdobycie roponośnego regionu Kaukazu dla Grupy Armii Południe.
Pola naftowe.
Kaukaz, duży, zróżnicowany kulturowo region poprzecinany górami o tej samej nazwie, rozciąga się od Morza Czarnego na zachodzie do Morza Kaspijskiego na wschodzie. Region na północ od gór był centrum produkcji zbóż, bawełny i sprzętu rolniczego, a jego dwa główne pola naftowe, w Majkopie w pobliżu Morza Czarnego i w Groznym, około połowy drogi między Morzem Czarnym a Kaspijskim, wytwarzały około 10 procent całej sowieckiej produkcji ropy. Na południe od gór leżało Zakaukazie, obejmujące Gruzję, Azerbejdżan i Armenię. Ten silnie uprzemysłowiony i gęsto zaludniony obszar posiadał jedne z największych pól naftowych na świecie. Baku, stolica Azerbejdżanu, był jednym z najbogatszych miast ZSRR, produkując 80 procent ropy dla tego państwa – około 24 milionów ton w samym 1942 r.
Kaukaz posiadał również obfite złoża węgla i torfu, a także metali szlachetnych i rzadkich. Złoża manganu w Chiaturi na Zakaukaziu stanowiły najbogatsze pojedyncze źródło tego surowca na świecie, wytwarzając 1,5 miliona ton rudy manganu rocznie, co stanowi połowę jego całkowitej produkcji w Związku Radzieckim. Region Kubania na Kaukazie pozwalał pozyskiwać również duże ilości pszenicy, kukurydzy, nasion słonecznika i buraków cukrowych, materiałów niezbędnych w produkcji żywności.
Zasoby te miały ogromne znaczenie dla Hitlera i wysiłków wojennych Niemiec. Z trzech milionów ton ropy zużywanej rocznie przez Niemcy 85% pochodziło z importu, głównie ze Stanów Zjednoczonych, Wenezueli i Iranu. Kiedy we wrześniu 1939 r. wybuchła II wojna światowa, brytyjska blokada morska odcięła Niemcy od Ameryk i Bliskiego Wschodu, pozostawiając kraj uzależniony od bogatych w ropę krajów europejskich, takich jak Rumunia. Wskazanie na zależność Niemiec od Rumunii wynika z konsumpcji ropy; w 1938 r. zaledwie jedna trzecia z 7 500 000 ton tego paliwa zużytych przez Niemcy pochodziła z zapasów krajowych. Ropa zawsze była piętą achillesową Niemiec, a pod koniec 1941 r. Hitler prawie wyczerpał niemieckie rezerwy, co pozostawiło mu tylko dwa znaczące źródła ropy: krajową produkcję paliw syntetycznych i rumuńskie pola naftowe, przy czym te ostatnie dostarczały 75% importu ropy naftowej dla Niemiec w 1941 r. Świadomy zmniejszających się zasobów ropy naftowej i obawiając się ataków powietrznych wroga na Rumunię, Hitler w coraz większym stopniu podkreślał potrzebę ochrony Rumunii oraz pozyskiwania nowych zasobów, co było niezbędne, jeśli chciał kontynuować toczącą się wojnę przeciwko rosnącej liczbie wrogów. Pod koniec 1941 r. Rumuni ostrzegli Hitlera, że ich zapasy są wyczerpane i nie są w stanie sprostać niemieckim żądaniom. Z tych powodów radzieckie pola naftowe były niezwykle ważne dla niemieckiego przemysłu i sił zbrojnych, gdy wojna stała się globalna, potęga aliantów rosła, a zasoby Osi zaczęły się kurczyć.
Planowanie.
Siły osi.
Ofensywa miała być przeprowadzona na stepie południowej Rosji z wykorzystaniem następujących jednostek Grupy Armii Południe (dowódca: feldmarszałek Fedor von Bock:)
Siły powietrzne Niemiec na wschodzie liczyły 2644 samolotów w dniu 20 czerwca 1942 r., o ponad 20% więcej niż miesiąc wcześniej. Podczas gdy w 1941 r. większość jednostek walczyła na centralnym odcinku frontu, wspierając Grupę Armii Środek, 1610 samolotów (61%) wspierało Grupę Armii Południe. Początkowo dowodzona przez Löhra, 20 lipca 1942 r. 4 Flota Powietrzna Luftwaffe znalazła się pod rozkazami nowego dowódcy, Wolframa von Richthofena.
Niemiecki plan obejmował trzystopniowy atak:
Strategicznymi celami operacji były pola naftowe w Majkopie, Groznym i Baku. Podobnie jak wcześniej przy operacji Barbarossa, manewry wojsk Osi miały doprowadzić do serii okrążeń wojsk radzieckich w wielkich kotłach.
Siły radzieckie.
Stawka nie przewidziała poprawnie kierunku głównej niemieckiej ofensywy strategicznej w 1942 r., mimo że była w posiadaniu wszystkich niemieckich planów. 19 czerwca szef sztabu 23 Dywizji Pancernej, mjr Joachim Reichel, został zestrzelony nad terytorium radzieckim podczas lotu samolotem rozpoznawczym nad frontem w pobliżu Charkowa. Sowieci odzyskali mapy ze strąconego samolotu, przedstawiające dokładne niemieckie plany operacji Fall Blau. Plany te zostały przekazane Stawce w Moskwie.
Józef Stalin uważał jednak, że jest to niemiecki podstęp, pozostając przekonany, że głównym niemieckim celem strategicznym w 1942 r. będzie ponownie Moskwa, częściowo z powodu operacji Kreml ("Fall Kreml"), niemieckiej kampanii dezinformacyjnej, mającej na celu przekonanie radzieckiego dowództwa o Moskwie jako celu nowej ofensywy. W rezultacie rozmieszczono tam większość żołnierzy Armii Czerwonej, chociaż kierunek, z którego miała nadejść ofensywa w ramach operacji Fall Blau, był nadal broniony przez Front Briański, Południowo-Zachodni, Południowy i Północno-Kaukaski. Mając około 1 miliona żołnierzy na linii frontu i kolejne 1,7 miliona w armiach rezerwowych, ich siły stanowiły około jednej czwartej wszystkich wojsk radzieckich Po katastrofalnym dla Sowietów początku operacji Fall Blau, kilkakrotnie zreorganizowali oni swoje linie frontu. W trakcie kampanii Sowieci wystawili do walki również Front Woroneski, Front Doński, Front Stalingradzki, Front Zakaukaski i Front Kaukaski, choć nie wszystkie one istniały w tym samym czasie.
Przy oczekiwanym niemieckim uderzeniu na północy, Stawka zaplanowała kilka lokalnych ofensyw na południu, aby osłabić Niemców. Najważniejsze z nich były wymierzone w miasto Charków i miały być prowadzone głównie przez Front Południowo-Zachodni pod dowództwem marsz. Siemiona Timoszenki, wspierany przez Front Południowy dowodzony przez gen. Rodiona Malinowskiego. Operację zaplanowano na 12 maja, tuż przed planowaną ofensywą niemiecką na tym obszarze. Następująca po niej druga bitwa o Charków zakończyła się katastrofą dla Sowietów, poważnie osłabiając ich mobilne siły. Jednoczesne oczyszczanie Półwyspu Kerczeńskiego z sił Osi wraz z trwającym oblężeniem Sewastopola, które trwało do lipca, jeszcze bardziej osłabiły Sowietów i pozwoliły Niemcom na przerzucenie Grupy Armii A przez Półwysep Kerczeński na Kubań.
Ofensywa.
Faza otwarcia.
Ofensywa niemiecka rozpoczęła się 28 czerwca 1942 r., a 4 Armia Pancerna ruszyła w kierunku Woroneża. Z powodu chaotycznego odwrotu Armii Czerwonej Niemcy byli w stanie szybko posunąć się naprzód, przywracając zaufanie Wehrmachtu do nadchodzącej dużej ofensywy.
Bezpośrednie wsparcie lotnicze ze strony Luftwaffe również odegrało ważną rolę w tym sukcesie wczesnych etapów operacji. Niemcy zdobyli nie tylko zupełne panowanie w powietrzu, ale też atakowali lotniska polowe i radzieckie linie obronne. Czasami niemieckie lotnictwo działało bardziej jak szpica ataku niż jako zwykłe wsparcie, atakując nieprzyjacielskie czołgi i piechotę, aby rozbijać i niszczyć pozycje obronne. Aż 100 niemieckich samolotów koncentrowało się na jednej dywizji radzieckiej na trasie natarcia sił lądowych w tej fazie operacji. Gen. Wasilij Kazakow, szef sztabu Frontu Briańskiego, zauważył siłę i skuteczność lotnictwa Osi. W ciągu 26 dni Sowieci stracili 783 samoloty z 2, 4, 5 i 8 Armii Lotniczej, w porównaniu do 175 utraconych przez Niemców i ich sojuszników.
Do 5 lipca przednie elementy 4 Armii Pancernej dotarły do rzeki Don w pobliżu Woroneża i zostały uwikłane w bitwę o zdobycie miasta. Stalin i dowództwo radzieckie nadal oczekiwali głównego uderzenie Niemców przeciwko Moskwie i wierzyli, że Niemcy skręcą na północ po zdobyciu Woroneża. W rezultacie Sowieci rzucili posiłki do miasta, aby utrzymać je za wszelką cenę i kontratakowali północną flankę Niemców, starając się odciąć niemiecką szpicę ataku. 5 Armia Pancerna dowodzona przez gen. Aleksandra Liziukowa osiągnęła niewielkie sukcesy, kiedy rozpoczęła atak 6 lipca, ale została zmuszona do powrotu do pozycji wyjściowej do 15 lipca, tracąc w tym czasie około połowy swoich czołgów. Chociaż bitwa zakończyła się sukcesem, Hitler i von Bock, dowódca Grupy Armii Południe, spierali się o kolejne etapy operacji. Ożywiona debata i ciągłe kontrataki radzieckie, które do 13 lipca związały 4 Armię Pancerną, spowodowały, że Hitler stracił panowanie nad sobą i zwolnił von Bocka z dowodzenia. W ramach drugiej fazy operacji 9 lipca Grupa Armii Południe została podzielona na Grupę Armii A i Grupę Armii B, a Wilhelm List został mianowany dowódcą Grupy Armii A zamiast von Bocka.
Zaledwie dwa tygodnie po rozpoczęciu operacji, 11 lipca, Niemcy zaczęli mieć trudności logistyczne, co spowolniło ich postęp. Niemiecka 6 Armia była ciągle opóźniana z powodu braku paliwa. Osiem dni później, 20 lipca, niedobory paliwa nadal osłabiały operacje, przez co wiele jednostek nie było w stanie wykonać swoich zadań. 23 i 24 Dywizja Pancerna zostały unieruchomione już podczas fazy wstępnej. Po raz kolejny, jak to miało miejsce podczas kampanii norweskiej w kwietniu 1940 r. i operacji Barbarossa w 1941 r., flota transportowa Luftwaffe złożona z samolotów Ju 52 dostarczała zapasy drogą powietrzną, aby utrzymać armię w ruchu. Sytuacja była tak zła, że zmusiła żołnierzy niemieckich do odzyskiwania resztek paliwa z uszkodzonych lub porzuconych pojazdów, a w niektórych przypadkach pozostawiania zupełnie sprawnych czołgów i pojazdów o dużym zużyciu paliwa, aby móc kontynuować natarcie. Osłabiło to siłę jednostek bojowych, które zostały zmuszone do porzucenia części niezniszczonego sprzętu. Niemniej jednak Luftwaffe przekazywało 200 ton paliwa dziennie, aby dostarczyć zaopatrzenie nacierającej armii. Pomimo tak imponujących wyników w utrzymaniu mobilności wojsk lądowych, gen. Löhr został zastąpiony bardziej porywczym i ofensywnym von Richthofenem.
Podział Grupy Armii Południe.
Wierząc, że główne zagrożenie ze strony radzieckiej zostało wyeliminowane i mając świadomość tego, że jego wojskom desperacko brakuje ropy dla zrealizowania wszystkich ambitnych celów operacji Fall Blau, 23 lipca 1942 r. Hitler wprowadził szereg zmian do planu w dyrektywie Führera nr 45:
Nie ma dowodów na to, że Hitler był przeciwny lub otrzymał skargi od gen. Franza Haldera, szefa sztabu generalnego lub kogokolwiek innego, na temat tej dyrektywy aż do sierpnia 1942 r. Nowa dyrektywa stworzyła ogromne trudności logistyczne, przy czym Hitler spodziewał się, że obie grupy armii posuną się naprzód różnymi trasami. Linie zaopatrzeniowe znajdowały się już w punkcie krytycznym, a amunicja i niedobory paliwa były widoczne bardziej niż kiedykolwiek wcześniej i nie byłoby możliwe czynienie dalszych postępów przy użyciu starych racji zaopatrzenia, których żądał. Rozdzielenie grup armii otworzyłoby także niebezpieczną lukę między armiami, którą Sowieci mogliby wykorzystać do kontruderzenia. Włoski Korpus Alpejski ze składu Włoskiej Armii w Związku Radzieckim nie przybył w góry Kaukazu z Grupą Armii A, pozostając z 6 Armią. Oczekiwano, że Grupa Armii A będzie działać na terenach wysokogórskich, z trzema dywizjami górskimi i dwiema dywizjami piechoty nieprzystosowanymi do tego zadania.
Podział Grupy Armii Południe umożliwił rozpoczęcie operacji Edelweiss i operacji Fischreiher, dwóch głównych uderzeń nowych grup armii. Obie grupy musiały osiągnąć swoje cele jednocześnie, a nie kolejno. Sukces początkowego ataku był tak wielki, że Hitler rozkazał 4 Armii Pancernej skręcić na południe, aby pomogła 1 Armii Pancernej przejść nad dolny bieg Donu. Ta pomoc nie była potrzebna, a gen. Ewald von Kleist skarżył się później, że 4 Armia Pancerna zapychała drogi i że gdyby kontynuowali natarcie do Stalingradu, mogliby go zdobyć już w lipcu. Kiedy dwa tygodnie później skręcił na północ, Sowieci zgromadzili w Stalingradzie wystarczającą ilość sił, aby wyhamować postęp nieprzyjaciela.
Grupa Armii A: Kaukaz.
Wdarcie się na Kaukaz.
Dzięki wsparciu lotniczemu Ju 87 Stuka ze Sturzkampfgeschwader 77 Grupa Armii A Lista zdobyła Rostów, „bramę na Kaukaz”, stosunkowo niewielkim kosztem 23 lipca 1942 r. Luftwaffe miało przewagę powietrzną we wczesnej fazie operacji, co było bardzo pomocne dla sił lądowych. Po zabezpieczeniu przeprawy przez Don i przesunięciu się 6 Armii na front Wołgi Hitler przeniósł 4 Armię Pancerną do Grupy Armii B i odesłał ją nad Wołgę. Decyzja ta kosztowała zużycie ogromnych ilości paliwa dla przeniesienia armii drogą powietrzną i drogową.
Po sforsowaniu Donu 25 lipca Grupa Armii A rozciągnęła się na 200 km froncie od Morza Azowskiego do Żylanskiej (dziś Żymliańsk). Niemiecka 17 Armia wraz z elementami 11 Armii i rumuńskiej 3 Armii manewrowała na zachód w kierunku wschodniego wybrzeża Morza Czarnego, podczas gdy 1 Armia Pancerna zaatakowała na południowym wschodzie. 17 Armia zrobiła niewielki postęp, ale 1 Armia Pancerna miała swobodę działania. 29 lipca Niemcy przecięli ostatnią bezpośrednią linię kolejową pomiędzy centralną Rosją a Kaukazem, powodując znaczną panikę u Stalina i Stawki, co doprowadziło do uchwalenia rozkazu nr 227 „Ani krok wstecz!”. Salsk został zdobyty 31 lipca, a Stawropol 5 sierpnia. Chociaż Grupa Armii A uczyniła szybkie postępy, do 3 sierpnia jej awangarda składała się tylko z lekkich sił mobilnych, podczas gdy większość czołgów pozostawała w tyle z powodu braku paliwa i awarii, pomimo wysiłków 4 Korpusu Powietrznego, który latał z zapasami wahadłowo.
9 sierpnia 1 Armia Pancerna dotarła do Majkopu u podnóża gór Kaukazu, pokonując ponad 480 kilometrów w niecałe dwa tygodnie. Zachodnie pola naftowe w pobliżu Majkopu zostały zajęte podczas operacji komandosów w dniach 8–9 sierpnia, ale zostały uszkodzone przez wycofującą się Armię Czerwoną w ramach taktyki spalonej ziemi w wystarczającym stopniu, aby nie mogły zostać naprawione przez około rok. Wkrótce potem zajęto Piatigorsk. 12 sierpnia zdobyty został Krasnodar, a niemiecka piechota górska zawiesiła nazistowską flagę na najwyższej górze Kaukazu, Elbrusie.
Głębokość niemieckiego natarcia spowodowała chroniczne trudności w dostawach, zwłaszcza paliwa; Morze Czarne uznano za zbyt niebezpieczne dla dostaw morskich, a paliwo przywożono koleją przez Rostów lub dostarczano drogą lotniczą, ale i tak dywizje pancerne były czasem zawieszone z powodu braku ropy na całe tygodnie. Nawet ciężarówkom benzynowym zabrakło paliwa, a olej napędowy trzeba było dostarczać na wielbłądach. Ponieważ Sowieci często wycofywali się zamiast podjąć walkę, liczba wziętych w czasie operacji jeńców także nie spełniła oczekiwań niemieckiego dowództwa; było ich raptem 83 000. Gdy Hitler i OKH zaczęli koncentrować się na Stalingradzie, niektóre z mobilnych sił von Kleista zostały przekierowane. Kleist stracił Korpus Przeciwlotniczy i większość sił Luftwaffe wspierających Grupę Armii A. Pozostawiono mu jedynie samoloty zwiadowcze. Radzieckie siły powietrzne dostały tymczasem około 800 bombowców, z których jedna trzecia była gotowa do walki. Wraz z przeniesieniem osłony powietrznej i jednostek przeciwlotniczych radzieckie bombowce mogły nękać niemieckie wojska na południu niemal bezkarnie. Jakość radzieckiego oporu wzrosła, a wiele sił zostało utworzonych z lokalnych poborów, które według von Kleista były skłonne ostrzej walczyć za swoje rodzinne strony. Jednostki niemieckie szczególnie ugrzęzły tam, gdzie musiały walczyć ze złożonymi z Gruzinów radzieckimi oddziałami górskimi, co przyczyniło się do znacznego zahamowania ich postępu. Liczba uzupełnień i dostaw przysyłanych przez Sowietów na front wzrosła i wobec tych trudności postęp wojsk Osi zwolnił po 28 sierpnia.
Bitwa o pola naftowe.
Na południowym wschodzie Wehrmacht skierował się w stronę Groznego i Baku, innych ważnych centrów naftowych. Więcej instalacji i ośrodków przemysłowych wpadło w ręce niemieckie, wiele w stanie nienaruszonym lub tylko nieznacznie uszkodzonym podczas odwrotu Sowietów. Od sierpnia do września zdobyto Półwysep Tamański i część bazy morskiej w Noworosyjsku. Niemcy kontynuowali natarcie w kierunku miasta Tuapse na wybrzeżu Morza Czarnego, a na wschodzie Elista została zajęta 13 sierpnia. Na południu niemiecki atak został zatrzymany na północ od Groznego po zajęciu Mozdoka 25 sierpnia. Niemieccy spadochroniarze wmieszali się w trwające od 1940 roku powstanie w Czeczenii, działając za liniami radzieckimi. Niemieckiej piechocie górskiej nie udało się zabezpieczyć portów Morza Czarnego, a ofensywa nie dotarła do Groznego, zanim ponownie nie pojawiły się trudności z zaopatrzeniem. Sowieci okopali 9 i 44 Armię Frontu Północno-Kaukaskiego wzdłuż skalistego brzegu rzeki Terek przed północną granicą miasta. Luftwaffe nie była w stanie wspierać niemieckiej armii tak daleko, a lotnictwo radzieckie zaatakowało mosty i trasy zaopatrzenia przeciwnika praktycznie nie napotykając oporu. Niemcy przekroczyli rzekę 2 września, ale zrobili niewielkie postępy. Na początku września Hitler pokłócił się z naczelnym dowództwem, a konkretnie z Listem, ponieważ uważał tempo ofensywy sił niemieckich za zbyt wolne. W rezultacie Hitler zwolnił Lista 9 września i przejął osobiste dowodzenie nad Grupą Armii A.
Statki transportowe państw Osi przetransportowały z Rumunii 30 605 ludzi, 13 254 koni i 6265 pojazdów silnikowych w dniach 1–2 września. Dzięki posiłkom Niemcy zdobyli większość baz morskich na Morzu Czarnym, ale zostali zatrzymani w Noworosyjsku, gdzie radziecka 47 Armia przygotowała się na długie oblężenie. Port upadł 10 września, po czterodniowej bitwie, będącej ostatnim zwycięstwem Niemców na Kaukazie. Wyżyny na południe od portu i kilka dróg przybrzeżnych pozostało w rękach 47 Armii, blokując miasto i czyniąc je bezużytecznym dla Niemców. Próby wydostania się z Noworosyjska były kosztownymi niepowodzeniami, a siłom Osi również nie udało się przełamać obrony na równinie przybrzeżnej rozciągającej się od Noworosyjska do Tuapse, mając jedynie siłę do ustabilizowania linii. Straty armii rumuńskiej były szczególnie wysokie, a rumuńska 3 Dywizja Górska została niemal całkowicie zniszczona przez radziecki kontratak z 25–26 września.
Dalej na wschód siły Osi cieszyły się większymi sukcesami i 1 września Niemcy zajęli Chułchutę, leżącą w połowie drogi z Elisty do Astrachania. W sierpniu i wrześniu niemieckie patrole dokonały rajdu na linię kolejową między Kizlarem a Groznym, osiągając najdalszy postęp sił niemieckich w kierunku Morza Kaspijskiego. Na południu natarcie 1 Armii Pancernej na Grozny zostało zatrzymane przez Armię Czerwoną. Pod koniec września braki w dostawach i opór Armii Czerwonej spowolniły postęp sił Osi.
2 listopada 1942 r. rumuńskie oddziały górskie ("Vânători de munte") pod dowództwem gen. Ioana Dumitrache zajęły Nalczyk, stolicę Kabardyno-Bałkarii, a także najdalszy punkt zdobyty przez wojska Osi na kierunku kaukaskim. Zwycięstwo to przyniosło rumuńskiemu generałowi Krzyż Rycerski Krzyża Żelaznego. W ciągu dwóch dni schwytano do 10 000 jeńców, jednak postęp w kierunku Groznego został ponownie zatrzymany na zachód od Ordżonikidze. W dniu 5 listopada został zajęty Ałagir, a osiągnięta linia Ałagir–Biesłan–Małgobek stała się najdalszym postępem Niemców na południu. Do tego czasu przerwa między Grupami Armii A i B spowodowała, że stały się one podatne na kontrataki. Tylko niemiecka 16 Dywizja Zmotoryzowana pozostała w tej szczelinie, strzegąc lewej flanki 1 Armii Pancernej i zabezpieczając drogę w kierunku Astrachania. 22 listopada, po kilku radzieckich kontratakach, Hitler mianował von Kleista na dowódcę grupy, który miał utrzymać pozycję i przygotować się do wznowienia ofensywy, gdy Stalingrad będzie mógł zostać zajęty.
Ofensywa Luftwaffe przeciwko polom naftowym.
W pierwszym tygodniu października 1942 r. Hitler uznał, że zdobycie złóż ropy na Kaukazie jest mało prawdopodobne, zanim zima zmusi Niemców do zajęcia pozycji obronnych. Nie mogąc ich zdobyć, postanowił odmówić korzystania z nich wrogowi i nakazał Oberkommando der Luftwaffe wyrządzić jak najwięcej szkód.
8 października Hitler wezwał do przeprowadzenia ofensywy lotniczej nie później niż 14 października, ponieważ wymagał zasobów lotniczych do znacznego wysiłku w Stalingradzie. W rezultacie 10 października 1942 r. 4 Korpus Powietrzny z 4 Floty Powietrznej otrzymał rozkaz wysłania każdego dostępnego bombowca przeciwko polom naftowym w Groznym. 4 Flota Lotnicza była w tym czasie w złym stanie - von Richthofen rozpoczął operację Fall Blau z 323 nadającymi się do użytku bombowcami zamiast etatowych 480. Teraz ich liczba spadła do 232, z czego tylko 129 było gotowych do walki. Niemniej jednak siła ta nadal mogła zadawać dotkliwe ciosy. Ataki na rafinerie przypominały von Richthofenowi naloty na Sewastopol kilka miesięcy wcześniej. Gęsty czarny dym unosił się z trafionych rafinerii na wysokość 5500 metrów. 12 października kolejne naloty spowodowały jeszcze więcej zniszczeń. Strategicznym błędem był fakt, że nie starano się wcześniej uderzyć na rafinerie ropy naftowej w Groznym i Baku, ponieważ ich zniszczenie byłoby większym ciosem dla Sowietów niż utrata Stalingradu, na który rzucono większość sił 4 Floty Powietrznej. 19 listopada radziecka kontrofensywa pod Stalingradem zmusiła von Richthofena do wycofania swoich jednostek na północ, w stronę Wołgi, i tym samym zakończenia ofensywy powietrznej.
W Groznym wyrządzono wiele szkód, lecz pozostałe pola naftowe były poza zasięgiem logistycznym armii niemieckiej, a także maszyn Luftwaffe. Grozny znajdował się w zasięgu niemieckich bombowców z 4 Korpusu Powietrznego, teraz z siedzibą nad rzeką Terek. Ale tam i na zdobytych polach naftowych w Majkopie wydobywano tylko 10% radzieckiej ropy. Główne pola naftowe w Baku znajdowały się poza zasięgiem niemieckich myśliwców. Niemieckie bombowce mogły do nich dotrzeć, ale oznaczało to latanie bezpośrednią, a więc najbardziej przewidywalną trasą bez osłony myśliwskiej. W sierpniu możliwe było przeprowadzenie tych operacji ze względu na słabość radzieckich sił powietrznych w regionie, ale do października zostały one znacznie wzmocnione.
Grupa Armii B: Wołga.
Od Donu do Stalingradu.
23 lipca główna siła Grupy Armii B ruszyła w kierunku Donu. Niemcy spotkali się ze wzrostem oporu radzieckiego z nowego Frontu Stalingradzkiego, z radziecką 62 i 64 Armią. 26 lipca XIV Korpus Pancerny przedarł się do Donu, gdzie nowe radzieckie 1 i 4 Armie Pancerne przeprowadziły kilka daremnych kontrataków w wykonaniu niedoświadczonych żołnierzy. Na południu 4 Armia Pancerna poczyniła większe postępy przeciwko 51 Armii. Po przekroczeniu Donu Niemcy ruszyli na Kotielnikowo, docierając do miasta do 2 sierpnia. Radziecki opór przekonał Paulusa, że 6 Armia nie jest wystarczająco silna, aby sama przekroczyć Don, więc czekał, aż 4 Armia Pancerna przedostanie się na północ. 4 sierpnia Niemcy byli jeszcze 97 km od Stalingradu.
Do 10 sierpnia Armia Czerwona została usunięta z większości zachodniego brzegu Donu, ale w niektórych rejonach utrzymywał się radziecki opór, dodatkowo opóźniając Grupę Armii B. Natarcie Wehrmachtu na Stalingrad było również utrudnione z powodu niedoborów dostaw spowodowanych przez marną jakość radzieckich dróg. Luftwaffe wysłało "ad hoc" 300 samolotów transportowych Ju 52, umożliwiając siłom lądowym dalszy postęp; niektóre bombowce zostały przekierowane z operacji mających na celu zaopatrzenie lotów w ramach sił Stalingrad Transport Region. Sowiecka obrona nad Donem zmusiła Niemców do oddelegowania większej liczby żołnierzy na coraz bardziej wrażliwy front, pozostawiając niewiele rezerw na wsparcie dywizji Osi na obu flankach. Sowieci dokonali kilku kontrataków na północnej flance Grupy Armii B, między Stalingradem a Woroneżem. W dniach 20–28 sierpnia 63 i 21 Armia kontratakowały pod Sierafimowiczem, zmuszając włoską 8 Armię do wycofania się. 1 Gwardyjska Armia zaatakowała w pobliżu Nowo-Grigorjewskiej, przedłużając przyczółek. Te i kilka innych przyczółków nad Donem, stojące naprzeciwko 8 Armii włoskiej i 2 Armii węgierskiej, stanowiły ciągłe niebezpieczeństwo.
23 sierpnia 6 Armia przekroczyła Don, a Grupa Armii B ustanowiła linię obronną na jednym z jej zakrętów. 6 Armia dotarła później na północne przedmieścia Stalingradu, rozpoczynając bitwę o Stalingrad. Wojska węgierskie, włoskie i rumuńskie znajdowały się 60 km od Stalingradu, który był już w zasięgu wysuniętych baz lotniczych. 4 Flota Lotnicza zaatakowała miasto, zamieniając znaczną jego część w ruinę. Sowieci podali, że wśród ofiar cywilnych w dniach 23–26 sierpnia było 955 zabitych i 1 181 rannych (wczesne informacje; późniejsze raporty o ofiarach w dziesiątkach tysięcy były prawdopodobnie przesadą).
6 Armia posuwała się z północy przez Kałacz, a 4 Armia Pancerna przybyła z południa przez Kotielnikowo. W pierwszych dniach ofensywy XIV Korpus Pancerny otworzył korytarz między głównymi siłami 6 Armii a północnymi przedmieściami Stalingradu nad Wołgą. Na południu radziecki opór zatrzymał 4 Armię Pancerną. 29 sierpnia podjęto kolejną próbę skierowania sił przez Hotha na zachód bezpośrednio przez środek terenu zajmowanego przez 64 Armię. Atak był niespodziewanie udany, a 4 Armia Pancerna stanęła za 62 i 64 Armią z szansą na okrążenie i odcięcie tej pierwszej. Von Weichs nakazał 6 Armii dokończenie okrążenia; radziecki kontratak wstrzymał ich jednak na trzy dni, a Sowieci ostatecznie wycofali się w kierunku Stalingradu. Gwałtowny postęp Niemców spowodował załamanie morale wśród wojsk radzieckich, które wycofywały się w chaosie, porzucając zewnętrzną obronę miasta. Po pokonaniu ostatnich radzieckich kontrataków 6 Armia wznowiła ofensywę 2 września, łącząc się z 4 Armią Pancerną następnego dnia. 12 września Niemcy wkroczyli do Stalingradu.
Bitwa o Stalingrad.
Postęp w stronę Stalingradu przeciwko 62 Armii został dokonany przez 6 Armię, a 4 Armia Pancerna zabezpieczyła południową flankę. Miasto było 24-kilometrową wstęgą wzdłuż zachodniego brzegu Wołgi, co zmusiło Niemców do przeprowadzenia frontalnego ataku, a ruiny miasta dały obrońcom przewagę. Aby przeciwstawić się potędze lotniczej Luftwaffe, dowódca 62 Armii, gen. Wasilij Czujkow, rozkazał swoim żołnierzom „przytulić się” do Niemców, niwelując niemiecką mobilność taktyczną. Luftwaffe stłumiło sowiecką artylerię na wschodnim brzegu Wołgi i spowodowało wiele ofiar podczas radzieckich prób przeprawiania się przez Wołgę i wzmocnienia obrońców na zachodnim brzegu. Od połowy września do początku listopada Niemcy przeprowadzili trzy duże ataki na miasto, tocząc kosztowne dla obu stron walki o każdy budynek. W połowie listopada Sowieci zostali zamknięci w czterech płytkich przyczółkach na zachodnim brzegu Wołgi, a linia frontu przebiegała zaledwie 180 m od rzeki. Przewidując rychłe zwycięstwo, znaczna liczba samolotów Luftwaffe została wycofana na Morze Śródziemne na początku listopada w celu wsparcia operacji wojsk Osi w Tunezji. 6 Armia zdobyła około 90 procent powierzchni miasta.
19 listopada Sowieci rozpoczęli operację Uran, dwukierunkową kontrofensywę przeciwko flankom 6 Armii. Po bitwie o miasto i wyczerpaniu 4 Armii Pancernej flanki były strzeżone głównie przez żołnierzy rumuńskich, węgierskich i włoskich. 3 Armia rumuńska nad rzeką Don na zachód od Stalingradu i 4 Armia rumuńska na południowy wschód od miasta były pod ciągłym naporem sił radzieckich od września. 3 Armia rumuńska została przeniesiona z Kaukazu 10 września w celu przejęcia włoskich pozycji nad Donem, naprzeciw radzieckich przyczółków. Rumuni nie mieli pełnych stanów osobowych i posiadali tylko około sześciu nowoczesnych dział przeciwpancernych na dywizję. Większość niemieckiej rezerwy czołgów, XLVIII Korpus Pancerny, składał się z około 180 czołgów, z których połowa to przestarzałe czechosłowackie Panzer 35(t)s. W wyniku radzieckiego uderzenia dwie rumuńskie armie zostały rozbite, a 6 Armia z częściami 4 Armii Pancernej okrążona w Stalingradzie.
Hitler nakazał 6 Armii pozostać w defensywie, zamiast próbować wyrwać się z okrążenia. Planowano, że armia będzie zaopatrywana drogą powietrzną, ale ilość niezbędnych zapasów znacznie przekraczała możliwości Luftwaffe. Siła 6 Armii topniała, a Sowieci zdobyli przewagę w mieście. Aby ustabilizować sytuację na froncie wschodnim, niemieckie dowództwo utworzyło Grupę Armii Don pod dowództwem feldmarszałka Ericha von Mansteina, aby wypełnić lukę między Grupami Armii A i B. 12 grudnia została rozpoczęta operacja ratunkowa o kryptonimie Zimowy Storm ("Unternehmen Wintergewitter") przeprowadzona przez świeże posiłki 4 Armii Pancernej. Ofensywa zaskoczyła Sowietów, a Niemcy byli w stanie przedrzeć się przez radzieckie linie na głębokość 50 km w kierunku Stalingradu. Pomimo tych zdobyczy, zmorzona 40-stopniowymi mrozami i głodem 6 Armia nie była już w stanie podjąć próby przebicia się i połączenia z siłami idącymi jej z odsieczą. Po niepowodzeniu tej operacji rozpoczęło się oblężenie trwające prawie dwa miesiące, podczas którego 6 Armia została zniszczona.
Następstwa.
Operacja Saturn.
Po sukcesie operacji Uran Armia Czerwona rozpoczęła operację Saturn, aby odciąć Grupę Armii A i wszystkie wojska na wschód od Rostowa. Podczas niemieckiej operacji ratunkowej w Stalingradzie siły radzieckie zostały jednak ponownie przegrupowane, wyznaczono im mniejsze cele, a operacja zmieniła nazwę na „Mały Saturn”. Atak padł na 8 Armię włoską i resztki 3 Armii rumuńskiej i doprowadził do zniszczenia większości ich sił. Na skraju upadku, Grupa Armii B i Grupa Armii Don były w stanie zapobiec radzieckiemu przełamaniu frontu, ale 28 grudnia Grupie Armii A nakazano wycofanie się z Kaukazu.
Na fali niemieckiej klęski, Sowieci rozpoczęli kilka działań następczych, później nazwanych strategiczną ofensywą woronesko-charkowską. Ofensywa ostrogożsko-rossoszańska rozpoczęła się 12 stycznia i zniszczyła duże części 2 Armii węgierskiej oraz resztki 8 Armii włoskiej nad Donem na południowy wschód od Woroneża. W obliczu zagrożenia południowej flanki, 2 Armia niemiecka została zmuszona do wycofania się z Woroneża i znad Donu. Operacje trwały do stycznia i doprowadziły Stawkę do przekonania, że mogą one zadać śmiertelny cios Niemcom i zadecydować o wyniku wojny w południowej Rosji. Operacja Gwiazda, prowadzona przez Front Woroneski, była wymierzona w Charków, Kursk i Biełgorod. Operacja Galop przeprowadzona przez Front Południowo-Zachodni miała na celu wyzwolenie Woroszyłowgradu i Stalino, a następnie natarcie w kierunku Morza Azowskiego, aby odciąć siły niemieckie na wschód od Stalino (Doniecka). Operacje rozpoczęły się jednocześnie pod koniec stycznia. Sowieci szybko się przedarli, na północy Kursk padł 18 lutego, a Charków 16 lutego, podczas gdy na południu Niemcy zostali zepchnięci do linii na zachód od Woroszyłowgradu. Grupy Armii Don, B i elementy Grupy Armii A zostały przemianowane na nową Grupę Armii Południe, dowodzoną przez von Mansteina, 12 lutego.
Operacje w Charkowie i Donbasie rozpoczął 25 lutego nowy Front Centralny kierowany przez marsz. Konstantego Rokossowskiego, z siłami uwolnionymi po kapitulacji Niemców w Stalingradzie 2 lutego. Operacje były skierowane przeciwko Grupie Armii Środek na północy i zbiegły się w czasie z oczekiwanymi sukcesami operacji sowieckich na południu. Grupa Armii Południe uciekła z okrążenia i przygotowała kontrofensywę, która doprowadziła do trzeciej bitwy o Charków i stabilizacji frontu. Katastrofa w Stalingradzie była zakończeniem operacji Fall Blau, a wszelkie jej zdobycze terytorialne zostały utracone do końca 1943 r., z wyjątkiem przyczółka kubańskiego na Półwyspie Tamańskim, zachowanego na potrzeby ewentualnej drugiej ofensywy na Kaukaz, która miała się zacząć przed 19 października 1943 r. Ostatecznie nigdy do niej jednak nie doszło.
Analiza.
Na fali początkowego sukcesu niemieckiej letniej ofensywy w 1942 r. Hitler i niemieccy dowódcy stali się bardziej ambitni, co nadmiernie obciążyło armię niemiecką. Hitler nie spodziewał się, że Sowieci będą w stanie przeprowadzić kontrofensywę tak wielką jak operacja Uran i wysłał swoje wojska gdzie indziej, nakazując Wehrmachtowi osiągnięcie kilku celów na raz. Sprzeciw dowódców spowodował, że Hitler zwalniał opornych i osobiście przejmował dowodzenie.
Nadmierne obciążenie zmniejszyło możliwości armii niemieckiej i jej sojuszników do obrony zajętego terytorium, a Sowieci rozpoczęli decydującą ofensywę w Stalingradzie, okrążając armię niemiecką. Wkrótce obie strony skoncentrowały się na walce o miasto, dzięki czemu Kaukaz stał się teatrem drugiego znaczenia. Ponieważ Grupa Armii B nie była w stanie utrzymać linii Wołgi, ofensywy sowieckie niemal odcięły Grupę Armii A na Kaukazie i zmusiły ją do wycofania się. Poddanie się 6 Armii było ogromnym ciosem dla morale Niemiec i wielkim wstrząsem dla Hitlera. Jednak pomimo jej zniszczenia, Sowieci byli w stanie zmusić armię niemiecką jedynie do odwrotu z Kaukazu, opóźniając ostateczne rozstrzygnięcie na froncie wschodnim. Radzieckie dowództwo przeceniło swoje możliwości i przesunęło swoje siły do granic wytrzymałości linii zaopatrzeniowych, co doprowadziło do porażki w trzeciej bitwie o Charków i pozostawiło Niemcom możliwość stoczenia bitwy pod Kurskiem latem 1943 r.

</doc>
<doc id="798535" url="https://pl.wikipedia.org/wiki?curid=798535" title="Pandorina">
Pandorina



</doc>
<doc id="798542" url="https://pl.wikipedia.org/wiki?curid=798542" title="Bohan sur Semois">
Bohan sur Semois

Bohan sur Semois (język francuski: "Bohan nad Semois") – wieś w Belgii. Jest położona w Ardenach, nad rzeką Semois, we francuskojęzycznej części kraju, Walonii, w prowincji Namur tylko 2 km od granicy z Francją. 
Sprzyjające warunku mikroklimatyczne w Bohan sur Semois sprawiały, iż niegdyś było to centrum, rzadkiej w Belgii uprawie tytoniu. Do chwili obecnej wieś jest znana w Belgii właśnie ze względu na kontynuowaną uprawę tytoniu oraz jako ważny ośrodek turystyczny.

</doc>
<doc id="798545" url="https://pl.wikipedia.org/wiki?curid=798545" title="Ivor Maxse">
Ivor Maxse

Frederick Ivor Maxse (ur. 22 grudnia 1862 w Londynie, zm. 28 stycznia 1958 w Midhurst) – brytyjski generał, jeden z dowódców wojsk Ententy podczas I wojny światowej, najstarszy syn admirała Fredericka Augustusa Maxse'a i Cecilii Steel. Zwykle używał swojego drugiego imienia.
Wykształcenie odebrał w Rugby College i Royal Military Academy w Sandhurst. W 1882 r. został przydzielony do Królewskich Fizylierów ("Royal Fuissiliers") i skierowany do służby w Indiach. W 1884 r. uzyskał stopień podporucznika. W 1891 r. przeniósł się do Coldstream Guards. Służył w Irlandii i na Malcie. Brał udział w wyprawie lorda Kitchenera do Sudanu w latach 1897-1898, jako dowódca 13 sudańskiego batalionu. Za postawę podczas tej kampanii został odznaczony Medalem za Wybitną Służbę. Później brał udział w II wojnie burskiej. W 1903 r. został dowódcą 2 batalionu Coldstream Guards i był nim do 1907 r. W 1907 r. został komandorem Królewskiego Orderu Wiktorii. W 1910 r. został dowódcą 1 brygady gwardyjskiej ("1st Guards Brigade") stacjonującej w Aldershot.
Po wybuchu I wojny światowej Maxse wraz z 1 brygadą udał się do Francji. W październiku 1914 r. otrzymał awans na stopień generała-majora i objął dowodzenia nad świeżo sformowaną 18 dywizją, częścią tzw. Nowej Armii Lorda Kitchenera. Maxse nadzorował jej szkolenie (jego sposób szkolenia był zresztą uznawany za jeden z najlepszych w British Army) i dowodził nią podczas bitwy nad Sommą w 1916 r. W styczniu 1917 r. został dowódcą XVIII Korpusu w stopniu generała-porucznika. Dowodził Korpusem podczas trzeciej bitwy pod Ypres. W czerwcu 1918 r., w związku z sukcesami niemieckiej wiosennej ofensywy na odcinku 5 Armii, został odwołany ze służby frontowej i otrzymał stanowisko Generalnego Inspektora ds. Szkolenia Armii Brytyjskiej we Francji. Maxse odebrał jednak to przeniesienie jako degradację.
Po zakończeniu wojny otrzymał w 1919 r. stanowisko dowódcy Okręgu Północnego w Yorku. W 1923 r. został awansowany do stopnia generała. W latach 1921-1932 był pułkownikiem Regimentu Middlesex. Z czynnej służby odszedł w 1926 r. W 1932 r. został zastępcą Lorda Namiestnika Sussex. Był kawalerem wielu orderów: w 1917 r. otrzymał Krzyż Komandorski Orderu Łaźni, był również kawalerem Legii Honorowej i Krzyża Wojennego.
18 grudnia 1899 r. poślubił Mary Caroline Wyndham (17 listopada 1870 - 21 stycznia 1944), córkę Henry'ego Wyndhama, 2. barona Leconfield, i Constance Primrose, córki lorda Dalmeny. Ivor i Mary mieli razem dwóch synów i córkę:

</doc>
<doc id="798553" url="https://pl.wikipedia.org/wiki?curid=798553" title="Semois">
Semois

Semois (również "Semoy", język niemiecki: "Sesbach", język waloński: "Simwès") – rzeka w Ardenach, przepływająca przez Belgię i Francję.
Przebieg rzeki.
Źródło Semois znajduje się w Arlon, w prowincji Luksemburg w południowej Belgii, niedaleko od granicy z Luksemburgiem. Płynie w zachodnim kierunku. Po 26 km wpływa do Francji. Ostatecznie wpływa do Mozy. Ważniejszymi punktami na jej trasie są miejscowości: Chiny, Florenville, Herbeumont, Bouillon, Bohan sur Semois oraz Vresse sur Semois.
Etymologia nazwy.
Nazwa Semois posiada germańską etymologię; jest to zlepek dwóch słów: "sache", oznaczające "kamień", oraz "mari" oznaczające "wodę". Nazwa zmieniała się na przestrzeni wieków; funkcjonowała ona m.in. w formach "Sesomirs" (664), "Sesmarus" (950), "Sesmoys" (1104) oraz "Sesmoir" (1244).
Nazwa Semois może się odnosić również w stosunku do charakterystycznego gatunku tytoniu, rosnącego w okolicach rzeki.

</doc>
<doc id="798554" url="https://pl.wikipedia.org/wiki?curid=798554" title="Spiętrzenie naprężeń">
Spiętrzenie naprężeń



</doc>
<doc id="798557" url="https://pl.wikipedia.org/wiki?curid=798557" title="Elżbieta węgierska (1292–1338)">
Elżbieta węgierska (1292–1338)

Elżbieta (ur. 1292, zm. 6 maja 1338) – królewna węgierska z dynastii Arpadów.
Córka króla Węgier Andrzeja III i Fenenny, córki księcia inowrocławskiego Ziemomysła z dynastii Piastów.
W lutym 1298 w Wiedniu została zaręczona z Wacławem, synem króla Czech Wacława II. Po śmierci ojca wraz z macochą Agnieszką opuściła Węgry i przeniosła się do Austrii. Brak możliwości doprowadzenia do małżeństwa skłonił Wacława III w 1305 do zerwania zaręczyn. W 1309 macocha zmusiła Elżbietę do wstąpienia do klasztoru dominikanek w Töss (dziś Szwajcaria). O jej rękę bezskutecznie zabiegał brat Agnieszki Henryk Łaskawy. Elżbieta po śmierci była otoczona lokalnym kultem, który nie został oficjalnie zatwierdzony przez władze kościelne.

</doc>
<doc id="798560" url="https://pl.wikipedia.org/wiki?curid=798560" title="Antykretor">
Antykretor



</doc>
<doc id="798563" url="https://pl.wikipedia.org/wiki?curid=798563" title="Polaryzacja grupowa">
Polaryzacja grupowa

Polaryzacja grupowa – to tendencja grup do podejmowania decyzji, które są bardziej skrajne niż początkowe upodobania czy skłonności członków. Jej działanie można zaobserwować np. w decyzjach ławy przysięgłych, którzy po dyskusji byli skłonni wydać wyrok znacznie wyższy lub znacznie niższy, niż którykolwiek z nich proponował przed debatą. 
Autorem pojęcia jest James Stoner, który zauważył, że grupy są skłonne bardziej ryzykować niż jej pojedynczy członkowie. Jest to odkrycie sprzeczne z intuicją, która podpowiada, że dwie osoby powinny podejmować decyzje bardziej racjonalne i wyważone niż jedna ("co dwie głowy to nie jedna").
Objawy.
Polaryzacja grupowa objawia się na trzy sposoby:
Interpretacja.
Polaryzacja grupowa była różnie wyjaśniana. Początkowo (lata sześćdziesiąte i siedemdziesiąte XX w.) odwoływano się do mechanizmu rozpraszania odpowiedzialności. Ludzie w grupie czują się bardziej anonimowi, toteż pozwalają sobie na mniej odpowiedzialne, mniej moralne i bardziej skrajne działania. Eksperymenty pokazały jednak, że ta interpretacja jest błędna. Nie tłumaczyła ona także, dlaczego w pewnych warunkach grupy podejmują bardziej asekuracyjne działania, niż zrobiliby to ich członkowie. 
Odwoływano się także do mechanizmu zaangażowania. Członkowie grupy mieli (np. pod wpływem dyskusji i wymiany informacji) coraz bardziej angażować się w pierwotną postawę, co przesuwało ją ku skrajności. Okazało się jednak, że i ta hipoteza nie jest poparta przez eksperymenty. Wystarczy bowiem, aby członkowie grupy jedynie wysłuchali tego, co mają do powiedzenia inni, aby podejmować bardziej krańcowe decyzje.
Obecnie tłumaczy się zjawisko polaryzacji grupowej w ramach teorii:

</doc>
<doc id="798576" url="https://pl.wikipedia.org/wiki?curid=798576" title="Edward Gascoyne-Cecil">
Edward Gascoyne-Cecil

Edward Herbert Gascoyne-Cecil (ur. 12 lipca 1867, zm. 13 grudnia 1918) – brytyjski arystokrata i wojskowy, młodszy syn premiera Wielkiej Brytanii Roberta Gascoyne-Cecila, 3. markiza Salisbury i Georginy Alderson, córki sir Edwarda Aldersona.
W 1887 roku został podporucznikiem Grenadier Guards. Cztery lata później został awansowany do stopnia porucznika i przydzielony do sztabu marszałka polnego Garneta Wolseleya. W 1896 został adiutantem lorda Kitchenera i towarzyszył mu podczas kampanii w Sudanie w latach 1897-1898 i II wojny burskiej. Został odznaczony Orderem Wybitnej Służby i Krzyżem Komandorskim Orderu św. Michała i św. Jerzego.
Po odejściu z wojska pracował w cywilnej administracji Egiptu. Napisał książkę "The Leisure of an Egyptian Official", która została opublikowana w 1921 roku, po śmierci autora. Opisane zostały tam działania brytyjskich urzędników i ich wpływy na egipskie władze.
18 czerwca 1894 roku poślubił Violet Georginę Maxse (1872 - 10 października 1958), córkę admirała Fredericka Augustusa Maxse'a i Cecilii Steel. Edward i Violet mieli razem syna i córkę:

</doc>
<doc id="798583" url="https://pl.wikipedia.org/wiki?curid=798583" title="Stokkseyri">
Stokkseyri

 
Stokkseyri – miejscowość w południowo-zachodniej Islandii, położona nad Oceanem Atlantyckim około 11 km na południe od miasta Selfoss. Wchodzi w skład gminy Árborg, położonej w regionie Suðurland. Na początku 2018 roku zamieszkiwało ją 528 osób.
W miejscowości znajduje się skansen Þuríðarbúð prezentujący historyczną zabudowę rybacką.
W Stokkseyri urodził się islandzki skoczek narciarski, Jónas Ásgeirsson.

</doc>
<doc id="798592" url="https://pl.wikipedia.org/wiki?curid=798592" title="Jean Batten">
Jean Batten

Jean Gardner Batten (ur. 15 września 1909 w Rotorua, zm. 22 listopada 1982 w Palma de Mallorca) – nowozelandzka pilotka, jedna z pierwszych kobiet zajmujących się lotnictwem. Posiadaczka wielu rekordów świata.
Życiorys.
Jean Batten pochodziła z Rotorua na Nowej Zelandii. W 1929 przypłynęła do Anglii, a w grudniu 1932 zaczęła latać. W maju 1934 ustanowiła nowy kobiecy rekord w samotnym przelocie Anglia – Australia, przebywając 16 900 km z Lympne w Kent do Darwin w czasie 14 dni, 22 godzin i 30 minut, bijąc rekord Amy Johnson z 1930 o ponad 4 dni. Następnie powróciła z Darwin do Lympne w czasie 17 dni, 16 godzin i 15 minut, dokonując jako pierwsza kobieta samotnego przelotu na trasie Australia – Anglia.
W 1935 została pierwszą kobietą, która samotnie przeleciała z Anglii do Ameryki Południowej, lecąc przez Afrykę Południową. Zgłosiła jako rekordy świata zarówno lot z Lympne do Natalu, jak i przelot przez południowy Atlantyk. W 1936 dokonała pierwszego przelotu do Nowej Zelandii, bijąc przy okazji rekord samotnego lotu na trasie Anglia – Australia. W rok później ustanowiła nowy rekord samotnego przelotu Australia – Anglia, stając się pierwszą posiadaczką rekordów w samotnym przelocie w obu kierunkach na tej trasie.

</doc>
<doc id="798600" url="https://pl.wikipedia.org/wiki?curid=798600" title="Olimpijski Kompleks Sportowy Raubicze">
Olimpijski Kompleks Sportowy Raubicze

Olimpijski Kompleks Sportowy Raubicze ("Raubiczy", "Raubiczi") – duże centrum sportowe niedaleko Mińska na Białorusi.
Otwarty w roku 1974, specjalnie na mistrzostwa świata w biathlonie. Zlokalizowany jest 20 km od centrum stolicy Białorusi, Mińska i 25 km od Portu lotniczego «Mińsk». Na zawodach wielkiej rangi ośrodek gromadzi nawet 100 tysięcy widzów.
Przygotowują się tutaj zawodnicy startujący w ponad 20 dyscyplinach sportowych, zarówno letnich, jak i zimowych.
Centrum dysponuje trasami biegowymi dla narciarzy i biathlonistów, które odpowiadają standardom światowym. Na specjalnie przygotowanym stoku, mogą trenować zawodnicy uprawiający freestyle. Zbudowany jest także tor dla jeżdżących na rolkach. W Raubiczach mogą ćwiczyć także piłkarze, siatkarze, koszykarze oraz tenisiści.
Skocznia narciarska.
Skoczkowie narciarscy mają do dyspozycji trzy obiekty: K20, K45 oraz K74. Są to jedyne skocznie narciarskie na Białorusi. Nie są one jednak skoczniami nowoczesnymi – na przykład brakuje wind do wjazdu na szczyt skoczni.
Zimą na skoczniach odbywają się treningi, zaś gdy nie ma śniegu, produkuje się go za pomocą armatek śnieżnych, specjalnie w tym celu zakupionych na zachodzie Europy.
Największa ze skoczni posiada maty igelitowe, co pozwala na oddawanie skoków przez cały rok.
Obiekty wykorzystywane są przez skoczków z Mińska (m.in. Maksim Anisimau), a także zawodników z miejscowego klubu COR Raubicze, którego najsławniejszym przedstawicielem w dziedzinie skoków jest obecnie Piotr Czaadajew.
Centrum biathlonowe.
Pierwszą imprezą rangi międzynarodowej na tym obiekcie były Mistrzostwa Świata w Biathlonie, rozegrane w 1974 r.
Był to główny ośrodek biathlonowy Związku Radzieckiego. Rozegrano tutaj także mistrzostwa świata w 1982 oraz w 1989.
Po uzyskaniu niepodległości przez Białoruś najważniejszymi zawodami rozegranymi w Raubiczach były Letnie Mistrzostwa Świata, gdzie brązowy medal zdobyła Magdalena Grzywa.
W latach 2000 obiekty biathlonowe zostały zmodernizowane, a w 2004 r. odbyły się tam Mistrzostwa Europy.
Istnieją plany organizacji zawodów Pucharu Świata.

</doc>
<doc id="798601" url="https://pl.wikipedia.org/wiki?curid=798601" title="Ogniwo paliwowe ze stopionym węglanem">
Ogniwo paliwowe ze stopionym węglanem

Ogniwo paliwowe ze stopionym węglanem ("MCFC", z ang. "Molten Carbonate Fuel Cell") – rodzaj wysokotemperaturowego ogniwa paliwowego, pracującego przy t=600 °C i wyżej.
Ogniwa te powstały w latach sześćdziesiątych XX w. i były bardzo drogie ze względu na elektrody wykonane z metali szlachetnych. W latach siedemdziesiątych XX w. elektrody zaczęto wykonywać z niklu (Ni) i jego tlenku (NiO) oraz chromu (Cr). Dzięki temu udało się obniżyć nie tylko cenę, ale i zwiększyć moc z 10 mW/cm2 do 150 mW/cm2.
Czołowym wytwórcą ogniw MCFC w Stanach Zjednoczonych jest firma "FuelCell Energy".
Budowa i zasada działania.
Elektrolitem w ogniwach węglanowych są stopione w temperaturze 650 °C węglany litu lub potasu (Li2CO3 lub K2CO3), umieszczone w spieku ceramicznym LiAlO2. Anodę stanowi spiek Ni wzbogacony Cr, a katodę spiek tlenku niklu z litem. Paliwem może być CO z niepełnego spalenia węgla, H2, gaz wodny (CO+H2), CH4 i inne palne nośniki energii.
Reakcje zachodzące w ogniwie MCFC, gdy paliwem jest wodór, są następujące:
Zasada działania ogniwa MCFC ujęta w czterech etapach reakcji:
Jeżeli natomiast paliwem jest CO, reakcje są następujące (reakcja na katodzie pozostaje bez zmian):
Zalety ogniw węglanowych:
Wadami tych ogniw są:

</doc>
<doc id="798607" url="https://pl.wikipedia.org/wiki?curid=798607" title="Pete Kleinow">
Pete Kleinow

Pete Kleinow „Sneaky“ (ur. 20 sierpnia 1934 w South Bend w Indianie, zm. 6 stycznia 2007) – amerykański gitarzysta rockowy i country, oraz specjalista od filmowych efektów specjalnych. Był współtwórcą emitowanego przez telewizję NBC, programu ""The Gumby Show"."
W 1968 r. założył, wraz z Gramem Personsem i Chrisem Chilmanem, zespół The Flying Burrito Brothers, reprezentujący połączenie country z rockiem. Po rozpadzie zespołu w 1970 r. występował wspólnie z Johnem Lennonem, Fleetwood Mac i Joni Mitchell.
Od 1981 r., zaangażowany był w tworzenie efektów specjalnych do filmów, między innymi "Terminatora" z Arnoldem Schwarzeneggerem.
Do muzyki powrócił w 2000 r., zakładając zespół Burrito Deluxe. Po raz ostatni pojawił się na scenie w październiku 2005 r. na festiwalu w Georgii.
Zmarł na skutek komplikacji związanych z chorobą Alzheimera.

</doc>
<doc id="798626" url="https://pl.wikipedia.org/wiki?curid=798626" title="Szczecińskie Przedsiębiorstwo Autobusowe „Dąbie”">
Szczecińskie Przedsiębiorstwo Autobusowe „Dąbie”

Szczecińskie Przedsiębiorstwo Autobusowe „Dąbie” (w skrócie "SPAD" lub "SPA Dąbie") – samodzielna spółka prawa handlowego będąca w całości własnością gminy Miasto Szczecin, będąca w istocie jedną z czterech zajezdni autobusowych obsługujących komunikację miejską. Siedziba spółki mieści się w prawobrzeżnej części miasta przy ul. Struga 10.
Funkcjonuje jako oddzielna spółka od 1 listopada 1999 r., kiedy w życie weszła uchwała Rady Miasta o wydzieleniu jej z MZK Szczecin – podobnie jak Szczecińskie Przedsiębiorstwo Autobusowe „Klonowica”.
Prezesem jest Włodzimierz Sołtysiak.
Historia.
Historia dzisiejszego przedsiębiorstwa SPA Dąbie sięga roku 1978, kiedy to ukończono budowę nowej zajezdni autobusowej z warsztatami, myjnią i pomieszczeniami biurowymi przy ulicy Andrzeja Struga w Szczecinie. Od początku istnienia zajezdni do 30 kwietnia 1991 r. operatorem zajezdni było Wojewódzkie Przedsiębiorstwo Komunikacji Miejskiej. Tego dnia jego następcą stał się Miejski Zakład Komunikacyjny w Szczecinie. 1 listopada 1999 r. z MZK nastąpiło wydzielenie spółki Szczecińskie Przedsiębiorstwo Autobusowe „Dąbie”, której siedzibą stała się baza autobusowa przy ul. Andrzeja Struga.
Obsługiwane linie.
Na zlecenie Zarządu Dróg i Transportu Miejskiego, według stanu z 1 Stycznia 2023 r., spółka obsługuje następujące linie autobusowe: 54, 56, 61, 62, 64, 65, 66, 67, 72, 73, 77, 79, 84, 87, 91, 93, 94, 96, 97 oraz pospieszne B i C..

</doc>
<doc id="798629" url="https://pl.wikipedia.org/wiki?curid=798629" title="Lawrence Bell">
Lawrence Bell

Lawrence Dale Bell (ur. 5 kwietnia 1894 w Mentone w stanie Indiana, zm. 20 października 1956) – amerykański przemysłowiec, założyciel firmy lotniczej Bell Aircraft Corporation (jej nazwa pochodzi od jego nazwiska), był mechanikiem. 
W 1912 r. zaczął pracować w firmie zorganizowanej przez Glena L. Martina i do czasu jej opuszczenia w styczniu 1925 r. był wiceprezesem i dyrektorem. W 1928 r. podjął pracę w Consolidated Aircraft Corporation (Buffalo, Nowy Jork), gdzie był dyrektorem do 1935 r. Wtedy zorganizował własną firmę Bell Aircraft, by produkować samoloty wojskowe. Powstały w niej tak znane maszyny, jak myśliwiec Bell P-39 Airacobra, pierwszy amerykański odrzutowiec P-59 Aircomet, szybkie naddźwiękowe samoloty doświadczalne X-1 i X-2 z napędem rakietowym oraz ogromna rodzina licznie produkowancyh śmigłowców, w tym znany z Wietnamu UH-1 Iroquis (Huey) i przemiennowirnikowiec V-22 Osprey

</doc>
<doc id="798635" url="https://pl.wikipedia.org/wiki?curid=798635" title="Polsko-Wietnamska Grupa Parlamentarna">
Polsko-Wietnamska Grupa Parlamentarna

Polsko-Wietnamska Grupa Parlamentarna – jedna z kilkudziesięciu grup bilateralnych działających w Sejmie w ramach współpracy międzynarodowej polskiego parlamentu. Powstała w ramach Unii Międzyparlamentarnej z inicjatywy Ambasady Socjalistycznej Republiki Wietnamu w Warszawie w 1999 roku.
W VI kadencji Sejmu RP Polsko-Wietnamska Grupa Parlamentarna ukonstytuowała się 10-04-2008.

</doc>
<doc id="798646" url="https://pl.wikipedia.org/wiki?curid=798646" title="Kang Chil-ku">
Kang Chil-ku

Kang Chil-ku (kor. 강칠구, ur. 8 sierpnia 1984 w Muju) – koreański skoczek narciarski, znany wcześniej jako Kang Chil-gu, trzykrotny olimpijczyk, uczestnik mistrzostw świata, dwukrotny mistrz i dwukrotny wicemistrz zimowej uniwersjady, dwukrotny medalista igrzysk azjatyckich, reprezentant klubu Muju Resort. Od 2016 trener reprezentacji Korei Południowej w kombinacji norweskiej.
W styczniu 2000 w Hakubie po raz pierwszy w karierze wystąpił w kwalifikacjach do zawodów Pucharu Świata, jednak nie awansował do konkursu głównego. W listopadzie 2003 zdobył jedyne w karierze punkty PŚ, zajmując 29. miejsce w Ruce. Dwukrotnie uplasował się w pierwszej piątce zawodów Pucharu Kontynentalnego – we wrześniu 2002 w Calgary był trzeci, a w lutym 2004 w Brotterode – czwarty
Po sezonie 2015/2016, w związku z brakiem osiągnięć i dostatecznej motywacji do dalszych treningów, postanowił zakończyć karierę skoczka narciarskiego. Od 2016 jest trenerem reprezentacji Korei Południowej w kombinacji norweskiej, odpowiadając za przygotowanie do części skokowej rywalizacji.

</doc>
<doc id="798649" url="https://pl.wikipedia.org/wiki?curid=798649" title="Tamiya">
Tamiya

 – japońska firma działająca w branży modelarskiej.
Została założona w Shizuoce w 1958 roku przez Shunsaku Tamiyę. Zajmuje się głównie produkcją różnoskalowych modeli pojazdów, statków powietrznych i statków wodnych, wykonanych w technologii plastikowej. Produkuje także modele RC samochodów oraz narzędzia i materiały eksploatacyjne do budowy modeli. Działalność prowadzi na całym świecie, znana jest z bardzo wysokiej jakości swoich wyrobów.
W ostatnich latach skupiła się na tematach niszowych (na przykład francuskie pojazdy pancerne), oraz na lansowaniu modeli pojazdów pancernych w skali 1/48, typowej dotychczas jedynie dla modeli samolotów.
Najpopularniejszymi obecnie modelami RC firmy Tamiya są : TT-01, TT-02, FF-03, seria M i seria TRF. 
TT i ich odmiany dzięki dostępnym częściom, niedużej cenie i wysokiej wytrzymałości podbiły rynek światowy modeli RC. Aktualnie podwozie TT-01 jest już wypierane i można je kupić tylko jako okazyjne reedycje, a wybór części zamiennych jest o wiele mniejszy niż w przypadku TT-02.
Tamiya jednak nadal pokazuje nowe wydania, lub ponowne wydania (re-release) takich podwozi jak TA-02SW (short wheelbase wide, czyli krótki rozstaw osi i szeroki rozstaw kół), lub klasyków typu The Grasshopper, Subaru Brat, The Frog, Sand Scorcher, itp.

</doc>
<doc id="798656" url="https://pl.wikipedia.org/wiki?curid=798656" title="Sim City 3000">
Sim City 3000



</doc>
<doc id="798668" url="https://pl.wikipedia.org/wiki?curid=798668" title="Współczynnik wiodący wielomianu">
Współczynnik wiodący wielomianu



</doc>
<doc id="798675" url="https://pl.wikipedia.org/wiki?curid=798675" title="Henryk Rostworowski">
Henryk Rostworowski

Henryk Rostworowski (ur. 27 stycznia 1912 w Rybczewicach k. Krasnegostawu, zm. 31 sierpnia 1984 w Warszawie) – polski pisarz, tłumacz, publicysta, aktor, konferansjer, autor i wykonawca piosenek.
Ukończył Institut Commercial w Grenoble i Wydział Prawa Uniwersytetu Warszawskiego. Rozpoczętą praktykę prawniczą przerwała wojna. Uczestnik kampanii wrześniowej 1939 roku. Jeniec oflagów hitlerowskich w Weilburgu (IX e) i Woldenbergu (II c) – gdzie wydał systemem powielaczowym tomik wierszy "Kamieniołomy". Razem z K. Rudzkim, A. Nowickim, J. Landym i J. Michałowskim organizator tzw. podwieczorków sobotnich w oflagu. Współtwórca, autor, aktor i kierownik literacki teatru obozowego. W tym okresie napisał pierwsze teksty piosenek oraz komedie: "Nic nie rozumiem" (z K. Wnorowskim), "Jajko Kolumba" (z A. Nowickim, D. Flukowskim i L. Natansonem z muzyką S. Gajdeczki), widowisko kukiełkowe "Bal na Szklanej Górze" i jasełka "Wigilia żołnierska".
Po wyzwoleniu autor licznych widowisk teatralnych, przekładów sztuk teatralnych, m.in."Ondyna" J. Giraudoux, "Hernani" V. Hugo, "14 lipca" R. Rollanda i in.; tekstów ballad i piosenek. Od maja 1945 w Teatrze Domu Żołnierza jako konferansjer i piosenkarz. W lipcu 1945 debiutował w rozgłośni łódzkiej Polskiego Radia w stałej audycji "Mozaiki Łódzkie". Od jesieni 1948 w Polskim Radiu Warszawa. I odtąd do 1950 r. stale występował na antenie radiowej jako piosenkarz i autor. Nagrał w tym czasie w Zakładzie Nagrań Dźwiękowych "Muza" ok. 30 płyt. W nagraniach towarzyszył mu przeważnie Zespół Instrumentalny Mieczysława Janicza. Od 1950 poświęcił się pracy pisarskiej i tłumaczeniom, głównie literatury francuskiej i rosyjskiej, sporadycznie występując jako piosenkarz, m.in. w "Kabarecie Literackim" w Warszawie. Autor licznych przekładów na język polski tekstów światowych i europejskich przebojów. Pisał także piosenki do filmów rysunkowych, jak "Lis i bocian" (muz. F. Leszczyńskiej). Wydał śpiewnik "Chansons de Pologne" z piosenkami polskimi tłumaczonymi na język francuski. Jako autor współpracował przeważnie z kompozytorką Franciszką Leszczyńską.

</doc>
<doc id="798676" url="https://pl.wikipedia.org/wiki?curid=798676" title="Notatnik Google">
Notatnik Google

Notatnik Google (znany wcześniej pod angielską nazwą Google Notebook) – usługa firmy Google mającą na celu uporządkowanie i zorganizowanie notatek użytkownika dodawanych na bieżąco, podczas przeglądania sieci. Pozwala na ręczne zapisywanie notatek tekstowych, wklejanie fragmentów stron (wraz ze zdjęciami), czy linków do nich. Zapisywane na serwerach notatki dostępne są za pomocą konta Google oraz mogą być upubliczniane innym użytkownikom.
Współdzielenie notatników z innymi użytkownikami może polegać na możliwości oglądania treści przez wszystkich, udostępnienie ich jedynie wybranym użytkownikom, bądź stworzenie wspólnego notatnika dla grupy. Domyślnie jednak notatnik jest widoczny tylko dla jego autora.
Dla ułatwienia pracy z Google Notebook stworzono wtyczki do przeglądarek internetowych (obecnie dla Mozilla Firefox oraz Internet Explorer). Wtyczki te pozwalają na dodawanie nowych treści do notatnika np. poprzez zaznaczenie tekstu i wybór odpowiedniej pozycji w menu kontekstowym.
Notatki można dowolnie formatować oraz dodawać notatki wewnętrzne (didaskalia). Segregacja i przenoszenie notatek odbywa się dzięki technologii AJAX.
Pierwsza wzmianka o produkcie została ogłoszona 10 maja 2006 a oficjalną wersję uruchomiono 5 dni później – 15 maja 2006.
29 marca 2007 usługa wyszła z fazy beta, stała się dostępna w kilku nowych językach (m.in. polskim), a jej wygląd i funkcjonalność została ulepszona.
Usługa Notatnik Google została zamknięta w lipcu 2012 roku.

</doc>
<doc id="798680" url="https://pl.wikipedia.org/wiki?curid=798680" title="Crematory">
Crematory

Crematory - niemiecki zespół muzyczny, wykonujący początkowo utwory utrzymane w stylistyce death metal a następnie gothic metal. Założony w 1991 roku w położonym w południowo-zachodnich Niemczech Mannheim.
Historia.
Zespół po raz pierwszy zyskał uznanie w połowie lat 90. podczas trasy z My Dying Bride, Tiamat i Atrocity i podobnie jak dwa ostatnie zespoły zaczął grać tradycyjny death metal. Potem zaczął ewoluować w stronę industrial metalu i gothic metalu, co da się zauważyć na następnych albumach. Zespół wystąpił w niemieckim MTV a także wyrabiał swój wizerunek na rozmaitych metalowych festiwalach, włączając w to niemiecki Wacken Open Air, gdzie występował w latach 1996, 1998, 1999, 2001 oraz 2008 r. 
Zespół początkowo nagrywał dla wytwórni Massacre Records, by w 1996 r. podpisać kontrakt z Nuclear Blast. Po 10 latach współpracy z Nuclear Blast w 2006 r. zespół znów powrócił do swej pierwszej wytwórni. Pomimo krótkiego czasu rozpadu między 2001 i 2003 rokiem, Crematory jest jednym z najdłużej istniejących europejskich zespołów gothic metalowych.
W lipcu 2009 zespół zagrał koncert w Polsce w ramach festiwalu Castle Party.

</doc>
<doc id="798685" url="https://pl.wikipedia.org/wiki?curid=798685" title="Szczecińsko-Polickie Przedsiębiorstwo Komunikacyjne">
Szczecińsko-Polickie Przedsiębiorstwo Komunikacyjne

Szczecińsko-Polickie Przedsiębiorstwo Komunikacyjne Sp. z o.o. (skrót SPPK) – przedsiębiorstwo zajmujące się prowadzeniem przewozów autobusowych w komunikacji miejskiej w gminie Police oraz Szczecinie z siedzibą w Policach przy ul. Fabrycznej 21.
Historia.
Funkcjonuje jako samodzielna spółka od 1 lutego 1997 r., kiedy to wydzielono ją z MZK Szczecin. Początkowo udziały w spółce podzielone były po połowie pomiędzy gminą Miasto Szczecin a powiatem polickim. Po podwyższeniu kapitału zakładowego, 66% udziałów w spółce posiadają Police.
Obsługiwane linie.
Obsługuje następujące linie komunikacji miejskiej organizowanej przez Zarząd Dróg i Transportu Miejskiego w Szczecinie: 63, 101, 102, 103, 106, 107, 109, 110, 111. Oprócz tego firma wykonuje przewozy pracownicze dla Zakładów Chemicznych Police, obsługuje Linię Samorządową (linia niepodlegająca pod ZDiTM) łączącą Police z Trzebieżą i Linię Działkową oraz Linię Plażową.

</doc>
<doc id="798687" url="https://pl.wikipedia.org/wiki?curid=798687" title="Pan Ollivander">
Pan Ollivander



</doc>
<doc id="798688" url="https://pl.wikipedia.org/wiki?curid=798688" title="Strzelcy moskiewscy">
Strzelcy moskiewscy

Strzelcy moskiewscy (ros. "cтрельцы, cтрелецкое войско") – rosyjska formacja wojskowa, działająca od początku XVI wieku do XVIII wieku. Była to piechota gwardyjska wyposażona w broń palną.
Powstanie, wyposażenie i organizacja.
Pierwsze oddziały strzelców powstały w czasach Iwana Groźnego w latach 30. lub 40. XVI wieku z oddziałów arkebuzjerów zorganizowanych jeszcze przez Wasyla III. Początkowo oddziały te liczyły 3000 wojska i rekrutowano do nich zarówno dzieci bojarów i dworiaństwo. Od 1550 do strzelców rekrutowano także ludzi, których ze sobą przyprowadzali bojarzy i którzy byli przysyłani przez miasta i wsie (ros. сборные люди, посошные люди). Służba była tu dożywotnia i dziedziczna.
Oddziały strzelców dzieliły się na: "wyborowe" (ros. выборные, czyli później moskiewskie) oraz "miejskie" (ros. городовые, grodzkie – z różnych miast Rosji). Strzelcy wyborowi ochraniali moskiewski Kreml, brali udział w uroczystościach jak i w działaniach wojennych, w odróżnieniu od strzelców miejskich, którzy stacjonowali w garnizonach, chronili granice i wypełniali polecenia miejskiej administracji.
Strzelcy podlegali pod "Strielecki Prikaz" (czyli specjalny urząd ds. strzelców), o którym pierwsze wspominki pochodzą z roku 1571. Strzelcy miejscy byli także pod jurysdykcją wojewodów.
Strzelcy posiadali także jednolite umundurowanie w postaci kaftanów, kołpaków, czy utwardzanych, filcowych czapek z klapami na poliki i kark, oraz wyszkolenie i uzbrojenie, na które składały się: początkowo arkebuzy, później piszczały (ros. Пищаль), berdysze, szable, w XVII wieku dodatkowo w piki i szpady wzorem pikinierów. Jeśli chodzi o uzbrojenie ochronne wszyscy strzelcy nosili tzw. "żelazne czapki", czyli szłomy. Strzelcy pierwszoliniowi, którzy w późniejszym okresie walczyli z pikami, dodatkowo posiadali kolczugi lub napierśniki. Niektórzy strzelcy, oficerowie, posiadali partyzany. Dodatkowo strzelcy posiadali bandoliery (берендейка) przewieszone przez lewe ramię, na którym znajdował się m.in. róg z prochem.
Nadrzędną jednostką organizacyjną strzelców był "pribor" (прибор), przemianowany później na "prikaz", a w 1681 na pułk. Na czele priborów stali strzeleccy naczelnicy (стрелецкие головы), a na czele pułków – pułkownicy (полковники), z czego wszyscy musieli pochodzić z dworiaństwa i byli mianowani. Prikazy (pułki) dzieliły się na sotnie (сотни – 100 ludzi) i dziesiątki (десятки – 10 ludzi). Strzelcy mogli być zarówno konni tzw. "strzemienni" (стремянные – od słowa strzemię), jak i "piesi" (пешие).
Strzelcy żyli w wydzielonych, oddzielnych osiedlach, tzw. słobodach, a żołd i wyżywienie zapewniał im Skarb państwa. W niektórych rejonach Rosji strzelcy zamiast pieniędzy otrzymywali kawałki ziemi, należące do całego osiedla.
Strzelcy i polityka.
Pod koniec XVI wieku było około 20 000 – 25 000 strzelców, w 1681 około 55 000, z czego samych moskiewskich 22 500. Zajęcie się przez nich rzemiosłem i handlem było powodem dużych dysproporcji pomiędzy nimi. Pomimo to strzelcy pokazali swoją bojową przydatność w wielu konfliktach: w czasie oblężenia Kazania w 1552, w czasie wojny w Liwonii, w wojnach inflanckich, w czasie wojen ze Szwecją i I Rzeczpospolitą w XVII wieku, a także na Krymie.
W 2. połowie XVII wieku jednak oddziały strzelców okazywały się przestarzałe i nieskuteczne w porównaniu z piechotą i rajtarią czyli tzw. pułkami nowego typu. Ciężka służba, częste opóźnienia w wypłacie żołdu, nadużycia lokalnej administracji i dowódców spowodowały udział strzelców w regularnych buntach (szczególnie tych najbiedniejszych) i powstaniach w XVII i na początku XVIII wieku: w buntach chłopskich na początku XVII wieku, później w latach 1670-1671 pod przywództwem Stiepana Razina, powstaniach miejskich (powstanie moskiewskie 1682, powstanie strzelców 1698, powstanie astrachańskie 1705-1706).
W tym czasie strzelcy stojący na szczycie hierarchii próbowali przeciągnąć główne siły na stronę rządzących. W końcu XVII wieku strzelcy moskiewscy brali aktywny udział w walce o władzę pomiędzy różnymi obozami politycznymi, zwłaszcza popierając dysydentów i okazując swoją wrogość wobec wszelkich nowości z zagranicy.
Zmierzch formacji.
Po upadku Zofii Romanowej w 1689 na rzecz cara Piotra Wielkiego, nastąpił proces stopniowego ograniczania militarnego i politycznego znaczenia strzelców. 8 pułków strzelców moskiewskich zostało usuniętych z Moskwy do Biełgorodu, Sjewska i Kijowa.
Po powstaniu strzelców w 1689 i powstaniu w Azowie, Piotr I zarządził rozwiązanie tej formacji. Proces rozwiązywania został zatrzymany w 1700 roku po klęsce pod Narwą i najlepsze z pułków strzeleckich brały udział w Wielkiej Wojnie Północnej i w 1711 w III-ej wojnie rosyjsko-tureckiej. Stopniowo strzelcy wyborowi przekształcani byli w regularne wojsko, a strzelcy miejscy rozwiązywani. W latach 20. XVIII wieku ostatecznie strzelcy przestali istnieć, aczkolwiek w niektórych miastach przetrwali do końca XVIII wieku.

</doc>
<doc id="798691" url="https://pl.wikipedia.org/wiki?curid=798691" title="Naliboki (obwód miński)">
Naliboki (obwód miński)

Naliboki (biał. "Налібокі", ros. Налибоки) – wieś (od 30 grudnia 2009 agromiasteczko) w rejonie stołpeckim obwodzie mińskim Białorusi. Wieś stanowi centrum administracyjne sielsowietu nalibockiego. Jest też siedzibą parafii prawosławnej (pw. św. Michała Archanioła) i rzymskokatolickiej (pw. Wniebowzięcia Najświętszej Maryi Panny).
Miejscowość leży na wschodnim skraju Puszczy Nalibockiej, nad rzeką Kamionką. Miejscowość znana jest jako miejsce mordu ludności polskiej dokonanego w 1943 przez partyzantów sowieckich.
Historia miejscowości.
W XVI–XVIII w. wieś, następnie miasteczko w Wielkim Księstwie Litewskim. Tereny, na których znajdują się obecnie Naliboki od 1555 wchodziły w skład dóbr Radziwiłłów stanowiąc odrębne łowiectwo. W 1722 Anna Radziwiłłowa założyła tu hutę szkła, specjalizującą się w produkcji szklanych świeczników i kielichów ze szkła kryształowego, ale także w wyrobach ze szkła cienkiego. Pracowali tu rzemieślnicy sprowadzeni z Saksonii. Po 1830 huta produkowała także całe szklane serwisy stołowe. Huta została zamknięta w 1862 r.
Początki parafii katolickiej w Nalibokach sięgają 1447 roku, kiedy to dzięki fundacji Radziwiłłów, wzniesiono drewnianą kaplicę. W 1636 zbudowano tu pierwszy kościół murowany wraz z plebanią, uposażony przez Stanisława i Albrychta Radziwiłłów. Świątynia uległa zniszczeniu w 1655, ale została odbudowana. Kolejny kościół katolicki powstał w 1936 pod wezwaniem św. Józefa. Obydwie świątynie zostały zniszczone podczas wojny (1942); kościół św. Józefa odbudowano w 1995 r.
Po 1918 roku Naliboki znalazły się w granicach II Rzeczypospolitej. Za II Rzeczypospolitej miejscowość była siedzibą wiejskiej gminy Naliboki w województwie nowogródzkim. 10 lipca 1919 roku pod Nalibokami wojsko polskie stoczyło zwycięską bitwę z armią sowiecką. Od 17 września 1939 roku Naliboki okupowane przez ZSRR, liczyły wtedy niecałe 4000 mieszkańców. Niemcy, po zajęciu wsi w 1941, wywieźli część żydowskiej ludności (później wywiezionych zamordowano), pozostali Żydzi zbiegli do Puszczy Nalibockiej. Według szacunków historycznych, w Puszczy Nalibockiej mogło znaleźć schronienie od 10 do ponad 20 tys. ludzi – partyzantów i uciekinierów.
8 maja 1943 w Nalibokach oddziały radzieckich partyzantów dokonały masakry polskiej ludności cywilnej.&lt;br&gt;
6 sierpnia 1943 Naliboki zostały ponownie spacyfikowane, tym razem przez oddziały niemieckie, w ramach tzw. „Operacji Hermann”, a jej mieszkańców wywieziono w głąb Rzeszy na roboty przymusowe.
Po 1944 roku weszły w skład Białoruskiej SRR, a od 1991 znajdują się na terenie Białorusi.
Infrastruktura.
We wsi znajduje się kościół katolicki pw. Wniebowzięcia NMP, pochodzący z okresu międzywojennego, oraz położony obok cmentarz katolicki. Jest tu również cerkiew prawosławna pw. Michała Archanioła, wybudowana w latach 2005–2006.

</doc>
<doc id="798695" url="https://pl.wikipedia.org/wiki?curid=798695" title="Zbigniew Księski">
Zbigniew Księski

Zbigniew Księski (ur. 1 stycznia 1954 w Żarach, zm. 26 maja 2018 w Lublinie) – polski szachista, mistrz międzynarodowy od 1985 roku.
Kariera szachowa.
W 1974 r. zdobył w Grudziądzu tytuł wicemistrza Polski juniorów do 20 lat. W tym samym roku zajął również II miejsce w międzynarodowym turnieju juniorów w Ploeszti. W 1975 r. zadebiutował w finale mistrzostw kraju seniorów. Do 1984 r. w finałowych turniejach wystąpił ośmiokrotnie, najlepsze wyniki osiągając w latach 1980 (Łódź, V miejsce), 1982 (Zielona Góra, V miejsce) i 1983 (Piotrków Trybunalski, IV miejsce). Dwukrotnie (Piotrków Trybunalski 1976, Bydgoszcz 1987) zdobył srebrne medale mistrzostw Polski w szachach błyskawicznych.
Wielokrotnie startował w międzynarodowych oraz ogólnopolskich turniejach, sukcesy uzyskując m.in. w Krakowie (1980, turniej "open", dzielone II miejsce), Hradec Králové (1981, "open", I), Budapeszcie (1983, IV), Mielnie (1983, "open", I–II), Ułan Bator (1983, III), Călimăneşti (1984, III–IV), Łodzi (1984, memoriał Kazimierza Makarczyka, II), Plewen (1984, II), Rzeszowie (1985, II–III), Białymstoku (1985, II) oraz Rzeszowie (1986, II). W kolejnych latach dobre rezultaty zanotował m.in. w Stuttgarcie (2001, "open", II–IV), Bad Königshofen (2003, III), Crailsheim (2004, "open", II–V), Görlitz (2004, "open", I–V), Jenie (2004, "open", II–III), Monachium (2005, "open", III–IV), Hamburgu (2005, II) i Chemnitz (2006, dz. I m.).
Najwyższy ranking w karierze osiągnął 1 stycznia 1999 r., z wynikiem 2441 punktów zajmował wówczas 13. miejsce wśród polskich szachistów.
Pochowany na Cmentarzu Komunalnym w Lublinie (ul. Droga Męczenników Majdanka 71) (kwatera S10K16-1-9).

</doc>
<doc id="798696" url="https://pl.wikipedia.org/wiki?curid=798696" title="Karel Schwarzenberg">
Karel Schwarzenberg

Karel Schwarzenberg, cz. Karel Jan Nepomuk Josef Norbert Bedřich Antonín Vratislav Menas kníže ze Schwarzenbergu, niem. Karl Johannes Nepomuk Josef Norbert Friedrich Antonius Wratislaw Mena Fürst zu Schwarzenberg (wym. ; ur. 10 grudnia 1937 w Pradze) – czeski polityk, działacz opozycji antykomunistycznej w okresie Czechosłowacji, minister spraw zagranicznych Republiki Czeskiej w latach 2007–2009 oraz 2010–2013, założyciel i lider partii TOP 09, od 1979 głowa arystokratycznego domu Schwarzenbergów, kandydat w wyborach prezydenckich w 2013.
Życiorys.
Jest najstarszym synem księcia Karola VI Schwarzenberga i jego małżonki Antonie von Fürstenberg. Posiada obywatelstwo czeskie i szwajcarskie. Po komunistycznym zamachu stanu z lutego 1948 opuścił wraz z rodziną Czechosłowację i osiadł za granicą. Studiował prawo na uniwersytetach w Wiedniu i Grazu oraz leśnictwo na uniwersytecie w Monachium, jednak nie ukończył żadnego z tych kierunków. W 1962 został przysposobiony przez Jindřicha Schwarzenberga z innej linii Schwarzenbergów, po jego śmierci w 1965 zajął się zarządzaniem rodzinnym majątkiem.
Po praskiej wiośnie zaangażował się w tworzenie czechosłowackich ośrodków opozycyjnych za granicą. Razem z Vilémem Prečanem utworzył centrum dokumentacyjne archiwizujące zabronioną literaturę. Zbiory te zostały później przekazane Muzeum Narodowemu w Pradze. Zaangażowany w ruch obrony praw człowieka, pomiędzy 1984 a 1990 pełnił funkcję przewodniczącego Międzynarodowej Helsińskiej Federacji na rzecz Praw Człowieka. W 1989 uczestnik organizowanego przez Solidarność Polsko-Czesko-Słowacką Międzynarodowego Seminarium Kultury Europy Środkowej, o którym Václav Havel powiedział, że było uwerturą do aksamitnej rewolucji. W 1989 razem z Lechem Wałęsą nagrodzony przez Radę Europy nagrodą za działanie na rzecz praw człowieka.
Powrócił do kraju po aksamitnej rewolucji. W latach 1990–1992 pełnił funkcję sekretarza w kancelarii prezydenta Václava Havla. W 1992 był specjalnym wysłannikiem OBWE do Górskiego Karabachu. Na drodze sądowej odzyskał część rodzinnych nieruchomości skonfiskowanych przez władze komunistyczne.
Był członkiem Obywatelskiego Sojuszu Demokratycznego (od 1996). W 2004 został wybrany do Senatu (z rekomendacji Unii Wolności). Od 9 stycznia 2007 do 8 maja 2009 był ministrem spraw zagranicznych z nominacji Partii Zielonych w drugim rządzie Mirka Topolánka. W 2009 założył nowe centroprawicowe ugrupowanie pod nazwą TOP 09. Kierował nim do 2015 (zastąpił go Miroslav Kalousek), po czym otrzymał godność honorowego przewodniczącego.
W wyborach parlamentarnych w 2010 uzyskał po raz pierwszy mandat deputowanego do Izby Poselskiej. Po wyborach partia TOP 09 zawiązała koalicję rządową z Obywatelską Partią Demokratyczną (ODS) oraz Sprawami Publicznymi (VV), a Karel Schwarzenberg 13 lipca 2010 objął stanowisko wicepremiera oraz ministra spraw zagranicznych w rządzie premiera Petra Nečasa. Jako minister spraw zagranicznych uczestniczył w konferencjach Grupy Bilderberg i Komisji Trójstronnej. Wspólnie z polskim ministrem Radosławem Sikorskim zainicjował utworzenie Forum Dialogu Polsko-Czeskiego.
W styczniu 2013 wystartował w pierwszych bezpośrednich wyborach prezydenckich. W pierwszej turze głosowania otrzymał 23,4% głosów, w drugiej poparło go 45,2% głosujących. Przegrał tym samym z Milošem Zemanem. 10 lipca 2013 zakończył urzędowanie na stanowisku ministra wraz z całym gabinetem. W wyborach w tym samym roku ponownie uzyskał mandat deputowanego do niższej izby czeskiego parlamentu, w której objął stanowisko przewodniczącego komisji spraw zagranicznych. W 2017 został wybrany do Izby Poselskiej na kolejną kadencję.
Życie prywatne.
Żonaty w latach 1967–1988 i ponownie od 2008 z Therese zu Hardegg, z którą ma syna Johannesa i córkę Annę. Najmłodszy syn, Karl Philipp, został adoptowany w 1987 przez austriackiego polityka Thomasa Prinzhorna, swego biologicznego ojca i drugiego męża Therese zu Hardegg.

</doc>
<doc id="798701" url="https://pl.wikipedia.org/wiki?curid=798701" title="Franz Schimmelpfennig von der Oye">
Franz Schimmelpfennig von der Oye

Franz Schimmelpfennig von der Oye (ur. w XVIII w., zm. w XIX w.) – prezydent Warszawy.
Życiorys.
Wywodził się ze starej szlacheckiej rodziny niderlandzkiej, której jedna gałąź osiadła w Prusach. Od 1795 do 1796 organizował dostawy prowiantu dla pruskiej armii nad Wisłą.
W okresie 25 lipca 1796 – 23 kwietnia 1799 był prezydentem Warszawy – pierwszym w zaborze pruskim.
W latach 1796–1797 nosił tytuł i piastował godność tajnego radcy wojennego i prezydenta Policji oraz Magistratu Warszawy.

</doc>
<doc id="798705" url="https://pl.wikipedia.org/wiki?curid=798705" title="PNC Arena">
PNC Arena

PNC Arena (lub Raleigh Entertainment and Sports Arena, dawniej RBC Center) – hala znajdująca się w mieście Raleigh w Stanach Zjednoczonych. W 2002 roku firma Royal Bank of Canada za 80 milionów USD wykupiła na 20 lat prawa do nazwy hali. W 2011 roku prawa te wykupiła korporacja PNC Financial Services, a od 15 marca 2012 oficjalna nazwa hali to PNC Arena.

</doc>
<doc id="798706" url="https://pl.wikipedia.org/wiki?curid=798706" title="Ogród Dendrologiczny w Glinnej">
Ogród Dendrologiczny w Glinnej

Ogród Dendrologiczny w Glinnej im. prof. Jerzego Tumiłowicza – arboretum znajdujące się w województwie zachodniopomorskim, w powiecie gryfińskim, w gminie Stare Czarnowo.
Lokalizacja i historia.
Zlokalizowane jest na skraju Puszczy Bukowej, na gruntach zarządzanych przez Nadleśnictwo Gryfino. Ogród powstał najprawdopodobniej około 1911 (brak szczegółowych danych archiwalnych). Jednak już w 1823 na tym terenie powstały prywatne szkółki drzew, przejęte w 1870 przez nadleśnictwo państwowe w Śmierdnicy. Z tego okresu pochodzi większość najstarszych, pomnikowych dzisiaj okazów egzotycznych drzew, w czym szczególnie zasłużył się niemiecki nadleśniczy Carl Ludwig Gené. Po II wojnie światowej arboretum zostało zaniedbane. Odnowiono je w latach 70. XX wieku staraniem Lasów Państwowych i arboretum w Rogowie. 
Obecnie znajduje się w ogrodzie ponad 800 gatunków i odmian drzew i krzewów, przede wszystkim egzotycznych. Powierzchnia wynosi 6 hektarów. Najstarszym drzewem na obszarze ogrodu jest orzesznik pięciolistkowy, który ma około 180 lat.
Flora.
Na terenie ogrodu rosną między innymi: aralia kolczasta, aralia chińska, guzikowiec zachodni, "Eleutherococcus leucorrhizus", eleuterokok kolczasty, kolcosił straszliwy, kwaśnodrzew amerykański, "Sophora flavescens", trochodendron araliowaty, szczęślin późny, orszelina szara, franklinia amerykańska, heptakodium chińskie, perowskia łobodolistna, perełkowiec japoński i roztrzeplin wiechowaty.

</doc>
<doc id="798707" url="https://pl.wikipedia.org/wiki?curid=798707" title="Raleigh Entertainment and Sports Arena">
Raleigh Entertainment and Sports Arena



</doc>
<doc id="798715" url="https://pl.wikipedia.org/wiki?curid=798715" title="Florian Śmieja">
Florian Śmieja

Florian Ludwik Śmieja (ur. 22 sierpnia 1925 w Kończycach, zm. 4 września 2019 w Mississauga) – polski poeta, tłumacz, badacz literatury hiszpańskiej.
Życiorys.
Urodził się w Kończycach, dzisiejszej dzielnicy Zabrza, po ówcześnie polskiej stronie granicy, gdzie jego pochodzący z Dobrzenia Wielkiego i Starych Siołkowic koło Opola rodzice osiedli po podziale Górnego Śląska. Uczęszczał do szkoły w Kończycach, a potem do gimnazjum męskiego w Tarnowskich Górach. Wakacje spędzał u dziadków w Siołkowicach. Podczas okupacji wywieziony na roboty przymusowe do niemieckiej Meklemburgii. Pod koniec wojny przebywał w Belgii, gdzie po wyzwoleniu wstąpił do brygady gen. Stanisława Maczka.
Po wojnie kontynuował przerwaną naukę w Szkocji, gdzie zdał maturę. Uzyskał licencjat z literatury w irlandzkim Cork. Jerzy Pietrkiewicz, kierujący Departamentem Języków i Literatur Słowiańskich King’s College w Londynie zaproponował mu asystenturę, w czasie której Śmieja zrobił do 1955 magisterium z iberystyki, zaś po nim doktorat u Alexandra A. Parkera pracą "Antonio de Ledesma and the Rise of the Religious Concept" w 1962. Wykładał w London School of Economics, na Uniwersytecie w Nottingham, a od 1969 r. na Uniwersytecie Zachodniego Ontario w London w Kanadzie, gdzie przeniósł się z rodziną. Od 1965 był członkiem Polskiego Towarzystwa Naukowego na Obczyźnie.
W swoich badaniach skupiał się na literaturze baroku, hiszpańskich wątkach w kulturze polskiej, polskich w hiszpańskim teatrze religijnym. Wskazał zbieżność teorii konceptu hiszpańskiego myśliciela jezuickiego, Baltasara Graciána z poetyką Macieja Kazimierza Sarbiewskiego.
Należał do grupy emigracyjnych poetów polskich skupionych wokół pism „Merkuriusz Polski” i „Kontynenty”, które współzakładał. Ponadto współpracował z „Kulturą”, „Wiadomościami” i „Związkowcem”. Po przemianach demokratycznych w kraju swoje wiersze, szkice literackie, wspomnienia publikował w „Odrze”, „Poezji”, „Śląsku”, „Tygodniku Powszechnym” i „Więzi”. Jego tłumaczenia literatury hiszpańskiej ukazywały się nakładem Wydawnictwa Literackiego.
Debiutował zbiorem wierszy "Czuwanie u drzwi" w 1953 roku. Jest autorem tłumaczeń, m.in. Gustava Adolfa Bécquera, Juana Ramóna Jimenéza, Camilo José Celi, Luisa Martína-Santosa, García Lorki, Mariano Azuela. Opracował "Poezje arabsko-andaluzyjskie".
W latach 1991–1997 prowadził gościnnie zajęcia na iberystyce Uniwersytetu Wrocławskiego oraz Uniwersytetu Opolskiego. Swe archiwum literackie podarował Uniwersytetowi Rzeszowskiemu.
Jego żoną była Zofia Poniatowska. Mieli czworo dzieci. Zmarł 4 września 2019 roku w Mississauga.
Odznaczenia.
Dwukrotny laureat Nagrody Związku Pisarzy Polskich na Obczyźnie w 1959 otrzymał Nagrodę Młodych a w 1991 nagrodę za całokształt twórczości. W grudniu 2009 otrzymał Srebrny Medal „Zasłużony Kulturze Gloria Artis”. 6 maja 2015 otrzymał tytuł doktora "honoris causa" Uniwersytetu Wrocławskiego oraz Krzyż Komandorski Orderu Izabeli Katolickiej, odznaczenie króla Hiszpanii, Filipa VI. Także w 2015 otrzymał Nagrodę Fundacji Turzańskich

</doc>
<doc id="798717" url="https://pl.wikipedia.org/wiki?curid=798717" title="Wisconsin (zlodowacenie)">
Wisconsin (zlodowacenie)



</doc>
<doc id="798721" url="https://pl.wikipedia.org/wiki?curid=798721" title="Friedrich Georg Tilly">
Friedrich Georg Tilly

Friedrich Georg Tilly (ur. w lutym 1742 w Meklemburgii, zm. 20 listopada 1811 w Tylży) – oficer pruski, prezydent Warszawy.
Życiorys.
W 1794 r. uczestniczył w obleganiu powstańczej Warszawy.
Od 16 sierpnia 1798 r. (wspólnie z gubernatorem G. L. Köhlerem) kierował Tajną Policją Państwową.
Od 23 kwietnia 1799 r. do 27 listopada 1806 r. sprawował urząd prezydenta miasta. Ustąpił w momencie wkroczenia do Warszawy wojsk francuskich.

</doc>
<doc id="798722" url="https://pl.wikipedia.org/wiki?curid=798722" title="Dobra ostrowieckie">
Dobra ostrowieckie

Dobra ostrowieckie – dobra ziemskie należące do polskich rodów szlacheckich i arystokratycznych. Głównym miastem był Ostrowiec Świętokrzyski.
Jednym z pierwszych dziedziców dóbr ostrowieckich był w XVI wieku Jan hrabia Tarnowski, syn Jana i Barbary Rożnówny, kasztelan krakowski, hetman wielki koronny, starosta sandomierski. Po jego śmierci dobra odziedziczył syn Krzysztof hrabia Tarnowski, kasztelan wojnicki, który zmarł bezpotomnie w 1567. Po nim dobra odziedziczyła jego siostra Zofia Tarnowska i jej mąż książę Konstanty Bazyli Ostrogski, wojewoda kijowski. W ten sposób część dóbr ostrowieckich przeszły w posiadanie książąt Ostrogskich z dynastii Rurykowiczów. Do dnia dzisiejszego herb Ostrogskich jest elementem herbu Ostrowca Świętokrzyskiego.
Po śmierci księcia Konstantego dobra odziedziczył jego syn Janusz książę Ostrogski, wojewoda wołyński, kasztelan krakowski. W roku 1614 książę zbudował w Ostrowcu kościół. Wcześniej osadzie nadał prawa miejskie.
Po śmierci księcia Janusza dobra przeszły we władanie rodu książąt Zasławskich, również z dynastii Rurykowiczów. Najpierw były własnością księcia Dominika Zasławskiego, następnie jego syna Aleksandra. Po Zasławskich dobra odziedziczył książę Bogusław Radziwiłł. W roku 1718 książę Aleksander Dominik Lubomirski "książę Ostrogski-Zasławski hrabia Jarosławski-Tarnowski" wydzierżawił część dóbr Aleksandrowi Russockiemu z Brzezia.
W roku 1780 dziedziczką całych dóbr była księżna Konstancja z Denhoffów Sanguszko, żona księcia Janusza Sanguszki, Marszałka Wielkiego Księstwa Litewskiego. Po unieważnieniu małżeństwa zawarła ponowny ślub z Józefem Rogalińskim. Około 1792 roku dobra były własnością księcia Józefa Czartoryskiego, stolnika litewskiego. Przekazał on dobra ostrowieckie na wiano dla córki Teresy, żony księcia Henryka Lubomirskiego, kawalera maltańskiego. Książę Henryk sprzedał dobra dnia 21 kwietnia 1808 r. Jerzemu Dobrzańskiemu herbu Leliwa. W roku 1826 odziedziczyli majątek jego synowie: Łukasz, Roman i Roch.
W późniejszym czasie po wielu perturbacjach dobra ostrowieckie kupił Henryk hrabia Łubieński herbu Pomian. Jednak na skutek wielu długów jego wspólników, częstokroć nie ze swej winy, majątek musiał oddać na rzecz Banku Polskiego. W 1867 dobra ostrowieckie kupił Julian hrabia Łubieński, który następnie 30 sierpnia 1869 sprzedał je baronowi Antoniemu Edwardowi Fraenkel'owi herbu własnego. W 1880 dobra ostrowieckie kupił bankier Władysław Laski, który przeznaczył je w 1880 jako wiano dla swej córki Marii, żony Zygmunta hrabiego Wielopolskiego herbu Starykoń. W roku 1889 dobra ostrowieckie zostały rozdrobnione a każda część otrzymała osobną hipotekę.
Po II wojnie światowej wszystkie grunty zostały odebrane prawowitym właścicielom i znacjonalizowane.
W chwili obecnej część spadkobierców zrzeszona w Polskim Towarzystwie Ziemiańskim stara się o odzyskanie dawnych majątków.

</doc>
<doc id="798737" url="https://pl.wikipedia.org/wiki?curid=798737" title="Arthur Fellig">
Arthur Fellig



</doc>
<doc id="798738" url="https://pl.wikipedia.org/wiki?curid=798738" title="Josef Zieleniec">
Josef Zieleniec

Josef Zieleniec (ur. 28 kwietnia 1946 w Moskwie) – czeski ekonomista, polityk, nauczyciel akademicki i parlamentarzysta; były minister spraw zagranicznych, deputowany do Parlamentu Europejskiego VI kadencji (2004–2009).
Życiorys.
Absolwent Wyższej Szkoły Ekonomii w Pradze (VSE) z 1974. W 1986 uzyskał stopień kandydata nauk w Czechosłowackiej Akademii Nauk. Od 1973 był pracownikiem naukowym, w 1991 został starszym wykładowcą na Uniwersytecie Karola w Pradze. Rok wcześniej na tej uczelni założył centrum naukowe CERGE-EI, w którym objął stanowisko dyrektora.
W latach 1992–1997 był ministrem spraw zagranicznych Republiki Czeskiej, od 1996 jednocześnie zajmował stanowisko wicepremiera. W tym czasie pełnił także funkcję wiceprzewodniczącego Obywatelskiej Partii Demokratycznej. W latach 1996–2000 sprawował mandat deputowanego do Izby Poselskiej, zaś następnie do 2004 był członkiem Senatu.
W wyborach w 2004 został wybrany do Parlamentu Europejskiego z listy ugrupowania SNK Europejscy Demokraci. Zasiadał w grupie chadeckiej oraz w Komisji Spraw Zagranicznych.

</doc>
<doc id="798741" url="https://pl.wikipedia.org/wiki?curid=798741" title="Rozejm pod Brodnicą">
Rozejm pod Brodnicą

W kwietniu 1414 roku Polska i Litwa, po unii horodelskiej z 1413 roku, na zjeździe na Kujawach w miejscowości Grabie, ponownie wysunęły wobec zakonu krzyżackiego program roszczeń rewindykacyjnych obejmujących Pomorze Gdańskie, ziemię chełmińską, ziemię michałowską oraz posiadłości zakonu na Kujawach, Drezdenko i Santok oraz Żmudź i Jaćwież. Roszczenia polskie zostały przez władze krzyżackie odrzucone, co doprowadziło do rozpoczęcia tzw. wojny głodowej i wkroczenia w lipcu 1414 roku na teren Prus armii polsko-litewskiej oraz wojsk księcia śląskiego Konrada VII Białego. W trzymiesięcznej kampanii wojska przeszły szlakiem z 1410 roku przez okolice Grunwaldu do Nidzicy i dalej aż pod Elbląg, niszcząc okolice, w pobliżu których się znajdowały. W wyniku tej kampanii wielki mistrz Michał Küchmeister zgodził się na ustępstwa wobec Polski, obejmujące możliwość zwrotu kujawskich posiadłości Zakonu, części południowej Pomorza Gdańskiego i ziemi chełmińskiej oraz Żmudzi. Ustępstwa te zostały przez Jagiełłę odrzucone, ponieważ uznał je za niewystarczające.
Siły krzyżackie unikały otwartej walki, ukrywając się w warownych zamkach, co spowodowało zawrócenie armii polsko-litewskiej na ziemię chełmińską pod Brodnicę. W wyniku przeciągającego się oblężenia Brodnicy oraz szerzącej się epidemii, a także poparcia Krzyżaków przez stany pruskie z powodu znacznych zniszczeń dokonanych przez armię królewską podczas jej marszu, Jagiełło przyjął propozycję zawarcia rozejmu, wystosowaną przez legata papieskiego biskupa lozańskiego Jana. Dwuletni rozejm został zawarty 8 października 1414 roku pod Brodnicą. Postanowieniem rozejmu obie strony oddawały swój spór do rozstrzygnięcia papieżowi, Zygmuntowi Luksemburskiemu lub soborowi, który właśnie rozpoczynał obrady w Konstancji. Tym sposobem konflikt Polski i Litwy z Zakonem przeniósł się na forum międzynarodowe i stał się przedmiotem dyskusji hierarchów na Soborze w Konstancji. Termin obowiązywania rozejmu przedłużono aż do 1418 roku, a więc na czas trwania soboru. Powołana tam komisja nie potrafiła go rozstrzygnąć, w związku z tym oddała decyzję sprzyjającemu Krzyżakom Zygmuntowi Luksemburskiemu, co w konsekwencji doprowadziło do wydania 6 grudnia 1420 roku niekorzystnego wyroku i nowej wojny, która rozpoczęła się w 1422 roku.

</doc>
<doc id="798745" url="https://pl.wikipedia.org/wiki?curid=798745" title="Ryżowiec">
Ryżowiec



</doc>
<doc id="798756" url="https://pl.wikipedia.org/wiki?curid=798756" title="Rosa spinosissima">
Rosa spinosissima



</doc>
<doc id="798760" url="https://pl.wikipedia.org/wiki?curid=798760" title="Synaksarion">
Synaksarion

Synaksarion, synaksariusz (gr. Συναξάριον, od συναγειν – zbierać razem) – księga liturgiczna zawierająca krótkie życiorysy świętych na każdy dzień roku liturgicznego (w roku przejściowym). Używana w kościele prawosławnym i kościołach przedchalcedońskich. W Kościele katolickim jej odpowiednikiem jest Martyrologium, odczytywane zazwyczaj w klasztorach.

</doc>
<doc id="798762" url="https://pl.wikipedia.org/wiki?curid=798762" title="Andrzej Janeczek">
Andrzej Janeczek

Andrzej Janeczek (ur. 19 marca 1969 w Sulechowie) – polski piłkarz grający na pozycji obrońcy, od 21 czerwca 2007 był grającym trenerem Obry Zbąszyń, a następnie od 7 lipca 2008 został trenerem czwartoligowej Dyskobolii Grodzisk Wielkopolski.
Wcześniej grał w Lechu Poznań, Sokole Pniewy, Miedzi Legnica, Zagłębiu Lubin, Górniku Konin, Dyskobolii Grodzisk Wielkopolski, Unii Janikowo, a także w Polonii Nowy Tomyśl.
Kariera ligowa.
W polskiej I lidze rozegrał 137 meczów (14 w Lechu, 13 w Sokole, 15 w Zagłębiu i 95 w Dyskobolii) i strzelił 1 bramkę w barwach Sokoła. W barwach Lecha Poznań dwukrotnie zdobywał Mistrzostwo Polski - 1989/90 i 1991/92. Szczególnie ciekawie prezentowała się jego kariera w Dyskobolii. Występował w niej od rundy jesiennej sezonu 1996/97 aż do końca rundy jesiennej sezonu 2002/03. Rozegrał w niej 95 spotkań pierwszoligowych.

</doc>
<doc id="798763" url="https://pl.wikipedia.org/wiki?curid=798763" title="Edgar Manucharyan">
Edgar Manucharyan



</doc>
<doc id="798771" url="https://pl.wikipedia.org/wiki?curid=798771" title="Ugoda w Łęgonicach">
Ugoda w Łęgonicach

Ugoda w Łęgonicach – zawarta 31 lipca 1666 zakończyła rokosz, wzniecony w 1665 w obronie złotej wolności, przez hetmana polnego koronnego Jerzego Sebastiana Lubomirskiego, sprzeciwiającego się polityce króla Jana II Kazimierza Wazę zmierzającej do wzmocnienia władzy królewskiej i przeprowadzenia elekcji "vivente rege". 
Ostatnią krwawą bitwę w wojnie domowej stoczono 13 lipca 1666 roku pod Mątwami, zakończoną przegraną wojsk królewskich. 
Po tej bitwie doszło do ugody w Łęgonicach, która przywróciła Lubomirskiego do czci, lecz nie do urzędów, a króla zmusiła do rezygnacji z planowanych reform państwa oraz z planów elekcji "vivente rege". Król ogłosił amnestię dla rokoszan. Ugodę zatwierdził Sejm w 1667 r.
W konsekwencji rokosz ten obniżył prestiż króla i nastawił wrogo szlachtę do reform kraju, co pośrednio doprowadziło do abdykacji monarchy w 1668.
Zwyciężyła magnateria stając się pośrednikiem między szlachtą a królem. Lubomirski przeprosił króla, odzyskał skonfiskowane majątki ale musiał udać się na wygnanie, gdzie wkrótce zmarł.

</doc>
<doc id="798772" url="https://pl.wikipedia.org/wiki?curid=798772" title="Transkryptaza">
Transkryptaza



</doc>
<doc id="798775" url="https://pl.wikipedia.org/wiki?curid=798775" title="Szablogrzbiet waleniożerny">
Szablogrzbiet waleniożerny

Szablogrzbiet waleniożerny, orka karłowata ("Pseudorca crassidens") – gatunek ssaka z rodziny delfinowatych (Delphinidae), jedyny przedstawiciel rodzaju "Pseudorca". Duży delfin, żyje w wodach tropikalnych, subtropikalnych i niektórych umiarkowanych.
Systematyka.
Takson po raz pierwszy opisany przez R. Owena w 1846 roku pod nazwą "Phocaena crassidens". Jako miejsce typowe na podstawie subfosyliów autor wskazał Anglię (ang: „in the great fen of Lincolnshire beneath the turf, in the neighborhood of the ancient town of Stamford”). Jedyny żyjący współcześnie przedstawiciel rodzaju szablogrzbiet ("Pseudorca") utworzonego przez J. T. Reinhardta w 1862 roku.
Wygląd.
Szablogrzbiet waleniożerny ma ciemnoszarą skórę, bez zwykłych dla delfinów plam czy pasków na bokach. Na brzusznej stronie ciała, na poziomie płetw piersiowych orki karłowate mają jedyny, jasnoszary pas. Pysk tych delfinów nie ma dzioba, ale jest mimo to długi, górna szczęka jest bardziej wysunięta niż żuchwa, jak u niektórych innych gatunków. Nazwę „szablogrzbiet”, zwierzęta te zawdzięczają dość ostro postawionej płetwie grzbietowej samców. Wynurzającego się z wody szablogrzbieta zdarza się mylić z orką, mimo iż ta jest od niego znacznie większa.
Występowanie i zachowanie społeczne.
Szablogrzbiety waleniożerne żyją w dużych rodzinnych grupach w wodach tropikalnych, subtropikalnych i niektórych umiarkowanych na całym świecie.
Podobnie jak u innych zębowców, kiedy jakiś osobnik osiadłszy na mieliźnie czy plaży będzie wzywał pomocy innych orek, niekiedy całe stado osiada na brzegu próbując mu pomóc i zbytnio się zbliżając. 
Tak jak inne delfinowate, szablogrzbiety waleniożerne można znaleźć w delfinariach, gdzie poddawane są tresurze. W 1985 w delfinarium Sea Life Park w Waimānalo na Hawajach zdarzyło się, że chowany we wspólnym basenie z butlonosami samiec szablogrzbieta waleniożernego skrzyżował się z samicą butlonosa zwyczajnego. Mieszaniec, który się narodził, został nazwany "wholphinem". Samicę tą nazwano Kekaimalu. Jej skóra była szaro-czarna; miał sylwetkę ciała szablogrzbieta, ale kształt głowy i pyska butlonosa. W marcu dała ona potomstwo z innym butlonosem zwyczajnym. Małe, w jednej czwartej szablogrzbieta waleniożernego, nazwano Kawili Kai. W marcu 2020 oba "wholphiny" pozostawały w niewoli w Sea Life Park.

</doc>
<doc id="798777" url="https://pl.wikipedia.org/wiki?curid=798777" title="Maciej Lang">
Maciej Lang

Maciej Przemysław Lang (ur. 1968 w Piotrkowie Trybunalskim) – polski politolog i dyplomata, doktor nauk humanistycznych. Ambasador RP w Turkmenistanie (2007–2009), Afganistanie (2009–2012), Kazachstanie (2015–2016), Turcji (2016–2018, od 2023), Rumunii (2020–2023), w latach 2018–2020 podsekretarz stanu w MSZ.
Życiorys.
Absolwent I Liceum Ogólnokształcącego im. Bolesława Chrobrego w Piotrkowie Trybunalskim. W 1993 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 2016 uzyskał stopień doktora nauk humanistycznych na Wydziale Orientalistyki UW na podstawie dysertacji na temat koncepcji państwa i narodu w myśli politycznej muzułmanów subkontynentu indyjskiego w okresie panowania brytyjskiego.
W latach 1993–1997 pracował w Departamencie do Spraw Migracji i Uchodźstwa Ministerstwa Spraw Wewnętrznych. W 1997 związał się zawodowo z Ministerstwem Spraw Zagranicznych. W latach 1997–2003 pełnił funkcję radcy w Ambasadzie RP w Ałmaty. Po powrocie do kraju był radcą ministra w Departamencie Europy oraz w Departamencie Polityki Wschodniej MSZ. Od marca 2006 do stycznia 2007 kierował Ambasadą RP w Grecji jako "chargé d’affaires". W latach 2007–2009 pełnił funkcję pierwszego po utworzeniu placówki ambasadora RP w Aszchabadzie, a od sierpnia 2009 do czerwca 2012 kierował polską placówką dyplomatyczną w Kabulu. Po zakończeniu pracy na placówce objął stanowisko pełnomocnika MON ds. misji zagranicznych. Od kwietnia 2014 do lipca 2015 kierował terenowym zespołem obserwatorów specjalnej misji monitoringowej OBWE na Ukrainie. W sierpniu 2015 powołany na stanowisko ambasadora nadzwyczajnego i pełnomocnego RP w Kazachstanie, a w listopadzie tego roku akredytowanym także w Kirgistanie. W październiku 2016 został powołany na ambasadora RP w Turcji.
W listopadzie 2018 objął stanowisko podsekretarza stanu w MSZ ds. dyplomacji ekonomicznej, współpracy rozwojowej, polityki azjatyckiej, polityki afrykańskiej i bliskowschodniej. W styczniu 2020 został mianowany ambasadorem RP w Rumunii. W lipcu tegoż roku otrzymał nominację na tę funkcję (odchodząc w konsekwencji ze stanowiska ministerialnego), w tym samym miesiącu objął ją oraz złożył listy uwierzytelniające na ręce prezydenta Klausa Iohannisa. W sierpniu 2021 jako były ambasador w Afganistanie został wysłany do Kabulu, gdzie brał udział w ewakuacji obywateli polskich i innych państw. W grudniu 2022 mianowany ponownie ambasadorem Polski w Turcji oraz odwołany (ze skutkiem na 5 lutego 2023) z funkcji ambasadora w Rumunii. Stanowisko w Ankarze objął w lutym 2023.
Zna języki: angielski, francuski, perski, rosyjski i ukraiński. Jego żoną jest Joanna Lang.
Odznaczenia.
W 2012, "za wybitne zasługi w służbie zagranicznej, za osiągnięcia w podejmowanej z pożytkiem dla kraju pracy zawodowej i działalności dyplomatycznej", został odznaczony przez prezydenta RP Bronisława Komorowskiego Krzyżem Oficerskim Orderu Odrodzenia Polski. W 2022, "za wybitne zasługi w działalności na rzecz bezpieczeństwa i ochrony obywateli polskich i cudzoziemców w akcji ewakuacyjnej w Islamskiej Republice Afganistanu", prezydent Andrzej Duda nadał mu Krzyż Komandorski tego orderu.
Publikacje.
Jest autorem publikacji i opracowań analitycznych poświęconych Azji Centralnej i Bliskiemu Wschodowi (m.in. problemom etnicznym i demograficznym, procesom pokojowym i konfliktom oraz kwestiom energetycznym). Współpracował m.in. z Ośrodkiem Studiów Wschodnich. Jest współautorem publikacji z serii naukowej „Współczesna Azja Centralna” przygotowywanej przez Instytut Nauk Politycznych Uniwersytetu Warszawskiego.

</doc>
<doc id="798778" url="https://pl.wikipedia.org/wiki?curid=798778" title="Mistrzostwa Europy w łyżwiarstwie figurowym 2007">
Mistrzostwa Europy w łyżwiarstwie figurowym 2007



</doc>
<doc id="798785" url="https://pl.wikipedia.org/wiki?curid=798785" title="Garb Gielniowski">
Garb Gielniowski

Garb Gielniowski (342.32) – mezoregion w północnej części makroregionu Wyżyny Kielecko-Sandomierskiej. Obejmuje pas wzniesień, ciągnących się z południowego wschodu (od Skarżyska-Kamiennej) ku północnemu zachodowi (do Gielniowa). Na zachodzie graniczy ze Wzgórzami Opoczyńskimi, na południu z Płaskowyżem Suchedniowskim, na wschodzie z Przedgórzem Iłżeckim, natomiast na północy z Równiną Radomską, należącą już do makroregionu Wzniesień Południowomazowieckich. Zajmuje powierzchnię około 515 km².
Wzgórza, zbudowane z piaskowców retycko-liasowych, wznoszą się na wysokości od 280 m na północnym zachodzie po nieco ponad 400 m n.p.m. na południowym wschodzie, gdzie najwyższym wzniesieniem jest wzgórze Altana o wysokości 408 m n.p.m. Ku wschodowi i północnemu wschodowi Garb Gielniowski opada progiem tektonicznym o wysokości 100-130 m. Wzniesienia porozcinane są dolinami górnych toków kilku rzek, m.in. Radomki i Drzewiczki, które w tym regionie mają swoje źródła.
Tereny Garbu Gielniowskiego są w znacznej części porośnięte lasami. Występują tu drzewostany bukowe, bukowo-jodłowe i mieszane. Ich fragmenty objęto ochroną jako rezerwaty przyrody.

</doc>
<doc id="798790" url="https://pl.wikipedia.org/wiki?curid=798790" title="Nektarnik senegalski">
Nektarnik senegalski



</doc>
<doc id="798792" url="https://pl.wikipedia.org/wiki?curid=798792" title="Nectarinia senegalensis">
Nectarinia senegalensis



</doc>
<doc id="798793" url="https://pl.wikipedia.org/wiki?curid=798793" title="Yojoa">
Yojoa

Yojoa (hiszp. "Lago de Yojoa") – jezioro w zachodnim Hondurasie, największe jezioro tego kraju, zajmujące powierzchnię 285 km². Położone jest na wysokości 700 m n.p.m. i wypełnia zagłębienie powstałe między wygasłymi szczytami wulkanicznymi. Położone jest 20 km na wschód od miasta Santa Bárbara i doliny rzeki Ulúa.

</doc>
<doc id="798794" url="https://pl.wikipedia.org/wiki?curid=798794" title="Selma Björnsdóttir">
Selma Björnsdóttir

Selma Björnsdóttir (ur. 13 czerwca 1974 w Reykjavíku) – islandzka piosenkarka, aktorka‚ dwukrotna reprezentantka Islandii w Konkursie piosenki Eurowizji – w 1999 i 2005 roku.
Kariera muzyczna.
Björnsdóttir rozpoczęła swoją karierę muzyczną w 1984 roku, kiedy to wystąpiła w islandzkiej wersji musicalu "Grease".
W 1999 roku reprezentowała Islandię podczas 44. Konkursu piosenki Eurowizji z utworem „All Out of Luck”. W finale widowiska zajęła ostatecznie drugie miejsce z wynikiem 146 punktów. W tym samym roku ukazała się jej debiutancka płyta studyjna zatytułowana "I Am". Rok później album został wydany na niemieckim i japońskim rynku muzycznym pod tytułem "Selma". W tym samym roku premierę druga płyta artystki zatytułowana "Life Won’t Wait".
W 2002 roku ukazał się jej trzeci album studyjny zatytułowany "Sögur af Sviðinu". W 2005 ponownie reprezentowała kraj w konkursie, tym razem podczas 50. Konkursu piosenki Eurowizji z numerem „If I Had Your Love”. 19 maja wystąpiła w półfinale widowiska i zajęła ostatecznie 16. miejsce, przez co nie zakwalifikowała się do finału.
W 2006 roku premierę miał jej czwarty album długogrający zatytułowany "Sögur af Konum". W 2009 roku została jurorką w programie "Idol Stjörnuleit". Rok później ukazała się jej piąta płyta studyjna zatytułowana "Alla leið til Texas".
Życie prywatne.
Björnsdóttir jest żoną islandzkiego aktora Rúnara Freyra Gíslasona.

</doc>
<doc id="798795" url="https://pl.wikipedia.org/wiki?curid=798795" title="Felix Anton Scheffler">
Felix Anton Scheffler

Felix Anton Scheffler (ur. 29 sierpnia 1701 w Monachium, zm. 10 stycznia 1760 w Pradze) – niemiecki malarz działający głównie na Dolnym Śląsku, nadworny malarz biskupa Philippa von Sinzendorfa.
Pochodził z Bawarii. Pierwsze nauki pobierał u swojego ojca Johanna Wolfganga Schefflera. W latach 1719–1722 kształcił się u Cosmasa Damiana Asama. Jego styl reprezentuje późny barok przechodzący niekiedy w rokoko.

</doc>
<doc id="798799" url="https://pl.wikipedia.org/wiki?curid=798799" title="Selma Bjornsdottir">
Selma Bjornsdottir



</doc>
<doc id="798804" url="https://pl.wikipedia.org/wiki?curid=798804" title="ATP World Tour 2007">
ATP World Tour 2007

ATP World Tour 2007 – sezon profesjonalnych męskich turniejów tenisowych organizowanych przez Association of Tennis Professionals w 2007 roku. ATP World Tour 2007 obejmuje "turnieje wielkoszlemowe" (organizowane przez ITF), turnieje rangi "ATP Masters Series", "ATP International Series Gold", "ATP International Series", zawody "Pucharu Davisa" (organizowane przez ITF) oraz "Tennis Masters Cup".

</doc>
<doc id="798805" url="https://pl.wikipedia.org/wiki?curid=798805" title="Patuca">
Patuca

Patuca (hiszp. "Río Patuca") – rzeka we północno-wschodnim Hondurasie, najdłuższa rzeka tego kraju. Jej długość wynosi około 320 km, a od źródeł jednej z rzek źródłowych – 523 km. 
Powstaje z połączenia dwóch rzek Guayape i Guayambre w okolicach miasta Juticalpa. Płynie w kierunku północno-wschodnim i uchodzi deltą do Morza Karaibskiego.

</doc>
<doc id="798808" url="https://pl.wikipedia.org/wiki?curid=798808" title="Kukawka srokata">
Kukawka srokata



</doc>
<doc id="798812" url="https://pl.wikipedia.org/wiki?curid=798812" title="Riaba Skała">
Riaba Skała

Riaba Skała (1199 m n.p.m., według Geoportalu 1192,4) – szczyt w paśmie granicznym Bieszczadów Zachodnich, na granicy polsko-słowackiej.
Nazwa pochodzi od ukraińskiego słowa "рябий" – pstry. W literaturze najczęściej spotyka się również zniekształconą nazwę – Rabia Skała, widniejącą na XIX w. mapach austriackich. Alternatywną, poprawną formą jest Raba Skała.
Na wschód od głównej kulminacji znajduje się niższy (1169 m n.p.m.) wierzchołek (znak graniczny 1/15). Opada z niego na południe przepaść, znad której roztacza się widok na słowacką część Bieszczadów. Z najwyższego punktu odbiega na północ boczny grzbiet Paportnej i Jawornika. Najkrótsza droga na Riabą Skałę wiedzie ze wsi Wetlina (2.55 h).
Z rzadkich w Polsce gatunków roślin stwierdzono występowanie tawuły średniej, przewiercienia długolistnego i tocji karpackiej.

</doc>
<doc id="798818" url="https://pl.wikipedia.org/wiki?curid=798818" title="Małgorzata Handzelewicz-Wacławkowa">
Małgorzata Handzelewicz-Wacławkowa



</doc>
<doc id="798819" url="https://pl.wikipedia.org/wiki?curid=798819" title="Andriej Łutaj">
Andriej Łutaj

Andriej Władimirowicz Łutaj, ros. Андрей Владимирович Лутай (ur. 24 lipca 1986 w Biełgorodzie) – rosyjski łyżwiarz figurowy, startujący w konkurencji solistów. Uczestnik mistrzostw świata i Europy, medalista zawodów międzynarodowych oraz mistrzostw Rosji.

</doc>
<doc id="798820" url="https://pl.wikipedia.org/wiki?curid=798820" title="Sam Ermolenko">
Sam Ermolenko

Sam Ermolenko, właśc. Guy Allen Ermolenko (ur. 23 listopada 1960 w Maywood) – amerykański żużlowiec.
Życie prywatne.
Brat Charliego Ermolenki, również żużlowca.
Kariera sportowa.
W finałach najważniejszych żużlowych rozgrywek występował od roku 1985. W roku tym zdobył swój pierwszy medal indywidualnych mistrzostw świata, zajmując w Bradford 3. miejsce. Kolejny brązowy medal zdobył dwa lata później w Amsterdamie, zaś w roku 1993 osiągnął największy sukces w swojej karierze, zdobywając w Pocking tytuł mistrza świata. Trzeci medal brązowy zdobył w roku 1995, zajmując 3. miejsce w 1. cyklu Grand Prix 1995. Łącznie w finałach indywidualnych mistrzostw świata wystąpił dziewięciokrotnie. Oprócz tego w swoim dorobku posiada również 12 medali drużynowych mistrzostwach świata (złote – 1990, 1992, 1993, 1998, srebrne – 1985, 1986, 1988, brązowe – 1987, 1991, 1995, 1999, 2000) oraz 5 mistrzostw świata par (złoty – 1992, srebrne – 1986, 1993, brązowe – 1987, 1988). Po raz ostatni w finale turnieju o randze mistrzostw świata wystąpił w roku 2000 w Coventry.
W roku 1992 zadebiutował w polskiej lidze żużlowej, reprezentując Polonię Bydgoszcz. W klubie tym występował do roku 1994, zdobywając dwa medale drużynowych mistrzostw Polski (złoty – 1992 i srebrny – 1993). W kolejnych latach występował w barwach J.A.G. Speedway Łódź (1995–1996), Włókniarza Częstochowa (1997), Wybrzeża Gdańsk (1998), ŁTŻ Łódź (1999–2000), TŻ Opole (2001) oraz Gwardia Warszawa (2002).
Spośród innych żużlowców wyróżniał się charakterystycznym utykaniem na prawą nogę, co było efektem wypadku motocyklowego, któremu uległ w roku 1976 i w wyniku którego doznał wielu złamań oraz obrażeń. W roku 2007 zakończył sportową karierę, 18 marca na obiekcie Ladbroke Stadium w Wolverhampton odbył się turniej pożegnalny Ermolenki, w którym zwyciężył Peter Karlsson ze Szwecji.
Starty w lidze.
Liga brytyjska
Liga RFN / niemiecka
Liga duńska
Liga polska
Liga szwedzka

</doc>
<doc id="798821" url="https://pl.wikipedia.org/wiki?curid=798821" title="Hamerla">
Hamerla

Hamerla – osada leśna w Katowicach, w jednostce pomocniczej Murcki, w południowej części Lasów Murckowskich. Położona jest kilometr od granicy Katowic z Lędzinami. 
Osadę założyła rodzina Hamerla (stąd jej nazwa). W latach 40. XX w. mieszkańcy wyprowadzili się, pozostawiając teren w podarunku dla Nadleśnictwa Katowice. Obecnie składa się ona z dwóch domów mieszkalnych. Na terenie Hamerli znajduje się siedziba tyskiego koła łowieckiego "Daniel" oraz trutowisko należące do Śląskiego Związku Pszczelarzy. Trutowisko powstało w 1953 roku przez Powiatowy Związek Pszczelarzy w Tychach. Organizowane są tu spotkania pszczelarzy, a także popularyzowane jest tutaj pszczelarstwo.
Hamerla jest miejscem krzyżowania się kilku szlaków turystycznych oraz rowerowych. Są to:
Obszar wokół Hamerli tworzą lasy mieszane, łąki oraz dwa stawy, które są stanowią ujęcie wody pitnej, a także są zarybiane przez członków koła łowieckiego. Okoliczne tereny są miejscem bytowania licznej grupy zwierząt leśnych (ptaków, owadów, płazów, gadów i bezkręgowców). Łąki w Hamerli o powierzchni 112,7 ha to stanowiska rzadkich i chronionych roślin, a także główna ostoja zwierzyny w południowej części Lasów Murckowskich. Niedaleko osady znajduje się wzniesienie Góra Kamienna. W pobliżu Hamerli znajduje się dąb Tadeusz, który został ustanowiony pomnikiem przyrody 1 czerwca 2017 roku. 

</doc>
<doc id="798823" url="https://pl.wikipedia.org/wiki?curid=798823" title="Bitwa o Dolną Agencję">
Bitwa o Dolną Agencję

Bitwa o Dolną Agencję – pierwsze starcie zbrojne w trakcie powstania Dakotów w Minnesocie. Bitwa nastąpiła dzień po wcześniejszym zamordowaniu 5 białych osadników w Acton Township przez młodych wojowników. Uciekli oni do rezerwatu pod opiekę wodzów. Wodzowie obawiali się, iż konsekwencją morderstwa będą represje ze strony armii USA. Mimo że wódz Mały Kruk obawiał się potęgi armii amerykańskiej, zadecydował o rozpoczęciu powstania, w wyniku którego spodziewano się wyrzucić białych osadników z Doliny Rzeki Minnesota. Na decyzję o rozpoczęciu powstania miał też wpływ panujący wśród Indian głód, brak obiecanej pomocy rządowej (m.in. nie dochodziła wciąż rata wypłaty za sprzedaną rządowi USA ziemię plemienną) oraz pogardliwa postawa rządowego Agenta do spraw Indian – Andrew Myricka, który nie chciał wydać głodującym Santee żywności na kredyt, proponując w zamian, aby jedli oni trawę.
Rankiem 18 sierpnia duże siły Indian nagłym atakiem zdobyły zabudowania Dolnej Agencji – osady zamieszkanej przez Agenta do spraw Indian i rządowych urzędników. Agent Myrick zdołał wyskoczyć z budynku przez okno na 2 piętrze, jednak został zabity w trakcie ucieczki. Później znaleziono jego ciało z wiechciem trawy w ustach. W trakcie walki zginęło 20 białych, 10 wzięto do niewoli, zaś 47 zdołało uciec – w większości do Fortu Ridgley.

</doc>
<doc id="798825" url="https://pl.wikipedia.org/wiki?curid=798825" title="Andrei Lutai">
Andrei Lutai



</doc>
<doc id="798826" url="https://pl.wikipedia.org/wiki?curid=798826" title="Zofia Miller">
Zofia Miller



</doc>
<doc id="798829" url="https://pl.wikipedia.org/wiki?curid=798829" title="Nafta lotnicza">
Nafta lotnicza



</doc>
<doc id="798837" url="https://pl.wikipedia.org/wiki?curid=798837" title="Siągarnia">
Siągarnia

Siągarnia – leśna osada w południowej części Katowic, na terenie jednostki pomocniczej Murcki. Według legendy tu właśnie czarownica dybała na życie św. Klemensa, ucznia Cyryla i Metodego, który na przełomie IX i X wieku miał chrystianizować te okolice. Na terenie Siągarni znajduje się dawna historyczna leśniczówka (ul. Lędzińska 3, 5, 7 i 9). Z czarownicą związane jest częściowo zapomniane i zaniedbane (do dziś istniejące) miejsce zwane czarną studnią (niem. "Schwarzer Brunnen") przy której owa czarownica miała mieszkać.

</doc>
<doc id="798838" url="https://pl.wikipedia.org/wiki?curid=798838" title="Powiększenie śledziony">
Powiększenie śledziony



</doc>
<doc id="798842" url="https://pl.wikipedia.org/wiki?curid=798842" title="Lucjan Motyka">
Lucjan Motyka

Lucjan Motyka (ur. 4 maja 1915 w Krakowie, zm. 22 listopada 2006 w Warszawie) – polski działacz młodzieżowy i związkowy, polityk socjalistyczny, minister kultury i sztuki (1964–1971), ambasador PRL w Czechosłowacji (1971–1975), Bułgarii (1978–1980) i Szwajcarii (1980–1983), poseł do Krajowej Rady Narodowej, na Sejm Ustawodawczy oraz na Sejm PRL I, II, III, IV, V i VII kadencji. Budowniczy Polski Ludowej.
Życiorys.
Posiadał wykształcenie średnie. Od 1931 robotnik budowlany, działacz młodzieżowy i związkowy, m.in. Związku Zawodowego Transportowców i Towarzystwa Uniwersytetu Robotniczego, od tego samego roku także działacz Polskiej Partii Socjalistycznej, w 1937 osadzony przez sześć miesięcy w obozie w Berezie Kartuskiej. Podczas okupacji niemieckiej pracował w Wieliczce, jednocześnie działał w konspiracji. W latach 1943–1944 przebywał w obozie koncentracyjnym w Auschwitz.
Od kwietnia do listopada 1945 I sekretarz Wojewódzkiego Komitetu „lubelskiej” PPS w Krakowie, w latach 1945–1947 sekretarz Komitetu Centralnego Związków Zawodowych. Od 1947 do 1948 był przewodniczącym Centralnego Komitetu Organizacji Młodzieży Towarzystwa Uniwersytetu Robotniczego. W latach 1948–1949 był sekretarzem generalnym Związku Młodzieży Polskiej. W latach 1949–1950 był dyrektorem Głównego Urzędu Kultury Fizycznej, a w latach 1950–1951 był przewodniczącym Głównego Komitetu Kultury Fizycznej. Od 1951 pracował w Ministerstwie Kultury i Sztuki, początkowo jako dyrektor departamentu, a następnie dyrektor Centralnego Zarządu Sztuk Plastycznych i Wystaw. W latach 1955–1957 podsekretarz stanu w Ministerstwie Kultury i Sztuki.
W 1948 wraz z PPS przystąpił do Polskiej Zjednoczonej Partii Robotniczej. W latach 1948–1980 był członkiem Komitetu Centralnego PZPR. Zaliczany do byłych członków PPS zbliżonych do „puławian” podczas walki o władzę w kierownictwie PZPR w latach pięćdziesiątych. Od lutego 1957 do grudnia 1964 był I sekretarzem Komitetu Wojewódzkiego PZPR w Krakowie.
Od 12 grudnia 1964 do 26 października 1971 był ministrem kultury i sztuki w trzecim i czwartym rządzie Józefa Cyrankiewicza oraz w rządzie Józefa Cyrankiewicza i Piotra Jaroszewicza. Członek Ogólnopolskiego Komitetu Frontu Jedności Narodu w 1968. W czerwcu 1968 wszedł w skład Komitetu Honorowego obchodów 500. rocznicy urodzin Mikołaja Kopernika. W latach 1945–1972 i 1976–1980 był posłem do Krajowej Rady Narodowej, na Sejm Ustawodawczy oraz na Sejm PRL I, II, III, IV, V i VII kadencji, w latach 1946–1947 przewodniczący Komisji Administracji i Bezpieczeństwa KRN.
Od 1971 do 1975 był ambasadorem PRL w Pradze. Następnie w latach 1975–1977 był kierownikiem Wydziału Kultury KC PZPR. W latach 1978–1980 był ambasadorem w Sofii, a od 1980 do 1983 w Bernie.
Na emeryturze był powoływany w skład wielu ciał doradczych i komitetów honorowych. W latach 1986–1989 członek Rady Konsultacyjnej przy Przewodniczącym Rady Państwa Wojciechu Jaruzelskim. Był długoletnim członkiem Komitetu Redakcyjnego kwartalnika KC PZPR „Z Pola Walki” oraz członkiem Rady Naczelnej i Zarządu Głównego Związku Bojowników o Wolność i Demokrację. W maju 1985 wybrany na jednego z wiceprezesów Zarządu Głównego ZBoWiD. Członek Rady Ochrony Pomników Walki i Męczeństwa (w latach 1988–1990 Rada Ochrony Pamięci Walk i Męczeństwa). Wieloletni przewodniczący Towarzystwa Opieki nad Oświęcimiem. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.
Był żonaty z Anielą Zdzisławą z domu Kieres (1921–2003). Pochowany na cmentarzu Powązki Wojskowe w Warszawie (kwatera H-16-4).

</doc>
<doc id="798845" url="https://pl.wikipedia.org/wiki?curid=798845" title="Miguel Otero Silva">
Miguel Otero Silva

Miguel Otero Silva (ur. 26 października 1908 w Barcelonie, zm. 28 sierpnia 1985 w Caracas) – wenezuelski pisarz, prozaik oraz poeta, publicysta i polityk.
Otero Silva uchodzi za jednego z najwybitniejszych wenezuelskich pisarzy. Już w czasie studiów na wydziale inżynierii Universidad Central de Venezuela publikował artykuły w różnych czasopismach. W 1928 zaangażował się w protesty przeciw prezydentowi Juanowi Gómezowi. Na początku lat 30. wyjechał z Wenezueli, do ojczyzny wrócił dopiero po śmierci dyktatora (1935). W 1937 ponownie wydalono go z kraju. Do Wenezueli wrócił w 1940. Poświęcił się dziennikarstwu – współpracował z "El Nacional", pisał teksty satyryczne i felietony. W latach 50. zerwał z Komunistyczną Partią Wenezueli. Był przeciwnikiem kolejnego dyktatora – Marcosa Jiméneza. W 1958, po śmierci Jiméneza, został senatorem reprezentującym stan Aragua.
W swoich powieściach Otero Silva ukazywał polityczno-społeczną rzeczywistość Wenezueli. W wielokrotnie nagradzanych "Martwych domach" ukazuje zmierzch dotychczasowego, ustalonego jeszcze przez hiszpańskich zdobywców, stylu życia. Bohaterowie "Nowego miasteczka" (częściowo ci sami co w "Martwych domach") pracują już na – nowo odkrytych – polach naftowych, stykając się z Amerykanami i szukającymi pracy przybyszami z innych państw Ameryki Środkowej. W dwóch pozostałych wydanych w Polsce książkach pisarz diagnozuje wpływ politycznej niestabilności (dyktatury) na życie jednostki.

</doc>
<doc id="798846" url="https://pl.wikipedia.org/wiki?curid=798846" title="Bitwa o Kaukaz">
Bitwa o Kaukaz



</doc>
<doc id="798849" url="https://pl.wikipedia.org/wiki?curid=798849" title="Bitwa przy przeprawie Redwood">
Bitwa przy przeprawie Redwood

Bitwa o przeprawę Redwood – starcie zbrojne, które miało miejsce 18 sierpnia 1862 w trakcie Powstania Dakotów w Minnesocie.
Przebieg bitwy.
Po otrzymaniu wiadomości o ataku na Dolną Agencję, w jej kierunku wyruszył kapitan John S. Marsh wraz z 46 (lub 47) żołnierzami i tłumaczem Peterem Quinnem. 
Żołnierze załadowali się na prom na przeprawie Redwood, gdy zostali nagle zaatakowani przez przeważające siły Santee Dakotów.
Gdy zaczęła się kończyć amunicja Marsh rozkazał swym ludziom dotrzeć wpław do brzegu. Marsh nie dotarł jednak do brzegu – utonął podczas próby ucieczki.
Łącznie zginęło 25–26 żołnierzy jednakże panują rozbieżności co do przyczyny ich śmierci.

</doc>
<doc id="798850" url="https://pl.wikipedia.org/wiki?curid=798850" title="U Pana Boga za piecem">
U Pana Boga za piecem

U Pana Boga za piecem – polski film fabularny z 1998 w reżyserii Jacka Bromskiego, pierwsza część tetralogii filmowej obejmującej również "U Pana Boga w ogródku" (2007) i "U Pana Boga za miedzą" (2009) i "U Pana Boga w Królowym Moście" (2022).
Fabuła.
Autobus, przewożący pasażerów z Białorusi, zostaje sterroryzowany przez ukraińską mafię. Przestępcy żądają w pobliskim lesie haraczu. Jedna z pasażerek, Marusia nie chcąc złożyć okupu zostaje wysadzona na pobliskim przystanku autobusowym. Po wypadku spowodowanym przez mafię, w wyniku którego policyjny polonez ląduje w rowie, kobieta postanawia złożyć zeznania na posterunku Policji w Królowym Moście. Mimo złożenia zeznań postanawia pomieszkać w mieście parę dni, mając nadzieję na zwrócenie zabranych dolarów. Zostaje ugoszczona w organistówce, w pobliskiej parafii. Przy okazji poznaje Witka, organistę. Wiedząc, że niedługo będzie musiała opuścić Polskę, zobowiązuje się zaśpiewać „Ave Maria” na ślubie córki wójta Królowego Mostu. W międzyczasie komendant Królowego Mostu prowadzi śledztwo przeciw bossowi ukraińskiej mafii, „Gruzinowi”. Po pewnym czasie namierza przestępcę, zastawia na niego pułapkę i odzyskuje pieniądze Marusi. Tym sposobem przepędza mafię z Królowego Mostu, narażając się jednocześnie proboszczowi tej miejscowości, gdyż w trakcie swej akcji postrzelił „Gruzina”. Marusia, odzyskawszy swe pieniądze, zamierza wrócić do rodzinnych stron, jednakże Witek, poznany organista, prosi ją o rękę. Ostatecznie Witek wraz z Marusią zostają w Królowym Moście.

</doc>
<doc id="798851" url="https://pl.wikipedia.org/wiki?curid=798851" title="Policystyka">
Policystyka

Policystyka – XVIII-wieczna nauka administracji i polityki ekonomicznej.
Wprowadzenie.
Policystyka była to nauka o regulowaniu całości życia społecznego przez monarchę, rozwijająca się szczególnie w państwach niemieckich w XVII i XVIII wieku. Policyści katalogowali, rejestrowali, opisywali obszary działania i zadania administracji publicznej państw oświeconego absolutyzmu. Formułowali programy i postulaty działania administracji; często mieszając zagadnienia techniki zarządzania, ustroju państwa, podatków, spraw ekonomicznych i statystycznych. Skupiali się przede wszystkim na sprawach finansowo-skarbowych, technice rachunkowej, a także metodach sporządzania spisów ludności.
Policyści podnosili hasła eudajmonizmu, praw natury, dobra ogólnego, państwa dobrobytu, często próbując tworzyć zalążki państwa policyjnego, w którym życie poddanych miało być poddane kontroli administracyjnej. Usiłowali ograniczać arbitralność monarchy absolutnego, ale nie negowali podstaw absolutnej władzy monarszej. Król (i jemu podporządkowany rząd) posiadał monopol na zarząd państwem, wedle zasady „wszystko dla ludu – bez ludu”.
Policyści kładli nacisk na rozwój rolnictwa, aprowizacji, przemysłu, rzemiosła, handlu, komunikacji, oświaty, nauki, zasiedlanie niezamieszkanych, lub rzadko zamieszkanych obszarów ("Peuplierungspolitik"), poprawę zdrowia poddanych, bezpieczeństwa publicznego, rozbudzanie religijności, pielęgnowanie dobrych obyczajów.
Monarcha według policystów miał wprowadzać reformy odgórnie i racjonalnie. W Austrii, za cesarza Józefa II, policystyka była nierozerwalnie związana z józefinizmem (polityką Józefa II wobec Kościoła katolickiego i religii).
Jednym z najwybitniejszych policystów był Joseph von Sonnenfels, autor podstawowego podręcznika z zakresu policystyki: „Zasady nauki policji, handlu i finansów”.

</doc>
<doc id="798854" url="https://pl.wikipedia.org/wiki?curid=798854" title="Instytut Wschodni w Warszawie">
Instytut Wschodni w Warszawie

Instytut Wschodni w Warszawie (III 1926 – IX 1939) – polska instytucja naukowa z siedzibą w Warszawie (w niezachowanym pałacu Teppera przy ulicy Miodowej 7). Jeden z pierwszych na świecie ośrodków badań sowietologicznych, kluczowy element organizacyjny struktury ruchu prometejskiego.
Geneza.
Polscy działacze prometejscy formułując na początku lat dwudziestych program polityki wschodniej wychodzili z przeświadczenia, że we wzajemnym poszanowaniu suwerenności polityczno-państwowej i konieczności wspólnej obrony przed „agresją imperializmu rosyjskiego” – mieści się realny interes polityczny państw i narodów wspierających ruch prometejski – z Polską na czele. Ponadto istniało wśród nich przekonanie, „że tak położenie międzynarodowe Polski, jak i jej interesy gospodarcze wymagają gruntownej znajomości Wschodu”. Umiejscowienie problemu prometejskiego w ramach konkretnego programu politycznego skłaniało ideologów ruchu do normalizacji jego elementów organizacyjnych.
Faktycznej genezy Instytutu należy doszukiwać się w działalności 2 stowarzyszeń. Pierwszym z nich był Związek Zbliżenia Narodów Odrodzonych (zał. styczeń 1921), drugim natomiast Towarzystwo Polsko-Azjatyckie (zał. 1922).
Działalność.
Instytut powstał 12 marca 1926 jako placówka o charakterze społeczno-naukowym. Miał on podtrzymywać stosunki naukowe i kulturalne Polski ze Wschodem poprzez prowadzenie kursów językowych, a także poprzez wykłady o tematyce orientalnej.
Cele.
Zainicjowanie prac Instytutu Wschodniego było w tej mierze pierwszoplanowym posunięciem realizacyjnym. Idea wyspecjalizowanego ośrodka badawczego w zamyśle twórców Instytutu miała opierać się na współistnieniu politycznej koncepcji prometejskiej z naukowo-dydaktycznymi zadaniami polskiego wschodoznawstwa. Tak więc, oprócz „nauczania i badania rzeczy wschodnich” działalność Instytutu Wschodniego skupiała się wokół dwóch nadrzędnych zadań o charakterze politycznym:
1. Kształtowania ideologicznego młodzieży polskiej, mniejszości narodowych oraz grup emigracyjnych związanych z Instytutem (działalność wewnętrzna)
2. Propagowania założeń prometejskich wśród społeczeństwa polskiego, ze szczególnym uwzględnieniem środowisk akademickich i organizacji emigracyjnych (działalność zewnętrzna).
Aktywizacja młodzieży.
Szeroko zakrojoną działalność polityczną prowadziło wśród młodzieży akademickiej Orientalistyczne Koło Młodych (założyciele – Władysław Pelc, Włodzimierz Bączkowski). Podzielone organizacyjne na szereg sekcji narodowościowych OKM aktywizowało swych członków w ramach akcji odczytowej, ideologicznej i wydawniczej. Najaktywniejsi działacze Koła tworzyli zespoły redakcyjne czasopism prometejskich: „Wschód-Orient”, „Biuletyn Polsko-Ukraiński”, „Problemy Europy Wschodniej” i „Myśl Polska”. Od 1931 r. Koło sprawowało kuratelę nad młodzieżą emigracyjną ze Wschodu, a także współdziałało z szeregiem tworzonych przez przedstawicieli „Narodów Zniewolonych” organizacji, m.in.: Związkiem Studentów Kaukaskich w Polsce, Komitetem Gruzińskim, Komitetem Górali Kaukaskich, ukraińską korporacją „Zaporoże”. Działalność „okaemowców” wykraczała poza Warszawę i granice państwa. Filie OKM powstały w Krakowie, Wilnie, Lwowie, Poznaniu, a także w mandżurskim Harbinie.
Władze.
W urzeczywistnianie założeń ideologicznych bezpośrednio zaangażowane były również władze Instytutu Wschodniego. Prezes (Stanisław Siedlecki, od maja 1939 Jan Kucharzewski) i sekretarz generalny (Stanisław Korwin-Pawłowski, od 1931 r. Olgierd Górka, od 1939 r. Władysław Tomkiewicz) inicjowali spotkania z reprezentantami emigracji politycznej a sprawozdania z przebiegu rozmów przedkładane były zainteresowanym czynnikom decyzyjnym w państwie.
Towarzystwa przyjaźni.
Rolę ekspozytur ruchu prometejskiego odgrywały także działające w murach Instytutu towarzystwa przyjaźni. Ich przedstawiciele pracowali na rzecz zacieśniania stosunków kulturalnych, naukowych i gospodarczych ze Wschodem, a także wspierali akcję prometejską poza granicami kraju. Wsparcie moralne, materialne i organizacyjne uzyskały od Instytutu Towarzystwa: Polsko-Chińskie, Polsko-Japońskie, Polsko-Tureckie, Polsko-Węgierskie, Polsko-Rumuńskie, Polsko-Irańskie i Stowarzyszenie Polsko-Jugosłowiańskie wraz z Ligą Stowarzyszeń Polsko-Jugosłowiańskich.
Dydaktyka.
Działalność Instytutu Wschodniego uwydatniła się wyraźnie na polu polskiego wschodoznawstwa. Funkcjonująca przy Instytucie Szkoła Wschodoznawcza oceniana była bardzo wysoko. Przedstawiciele władz państwowych podkreślając jej walory uzasadniali, że jest to „jedyna w Polsce szkoła postawiona na poziomie wschodoznawstwa europejskiego i gwarantuje wyszkolenie zastępu ludzi wyspecjalizowanych w zagadnieniach i językach wschodnich”. Celem działalności dydaktycznej Instytutu było praktyczne przygotowanie słuchaczy do pracy dyplomatycznej na Wschodzie. Ponadto Szkoła umożliwiała studentom warszawskich uczelni pogłębiane wiedzy na temat języków, kultury i historii krajów Orientu. W gronie wykładowców znaleźli się wybitni językoznawcy i naukowcy, m.in.: Ayas Ishaki, dr Witold Jabłoński, prof. Jan Jaworski, dr Giorgi Nakaszydze, dr Tomasz Parczewski, prof. Stanisław Poniatowski, prof. Seraja Szapszał, ks. dr Stanisław Trzeciak, Ryochu Umeda, prof. Ananiasz Zajączkowski.
Wychowankowie.
Warto zaznaczyć, że wśród wychowanków Instytutu Wschodniego znaleźli się m.in. koryfeusze polskiej orientalistyki, profesorowie: Wiesław Roman Kotański i Jan Reychman. W gronie słuchaczy Szkoły znaleźli się oficerowie Sztabu Głównego (m.in. Tadeusz Jachimek).
Działalność naukowa.
Do zadań Instytutu należało również „naukowe poznanie Wschodu”. W tym celu gromadzono materiał źródłowy, wydawano publikacje naukowe i popularnonaukowe, obejmowano patronatem wiele wypraw naukowych na Wschód. Wymiernym rezultatem tej formy działalności były prace komisji wschodoznawczych: bibliograficznej, biograficznej, nazw wschodnich i języków północnego Kaukazu. Działalność komisji instytutowych przyczyniła się do opracowania m.in.: centralnego katalogu orientaliów w Polsce, życiorysów polskich orientalistów i podróżników, transkrypcji nazewnictwa orientalnego i unifikacja alfabetu północnego Kaukazu.
Działalność polityczna.
Prace Instytutu Wschodniego dość wcześnie stały się przedmiotem zainteresowania polskich władz. Jeszcze pod koniec lat dwudziestych skład zarządu Instytutu uzupełniony został o przedstawicieli Ministerstwa Spraw Zagranicznych RP i Oddziału II Sztabu Głównego WP i Instytutu Badań Spraw Narodowościowych – stowarzyszenia (z 1921 r.) do badania sytuacji mniejszości narodowych.
Od roku 1931 działalność polityczna placówki podlegała kontroli Ekspozytury nr 2 Oddziału II Sztabu Głównego, równocześnie przejęto wpływ na obsadę stanowisk kierowniczych w Instytucie.
Finansowanie.
Instytut Wschodni opierał swój budżet w znacznej mierze o dotacje ministerialne i sztabowe. Dochody uzyskiwane z własnej działalności, prac zleconych oraz darowizn stanowiły znikomą część wpływów. Bez wątpienia funkcjonowanie placówki w określonych realiach politycznych i gospodarczych nie byłoby możliwe bez stałego finansowego wsparcia Ministerstwa Spraw Zagranicznych PR i Sztabu Głównego WP. Jednakże co należy podkreślić, większość tych środków przeznaczana była na realizację wyznaczonych zadań politycznych. W tej mierze priorytetem objęto aktywizację prac o charakterze prometejskim, które stanowiły jeden z zasadniczych filarów wschodniej polityki zagranicznej obozu belwederskiego (sanacji). Nasilający się proces upolitycznienia Instytutu Wschodniego zniekształcał cele wytyczone przez jego twórców. Założona na wstępie koncepcja równowagi pomiędzy działalnością naukowo-dydaktyczną a realizacją celów politycznych została wyraźnie zakłócona. Tendencje te uległy natężeniu w drugiej połowie lat trzydziestych, kiedy to zaznaczył się okres wyraźnego impasu aktywizacji prac Instytutu Wschodniego.
Reorganizacja.
Kryzys w łonie sanacji wywołany śmiercią marszałka Piłsudskiego, odsunięcie od władzy „grupy pułkowników”, brak zrozumienia dla poglądów prometejskich wykazywany przez nowe siły dyspozycyjne w obozie rządzącym odgrywały w tym przypadku decydujące znaczenie. Przesilenie polityczne odbiło się negatywnie na sytuacji materialnej placówki: „Wskutek zmniejszonych kredytów na te cele (prace prometejskie) uległy likwidacji niektóre placówki i wydawnictwa, przy czym najdotkliwiej odczuło się to na odcinku prac tajnych – łączności z krajami prometejskimi”. W dalszej działalności prometejskiej nastąpiła ewolucja uwzględniająca natężenie działań wywiadowczo-dywersyjnych kosztem lansowanego dotychczas bezinteresownego poparcia na rzecz „narodów zniewolonych”. Nowe plany reorganizacji Instytutu uwzględniały nasilenie prac o charakterze politycznym przy jednoczesnym odstąpieniu od prowadzonej dotąd działalności dydaktyczno-naukowej. Likwidacja Szkoły Wschodoznawczej oraz pozbawienie stanowisk kierowniczych krytykujących posunięcia władz RP działaczy Instytutu, stanowiły w dziejach placówki nową cezurę chronologiczną. Okres ten trwał niepełna pół roku. Zakończył go wybuch wojny w 1939 r.
Spadkobiercy.
Układ polityczny, który zaistniał po 1945 r. – podporządkowanie Polski ZSRR i sowietyzacja kraju – uniemożliwiał kontynuację działań i badań Instytutu w rzeczywistości PRL. Pracownicy Instytutu w konsekwencji byli zmuszeni pozostać na emigracji. Prace Instytutu znalazły bezpośrednie naśladownictwo w działalności londyńskiego Instytutu Wschodniego „Reduta”.
W suwerennym kraju stworzył się podatny grunt dla organizacji pozarządowych ośrodków analitycznych współczesnego świata. Jednakże wśród funkcjonujących dziś w wolnej Polsce ośrodków badawczo-analitycznych trudno doszukać się placówki tak wszechstronnej i bezinteresownie zaangażowanej w działalność na rzecz irredenty „narodów zniewolonych”, jaką był przedwojenny Instytut Wschodni. Zbliżony profil badań realizują powstałe w początku lat dziewięćdziesiątych placówki: Instytut Kresów Wschodnich w Przemyślu (działalność informacyjna, odczytowa, wystawowa), Studium Europy Wschodniej Uniwersytetu Warszawskiego (działalność dydaktyczna), Instytut Europy Środkowo-Wschodniej (działalność naukowa i wydawnicza), Ośrodek Karta (działalność wystawiennicza, wydawnicza i edukacyjna), Ośrodek Studiów Wschodnich (działalność analityczna i informacyjna).

</doc>
<doc id="798861" url="https://pl.wikipedia.org/wiki?curid=798861" title="SACO">
SACO



</doc>
<doc id="798869" url="https://pl.wikipedia.org/wiki?curid=798869" title="Efekt Zeigarnik">
Efekt Zeigarnik

Efekt Zeigarnik (z ang. "Zeigarnik Effect") – pojęcie psychologiczne związane z zagadnieniami pamięci i motywacji psychologii ogólnej. Efekt odkryty i opisany został przez Blumę Zeigarnik w 1927 r. w badaniu pod tytułem ON FINISHED AND UNFINISHED TASKS.
W pierwotnej wersji Zeigarnik twierdziła, że zadania niewykonane pamiętane są lepiej niż zadania wykonane. Wykonanie zadania definiowane było w kategoriach satysfakcji osoby wykonującej, a nie tylko wykonania samego zadania. Jeśli wykonanie zadania jest satysfakcjonujące, będzie ono "zamknięte" i gorzej przypominane. 
Pojawiły się badania, które sprawdzały, czy zjawisko opisane przez Blumę Zeigarnik jest prawdziwe. Okazało się, że relacja między niedokończonymi i ukończonymi zadaniami jest bardziej skomplikowana, niż sugerowałby eksperyment Zeigarnik np. zależy on od dodatkowych czynników, przede wszystkim od wagi przerwanego zadania jaką ma dla osoby, która je wykonjuje (Van Bergen, 1968). 
Obecnie mówi się raczej o tym, że zadania, których dokończenie danej osobie przerwano są lepiej przypominane, niż te, które można było dokończyć. 
Przykład.
Praktycznym przykładem występowania efektu Zeigarnik może być kelnerka, która lepiej pamiętać będzie klientów, którzy jeszcze nie zapłacili rachunku, niż tych, którzy już opuścili lokal.

</doc>
<doc id="798870" url="https://pl.wikipedia.org/wiki?curid=798870" title="Zbigniew Rakowiecki">
Zbigniew Rakowiecki

Zbigniew Leszek Rakowiecki (ur. 14 czerwca 1913 w Łasku, zm. 5 sierpnia 1944 w Warszawie) – polski aktor filmowy i teatralny, żołnierz powstania warszawskiego. Mąż aktorki Karoliny Lubieńskiej.
Życiorys.
Studiował na Akademii Sztuk Pięknych i w Szkole Nauk Politycznych, nie ukończył studiów. Zadebiutował w drugiej przedwojennej ekranizacji powieści Stefana Żeromskiego "Dzieje grzechu" z 1933. Występował w chórze rewelersów, oraz w teatrach rewiowych Warszawy: „Teatrze na Kredytowej”, w teatrze „Hollywood”, w „Wielkiej Rewii”, w „Cyruliku Warszawskim” i w teatrze „Ali-Baba”. W sezonie 1938/39 był zaangażowany przez Stefana Jaracza do Teatru Ateneum”.
Podczas II wojny światowej walczył jako żołnierz w kampanii wrześniowej, a po jej zakończeniu występował w warszawskich teatrach jawnych. Podczas okupacji niemieckiej, służył w Armii Krajowej. Uczestniczył w powstaniu warszawskim, w stopniu strzelca, na Ochocie w 403 plutonie. Został rozstrzelany przez rosyjskich żołnierzy z Brygady SS „RONA” 5 sierpnia 1944 przy ul. Radomskiej 14. 
Spoczywa na Cmentarzu Powstańców Warszawy na Woli w kwaterze 73.

</doc>
<doc id="798873" url="https://pl.wikipedia.org/wiki?curid=798873" title="Parafia Ewangelicko-Augsburska w Czerwionce-Leszczynach">
Parafia Ewangelicko-Augsburska w Czerwionce-Leszczynach

Parafia Ewangelicko-Augsburska w Czerwionce – parafia Kościoła Ewangelicko-Augsburskiego w RP, diecezji katowickiej.
Historia.
Pierwsze nabożeństwo ewangelickie odprawiono w Czerwionce 19 listopada 1902 r. w noclegowni ("Schlafhaus") kopalni Dębieńsko. Wkrótce jednak nabożeństwa przeniesiono do szkoły ludowej, gdzie były odprawiane również nabożeństwa katolickie.
W lipcu 1926 r. ewangelicy w Czerwionce, podlegający administracyjnie pod parafię w Rybniku, otrzymali do dyspozycji mały kościółek zbudowany na terenie KWK Dębieńsko przez Zarząd Wspólnoty Interesów. Wkrótce zrodziło się tam bardzo ożywione życie religijne. Przyczyniło się do tego w olbrzymim stopniu świadome uczestnictwo w życiu parafialnym wielu urzędników z kopalni węgla kamiennego Dębieńsko, a w szczególności osoba dyrektora Pritze.
Nieporozumienia na tle narodowo-językowym doprowadziły do poważnej zmiany w młodej parafii. Trzeba bowiem podkreślić, że po przyłączeniu Górnego Śląska do Polski nie zmieniło się dotychczasowe kierownictwo Kościoła, które było zarówno pod względem narodowościowym jak i językowym - niemieckie. Ludność ewangelicka deklarowała przynależność narodową: polską i niemiecką. W związku z tym, na zebraniu parafialnym 1 listopada 1934 r. większość obecnych postanowiła odłączyć się od parafii w Rybniku i powołać dla Czerwionki własnego duszpasterza Polaka w osobie ks. Zygmunta Kuźwy. Powyższa decyzja nie oznaczała jednak zerwania więzów z Kościołem ewangelicko-unijnym. Bardzo wyraźnie deklarowano pozostanie przy dotychczasowej strukturze Kościoła. Dnia 2 kwietnia 1935 r. zwierzchnik Kościoła unijnego ks. H. Voss zgodził się na to, że ks. Zygmunt Kuźwa będzie odprawiał nabożeństwa w języku polskim w Czerwionce. Odtąd nabożeństwa odbywały się regularnie, co niedzielę. Polskie nabożeństwa w Czerwionce odprawiali też: ks. Ryszard Danielczyk i ks. Robert Fiszkal. Parafia liczyła wówczas około 300 dusz, w tym około 40 dzieci w wieku szkolnym. Działał także Związek Młodzieży i Towarzystwo Polaków Ewangelików. Pozostała część parafian, optująca za językiem niemieckim, jeździła na nabożeństwa do Rybnika. Dla tej części parafian na terenie Czerwionki prowadzono odwiedziny domowe oraz godziny biblijne, które odbywały się w domu stróża kopalnianego. Taki stan utrzymywał się do roku 1939.
W okresie wojennym służbę duszpasterską sprawował ks. Christian Schwencker.
Po II wojnie światowej długoletnim duszpasterzem był ks. Edward Romański z Rybnika (przez krótki okres także ks. Jan Karpecki).
W lipcu 1953 roku wizytacji stacji kaznodziejskiej w Czerwionce dokonał ks. biskup Karol Kotula.
Po śmierci księdza Romańskiego w roku 1984, nowym administratorem został ks. Piotr Mendroch (1985-1988), a następnie przez rok służbę duszpasterską sprawował ks. Waldemar Szajthauer. Kolejnym duszpasterzem był ks. Zbigniew Kowalczyk (1989-1995). Od stycznia 1996 r. duszpasterstwo parafii w Czerwionce powierzono ks. Henrykowi Reske.
Od początku swego istnienia aż do roku 1995 parafia była administrowana przez księży z Rybnika. Natomiast od stycznia 1996 roku Konsystorz Kościoła stworzył nowy układ administracyjny, w wyniku którego parafia w Czerwionce obsługiwana jest przez proboszcza z Orzesza. Dotychczas również parafia w Orzeszu nie posiadała swojego proboszcza, który zamieszkiwałby na miejscu, lecz była obsługiwana przez księży z Mikołowa.
Kościół ewangelicki w Czerwionce.
Mały kościółek zbudowany na terenie kopalni Dębieńsko przez Zarząd Wspólnoty Interesów przekazany został ewangelikom w Czerwionce (podlegającym administracyjnie pod parafię w Rybniku) w lipcu 1926 roku.
W 1996 roku przeprowadzono uwłaszczenie kościoła na rzecz parafii, gdyż dotychczas był on formalnie własnością Skarbu Państwa. W roku 1998 dokonano kapitalnego remontu kościoła, łącznie z przebudową jego wnętrza według projektu Wandy i Edwarda Kryjak z Tych. Nowymi elementami wystroju kościoła stały się: witraż symbolizujący Ducha Świętego (wyk. Dariusz Plinta z Mikołowa) oraz zabytkowy krzyż z 1858 roku, pochodzący z pierwszego ołtarza kościoła Zmartwychwstania Pańskiego w Katowicach, do którego nową figurę Chrystusa wyrzeźbił Wojciech Swoboda z Tychów.

</doc>
<doc id="798878" url="https://pl.wikipedia.org/wiki?curid=798878" title="Pilatus (góra)">
Pilatus (góra)

Pilatus (fr. "Le Pilatus" albo "Le Pilate") – rozległy masyw górski w Alpach Urneńskich, części Alp Zachodnich. Leży w Szwajcarii na granicy kantonów Obwalden, Lucerna i Nidwalden. Góruje nad Jeziorem Czterech Kantonów. Zamykając od strony południowej panoramę widoczną z Lucerny, stanowi charakterystyczną dominantę w krajobrazie centralnej Szwajcarii.
Geologia – morfologia.
Najwyższym wzniesieniem w masywie jest "Pilatus Kulm" (2137 m n.p.m.). W grani szczytowej wyróżnia się jeszcze szczyty: "Tomlishorn" (2132 m n.p.m.), "Oberhaupt" (2106 m n.p.m.) i "Esel" (2118 m n.p.m.).
Nazwa.
Pierwotnie górę w miejscowym dialekcie nazywano "Frakmont" lub "Frakmünt". Z łacińskiego "mons fractus" oznacza to "Potrzaskana Góra" lub "Rozbita Góra" i niewątpliwie nawiązuje do bardzo rozczłonkowanej rzeźby masywu.
Aktualna nazwa „Pilatus” jest z kolei związana z liczącą wiele wieków legendą, według której zwłoki Poncjusza Piłata, byłego rządcy Judei, zostały wrzucone do niewielkiego jeziora na tej dzikiej i niedostępnej górze.
Historia.
Przypuszcza się, że już celtyccy pasterze wypasali w masywie Pilatusa swoje stada. Tym niemniej, góra pojawia się w źródłach pisanych dopiero w XIII w. W późniejszych czasach, na skutek funkcjonowania legendy o Piłacie Poncjuszu, szczyt uważany był za przeklęty (czy też raczej nawiedzony) i wstęp nań był zakazany (Piłat miał się tu pokazywać w każdy Wielki Piątek, by obmyć swe ręce z krwi Jezusa – każdy, kto go wtedy ujrzał miał umrzeć tego samego roku). Zanim Konrad Gesner, XVI-wieczny naturalista i botanik, w 1555 r. przedsięwziął ekspedycję na tę górę, musiał uzyskać specjalne pozwolenie od ówczesnego burmistrza Lucerny, Nicolasa von Meggen. Gessner zamieścił opis góry w wydanej później książce pt. „Descriptio Montis Fracti”.
Przyroda ożywiona.
Roślinność masywu jest bardzo bogata. Rośnie tu ponad 900 gatunków roślin naczyniowych. Pierwsze 40 gatunków roślin z masywu Pilatusa zidentyfikował w 1555 r. Konrad Gesner. W książce pt. „Descriptio Montis Fracti” opisał m.in. występujące tam: ciemiężycę zieloną, dębik ośmiopłatkowy, dziewięćsił bezłodygowy, zawilce, rododendrony, szereg skalnic i cztery gatunki goryczek.
Bogata jest również fauna masywu, żyją tu m.in. koziorożce i kozice.
Turystyka.
Od czasu rozprawienia się z legendą i zdjęcia z masywu Pilatusa odium „góry przeklętej”, jej szczyt zaczął być coraz częściej odwiedzany. Zasłynął zwłaszcza z doskonałej, rozległej panoramy. Odwiedził go m.in. słynny kompozytor Richard Wagner (w 1859 r.), Wiktoria, królowa Anglii (konno), Jan Karol, król Hiszpanii i Lincoln Ellsworth, badacz Antarktyki.
Liczba gości na szczycie gwałtownie wzrosła od chwili oddania do użytku w 1889 r. kolei zębatej "Pilatusbahn" (o największym nachyleniu torów na świecie!) z "Alpnachstad" na "Pilatus Kulm".

</doc>
<doc id="798887" url="https://pl.wikipedia.org/wiki?curid=798887" title="Jaroslav Šedivý">
Jaroslav Šedivý

Jaroslav Šedivý (ur. 12 listopada 1929 w Pradze, zm. 28 stycznia 2023) – czeski dyplomata, były minister spraw zagranicznych Republiki Czeskiej.
Życiorys.
Ukończył historię i slawistykę na Uniwersytecie Karola w Pradze (1952). Więziony za swoją działalność w czasie praskiej wiosny.
W 1990 został ambasadorem Czechosłowacji (a później Republiki Czeskiej) we Francji, po zakończeniu misji pracował w ministerstwie spraw zagranicznych. Od 1995 ambasador w Belgii i Luksemburgu, a jednocześnie pełniący obowiązki stałego przedstawiciela Republiki Czeskiej przy NATO i Unii Europejskiej. Między 1997 a 1998 minister spraw zagranicznych Republiki Czeskiej. W latach 1999–2002 ambasador w Szwajcarii. W 2005 otrzymał odznaczenie Légion d’honneur.
Autor wielu książek z historii powszechnej ("Metternich kontra Napoleon", "Dekabryści – anatomia nieudanego powstania"), historii dyplomacji ("Dyplomacja jest sztuką kompromisu") i polityki. W 2005 został odznaczony Medalem Za zasługi II stopnia.
Żonaty, dwoje dzieci.

</doc>
<doc id="798900" url="https://pl.wikipedia.org/wiki?curid=798900" title="Kluczewo (Stargard)">
Kluczewo (Stargard)

Kluczewo (niem. "Klützow") – dzielnica Stargardu.
Położone ok. 4 km od centrum miasta, nad Małą Iną, przy drodze wojewódzkiej nr 106, drodze ekspresowej S10 oraz linii kolejowej nr 411 (Stargard–Kostrzyn nad Odrą).
Do 1959 roku wieś, W latach 1954–1959 wieś należała i była siedzibą władz gromady Kluczewo, zniesionej w związku z przekształceniem w osiedle, które w 1962 r. włączono do miasta Stargard Szczeciński.
W skład Kluczewa wchodzi także Lotnisko Kluczewo, założone przez Niemców w czasie II wojny światowej, w latach 1945–1992 stacjonowały tam wojska Armii Czerwonej. W roku 1993 lotnisko oraz okoliczne wsie (Burzykowo i Słotnica) przyłączono do miasta.
Na terenie Kluczewa działa uruchomiona w 1884 cukrownia Kluczewo (jedyna w województwie) oraz młyn. Po likwidacji istniejących tam wcześniej firm państwowych powstały: Papirus II, Eko III, Granitex, Emulex, Polski Asfalt, oraz niedawno wybudowana na terenie Regionalnego Stargardzkiego Parku Wysokich Technologii fabryka opon do samochodów ciężarowych Bridgestone oraz fabryka fińskiej firmy Cargotec – producenta maszyn, dźwigów i podnośników. Planowana jest budowa fabryki komponentów do silników Diesla oraz silników gazowych koncernu MTU.
Najważniejszym zabytkiem Kluczewa jest XV-wieczny kościół Świętego Krzyża, zbudowany z kamieni polnych i cegieł, wzorowany na Kościele Mariackim w Stargardzie. Ponadto można zobaczyć XIX-wieczny zespół pałacowy wraz z parkiem oraz nieliczne zabudowania z XIX wieku.
We wschodniej części Kluczewa znajduje się stary cmentarz (ponadto do dziś funkcjonuje drugi – Cmentarz Komunalny w Kluczewie). Nazwa Kluczewo pochodzi najprawdopodobniej od apelatywu Klucz – tereny podmokłe, bagniste.

</doc>
<doc id="798904" url="https://pl.wikipedia.org/wiki?curid=798904" title="Przestrzeń Łobaczewskiego">
Przestrzeń Łobaczewskiego



</doc>
<doc id="798906" url="https://pl.wikipedia.org/wiki?curid=798906" title="Geometria kartezjańska">
Geometria kartezjańska



</doc>
<doc id="798909" url="https://pl.wikipedia.org/wiki?curid=798909" title="Ogniwo paliwowe ze stałym tlenkiem">
Ogniwo paliwowe ze stałym tlenkiem

Ogniwo paliwowe ze stałym tlenkiem, stałotlenkowe ogniwo paliwowe, ogniwo paliwowe z zestalonym elektrolitem tlenkowym, SOFC (z ) – ogniwa paliwowe charakteryzujące się zastosowaniem stałego materiału tlenkowego jako elektrolitu.
Wymagają wysokiej temperatury pracy (ok. 600–1000 °C). Ciepło uzyskiwane za pomocą tego ogniwa może być wykorzystane w kogeneracji. Początkowo znaczne wymiary, wysoka temperatura pracy i znaczny czas rozruchu ograniczały zastosowanie ogniw SOFC do rozwiązań do stałej zabudowy. Późniejszy rozwój technologiczny pozwolił na zastosowanie tego typu ogniw również w transporcie.
Produkcją ogniw tlenkowych zajmują się następujące firmy: Siemens (Niemcy), Rolls-Royce (Wielka Brytania), Ballard, Cummins &amp; McDermott, Honeywell (USA), Sulzer Innotec (Szwajcaria), Topsoe Fuel Cell (Dania), Kyocera (Japonia). Od 2004 r. ogniwa SOFC produkuje się również w Polsce, m.in. w Instytucie Energetyki. Realizowane w Polsce prace związane z ogniwami SOFC dotyczą badań podstawowych, prac o charakterze aplikacyjnym oraz budowy i badania układów energetycznych z tymi ogniwami.
Budowa i zasada działania.
Elektrolitem najczęściej stosowanym w ogniwach SOFC jest tlenek cyrkonu (ZrO2) domieszkowany tlenkiem itru (Y2O3), który w temperaturze powyżej 800 °C zaczyna przewodzić poprzez mechanizm transportu wolnych anionów tlenkowych (O2-). Ponadto materiał ten jest wystarczająco dobrym izolatorem z punktu widzenia przewodnictwa elektronowego, co zapobiega rozładowywaniu ładunku powstałego pomiędzy elektrodami bezpośrednio poprzez elektrolit. Anodę w najczęściej spotykanych rozwiązaniach stanowi porowaty tzw. cermet niklowy (Ni-YSZ) lub kobaltowy (Co-YSZ). W rozwiązaniu tym nikiel jest katalizatorem reakcji utleniania paliwa (wodoru) natomiast YSZ pełni dwojaką funkcję: pozwala dostosować rozszerzalność termiczną anody oraz zapewnia transport jonów tlenowych. Katodę w najczęściej spotykanych rozwiązaniach stanowi perowskit (La,Sr)MnO3.
Paliwem w tych ogniwach może być CO, H2, węglowodory (np. CH4), jak również alternatywne nośniki energii, w tym eter dimetylowy (DME) oraz biogaz.
Kierunkiem rozwoju ogniw SOFC jest obniżanie temperatury pracy poniżej 700 °C a nawet poniżej 600 °C. Dzięki temu można zastosować, w miejsce złożonych stopów wysokochromowych, stalową konstrukcję elementów nośnych stosu z ogniwami SOFC. Umożliwia to poprawę szczelności i osiągnięcie hermetyczności ogniw zgrupowanych w stosie ogniw paliwowych.
Reakcje zachodzące w ogniwie są następujące:
Etapy pracy ogniwa:
Ogniwa tlenkowe charakteryzują się następującymi zaletami: nie zawierają płynów, są dynamiczne i bardzo trwałe, mogą bowiem pracować ponad 13 000 godzin, a dzięki wysokiej temperaturze można przeprowadzić reforming paliwa (konwersje do wodoru) wewnątrz samego ogniwa, bez konieczności stosowania dodatkowych zespołów zewnętrznych ze specyficznymi i drogimi katalizatorami. W ogniwach tych nie jest również konieczny obieg CO2, który jest nieodzowny w ogniwach węglanowych (MCFC).
Ogniwa tlenkowe mają wady, z których najważniejsze to: wysoka temperatura pracy, która wywołuje duże naprężenia mechaniczne i kłopoty z uszczelnianiem, duża oporność elektrolitu, która ma wpływ na zmniejszenie sprawności ogniwa.
Jednym z kluczowych kierunków rozwoju technologii ogniw stałotlenkowych jest zastosowanie niskokosztowych technik wytwarzania, które mogą umożliwić znaczącą redukcję kosztu jednostkowego. Przekłada się to bezpośrednio na możliwość redukcji kosztu ogniwa. W tym zakresie, przełomowym rozwiązaniem jest zastosowanie metody wtrysku wysokociśnieniowego ceramiki. Technologia ta stanowi analogię do metod masowego wytwarzania elementów wykonanych z tworzyw sztucznych, których docelowy kształt jest uzyskiwany poprzez zastosowanie dedykowanej matrycy-formy, do której wtryskiwany jest materiał. 

</doc>
<doc id="798912" url="https://pl.wikipedia.org/wiki?curid=798912" title="Punkt (matematyka)">
Punkt (matematyka)



</doc>
<doc id="798913" url="https://pl.wikipedia.org/wiki?curid=798913" title="Przestrzeń kartezjańska">
Przestrzeń kartezjańska



</doc>
<doc id="798914" url="https://pl.wikipedia.org/wiki?curid=798914" title="Przestrzeń matematyczna">
Przestrzeń matematyczna



</doc>
<doc id="798919" url="https://pl.wikipedia.org/wiki?curid=798919" title="Geometria Riemanna">
Geometria Riemanna



</doc>
<doc id="798923" url="https://pl.wikipedia.org/wiki?curid=798923" title="Oromis">
Oromis



</doc>
<doc id="798933" url="https://pl.wikipedia.org/wiki?curid=798933" title="Bumping">
Bumping

Bumping – termin określający sztukę manipulacji zamkiem za pomocą odpowiednio spreparowanego klucza, pozwalający na otwarcie wielu zamków, które posiadają mechanizmy zapobiegające tradycyjnemu lockpickingowi. Bumping wykorzystuje sposób budowy typowych zamków bębenkowych, gdzie lekkie uderzanie w niepasujący do zamka klucz z każdą pozycją wyciętą możliwie najgłębiej (pozycja 9), może doprowadzić do chwilowego oddzielenia górnych i dolnych części bolców, umożliwiając przekręcenie klucza.
Technika ta znana była ślusarzom przynajmniej od lat 70., ale stała się przedmiotem powszechnego zainteresowania w Europie, gdy omówiona została w serii reportaży telewizyjnych dzięki staraniom Klausa Nocha oraz holenderskiej organizacji TOOOL; równocześnie, w Stanach Zjednoczonych, rozpropagowana została przez Marca Tobiasa.
Bumping wymaga zdecydowanie mniej doświadczenia i wiedzy, a także zajmuje mniej czasu i pozostawia mniej śladów, niż inne stosowane metody otwierania zamków. Technika ta jest jednak relatywnie głośna (ze względu na konieczność uderzania w klucz) i wymaga posiadania klucza pasującego do profilu danego zamka, więc jej przydatność dla przestępców jest ograniczona. Ponadto, pewne rodzaje zamków, na przykład mechanizmy oparte na dyskach (jak np. Abloy Protec), są z natury niewrażliwe na bumping.

</doc>
<doc id="798936" url="https://pl.wikipedia.org/wiki?curid=798936" title="Michael Cassidy (aktor)">
Michael Cassidy (aktor)

Michael "Mike" Cassidy (ur. 20 marca 1983 w Portland, w stanie Oregon) – amerykański aktor filmowy i telewizyjny.
Życiorys.
Dorastał w Portland, w stanie Oregon. Po maturze zamieszkał w Nowym Jorku i przez dwa lata studiował aktorstwo w nowojorskim New Actors' Workshop. We wrześniu 2004 roku przyjechał do Los Angeles, by wziąć udział w castingu do głównej roli w filmie "Powrót Supermana" ("Superman Returns"). Choć nie wygrał, został zauważony przez szefów Warner Bros. i niedługo później otrzymał angaż do serialu "Życie na fali" ("The O.C.", 2004-2005).
Na dużym ekranie zadebiutował rolą Teda w komedii "Dziewczyna z planety Poniedziałek" ("The Girl from Monday", 2005). Powrócił na srebrny ekran w serialu "Hidden Palms" (2007).
Życie prywatne.
W 2006 ożenił się z Laurą Eichhorn, z którą ma syna (ur. 2010). Mieszka w Los Angeles.

</doc>
<doc id="798941" url="https://pl.wikipedia.org/wiki?curid=798941" title="North Hykeham">
North Hykeham

North Hykeham - miasto w środkowo-wschodniej Anglii. Północna granica North Hykeham przylega do południowej granicy miasta Lincoln. 
Pierwotna nazwa to North Hyckham lecz powszechnie nazywane jest Hykeham.

</doc>
<doc id="798942" url="https://pl.wikipedia.org/wiki?curid=798942" title="ALLPlayer">
ALLPlayer

ALLPlayer – odtwarzacz multimedialny napisany przez programistę Artura Majtczaka, wydany przez firmę ALLPlayer Group sp. z o.o. Odtwarzacz jest dostępny na platformę Windows oraz platformy mobilne; Android, iPad i iPhone.
ALLPlayer wspiera niemal wszystkie znane formaty audio i wideo ( i inne), video CD, audio CD oraz strumieniowanie treści również z sieci P2P, w tym plików nie do końca pobranych. 
Program dostarczany jest z pakietem kodeków aktualizowanych przy każdym wydaniu, współpracuje z serwerami napisów do filmów napisy24.pl oraz opensubtitles.org gdzie można pobrać napisy w dowolnym języku. Na wyposażeniu odtwarzacza jest sterowanie pilotem z poziomu aplikacji instalowanej na smartfonie oraz możliwość wykorzystania skrótów klawiaturowych.
Główne zastosowanie.
Główną funkcją programu jest odtwarzanie filmów i muzyki. ALLPlayer odtwarza filmy bezpośrednio z sieci torrent bez potrzeby wcześniejszego pobierania całości na dysk i automatycznie pobiera dopasowane napisy do filmów i seriali we wszystkich językach.

</doc>
<doc id="798947" url="https://pl.wikipedia.org/wiki?curid=798947" title="Spermacjum">
Spermacjum

Spermacjum – nieuwiciona gameta męska. W odróżnieniu od typowych plemników, nie mając wici, spermacja nie są zdolne do aktywnego ruchu lub mogą w niewielkim zakresie wykonywać ruchy pełzakowate lub ślizgowe. U krasnorostów spermacja wytwarzane są w plemniach (zwykle na końcu nici). Po uwolnieniu do wody wydzielają poza komórkę polisacharydy, tworząc wypustki ułatwiające dryfowanie i przyleganie do włostka gamety żeńskiej (karpogonium).
Niekiedy spermacjami określa się również nieruchliwe gamety męskie grzybów z grupy zarodników konidialnych, mimo że wytwarzane są przez grzybnie obu płci. Tego typu spermacja występują np. u przedstawicieli podstawczaków należących do rzędu rdzowców ("Pucciniales"). Przy tym ujęciu spermacja są rodzajem pykniospor. Np. u rdzy zbożowej ("Puccinia graminis") wytwarzane one są na liściach berberysu w pyknidiach (zwanych tutaj spermogoniami). Mogą łączyć się ze spermacjami lub (dużo częściej) ze strzępkami grzybni odmiennego typu płciowego. Roznoszone są przez owady zwabione nektarem wydzielanym przez spermacja.

</doc>
<doc id="798948" url="https://pl.wikipedia.org/wiki?curid=798948" title="Anamox">
Anamox



</doc>
<doc id="798950" url="https://pl.wikipedia.org/wiki?curid=798950" title="Bergmann (ujednoznacznienie)">
Bergmann (ujednoznacznienie)

osoby o nazwisku Bergmann:

</doc>
<doc id="798957" url="https://pl.wikipedia.org/wiki?curid=798957" title="Klirens">
Klirens

Klirens (współczynnik oczyszczania) – objętość osocza całkowicie oczyszczonego z danej substancji w jednostce czasu. Wyraża sprawność, z jaką osocze zostaje oczyszczone z danej substancji. Klirens danej substancji obliczamy ze wzoru:
gdzie:
Stosuje się najczęściej do diagnozowania pracy nerek (klirens kreatyniny, klirens inuliny), rzadziej szybkości eliminacji substancji przez wątrobę lub nerki.
Przykładowo, obliczając klirens kreatyniny w mililitrach na minutę, przyjmijmy:
Wówczas:
Wprowadzając pozostałą zmienną:
i podstawiając do ogólnego wzoru, otrzymamy:
gdzie:
Najczęściej stosowanymi substancjami do określania klirensu nerkowego są: inulina, kwas paraaminohipurowy, mocznik, kreatynina, mannitol, sorbitol, witamina B12 znakowana kobaltem radioaktywnym.
Do oznaczania szybkości przesączania kłębuszkowego najlepszym narzędziem jest klirens inuliny; w praktyce zwykle wystarczający jest klirens kreatyniny.
Do oznaczania nerkowego przepływu osocza używa się kwasu paraaminohipurowego, który ulega stuprocentowej sekrecji w kanaliku nerkowym.
Do oznaczania skuteczności dializ stosuje się tygodniowy klirens mocznika.

</doc>
<doc id="798961" url="https://pl.wikipedia.org/wiki?curid=798961" title="Kościół ewangelicki w Czerwionce">
Kościół ewangelicki w Czerwionce



</doc>
<doc id="798964" url="https://pl.wikipedia.org/wiki?curid=798964" title="Konwencja o utworzeniu Europejskiego Stowarzyszenia Wolnego Handlu">
Konwencja o utworzeniu Europejskiego Stowarzyszenia Wolnego Handlu

Konwencja o utworzeniu Europejskiego Stowarzyszenia Wolnego Handlu (także: "Konwencja sztokholmska") − umowa międzynarodowa podpisana dnia 4 stycznia 1960 przez siedem państw europejskich (Austria, Dania, Norwegia, Portugalia, Szwajcaria, Szwecja, Wielka Brytania) w Sztokholmie. Konwencja powołała do życia Europejskie Stowarzyszenie Wolnego Handlu. Depozytariuszem jest rząd Szwecji, językami miarodajnymi angielski i francuski.
Konwencja weszła w życie w maju 1960. W roku 1961 do EFTA przystąpiła Finlandia, w 1970 – Islandia, a w 1991 – Liechtenstein.

</doc>
<doc id="798970" url="https://pl.wikipedia.org/wiki?curid=798970" title="Rozmaitość pseudoriemannowska">
Rozmaitość pseudoriemannowska

Rozmaitość pseudoriemannowska (przestrzeń pseudoriemannowska) formula_1 – uogólnienie rozmaitości riemannowskiej: tensor metryczny formula_2 może tu być zarówno określony dodatnio, jak i nieokreślony, przy czym element liniowy poprzez odpowiedni wybór współrzędnych krzywoliniowych można sprowadzić – przynajmniej lokalnie, tj. w otoczeniu każdego punktu formula_3 – do postaci diagonalnej
gdzie:
Tensor metryczny przestrzeni pseudoriemannowskiej ma więc sygnaturę formula_10
Szczególnie ważnymi przypadkami są: 4-wymiarowa rozmaitość pseudoriemannowska (rozmaitość lorentzowska), stanowiąca model zakrzywionej czasoprzestrzeni ogólnej teorii względności, 4-wymiarowa rozmaitość pseudoeuklidesowa (rozmaitość Minkowskiego), stanowiąca model niezakrzywionej czasoprzestrzeni szczególnej teorii względności.
Nazwa rozmaitości pochodzi od Bernharda Riemanna.
Sygnatura metryki.
W formula_11-wymiarowej rozmaitości tensor metryczny formula_12 określony w układzie ortogonalnych współrzędnych krzywoliniowych ma współrzędne niezerowe tylko na diagonali, przy czym liczba dodatnich, ujemnych oraz zerowych współrzędnych formula_12 tensora jest niezależna od wyboru ortogonalnego układu współrzędnych (tzw. prawo bezwładności Sylvestra). Liczby te tworzą tzw. sygnaturę formula_14 tensora metrycznego.
Tensor nazywa się zdegenerowanym, jeżeli formula_15
Tensor nazywa się niezdegenerowanym, jeżeli formula_16 – wtedy jego sygnaturę zapisuje się w postaci formula_10
Definicja.
Definicja:
Rozmaitością pseudoriemannowską formula_18 nazywa się rozmaitość różniczkową formula_19 w której odległość punktu infinitezymalnie odległego od danego punktu formula_9 zdana jest elementem liniowym w postaci
gdzie:
Tensor metryczny definiowany za pomocą powyższego elementu liniowego jest więc symetryczny, gładki w każdym punkcie formula_9 rozmaitości, niezdegenerowany, ale w ogólności jest nieokreślony. Oznacza to, że wielkość elementu linowego formula_31 w ogólnym przypadku może być np. liczbą ujemną.
Ponadto miara odległości przypisywana punktom rozmaitości w ogólnym wypadku nie jest metryką, ale pseudometryką, gdyż dla punktów nieidentycznych może przyjmować wartości zerowe. Jest tak np. dla zdarzeń czasoprzestrzennych, związanych z poruszaniem się światła, opisywanych przez szczególną teorię względności i ogólną teorię względności, dla których odległość w czasoprzestrzeni zawsze jest równa zeru.
Przestrzeń styczna.
Rozmaitość formula_32 w ogólnym przypadku nie jest przestrzenią wektorową, gdyż jej punktów nie można np. odejmować i mnożyć przez skalar, tak jak to wykonuje się na wektorach.
Np. punktom na powierzchni sfery (czy innej powierzchni 2-wymiarowej) nie da się przypisać wektorów, np. o początku w środku sfery, gdyż dodawanie takich wektorów w ogólności nie dałoby w wyniku punktu leżącego na sferze. Wektory można wprowadzić w przestrzeni płaskiej, np. na płaszczyźnie stycznej do sfery.
Aby zdefiniować wektory w rozmaitości postępuje się następująco: w każdym punkcie formula_9 rozmaitości definiuje się przestrzeń styczną formula_34 utworzoną z wektorów stycznych do krzywych leżących rozmaitości. Przestrzeń styczna jest już przestrzenią wektorową. Tu definiuje się wektory zaczepione do punktu formula_35 Mogą one reprezentować np. pola fizyczne, obecne w poszczególnych punktach rozmaitości.
Wektory na rozmaitości.
Na wektorach określonych w przestrzeniach stycznych można wykonywać zwykłe operacje jak dodawanie, mnożenie przez skalar, czy iloczyn skalarny wektorów. Długości wektorów nie określa jednak norma, jak to jest w przestrzeniach euklidesowych, ale tzw. pseudonorma, która przyjmuje wartości zerowe także dla niektórych wektorów niezerowych.
Metryka w przestrzeni pseudoriemannowskiej.
Powierzchnia hiperboloidy obrotowej czy też 4-wymiarowa czasoprzestrzeń opisywana w ogólnej teorii względności są przykładami przestrzeni nieeuklidesowych, które określa się jako rozmaitości pseudoriemannowskie.
Nie da się w ogólnym przypadku wprowadzić tu metryki opisanej prostym wzorem, tak jak w przestrzeniach liniowych, np. przestrzeń euklidesowa. Podstawową rolę gra tu tensor metryczny.
Niech formula_32 będzie rozmaitością wymiaru formula_11 i niech dany będzie układ współrzędnych krzywoliniowych, tak że każdy punkt rozmaitości ma określone współrzędne krzywoliniowe formula_38
Odległość infinitezymalna.
Tensor metryczny definiuje infinitezymalne odległości między punktami: długość wektora formula_39 łączącego punkt formula_40 z infinitezymalnie odległym punktem formula_41 zadana jest wzorem
gdzie:
to współrzędne tensora metrycznego (będące funkcjami położenia formula_40).
Odległość dowolnych punktów.
Dla punktów formula_45 rozmaitości formula_32 dowolnie odległych metrykę definiuje się jako kres dolny zbioru, zawierającego długości krzywych formula_47 ciągłych i różniczkowalnych, łączących punkty formula_48 czyli
gdzie:
przy czym krzywa formula_47 dana jest przez formula_11 równań parametrycznych
oraz
Dla przestrzeni riemannowskich (np. sfera) i pseudoriemannowskich (np. pseudosfera) odległość punktów jest wyznaczona przez łuk krzywej geodezyjnej. (W przypadku sfery będzie to łuk koła wielkiego, łączącego dwa dane punkty). Czasoprzestrzeń jest 4-wymiarową przestrzenią pseudoriemannowską. Odległość w przestrzeniach pseudoriemannowskich może być zerowa. Np. w czasoprzestrzeni jest tak dla punktów – tzw. zdarzeń czasoprzestrzennych – które są związane z rozchodzeniem się sygnału świetlnego.
Tensor krzywizny.
Tensor krzywizny jest na ogół niediagonalny w poszczególnych punktach przestrzeni, co oznacza, że geometria na rozmaitości jest nieeuklidesowa.
Rodzaje rozmaitości pseudoriemannowskich.
Rozmaitość pseudoeuklidesowa.
Szczególnym przypadkiem rozmaitości pseudoriemannowskiej jest przestrzeń pseudoeuklidesowa formula_57 której element liniowy można sprowadzić jednocześnie "w całej przestrzeni" ("globalnie") – poprzez odpowiedni wybór układu współrzędnych – do postaci diagonalnej, tj.
dla każdego formula_59
Tensor metryczny ma więc tu sygnaturę formula_10
Tensor krzywizny zaś ma zerujące się współrzędne – przestrzeń jest więc płaska.
Przestrzenią pseudoeuklidesową jest każda przestrzeń lokalnie styczna do rozmaitości pseudoriemannowskiej.
Rozmaitość lorentzowska.
Rozmaitość lorentzowska jest to rozmaitość pseudoriemannowska w ogólności n-wymiarowa, gdzie dokładnie jeden z elementów sygnatury ma znak przeciwny do pozostałych elementów, tj. sygnatura metryki jest postaci formula_61 (lub równoważnie formula_62). Element liniowy rozmaitości poprzez wybór układu współrzędnych można lokalnie sprowadzić do postaci diagonalnej, tj.
Jeżeli dałoby się uzyskać taką postać elementu liniowego jednocześnie w całej przestrzeni, to rozmaitość lorentzowska zredukowałaby się do niezakrzywionej rozmaitości pseudoeuklidesowej.
Rozmaitość lorentzowska 4-wymiarowa.
Rozmaitość lorentzowska 4-wymiarowa służy do modelowania czasoprzestrzeni w ogólnej teorii względności, gdzie wymiar czasowy ma przeciwny znak do wymiarów przestrzennych. Różnica w znakach wynika z niezmienniczości prędkości światła względem dowolnego układu odniesienia. Zmiana tensora metrycznego czasoprzestrzeni, prowadząca do jej zakrzywienia, powstaje na skutek obecności materii (patrz: równania Einsteina).
Element liniowy.
Element liniowy rozmaitości ma postać:
przy czym po sprowadzeniu lokalnie (tj. w pobliżu wybranego punktu x) do postaci diagonalnej ma on postać
lub
tj. tensor metryczny ma sygnaturę formula_67 lub formula_68
Czterowektory.
Wektory leżące w przestrzeniach stycznych do rozmaitości czasoprzestrzennej nazywa się czterowektorami. Długości czterowektorów określa pseudonorma, która przyjmuje wartości dodatnie (tzw. wektory czasopodobne), zerowe (tzw. wektory zerowe) oraz ujemne (tzw. wektory przestrzennopodobne).
Czasoprzestrzeń Minkowskiego.
Czasoprzestrzeń Minkowskiego jest 4-wymiarową przestrzenią pseudoeuklidesową (tj. płaską przestrzenią pseudoriemannowską), gdzie tensor metryczny formula_69 ma sygnaturę formula_67 i zdany jest elementem liniowym globalnie, tj. w całej przestrzeni identycznie dla każdego punktu formula_71 w postaci
Przestrzeń ta stanowi podstawę matematycznego opisu czasoprzestrzeni w szczególnej teorii względności. Czasoprzestrzeń Minkowskiego poprawnie opisuje czasoprzestrzeń fizyczną, jeżeli można pominąć oddziaływania grawitacyjnie lub ruch z dużymi przyśpieszeniami.

</doc>
<doc id="798985" url="https://pl.wikipedia.org/wiki?curid=798985" title="Aksjomatyzacja">
Aksjomatyzacja



</doc>
<doc id="798988" url="https://pl.wikipedia.org/wiki?curid=798988" title="Fox Networks Group">
Fox Networks Group

Fox Networks Group – spółka medialna należąca do koncernu 21st Century Fox. Jest producentem międzynarodowych kanałów tematycznych. 
W polskiej wersji językowej dostępne są: Fox, Fox Life, Fox Comedy, National Geographic Channel i Baby TV.
W Europie Środkowej Fox Networks Group posiada sześć kanałów telewizyjnych: Fox, Fox Comedy, National Geographic, Nat Geo People i Nat Geo Wild.

</doc>
<doc id="798993" url="https://pl.wikipedia.org/wiki?curid=798993" title="Białobrzescy herbu Abdank">
Białobrzescy herbu Abdank

Białobrzescy – polski ród szlachecki herbu Abdank. Senator w rodzinie. 
Białobrzescy to ród szlachecki wywodzący się według legendy od posła króla Bolesława III Krzywoustego palatyna Skarbimira z rodu Awdańców. 
Ród rozrodzony na dwie gałęzie: mazowiecką i małopolską. 
Według danych na rok 1998 w Polsce żyje około 2 tys. osób noszących wyżej wymienione nazwisko. 
Zamieszkują oni głównie, nie biorąc pod uwagę okolic Warszawy i Wrocławia, tereny północno-wschodniej Polski. 
Szczyt świetności rodu przypada na okres panowania króla Jana III Sobieskiego, kiedy to Białobrzescy byli oficjalnymi delegatami sejmików ziemskich na sejm. W późniejszym okresie Białobrzescy należeli do grupy drobnych posiadaczy ziemskich, namiestników majątków ziemskich np. Tuszyna.
W wyniku powstań narodowych w XIX w. rodzina Białobrzeskich zamieszkująca ziemię sieradzką utraciła większą cześć swoich posiadłości. 
Do znakomitszych przedstawicieli rodziny Białobrzeskich zamieszkujących byłe województwo sieradzkie należał przede wszystkim Kazimierz Białobrzeski(-1924?r.) - zasłużony mieszkaniec miasta Wielunia i patronat nauki, twórca jednej z pierwszych w Polsce przedwojennych sieci telefonicznych.
Marcin Białobrzeski - biskup kamieniecki, senator I RP. 
Antoni Białobrzeski - administrator diecezji warszawskiej, protegowany Stanisława Kostki Henryka Lubicza Choromańskiego biskupa sejneńsko-augustowskiego, biskupa tytularnego Adrasus oraz arcybiskupa metropolity warszawskiego, prawdopodobnie z nim też spokrewniony.

</doc>
<doc id="798996" url="https://pl.wikipedia.org/wiki?curid=798996" title="Jerzy Giżycki (pisarz)">
Jerzy Giżycki (pisarz)

Jerzy Mikołaj Ordon-Giżycki (ur. 18 maja 1889 we Wróblowcach na Podolu, zm. 20 maja 1970 w Meksyku) – polski pisarz, dyplomata, podróżnik, działacz sportowy, publicysta i poszukiwacz przygód. Mąż agentki brytyjskiego SOE Krystyny Skarbek (1908–1952).
Życiorys.
Syn Kazimierza i Bronisławy z Jankiewiczów. Uczył się w gimnazjum w Żytomierzu. Ukończył studia socjologiczne i ekonomiczne. Tuż przed wybuchem I wojny światowej znalazł się w Stanach Zjednoczonych, gdzie poszukiwał przygód. Był kowbojem w Teksasie, poszukiwaczem złota w Kolorado, drwalem w Oregonie, a także kierowcą milionera i filantropa Johna Rockefellera.
Po zakończeniu I wojny światowej został w Ameryce, gdzie zaproponowano mu, ze względu na znajomość języka i licznych polityków amerykańskich, stanowisko sekretarza w poselstwie polskim w Waszyngtonie. W roku 1923 przerwał służbę dyplomatyczną i włączył się w prace nowo powstałego PKOl-u przygotowującego reprezentację kraju do pierwszej Olimpiady w historii polskiego sportu (w Paryżu w roku 1924).
W roku 1926 wziął udział w wyprawie do Afryki zachodniej zorganizowanej przez podróżnika, geografa i pisarza Ferdynanda Antoniego Ossendowskiego jako jego sekretarz i fotograf. Afryka go urzekła, nic więc dziwnego, że wracał tam jeszcze wielokrotnie, odwiedzając niemal wszystkie kraje. Napisał kilka książek o Afryce (np. "Biali i czarni", 1934; "Między morzem a pustynią", 1936) i Ameryce Północnej ("Chleb i Chimera", 1935). W omawianej wyprawie wziął również udział – jako preparator zwierząt – Kamil Giżycki, podobnie jak Jerzy autor książek o Afryce. Przed wyprawą obaj przeszli kursy: fotografowania (Jerzy) i preparowania (Kamil), za co płacił Ossendowski. Giżyccy nie byli ze sobą spokrewnieni.
W roku 1931 poznał w Zakopanem Krystynę Skarbek, późniejszą agentkę wywiadu brytyjskiego, która właśnie została „Miss Nart”. Ich ślub odbył się w listopadzie 1938 r. w Warszawie. Krótko po ślubie wyjechali do Kenii, gdzie Giżycki oczekiwał na podjęcie pracy w polskiej ambasadzie w Addis Abebie, stolicy ogarniętej wojną z Włochami Abisynii.
Na wieść o wybuchu wojny przedostali się do Francji, gdzie doszło do separacji (małżeństwo okazało się nieudane). Ona wyjechała do Anglii, gdzie związała się z brytyjskim wywiadem, a on próbował dostać się do wojska. Ze względu na stan zdrowia nie został przyjęty. Próbował uzyskać pracę w amerykańskim Czerwonym Krzyżu, aż w końcu został zastępcą konsula generalnego RP w Londynie. Formalny rozwód z Krystyną miał miejsce w polskim konsulacie w Berlinie w sierpniu 1946.
Po wojnie wyjechał do Kanady, gdzie otrzymał posadę redaktora naczelnego gazety „Związkowiec” w Toronto. Pracował na tym stanowisku w latach 1948–1950, ale będąc postacią niezwykle kontrowersyjną zraził do siebie kanadyjską Polonię i musiał zrezygnować. W połowie lat 1950. wyjechał do Meksyku, gdzie zamieszkał w miejscowości Oaxaca. Tam też zmarł 20 maja 1970 roku.

</doc>
<doc id="798997" url="https://pl.wikipedia.org/wiki?curid=798997" title="Małe Liniewo">
Małe Liniewo

Małe Liniewo (kaszb. "Môłé Liniéwò") – osada pogranicza kaszubsko-kociewskiego w Polsce, położona w województwie pomorskim, w powiecie kościerskim, w gminie Liniewo. Osada jest częścią składową sołectwa Liniewo.
W latach 1975–1998 miejscowość administracyjnie należała do województwa gdańskiego.
Na półwyspie Jeziora Liniewskiego owalne grodzisko. 

</doc>
<doc id="798998" url="https://pl.wikipedia.org/wiki?curid=798998" title="Brzęczek (osada)">
Brzęczek (osada)

Brzęczek – osada w Polsce, położona w województwie pomorskim, w powiecie kościerskim, w gminie Liniewo. 
Miejscowość nad jeziorem Jastrzębce położona na obrzeżu rezerwatu Brzęczek, jest częścią składową sołectwa Głodowo.
W latach 1975–1998 miejscowość administracyjnie należała do województwa gdańskiego.

</doc>
<doc id="799000" url="https://pl.wikipedia.org/wiki?curid=799000" title="Mestwinowo">
Mestwinowo

Mestwinowo (kaszb. "Mestwinòwò") – osada w Polsce, położona w województwie pomorskim, w powiecie kościerskim, w gminie Liniewo.
Osada położona jest północny zachód od rezerwatu Brzęczek, jest częścią składową sołectwa Głodowo.
W latach 1975–1998 miejscowość administracyjnie należała do województwa gdańskiego.

</doc>
<doc id="799006" url="https://pl.wikipedia.org/wiki?curid=799006" title="Andriej Silnow">
Andriej Silnow

Andriej Aleksandrowicz Silnow (ros. Андрей Александрович Сильнов; ur. 9 września 1984 w Szachtach) – rosyjski lekkoatleta specjalizujący się w skoku wzwyż.
W 2005 zadebiutował na dużej imprezie międzynarodowej zajmując dziewiąte miejsce w mistrzostwach Europy młodzieżowców. Już rok później został w Göteborgu mistrzem Starego Kontynentu i ustanowił rekord mistrzostw. Po tym sukcesie na koniec sezonu zajął drugie miejsce w zawodach pucharu świata. Na mistrzostwach świata w 2007 był jedenasty. W 2008 wygrał konkurs skoku wzwyż i został mistrzem olimpijskim. Startował w pucharze Europy oraz światowym finale lekkoatletycznym IAAF. Srebrny medalista halowych mistrzostw świata z 2012. Wielokrotny medalista mistrzostw Rosji w różnych kategoriach wiekowych i reprezentant kraju w meczach międzypaństwowych. 
Rekordy życiowe: stadion – 2,38 (25 lipca 2008, Londyn); hala – 2,37 (2 lutego 2008, Arnstadt).

</doc>
<doc id="799007" url="https://pl.wikipedia.org/wiki?curid=799007" title="Reprezentacja Chin w skokach narciarskich">
Reprezentacja Chin w skokach narciarskich

Reprezentacja Chin w skokach narciarskich – grupa zawodników reprezentujących Chiny, najczęściej w zawodach niższej rangi, choć zdarzają się starty Chińczyków w Pucharze Świata.
Historia.
Na przestrzeni wielu lat jedynym reprezentantem Chin był Piao Xuefeng. Nie osiągnął on jednak znaczących sukcesów na arenie międzynarodowej. W 2003 reaktywowano profesjonalną reprezentację Chin, która obrała sobie na trenera Heinza Kocha, finansowo reprezentację wsparła firma Gericom. W kadrze znajdowali się wówczas: Tian Zhandong, Li Yang, Li Cungang, Wang Jianxun, Li Chengbo.
Pierwszy występ Chińczycy odnotowali 13 grudnia 2003 w Lillehammer. Wtedy to Tian Zhandong, skacząc 110 metrów zajął 32. miejsce.
W konkursie drużynowym reprezentacja Chin w składzie: Li Chengbo, Tian Zhandong, Wang Jianxun i Li Yang zadebiutowała 15 lutego 2004 podczas PŚ w Willingen. Zajęli ostatnie, 12. miejsce.
Pierwsze punkty w Pucharze Kontynentalnym reprezentanci Chin zdobyli 26 grudnia 2003 – na skoczni K-95 w Sankt Moritz – Tian Zhandong zajął 22 miejsce. Punkty zdobył również Li Yang, który był 26. Najlepszy jak dotąd występ Chińczyka w zawodach tej rangi miał miejsce 28 stycznia 2006 w Braunlage – 3. miejsce zajął wtedy Li Yang.
29 grudnia 2004 Chińczycy zadebiutowali w Pucharze Świata indywidualnie – Tian Zhandong zajął wtedy w Oberstdorfie 48. miejsce, wyprzedzając Roka Benkoviča oraz Martina Schmitta.
Podczas Uniwersjady rozgrywanej w Innsbrucku i Seefeld (2005) najlepsze miejsce zajął Tian Zhandong – na dużej skoczni był 17. Na skoczni normalnej miejsca w 30. zajęli Tian oraz Li Yang.
Na MŚ w Oberstdorfie (2005) najlepszy wynik uzyskał Tian, będąc 44. na skoczni dużej. W konkursie drużynowym na K-90 Chińczycy zajęli 14. pozycję (na 16 drużyn). Na K-120 byli przedostatni.
Podczas Igrzysk Olimpijskich 2006 w Turynie, które były głównym celem dotychczasowej drużyny, do konkursu głównego na skoczni normalnej zakwalifikował się tylko Li Yang – ostatecznie był 44. Był to najlepszy występ Chińczyka na tej imprezie. W konkursie drużynowym Chiny zajęły ostatnie miejsce.
Na Uniwersjadzie 2007 w Turynie, już pod wodzą nowego trenera, jedynego niegdyś chińskiego skoczka Piao Xuefenga, pokazała się dwójka nowych zawodników – Sun Jianping oraz Xing Chenhui. Sun zajął 54. miejsce na dużej skoczni i 56. na małej, zaś Xing zajął miejsca 55. i 43. Najlepszym Chińczykiem na tej Uniwersjadzie był Li Yang, 26. na skoczni i 36. na normalnej.
Kolejna Uniwersjada odbyła się w 2009 r., w chińskim kompleksie skoczni narciarskich Dragon Hill w miejscowości Yabuli. Na dużej skoczni najlepszym z Chińczyków okazał się Tian Zhandong zajmując 27. miejsce, na skoczni normalnej najlepszy, 33., był Xing Chenhui. W konkursie kobiet, Li Zhenhuan zajęła 3. miejsce w ogólnej stawce 7 zawodniczek.
W następnych lat chińska kadra męska w oficjalnych zawodach pojawiała się bardzo rzadko, jedynym znaczącym wynikiem jest udział na Uniwersjadzie 2015, gdzie Li Chao oraz Wang Bingrong zajęli kolejno 49. i 52. miejsce na małej skoczni oraz na Uniwersjadzie 2017, gdzie Wang Bingrong zajął ostatnie, 51. miejsce w konkursie na skoczni normalnej.
O wiele większy postęp i rozwój w obecnych latach przeżywa chińska kadra kobieca. Od 2011 do 2014 roku ich trenerem był były niemiecki skoczek narciarski Jochen Danneberg. Zastąpił on na tym stanowisku Piao Xuefenga, który utworzył żeńską reprezentację tego kraju.
Najlepszym wynikiem Chinki w Pucharze Świata jest 7. miejsce, osiągnięte przez Liu Qi w 2013 roku. Pięć lat później, Chang Xinyue, w klasyfikacji generalnej Pucharu Świata zajęła najwyższą jak do tej pory lokatę wśród Chińczyków, plasując się na 26. miejscu. Panie startowały również w Mistrzostwach Świata. Tam ich najlepszym wynikiem jest 28. miejsce Li Xueyao w 2017 roku. Na Zimowe Igrzyska Olimpijskie 2018, Chiński Związek Narciarski posłał Chang Xinyue, która zajęła 20. miejsce w gronie 35 pań.
Od tego czasu rozpoczęły się intensywne przygotowania do Zimowych Igrzysk Olimpijskich 2022, których Chiny będą gospodarzem. Już wcześniej, bo pod koniec 2017 roku grupa dziesięciorga chińskich dzieci została wysłana na obóz treningowy do Norwegii, aby tam, pod okiem profesjonalnych szkoleniowców, w jak najlepszym stopniu przygotować się do igrzysk. Od lipca 2018 roku na stanowisko trenera chińskiej kadry kobiecej został wybrany były polski i austriacki trener Heinz Kuttin. Kolejnym punktem przygotowań Chińczyków na igrzyska było zatrudnienie w roli doradcy i pomocnika byłego fińskiego skoczka narciarskiego i trenera Mikę Kojonkoskiego, który ma za zadanie wesprzeć chińską kadrę i doprowadzić ją do optymalnego, światowego poziomu. Od września tego roku Fin został oficjalnie mianowany na stanowisko głównego trenera chińskiej kadry męskiej. Z tego powodu, na początku października 2018 roku, w fińskim Kuopio, powstanie centrum szkoleniowe dla około 300 chińskich sportowców.
11 września 2021 Song Qiwu zadebiutował w zawodach w Czajkowskim podczas Letniego Grand Prix 2021. Zajął tam 29. lokatę. Tym samym stał się pierwszym Chińczykiem, który zdobył punkty w zawodach najwyższej rangi, a co za tym idzie dożywotnie prawo startu w Pucharze Świata i Letnim Grand Prix.
Rekord kraju.
Rekordem Chin w długości skoku mężczyzn jest odległość 121,5 m, uzyskana przez Tian Zhandonga podczas Pucharu Kontynentalnego w austriackim Bischofshofen, 18 stycznia 2004 roku.
Rekord Chin w długości skoku kobiet jest o 3,5 m dłuższy i wynosi 125 m, taki wynik uzyskała Chang Xinyue podczas Pucharu Świata w norweskim Lillehammer, 3 grudnia 2017 roku.
Zawodnicy aktywni.
Mężczyźni.
Pełna lista chińskich skoczków skaczących na poziomie międzynarodowym (Stan na sezon 21/22):

</doc>
<doc id="799009" url="https://pl.wikipedia.org/wiki?curid=799009" title="PZL M28B Bryza">
PZL M28B Bryza



</doc>
<doc id="799010" url="https://pl.wikipedia.org/wiki?curid=799010" title="PZL M28 Skytruck">
PZL M28 Skytruck



</doc>
<doc id="799011" url="https://pl.wikipedia.org/wiki?curid=799011" title="Włatko Grozdanowski">
Włatko Grozdanowski

Vlatko Grozdanovski (ur. 30 stycznia 1983 w Skopju) – macedoński piłkarz. Gra na pozycji pomocnika. Grał w Cementarnicy, Vardarze Skopje, Omonii Nikozja, FK Vojvodina Nowy Sad i w hinduskim Damash Lorestan. Ma na swoim koncie 49 występów w reprezentacji Macedonii i 4 bramki. Wcześniej grał w reprezentacji Macedonii do lat 16, 17, 19 i 21.

</doc>
<doc id="799012" url="https://pl.wikipedia.org/wiki?curid=799012" title="Matthías Vilhjálmsson">
Matthías Vilhjálmsson

Matti Villa, właśc. Matthias Vilhjálmsson (ur. 30 stycznia 1987 w Ísafjörður) – islandzki piłkarz grający na pozycji napastnika. Mierzy 186 cm wzrostu. Od 2015 jest zawodnikiem klubu Rosenborg BK. W jego barwach rozegrał już ponad 30 ligowych meczów i trzy razy wywalczył mistrzostwo Norwegii.

</doc>
<doc id="799013" url="https://pl.wikipedia.org/wiki?curid=799013" title="Andrea Mead-Lawrence">
Andrea Mead-Lawrence

Andrea Mead-Lawrence (ur. 19 kwietnia 1932 w Rutland, zm. 30 marca 2009 w Mammoth Lakes) – amerykańska narciarka alpejska, dwukrotna mistrzyni olimpijska i mistrzyni świata.
Kariera.
Andrea Mead treningi narciarskie rozpoczęła w wieku trzech lat, w szkole narciarskiej założonej przez jej matkę. W 1948 roku wystartowała na igrzyskach olimpijskich w Sankt Moritz, gdzie jej najlepszym wynikiem było ósme miejsce w slalomie. Na rozgrywanych dwa lata później mistrzostwach świata w Aspen była między innymi dziewiąta w gigancie i szósta w slalomie. W 1950 roku wygrała także slalom, bieg zjazdowy i kombinację podczas zawodów Harriman Cup w Sun Valley. Rok później wygrała giganta na zawodach SDS-Rennen w Grindelwald, zjazd na zawodach Arlberg-Kandahar-Rennen w Sestriere oraz zjazd, slalom i kombinację na Hahnenkamm-Rennen w Kitzbühel. Największe sukcesy osiągnęła w 1952 roku, kiedy na igrzyskach olimpijskich w Oslo okazała się najlepsza w slalomie gigancie i slalomie. W pierwszej z tych konkurencji zdecydowanie wyprzedziła Austriaczkę Dagmar Rom oraz Annemarie Buchner z RFN. Sześć dni później wystąpiła w slalomie, w którym po pierwszym przejeździe była czwarta, tracąc do prowadzącej Niemki Rosy Reichert 1,2 sekundy. W drugim przejeździe była zdecydowanie najszybsza, co dało jej zwycięstwo o 0,8 sekundy przed Reichert i 2,7 sekundy przed Buchner. W tym samym roku po raz kolejny zwyciężyła w gigancie na zawodach SDS-Rennen. Na rozgrywanych w 1954 roku mistrzostwach świata w Åre nie wystąpiła z powodu ciąży. Wzięła za to udział w igrzyskach olimpijskich w Cortina d’Ampezzo w 1956 roku, gdzie jej najlepszym wynikiem było czwarte miejsce w gigancie. Walkę o podium przegrała tam z Austriaczką Dorotheą Hochleitner o 0,1 sekundy. Dziewięciokrotnie zdobywała mistrzostwo USA: w zjeździe, slalomie oraz kombinacji w latach 1949, 1952 i 1955. W 1956 roku zakończyła karierę.
W latach 1952-1965 jej mężem był amerykański alpejczyk David Lawrence, z którym miała piątkę dzieci. Po zakończeniu kariery angażowała się w ochronę środowiska. Zmarła na raka w 2009 roku.

</doc>
<doc id="799019" url="https://pl.wikipedia.org/wiki?curid=799019" title="Zamek Biskupów Kamieńskich w Karlinie">
Zamek Biskupów Kamieńskich w Karlinie

Zamek Biskupów Kamieńskich w Karlinie.
Okolice Karlina należały do biskupów kamieńskich od około 1280 roku (spadek po Warcisławie III). W 1308 roku biskup Henryk von Wacholz zaznaczył istnienie zamku w określeniu "castrum nostrum Corlin". W 1370 roku przeniesiono siedzibę biskupią z Kamienia do Karlina i podjęto decyzję o budowie obronnego zamku. W 1330 biskup Filip von Rehberg zwrócił uwagę w Statutach Kościelnych, na bardzo korzystne usytuowanie swojego zamku w widłach dwóch rzek: Parsęty i Radwi. Karlino otrzymało prawa miejskie na prawie lubeckim w 1385 i zostało wyniesione do rangi rezydencji biskupiej. Od lat 80. XIV wieku większość biskupów kamieńskich mieszkała w Karlinie.
Przyziemia zamku biskupów kamieńskich zbudowano w stylu gotyckim w końcu XII wieku. Zamek wzniesiono na planie czworoboku o wymiarach 11 x 35 metrów. Istniejące fragmenty dawnego zamku składają się z czterech pomieszczeń. Dwa z nich posiadają zachowane sklepienia gwieździsto-żebrowe. Ściany działowe posiadają zachowane otwory drzwiowe. W ścianie między dużymi salami zachowało się przejście ze zdobnym obramowaniem i dwustronny kominek gotycki. W elewacji północno-wschodniej znajdują się ślady otworów okiennych i dwóch portali. W czasie wykopalisk stwierdzono istnienie murów okalających zamek.
W 1409 Karlino zostało spalone; od klęski po części uchroniła zamek otaczająca woda i skuteczna obrona. Jednak w 1481 całe miasto i zamek zostały spalone przez mieszczan kołobrzeskich i koszalińskich. Po zapłaceniu odszkodowania przystąpiono do odbudowy zamku, jego rozbudowę kontynuowano aż do 1575.
Kolejni biskupi stworzyli w zamku piękną renesansową rezydencję. Prawdopodobnie wtedy powstało założenie trójskrzydłowe, na planie regularnym, trójkondygnacyjnego budynku, którego boczne skrzydła zwieńczone zostały szczytami. Przypuszcza się, że zamek miał wymiary 50 x 50 metrów, a przedzamcze 50 x 100 metrów. Wygląd ówczesnego zamku można zobaczyć na mapie Lubinusa.
W latach 1602–1618 biskup Franciszek I rozbudował i uświetnił zamek. W 1761 roku, podczas wojny siedmioletniej, zespół zamkowy popadł w ruinę i uległ spaleniu. Ruiny zostały rozebrane do przyziemia, tak że ocalała tylko najniższa kondygnacja skrzydła głównego zamku, z zachowanymi sklepieniami gwiaździstymi. Zasypano fosę oddzielającą zamek od miasta i zniszczono dawne zabudowania.
W późniejszym czasie na piwnicach wzniesiono królewski browar a XIX-wieczna zabudowa zatarła ślady po bogatym dawniej zamku biskupim.

</doc>
<doc id="799020" url="https://pl.wikipedia.org/wiki?curid=799020" title="Yvonne Rüegg">
Yvonne Rüegg

Yvonne Siorpaes z d Rüegg (ur. 2 sierpnia 1938 w Chur) – szwajcarska narciarka alpejska, mistrzyni olimpijska i mistrzyni świata.
Kariera.
Największy sukces w karierze Yvonne Rüegg osiągnęła w 1960 roku, kiedy podczas igrzysk olimpijskich w Squaw Valley zwyciężyła w slalomie gigancie. W zawodach tych o 0,1 sekundy pokonała Penny Pitou z USA, a o 0,3 sekundy wyprzedziła Włoszkę Giulianę Minuzzo. Był to pierwszy w historii złoty medal dla Szwajcarii wywalczony w tej konkurencji w rywalizacji kobiet. Na tych samych igrzyskach Rüegg była także dziewiąta w zjeździe, a rywalizacji w slalomie nie ukończyła, wypadając z trasy w pierwszym przejeździe. Były to jej jedyne starty olimpijskie. W tym samym roku była też trzecia w gigancie na zawodach SDS-Rennen w Grindelwald. W 1959 roku została mistrzynią Szwajcarii w zjeździe. W 1964 roku zakończyła karierę.
Wyszła za mąż za włoskiego alpejczyka, Roberto Siorpaesa i od 1963 roku reprezentowała Włochy. Jest szwagierką byłych bobsleistów Gildo i Sergio Siorpaesów oraz teściową curlerki Violetty Caldart. Jej ciotka, Anny Rüegg, także była narciarką.

</doc>
<doc id="799022" url="https://pl.wikipedia.org/wiki?curid=799022" title="Droga krajowa nr 93 (Polska)">
Droga krajowa nr 93 (Polska)

Droga krajowa nr 93 – droga krajowa o długości ok. 14 km leżąca na obszarze miasta na prawach powiatu Świnoujście (województwo zachodniopomorskie).
Charakterystyka.
27 września 2006 Minister Transportu zaliczył do sieci dróg krajowych ciąg ulic w Świnoujściu: Grunwaldzka, Nowokarsiborska, Karsiborska, Pomorska. 12 grudnia 2006 Generalny Dyrektor Dróg Krajowych i Autostrad nadał jej numer 93. Obydwie decyzje weszły w życie 1 stycznia 2007.
Droga krajowa nr 93 prowadzi od granicy z Niemcami – gdzie łączy się z niemiecką drogą federalną nr 110 – w dzielnicy Wydrzany przez Osiedle Zachodnie, przekracza promem (pomiędzy wyspami Uznam i Wolin) Świnę, następnie prowadzi przez Ognicę i Przytór do ronda w Łunowie, gdzie łączy się z drogą krajową numer 3 i trasą europejską E65. Od momentu otwarcia w 2013 roku mostu pod Kwidzynem w ciągu drogi krajowej nr 90 droga nr 93 jest jedyną drogą krajową, która w swoim przebiegu posiada przeprawę promową.
W ciągu drogi prowadzona jest budowa tunelu pod Świną o długości 1,44 km.
W latach 1986 – 2000 numer 93 przypisany był do drogi "Katowice – Mikołów – Żory – Skoczów – Wisła". Od 2000 roku trasa od Katowic do Skoczowa ma numer 81, zaś dalszy odcinek do Wisły istnieje jako droga wojewódzka nr 941.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony.
Do 13 marca 2021 r..
Wcześniej na całej długości drogi dopuszczalny był nacisk pojedynczej osi do 10 ton.

</doc>
<doc id="799023" url="https://pl.wikipedia.org/wiki?curid=799023" title="Grzegorz Chomyszyn">
Grzegorz Chomyszyn

Grzegorz Chomyszyn (, trans. "Hryhorij Chomyszyn"; ur. 25 marca 1867 w Hadyńkowcach k. Husiatyna, zm. 28 grudnia 1945 w więzieniu NKWD w Kijowie) – greckokatolicki biskup stanisławowski. Błogosławiony Kościoła katolickiego, męczennik.
Życiorys.
Kształcił się we Lwowie i Wiedniu. 21 lutego 1899 uzyskał tytuł doktora na Uniwersytecie Wiedeńskim na podstawie pracy pt. "De epiclesi". W latach 1902–1904 był rektorem seminarium duchownego we Lwowie. Od 1904 biskup diecezji stanisławowskiej. W 1906 założył w Stanisławowie seminarium duchowne. Opowiadał się za latynizacją rytu wykorzystywanego w liturgii Kościoła greckokatolickiego, co miało być środkiem pogłębiania religijności ludowej (poprzez naśladownictwo nabożeństw łacińskich) i znakiem łączności między katolikami obydwu obrządków. Przyjmowanie tradycji łacińskich uważał za najpewniejszą gwarancję przetrwania unii, w przeciwnym razie jego zdaniem grekokatolicy mogliby przyjąć ostatecznie prawosławie. W 1907 razem z metropolitą lwowskim Andrzejem Szeptyckim i biskupem przemyskim Konstantym Czechowiczem wystosował do wiernych list pasterski, w którym twierdził, że misją Ukraińców jest doprowadzenie do pełnego zjednoczenia Kościołów katolickiego i prawosławnego pod zwierzchnością papieża. Szczególna rola Ukraińców w tym procesie miała, zdaniem autorów listu, wynikać ze specyfiki Cerkwi greckokatolickiej, zachowującej dogmaty katolickie i obrządek wschodni. Zwalczał wpływy prawosławia w swojej diecezji. W szczególności zabraniał wiernym uczestnictwa w organizowanych przez moskalofilów pielgrzymkach do prawosławnych świątyń Kijowa oraz do Ławry Poczajowskiej, zaś kapłanom diecezji polecił nauczać, iż udział w nabożeństwach prawosławnych jest grzechem ciężkim, jak również wyjaśniać różnice między obydwoma wyznaniami. W 1910 w kolejnym liście pasterskim razem z innymi hierarchami Kościoła greckokatolickiego apelował o nieuleganie propagandzie prawosławnej. W 1911 ks. greckokatolicki, administrator w Rusowie Paweł Kamiński popełnił zamach na biskupa Chomyszyna. Dla księży swojej diecezji organizował specjalne zjazdy i rekolekcje. W 1914 otrzymał godność c. k. tajnego radcy wraz z uwolnieniem od taksy.
W 1916 próbował wprowadzić w swojej diecezji kalendarz gregoriański, czym spowodował wielkie protesty wiernych. Konieczność zmiany kalendarza uzasadniał potrzebą zerwania z kalendarzem stosowanym w Rosji w celu uniknięcia oskarżeń Ukraińców galicyjskich o rusofilstwo. Wprowadził także zmiany liturgiczne, które miały zmniejszyć podobieństwo między nabożeństwami prawosławnymi i greckokatolickimi, usuwając słowa „prawosławny [chrześcijanin]” ze Świętej Liturgii i zastępując je terminem „prawowierny”. Zmienił termin święta św. Michała Archanioła na analogiczny, jak w obrządku łacińskim, popularyzował kult Najświętszego Sakramentu, święto Bożego Ciała i kult św. Jozafata Kuncewicza. W 1921 wprowadził w diecezji obowiązkowy celibat księży. Był protektorem Ukraińskiej Katolickiej Partii Ludowej, która w jego diecezji osiągała najlepsze wyniki wyborcze.
W początkach I wojny światowej, po okupacji Galicji Wschodniej przez armię rosyjską we wrześniu 1914 wyjechał do Wiednia, by uniknąć represji okupantów.
W 1932 opublikował pracę „Problem ukraiński”, w której przekonywał, że przyjęcie przez Ruś chrztu z Bizancjum, a nie z Rzymu, było wielkim nieszczęściem, gdyż sprawiło, że podstawowe prawdy wiary nie stały się zarazem zasadami postępowania wiernych w życiu codziennym.
Aresztowany po raz pierwszy w 1939 przez NKWD, zwolniony, a następnie ponownie aresztowany w kwietniu 1945. Zmarł w więzieniu łukianowskim w Kijowie w grudniu 1945.
Beatyfikacja.
Beatyfikowany przez papieża Jana Pawła II 27 czerwca 2001 na hipodromie we Lwowie podczas Liturgii, połączonej z beatyfikacjami 27 nowomęczenników greckokatolickich, odprawionej w obrządku bizantyjsko-ukraińskim, podczas pielgrzymki Jana Pawła II na Ukrainę.
Dziedzictwo.
Autor rękopisu "Dwa Królestwa", w którym zderzają się dwie wizje Kościoła i dwa systemy logiczne, a także etyczne, różniące się w traktowaniu unii i misji Kościoła greckokatolickiego. Książka – testament „Dwa Królestwa” bp. Chomyszyna w wersji oryginalnej, ukraińskiej ukazała się na Katolickim Uniwersytecie Lubelskim Jana Pawła II w sierpniu 2016, wydanie polskie w październiku 2017.

</doc>
<doc id="799024" url="https://pl.wikipedia.org/wiki?curid=799024" title="Kathy Kreiner">
Kathy Kreiner

Katharine "Kathy" Kreiner-Phillips (ur. 4 maja 1957 w Timmins) – kanadyjska narciarka alpejska, mistrzyni olimpijska i mistrzyni świata.
Kariera.
Pierwsze sukcesy w karierze Kathy Kreiner odniosła w sezonie 1971/1972. Pierwsze punkty w zawodach Pucharu Świata wywalczyła 18 stycznia 1972 roku w Grindelwald, zajmując szóste miejsce w zjeździe. Nieco ponad rok później, 7 marca 1973 roku w Anchorage, po raz pierwszy stanęła na podium zawodów pucharowych, zajmując trzecie miejsce w gigancie. W zawodach tych wyprzedziły ją jedynie Bernadette Zurbriggen ze Szwajcarii oraz Austriaczka Monika Kaserer. W kolejnych latach jeszcze pięć razy plasowała się w czołowej trójce zawodów tego cyklu, w tym 6 stycznia 1974 roku w Pfronten odniosła swoje jedyne zwycięstwo, wygrywając giganta. Ponadto 1 marca 1975 roku w Garibaldi i 19 marca 1976 roku w Mont-Sainte-Anne była trzecia w tej konkurencji, 20 stycznia w Arosa i 6 marca 1977 roku w Heavenly Valley giganta kończyła na drugiej pozycji, a 3 grudnia 1980 roku w Val d’Isère drugie miejsce zajęła w zjeździe. Najlepsze wyniki osiągnęła w sezonie 1973/1974, kiedy zajęła dziesiąte miejsce w klasyfikacji generalnej. Była też czwarta w klasyfikacji giganta w sezonie 1976/1977.
W wieku zaledwie 14 lat wystartowała na igrzyskach olimpijskich w Sapporo w 1972 roku, gdzie jej najlepszym wynikiem było czternaste miejsce w slalomie. Dwa lata później była siódma w zjeździe i piętnasta w slalomie podczas mistrzostw świata w Sankt Moritz. Największy sukces osiągnęła na igrzyskach olimpijskich w Innsbrucku w 1976 roku, gdzie wywalczyła złoty medal w gigancie. Pokonała tam Rosi Mittermaier RFN o 0,12 sekundy, a o 0,82 sekundy wyprzedziła Francuzkę Daniele Debernard. W chwili zwycięstwa była najmłodszą mistrzynią olimpijską w historii zimowych igrzysk. Blisko kolejnego medalu była na mistrzostwach świata w Garmisch-Partenkirchen, gdzie kombinację ukończyła na czwartej pozycji. Walkę o podium przegrała tam z Francuzką Fabienne Serrat. Brała także udział w igrzyskach olimpijskich w Lake Placid w 1980 roku, zajmując między innymi piąte miejsce w zjeździe i dziewiąte w gigancie. Igrzyska w Lake Placid były także mistrzostwami świata, jednak kombinację rozegrano tylko w ramach drugiej z tych imprez. W konkurencji tej Kreiner była czwarta, tym razem w walce o medal ulegając Austriaczce Ingrid Eberle. Wielokrotnie zdobywała medale mistrzostw Kanady, w tym dwanaście złotych: w zjeździe w latach 1975 i 1978, gigancie w latach 1974, 1976, 1977 i 1978, slalomie w latach 1975, 1977 i 1979 oraz kombinacji w latach 1974, 1976 i 1978. W 1981 roku zakończyła karierę.
W 1976 roku została wybrana kanadyjską sportsmenką roku.
Jej siostra, Laurie Kreiner, również uprawiała narciarstwo alpejskie.

</doc>
<doc id="799025" url="https://pl.wikipedia.org/wiki?curid=799025" title="DK93">
DK93



</doc>
<doc id="799030" url="https://pl.wikipedia.org/wiki?curid=799030" title="Leptocerus tineiformis">
Leptocerus tineiformis

Leptocerus tineiformis – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki z przędzy jedwabnej. Dzięki długim odnóżom trzeciej pary, zaopatrzonym w długie włoski, larwy są zdolne do pływania wraz z domkiem.
"Leptocerus tineiformis" występuje w prawie całej Europie, z wyjątkiem Hiszpanii, Islandii i Skandynawii. Larwy spotykane są w jeziorach, zarośniętych odcinkach rzek, w górach sporadycznie. W Polsce głównie na nizinach. Limnebiont, preferuje strefę elodeidów i jeziora mezotroficzne.
Na Pojezierzu Pomorskim sporadycznie spotykany w jeziorze Głęboczko i Cechyńskie Małe (lobeliowe) w zgrupowaniu z "Cyrnus crenaticornis" i "Oxyethira" sp., w izoetidach i elodeidach. Natomiast na Pojezierzu Mazurskim gatunek ten łowiony był w wielu jeziorach, w kilku jeziorach nawet bardzo licznie (np. Narckie, Warchałdzkie). Larwy najliczniej łowiono w zbiorowiskach rogatka i wywłócznika oraz w "Magnocharacetum". Gatunek obecny w jeziorach na Poj. Wielkopolskim i licznie reprezentowany w jeziorach Pojezierza Łęczyńsko-Włodawskiego. Larwy spotykane w strefie elodeidów (rogatek) z preferencją do jezior o niższej trofii. Jedną larwę znaleziono w starorzeczu Doliny Biebrzy.
W Finlandii nie występuje, a na Łotwie ma północną granicę występowania. W jeziorach Łotwy gatunek był stosunkowo pospolity, choć słabo rozprzestrzeniony. Największą frekwencję miał w jeziorach słaboeutroficznych i mezotroficznych, a najmniejszą w eutroficznych. Imagines spotykano nad jeziorami Estonii i Litwy. W Anglii występuje w jeziorach, dużych zarośniętych stawach i sporadycznie w kanałach. W Niemczech liczniej łowiony w częściach eutroficznych niż oligotroficznych jezior, razem z "Erotesis baltica". W Holandii występujący w kanałach polderowych, w glonach nitkowatych, w jeziorach sporadycznie w osoce. We Włoszech larwy złowione w jeziorach różnego typu, wśród rdestnic i rogatka. Imagines masowo spotykane nad Balatonem. W delcie Wołgi we wszystkich typach zbiorników, najliczniej wśród rogatka, gdzie liczebność dochodzi do 500 lub nawet do 2086 os./m². Podawany także z górskich jezior Kaukazu.

</doc>
<doc id="799031" url="https://pl.wikipedia.org/wiki?curid=799031" title="Debbie Armstrong">
Debbie Armstrong

Debra Rae „Debbie” Armstrong (ur. 6 grudnia 1963 w Seattle) – amerykańska narciarka alpejska, mistrzyni olimpijska.
Kariera.
Największy sukces w karierze Debbie Armstrong osiągnęła na igrzyskach olimpijskich w Sarajewie w 1984 roku, gdzie wywalczyła złoty medal w gigancie. W zawodach tych wyprzedziła bezpośrednio swą rodaczkę, Christin Cooper oraz Francuzkę Perrine Pelen. Na rozgrywanych cztery lata później igrzyskach w Calgary nie zdołała obronić tytułu, kończąc rywalizację na trzynastej pozycji. W międzyczasie wystartowała na mistrzostwach świata w Bormio w 1985 roku, gdzie w tej samej konkurencji była czwarta. Walkę o podium przegrała tam z kolejną reprezentantką USA, Evą Twardokens o 0,05 sekundy. Brała także udział w mistrzostwach świata w Crans-Montana w 1987 roku, zajmując szóste miejsce w supergigancie oraz trzynaste w zjeździe.
W zawodach Pucharu Świata zadebiutowała w sezonie 1982/1983. Pierwsze punkty wywalczyła 8 grudnia 1982 roku w Val d’Isère, gdzie była jedenasta w kombinacji. Nieco ponad rok później po raz pierwszy i jedyny stanęła na podium zawodów tego cyklu, 8 stycznia 1984 roku w Puy-Saint-Vincent zajmując trzecie miejsce w supergigancie. Uległa tam jedynie Kanadyjce Laurie Graham oraz Micheli Figini ze Szwajcarii. Wielokrotnie plasowała się w najlepszej dziesiątce zawodów pucharowych, w tym trzykrotnie zajmując czwarte miejsce. Najlepsze wyniki osiągnęła w sezonie 1984/1985, kiedy zajęła dwudzieste miejsce w klasyfikacji generalnej.

</doc>
<doc id="799035" url="https://pl.wikipedia.org/wiki?curid=799035" title="Kopna Góra">
Kopna Góra

Kopna Góra – kolonia w Polsce, położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Przez miejscowość przepływa Sokołda, niewielka rzeka dorzecza Narwi, dopływ Supraśli.
Wierni kościoła rzymskokatolickiego należą do parafii Najświętszej Maryi Panny Królowej Polski w Supraślu.
Atrakcje turystyczne.
Tutaj zlokalizowano założony w 1988 na pow. 25 ha Ogród Dendrologiczny im. Powstańców z 1863. Pokazane w nim są ważniejsze typy siedlisk Puszczy Knyszyńskiej, około 450 gatunków roślin zarówno miejscowych jak i obcych. Z ciekawszych roślin egzotycznych spotkamy tu metasekwoje, cypryśnik błotny, miłorząb dwuklapowy oraz sosnę ościstą.
W Kopnej Górze jest początek ścieżki przyrodniczej poprowadzonej przez arboretum, rezerwat "Woronicza" i gospodarstwo leśne, gdzie można zapoznać się ze sposobami eksploatacji puszczy.
Mogiła i mauzoleum powstańców listopadowych.
W parafialnej księdze zmarłych parafii rzymskokatolickiej w Szudziałowie z pierwszej połowy XIX wieku, ówczesny proboszcz parafii ksiądz Andruszkiewicz w 1831 roku odnotował: "„Roku Pańskiego tysiącznego osiemsetnego trzydziestego pierwszego miesiąca czerwca dwudziestego piątego dnia rano we wsi Sokołdzie wojsko polskie w przechodzie na spoczynku rozlokowane, napadnięte przez wojsko rossyjskie, w części pobite, w części potopione w rzece Sokołdzie. Wojsko polskie pobite, grzebanem było bez żadnej zwłoki zaraz w różnych miejscach wsi Sokołdy przez sołdatów wojska rosyjskiego. Jednemu tylko żołnierzowi polskiemu ciężko ranionemu uprosiłem pozwolenia dać ostatnią absolucyją i namaszczenie Oleju Świętego jako przypadkowie iadący do chorego i tamże w Sokołdzie zachwycony. Potopieni żołnierze w liczbie pięćdziesiąt sześciu pochowani zostali w innej mogile na tej stronie rzeki przed groblą do rzeki, idąc po prawej stronie pod górą. Niech odpoczywają w pokoju."" 
W 2010 w Kopnej Górze odkryto zbiorową mogiłę 56 powstańców listopadowych poległych w 1831 roku; przeprowadzono ich ekshumację i zaplanowano utworzenie niewielkiego mauzoleum. 4 października 2010 Rada Ochrony Pamięci Walk i Męczeństwa odmówiła wsparcia planów budowy mauzoleum, pisząc do realizatora projektu, Stowarzyszenia Collegium Suprasliense, iż "tworzenie tego typu fikcyjnego cmentarzyka jest całkowicie nieuzasadnione i niepotrzebnie zwiększa koszty realizacji projektu". W późniejszym okresie Rada Ochrony Pamięci Walk i Męczeństwa zgodziła się dofinansować budowę mauzoleum kwotą 100 tys. zł; kolejne 100 tys. zł wyasygnowała gmina Supraśl. Główną projektantką Mauzoleum była Jadwiga Szczykowska-Załęska. 15 września 2013 r. w mauzoleum, z udziałem m.in. ambasadorów Litwy w Polsce i Polski w Wilnie, zostały złożone szczątki 46 powstańców listopadowych, podkomendnych pułkownika Józefa Zaliwskiego, poległych w bitwie pod Sokołdą 7 lipca 1831 r.

</doc>
<doc id="799036" url="https://pl.wikipedia.org/wiki?curid=799036" title="Oecetis furva">
Oecetis furva

Oecetis furva – gatunek owada z rzędu chruścików i rodziny Leptoceridae. Larwy prowadzą wodny tryb życia, są drapieżne, budują przenośne domki.
Gatunek palearktyczny, w Europie nie występuje w Hiszpanii i południowej części Bałkanów. Poza Europą występuje na Kaukazie, w regionie kaspijskim i Azji Mniejszej. Larwy łowione w jeziorach, zastoiskowych częściach rzek, wodach słonawych, w górach sporadycznie. W Polsce głównie na nizinach. Limnebiont.
Larwy zostały znalezione w Jeziorze Karskim na Nizinie Szczecińskiej oraz dwóch jeziorach lobeliowych (Pojezierze Bytowskie), w strefie helofitów; imagines w okolicach Kartuz. Na Pojezierzu Mazurskim larwy złowiono w kilkunastu jeziorach, lecz tylko w niektórych w większej liczbie. Larwy spotykano najczęściej wśród osoki, rzadziej w zbiorowiskach rdestnic, ramienic, dnie mulistym, liczniej w jeziorach małych i śródleśnych. Na Pojezierzu Łęczyńsko-Włodawskim larwy złowione w kilku jeziorach w rogatku oraz wśród trzcin. Dwie larwy złowiono w starorzeczu Doliny Narwi, ponadto obecność wykazana w torfiankach i jeziorach Wielkopolski, natomiast imagines nad stawami na Wyżynie Krakowsko-Częstochowskiej.
W Finlandii występuje tylko w południowej części kraju, pospolity w jeziorach, stawach i zatokach morskich. W Karelii rzadki, larwy spotykano w zaroślach "Scirpus lacustris". Na Łotwie pospolity w stawach i we wszystkich typach jezior. Występuje w jeziorach Estonii, Litwy. W niemieckich jeziorach larwy łowione w wynurzającej się osoce oraz wśród detrytusu i roślinności lub bagiennych siedliskach. Okazał się predominantem w zbiorowisku glonów nitkowatych polderów w Holandii. W Holandii larwy występowały w wodach o pH 5,2 – 9,5 oraz wśród osoki, charakteryzował się bardzo szeroką niszą. Gatunek obecny także w jeziorach Włoch, Węgier i górskich jeziorach Kaukazu.

</doc>
<doc id="799039" url="https://pl.wikipedia.org/wiki?curid=799039" title="Równina Oleśnicka">
Równina Oleśnicka

Równina Oleśnicka (318.56) to mezoregion wchodzący w skład Niziny Śląskiej. Rozpościera się pomiędzy Pradoliną Wrocławską na południowym zachodzie, Wzgórzami Trzebnickimi, Wzgórzami Twardogórskimi i Wzgórzami Ostrzeszowskimi na północy, Wyżyną Śląsko-Krakowską na wschodzie a Równiną Opolską na południowym wschodzie.
Jej powierzchnia wynosi ok. 2350 km2. Dzieli się na kilka mikroregionów: Równinę Oleśnicko-Bierutowską, Równinę Psiego Pola, Równinę Jelczańską i Równinę Namysłowską.
Pod względem geologicznym jest to obszar monokliny śląsko-krakowskiej i monokliny przedsudeckiej, pokryty osadami plejstoceńskimi i holoceńskimi - iłami, piaskami, żwirami, glinami oraz lessami. Duże obszary w północnej części pokryte są piaszczystymi osadami sandrowymi. W części południowej przeważają gliny zlodowaceń środkowopolskich.
Morfologicznie ma kształt owalny o równoleżnikowym przebiegu. Ogólne nachylenie ku południu i południowemu zachodowi, tj. ku Widawie i Odrze. U stóp Wzgórz Trzebnickich i Twardogórskich wznosi się do 160 m n.p.m., a nad Odrą do 120 m n.p.m. Najbardziej charakterystyczne są powierzchnie sandrów uformowane w stadium Warty. Następnie (ku południu) rozciąga się wierzchowina plejstoceńska naznaczona siecią płytkich dolin i niecek, porozdzielanych niskimi i połogimi pagórkami. Na wschodzie zarysowana jest smuga wyniosłości ciągnąca się od źródeł Widawy, w kierunku południkowym, prawie pod sam Namysłów, tworząca dział wodny pomiędzy prawymi dopływami górnej i środkowej Widawy. Pasmo to jest złożone ze wzgórz, których maksymalna wysokość wynosi 213 m n.p.m. Na południu zaznacza się głęboka na kilka metrów i szeroka na około trzy kilometry pradolina, odwadniana dolną Widawą w kierunku Odry.
Większe miasta, to: Wrocław (jego północno-wschodnie dzielnice), Oleśnica, Bierutów, Jelcz-Laskowice i Namysłów.

</doc>
<doc id="799042" url="https://pl.wikipedia.org/wiki?curid=799042" title="Jan Znosko">
Jan Znosko

Jan Znosko (ur. 1772 w Wilnie, zm. 1833 tamże) − polski ekonomista i filozof, profesor, członek korespondent Towarzystwa Królewskiego Przyjaciół Nauk w Warszawie w 1829 roku.
Życiorys.
W latach 1802-1815 pracował jak nauczyciel w Grodnie. Jednocześnie, w 1802 został adiunktem na Uniwersytecie Wileńskim, gdzie wykładał logikę, a od 1815 również ekonomię polityczną. W 1805 został profesorem ekonomii, a od 1827 dziekanem Wydziału Moralno-Politycznego Uniwersytetu Wileńskiego.
Był sensualistą i jednym z pierwszych w Polsce propagatorów myśli Adama Smitha.
Na zamówienie Komisji Edukacji Narodowej rozpoczął pracę nad tłumaczeniem na język polski "Logiki" Condillaca, którą opublikował już po rozbiorach Polski. Jego przekład był znacznie popularniejszy od wcześniejszego przekładu Dionizego Bugajewicza, a w latach 1808-1830 była podstawowym podręcznikiem logiki w szkołach okręgu wileńskiego.

</doc>
<doc id="799043" url="https://pl.wikipedia.org/wiki?curid=799043" title="Oecetis lacustris">
Oecetis lacustris

Oecetis lacustris – gatunek owada z rzędu chruścików i rodziny Leptoceridae. Larwy prowadzą wodny tryb życia, są drapieżne, budują przenośne domki.
Jest to gatunek holarktyczny, nie występuje w południowych częściach Europy. Larwy występują w jeziorach, zarośniętych odcinkach rzek i wodach słonawych, głównie na nizinach. Limnebiont.
Na Pojezierzu Pomorskim jedną larwę złowiono w Jeziorze Żarnowieckim, licznie i często w jeziorach lobeliowych (w jez. Łąkie masowo). W zgrupowaniu obok "Mystacides azureus", "Cyrnus flavidus" i "Limnephilus nigriceps", w wielu siedliskach, lecz preferował izoetydy i dno piaszczyste. Imagines łowiono nad jez. Mesowo. Na Pojezierzu Mazurskim larwy bardzo rzadko spotykane, głównie w rdestnicach. Larwy spotykane w jeziorach Wielkopolski. Na Pojezierzu Łęczyńsko-Włodawskim jedną larwę spotkano w rogatku w jeziorze Piaseczno. Materiał ponadto obejmuje dwie larwy złowione w stawie eutroficznym w Karkonoszach (430–440 m n.p.m.).
W Fennoskandii pospolity w jeziorach, stawach i zalewach morskich, raczej w dużych jeziorach lub o niskiej trofii. W jeziorach Łotwy pospolity w mezotroficznych, słaboeutroficznych i oligotroficznych. Stwierdzono występowanie w jeziorach Litwy, Estonii oraz jez. Ładoga. Gatunek występujący także w jeziorach Niemiec, Wielkiej Brytanii. Stwierdzony w wodach o pH 3,9–7,6. Imagines złowiono nad jeziorami we Włoszech i na Węgrzech. W Delcie Wołgi larwy występowały wśród pałki, rdestnic, rogatka. Na Krymie w wodach stojących. W Karelii larwy łowiono w dużych jeziorach, w piaszczystym i zarośniętym litoralu. W jeziorach Łotwy gatunek mało liczny, choć szeroko rozprzestrzeniony, o największej frekwencji w słaboeutroficznych jeziorach. Na Litwie, w Estonii i okolicach jeziora Ładoga imagines spotykane nad jeziorami i ciekami, larwy obecne także w jeziorach Estonii. Gatunek występuje w jeziorach Niemiec, uważany za eurytopowy, w Danii, Holandii. Uważany za gatunek acidobiontyczny lub obojętny na pH (Leuven "et al". 1987). Imagines poławiane nad jeziorami Węgier. Na Krymie uważany za gatunek charakterystyczny dla dużych zbiorników zaporowych strefy podgórskiej.

</doc>
<doc id="799046" url="https://pl.wikipedia.org/wiki?curid=799046" title="Trisomie">
Trisomie



</doc>
<doc id="799047" url="https://pl.wikipedia.org/wiki?curid=799047" title="Paoletta Magoni">
Paoletta Magoni

Paoletta Magoni-Sforza (ur. 14 września 1964 w Selvino) – włoska narciarka alpejska, złota medalistka olimpijska, brązowa medalistka mistrzostw świata i mistrzyni świata juniorów.
Kariera.
Pierwszy sukces na arenie międzynarodowej odniosła w 1982 roku, zwyciężając w kombinacji podczas mistrzostw świata juniorów w Auron. W zawodach Pucharu Świata zadebiutowała 13 grudnia 1980 roku w Piancavallo, zajmując czternaste miejsce w slalomie. Tym samym już w swoim debiucie zdobyła pierwsze pucharowe punkty. Pierwszy raz na podium stanęła 18 marca 1984 roku w Jasnej, gdzie zajęła trzecie miejsce w slalomie. W zawodach tych wyprzedziły ją jedynie Austriaczka Roswitha Steiner oraz Francuzka Perrine Pelen. W kolejnych latach jeszcze dwa razy stanęła na podium: 1 grudnia 1984 roku w Courmayeur była trzecia, a 14 stycznia 1985 roku w Pfronten była najlepsza w tej samej konkurencji. Najlepsze wyniki osiągnęła w sezonie 1984/1985, kiedy w klasyfikacji generalnej zajęła 24. miejsce, a w klasyfikacji slalomu była ósma.
Największy sukces osiągnęła w 1984 roku, kiedy na igrzyskach olimpijskich w Sarajewie wywalczyła złoty medal w slalomie. Po pierwszym przejeździe slalomu Magoni zajmowała czwarte miejsce, tracąc do prowadzącej Francuzki Christelle Guignard 0,14 sekundy. W drugim przejeździe osiągnęła najlepszy czas, co dało jej najlepszy łączny wynik i zwycięstwo. Ostatecznie o 0,91 s wyprzedziła Perrine Pelen, a o 1,03 s pokonała Ursulę Konzett z Liechtensteinu. Na tych samych igrzyskach wystartowała także w gigancie, zajmując 32. pozycję. Na rozgrywanych cztery lata później igrzyskach w Calgary nie ukończyła giganta, a w slalomie była siódma. W międzyczasie wywalczyła brązowy medal w swej koronnej konkurencji podczas mistrzostw świata w Bormio w 1985 roku. W zawodach tych uległa jedynie Francuzkom: Perrine Pelen i Christelle Guignard. Pięciokrotnie zdobywała medale mistrzostw kraju: w slalomie w latach 1984, 1985, 1987 i 1988 oraz kombinacji w 1980 roku.

</doc>
<doc id="799048" url="https://pl.wikipedia.org/wiki?curid=799048" title="Równina Opolska">
Równina Opolska

Równina Opolska (318.57) – mezoregion wchodzący w skład Niziny Śląskiej, stanowiący jej najbardziej na wschód wysuniętą część. Od północnego zachodu graniczy z Równiną Oleśnicką, od południowego zachodu z Pradoliną Wrocławską a od północnego wschodu, wschodu i południowego wschodu z Wyżyną Śląsko-Krakowską.
Wysokość przekracza 300 m n.p.m. we wschodniej części.
Jej powierzchnia wynosi ok. 2 600 km². 
Pod względem geologicznym jej podłoże stanowi monoklina śląsko-krakowskiej, pokryta osadami plejstoceńskimi i holoceńskimi - iłami, piaskami, żwirami, glinami oraz lessami. Duże obszary w pokryte są osadami piaszczystymi.
Największym mikroregionem w ramach Równiny Opolskiej jest Obniżenie Małej Panwi.
Większe miasta to: Lubliniec, Ozimek, Kalety, Kolonowskie, Zawadzkie, Dobrodzień i Tarnowskie Góry (płn. część).

</doc>
<doc id="799052" url="https://pl.wikipedia.org/wiki?curid=799052" title="Aleksander Zenowicz">
Aleksander Zenowicz

Aleksander Zenowicz (częsta wersja: Despot-Zenowicz) ros. "Александр Иванович Деспот-Зенович" (ur. 1 marca 1825 lub 1829 w Kietowiszkach, zm. w Koreizie na Krymie) – polski polityk na służbie rosyjskiej, gubernator tobolski.
W młodości został zesłany na Syberię za działalność niepodległościową (różne źródła podają różną przyczynę zesłania). W 1850 mianowany wysokim urzędnikiem we wschodniej Syberii, od 1852 urzędnikiem służb granicznych w Kiachcie, a w latach 1859–1862 był naczelnikiem tego miasta. W 1862 mianowany gubernatorem tobolskim, w wyniku oskarżeń o dobre traktowanie zesłańców, a zwłaszcza zesłanych Polaków za udział w powstaniu styczniowym odwołany ze stanowiska w 1867. Zapisał się pozytywnie jako obrońca miejscowej ludności przed samowolą urzędników.
Od 1867 był członkiem rady ministerstwa spraw wewnętrznych Rosji.
Był odznaczony Orderem Świętej Anny (1860) i Orderem Świętego Włodzimierza (1861).

</doc>
<doc id="799054" url="https://pl.wikipedia.org/wiki?curid=799054" title="Oecetis ochracea">
Oecetis ochracea

Oecetis ochracea – gatunek owada z rzędu chruścików i rodziny Leptoceridae. Larwy prowadzą wodny tryb życia, są drapieżne, budują przenośne domki.
Jest to gatunek holarktyczny, nie występuje w południowych częściach Europy. Larwy występują w jeziorach, zarośniętych odcinkach rzek i wodach słonawych, głównie na nizinach. Limnebiont.
Gatunek stosunkowo mało liczny, złowiony w kilku jeziorach Pojezierza Mazurskiego, głównie w rdestnicach, rogatku, wywłóczniku i moczarce kanadyjskiej. Stwierdzono także obecność w torfiankach i stawach na Pojezierzu Wielkopolskim.
Pospolity dla fińskich jezior i zatok morskich. W Karelii larwy łowiono w dużych jeziorach, w piaszczystym i zarośniętym litoralu. W jeziorach Łotwy gatunek mało liczny, chociaż szeroko rozprzestrzeniony, o największej frekwencji w słaboeutroficznych jeziorach. Na Litwie, w Estonii i okolicach jeziora Ładoga imagines spotykane nad jeziorami i ciekami, larwy obecne także w jeziorach Estonii. Gatunek występuje w jeziorach Niemiec, uważany za eurytopowy, Danii, Holandii. Uważany za gatunek acidobiontyczny lub obojętny na pH. Imagines poławiane nad jeziorami Węgier. Na Krymie uważany za gatunek charakterystyczny dla dużych zbiorników zaporowych strefy podgórskiej.

</doc>
<doc id="799055" url="https://pl.wikipedia.org/wiki?curid=799055" title="Hans Modrow">
Hans Modrow

Hans Modrow (ur. 27 stycznia 1928 w Jasenitz, zm. 11 lutego 2023 w Berlinie) – niemiecki polityk, ostatni komunistyczny premier Niemieckiej Republiki Demokratycznej. Wieloletni działacz SED, od 1999 do 2004 deputowany do Parlamentu Europejskiego.
Życiorys.
Po ukończeniu szkoły podstawowej praktykował w zawodzie mechanika. Został powołany do oddziałów Volkssturmu, w latach 1945–1949 pozostawał w niewoli radzieckiej. W 1950 wstąpił do Socjalistycznej Partii Jedności. W latach 50. pełnił różne funkcje w związanych z SED organizacjach młodzieżowych. Kształcił się w zakresie ekonomii, został też doktorem w zakresie socjologii pracy.
Przez wiele lat był członkiem komitetu centralnego partii komunistycznej, a także deputowanym do Izby Ludowej. Przez kilkanaście lat kierował strukturami SED w Dreźnie. Od 13 listopada 1989 do 12 kwietnia 1990 był premierem Niemieckiej Republiki Demokratycznej, przedostatnim w historii tego kraju i ostatnim wywodzącym się z SED.
Po zjednoczeniu Niemiec pozostał aktywnym działaczem postkomunistów w ramach PDS i jej następczyń (m.in. jako honorowy przewodniczący Die Linke). W 1993 został uznany za winnego oszustw wyborczych przy organizacji wyborów miejskich w Dreźnie w 1989, jednocześnie sąd federalny odstąpił od wymierzenia mu kary.
W wyborach w 1999 uzyskał mandat posła do Parlamentu Europejskiego. Był członkiem grupy Zjednoczonej Lewicy Europejskiej i Nordyckiej Zielonej Lewicy oraz członkiem Komisji Rozwoju i Współpracy. W PE V kadencji zasiadał do 2004.
Zmarł w 2023 w jednym z berlińskich szpitali na skutek komplikacji po przebytym udarze mózgu.
Odznaczenia.
Odznaczony Orderem Karla Marksa (1978) i Złotym Orderem Zasług dla Ojczyzny (1975), a także rosyjskim Orderem Przyjaźni (2017) i kubańskim Orderem Solidarności (2019).

</doc>
<doc id="799056" url="https://pl.wikipedia.org/wiki?curid=799056" title="Marie Kinsky von Wchinitz und Tettau">
Marie Kinsky von Wchinitz und Tettau

Marie-Aglaë Liechtenstein, właśc. Marie Aglaë Bonaventura Theresia von und zu Liechtenstein, urodzona jako Marie Kinsky von Wchinitz und Tettau (ur. 14 kwietnia 1940 w Pradze, zm. 21 sierpnia 2021 w Grabs) – księżna Liechtensteinu w latach 1989-2021, żona księcia Jana Adama II.
Życiorys.
Przyszła księżna Liechtensteinu przyszła na świat 14 kwietnia 1940 w Pradze w czasie gdy Czechy znajdowały się pod protektoratem III Rzeszy, jako córka hrabiego Karola Ferdynanda von Wchinitz und Tettau z rodu Kinsky i jego żony Henrietty. W 1945 jej rodzina uciekła z Czech i osiedliła się w Badenii-Wirtembergii. Od 1946 do 1949 uczęszczała do szkoły podstawowej w Ering am Inn, a w 1950 trafiła do szkoły z internatem sióstr Lioba w Wald, gdzie ukończyła gimnazjum w 1957 roku. Po ukończeniu szkoły wyjechała na krótko do Anglii, gdzie uczyła się angielskiego. Następnie studiowała grafikę reklamową na Uniwersytecie Monachijskim, a po studiach z dyplomem pracowała w drukarni w Dachau jako graficzka.
W 1965 roku zaręczyła się z przyszłym mężem – Janem Adamem II Liechtensteinem, którego poślubiła dwa lata później w Katedrze Św. Floryna w Vaduz – 30 lipca 1967 roku. Wstąpiła na tron z mężem 13 listopada 1989 roku i miała wraz z nim czworo dzieci:
Jako księżna, podobnie jak swoja poprzedniczka Georgina, mocno angażowała się w sprawy społeczne i życie kulturalne na terenie Księstwa. W latach 1985-2005 przewodniczyła Liechtensteińskiemu Czerwonemu Krzyżowi. Udzielała się również w Stowarzyszeniu Pomocy w Edukacji Specjalnej oraz Stowarzyszeniu Pomocy Rodzinie.
18 sierpnia 2021 roku Dom Książęcy Liechtensteinów podał do publicznej informacji wiadomość o udarze mózgu księżnej, w wyniku którego trafiła do szpitala w szwajcarskim Grabs. Po trzech dniach hospitalizacji 21 sierpnia 2021 roku księżna zmarła w wieku 81 lat. Po jej śmierci w Liechtensteinie zarządzono siedmiodniową żałobę narodową i odwołano wiele wydarzeń publicznych na znak szacunku. Ceremonia pogrzebowa odbyła się 28 sierpnia w Katedrze Św. Floryna w stolicy Księstwa – Vaduz i uczestniczyli w niej jedynie zaproszeni goście. Mieszkańcy Księstwa mogli jednak obserwować uroczystość pośrednio, ponieważ była ona transmitowana przez kanał 1. FLTV.

</doc>
<doc id="799059" url="https://pl.wikipedia.org/wiki?curid=799059" title="Oecetis testacea">
Oecetis testacea

Oecetis testacea – gatunek owada z rzędu chruścików i rodziny Leptoceridae. Larwy prowadzą wodny tryb życia, są drapieżne, budują przenośne domki.
Jest to gatunek występujący w prawie całej Europie (bez wschodnich Bałkanów, Karpat, Islandii), larwy spotykane w jeziorach, rzekach i strumieniach. Limnebiont, wydaje się, że preferuje jeziora lobeliowe lub o niskiej trofii.
Na Pojezierzu Pomorskim kilka larw złowiono w dwóch jeziorach lobeliowych: Cechyńskie Małe i Cechyńskie Wielkie, na dnie mulistym, dnie piaszczystym i izoetydach, zaś na Poj. Mazurskim jedynie w jez. Jełguń.
W Finlandii jest pospolity, występuje lokalnie w jeziorach, stawach i rzeczkach, w Karelii stwierdzany w lambinach, rzadko notowany w jeziorach łotewskich, w słaboeutroficznych i dystroficznych. W Niemczech liczniej poławiany w oligotroficznej części jezior, zasiedlający wody stojące, rhitral i potamal.

</doc>
<doc id="799064" url="https://pl.wikipedia.org/wiki?curid=799064" title="Batalion Azad Hindostan">
Batalion Azad Hindostan

Batalion Azad Hindostan (wł. Battaglione Azad Hindostan) – ochotnicza jednostka wojskowa włoskiej armii złożona z Hindusów podczas II wojny światowej.
Dowództwo włoskiej armii postanowiło utworzyć hinduską jednostkę. W marcu 1942 r. kilkunastu Hindusów-ochotników zabranych z obozów jenieckich zostało umiejscowionych w miejscowości Villa Marina koło Rzymu. Znajdowali się oni pod nadzorem włoskiego Raggruppamento Centri Militari, przemianowanego wkrótce na Raggruppamento Frecce Rosse. 15 czerwca, kiedy ich liczba wzrosła do 44, zorganizowano ich w tzw. "Centro I". Funkcje instruktorów pełnili oficerowie włoscy oraz cywile mówiący po angielsku, którzy spędzili jakiś czas w Indiach. Politycznym komisarzem był hinduski działacz niepodległościowy i współpracownik włoskiego wywiadu wojskowego Mohammed Iqbal Szedaj. Zadaniem Hindusów miał być wywiad i sabotaż za liniami przeciwnika po zrzuceniu na spadochronie lub przerzuceniu okrętem podwodnym. 3 sierpnia zostało powołane dowództwo jednostki i trzy plutony strzelców. We wrześniu przybyło kolejnych 200 ochotników, co doprowadziło do reorganizacji i rozbudowy jednostki, która składała się teraz z: czterech plutonów strzelców, trzech plutonów karabinów maszynowych i jednego plutonu spadochronowego (został on wkrótce wysłany na przeszkolenie do szkoły spadochronowej w miejscowości Tarquinia). 1 października wszystkie plutony połączono w kompanię strzelców i kompanię karabinów maszynowych. 22 października Hindusi zostali przeniesieni do Tivoli na intensywne przeszkolenie wojskowe, a następnego dnia jednostkę przemianowano na Battaglione Azad Hindostan w sile ok. 250 ludzi, w tym ok. 190 Hindusów. Kadra oficerska była złożona z samych Włochów. 
Po klęsce wojsk niemiecko-włoskich w bitwie pod El Alamein na przełomie października i listopada 1942 r., a zaledwie kilka dni przed przybyciem do Rzymu przywódcy nacjonalistów hinduskich, Subhasa Czandra Bose, wśród żołnierzy Batalionu wybuchł bunt. Większość została aresztowana i z powrotem osadzona w obozach jenieckich, a tylko 8 Hindusów kontynuowało działalność propagandową.
Żołnierze Batalionu Azad Hindostan nosili mundury włoskiej armii, na których mieli saharyjskie tuniki z patkami na kołnierzu, na których były 3 pionowe paski w kolorach szafranowym, białym i zielonym (barwy Indyjskiego Kongresu Narodowego). Na głowie nosili hinduskie turbany.
Struktura organizacyjna w sierpniu 1942 r.:
Linki zewnętrzne.
Organizacja Battaglione Azad Hindostan (jęz. angielski)

</doc>
<doc id="799066" url="https://pl.wikipedia.org/wiki?curid=799066" title="Oecetis tripunctata">
Oecetis tripunctata

Oecetis tripunctata – gatunek owada z rzędu chruścików i rodziny Leptoceridae. Larwy prowadzą wodny tryb życia, są drapieżne, budują przenośne domki.
Gatunek eurosyberyjski, niewystępujący na Wyspach Brytyjskich i w Skandynawii, zasiedlający jeziora oraz rzeki (Botosaneanu i Malicky 1978), limnebiont, gatunek rzadki.
Larwy zostały złowione w małym zbiorniku trwałym w Olsztynie.
W Niemczech występujący w limnalu i potamalu.

</doc>
<doc id="799069" url="https://pl.wikipedia.org/wiki?curid=799069" title="Barbara Cochran">
Barbara Cochran

Barbara Ann Cochran (ur. 4 stycznia 1951 w Claremont) – amerykańska narciarka alpejska, mistrzyni olimpijska i dwukrotna medalistka mistrzostw świata.
Kariera.
W zawodach Pucharu Świata Barbara Cochran zadebiutowała w sezonie 1967/1968. Swoje pierwsze punkty wywalczyła w przedostatnich zawodach sezonu, 6 kwietnia 1968 roku w Heavenly Valley, gdzie zajęła szóste miejsce w slalomie. W klasyfikacji generalnej dało jej to 36. pozycję. W kolejnym sezonie punktowała kilkukrotnie, najlepszy wynik osiągając 15 marca 1969 roku w Mont-Sainte-Anne, zajmując czwarte miejsce w slalomie. Walkę o podium przegrała tam z Francuzką Florence Steurer o 0,16 sekundy.
Już w pierwszych zawodach sezonu 1969/1970 Cochran stanęła na podium: 10 grudnia 1969 roku w Val d’Isère była druga w gigancie. W zawodach tych rozdzieliła na podium dwie Francuzki: Françoise Macchi oraz Michèle Jacot. W kolejnych startach jeszcze siedem razy plasowała się w najlepszej trójce, w tym 18 stycznia 1970 roku Mariborze odniosła pierwsze zwycięstwo wygrywając slalom. Sezon ten ukończyła na piątym miejscu w klasyfikacji generalnej oraz drugim w klasyfikacji slalomu, w której uległa tylko Britt Lafforgue. W lutym 1970 roku wzięła udział w mistrzostwach świata w Val Gardena, gdzie wywalczyła srebrny medal w slalomie. Tym razem przegrała jedynie z Ingrid Lafforgue, a trzecie miejsce zajęła kolejna Francuzka, Michèle Jacot. Na tej samej imprezie zajęła także czwarte miejsce w kombinacji, przegrywając brązowy medal ze swą siostrą Marilyn.
Kolejne miejsca na podium zawodów pucharowych wywalczyła w sezonie 1970/1971, odnosząc przy tym dwa kolejne zwycięstwa: 25 lutego i 27 lutego 1971 roku w Heavenly Valley wygrywała kolejno slalom i giganta. W klasyfikacji generalnej była tym razem ósma, a w slalomie zajęła trzecie miejsce. W sezonie 1971/1972 dwukrotnie znalazła się na podium, jednak nie odniosła zwycięstwa. Zwyciężyła za to w slalomie podczas rozgrywanych w lutym 1972 roku igrzysk olimpijskich w Sapporo. Cochran prowadziła już po pierwszym przejeździe, z przewagą 0,03 sekundy nad Danièle Debernard. W drugim przejeździe okazała się słabsza od Francuzki o 0,01 sekundy, co wystarczyło do zwycięstwa z przewagą 0,02 sekundy nad Debernard. Na tych samych igrzyskach wystartowała także w gigancie, który ukończyła na jedenastej pozycji.
Startowała jeszcze przez dwa kolejne lata, jednak osiągała słabsze wyniki. W Pucharze Świata na podium stanęła w tym czasie dwukrotnie, w tym ostatni raz w karierze 9 stycznia 1974 roku w Les Gets, gdzie była druga w gigancie. Z mistrzostw świata w Sankt Moritz w 1974 roku wróciła bez medalu. Jej najlepszym wynikiem było tam szóste miejsce w slalomie.
Jej brat – Bob Cochran oraz siostry Marilyn Cochran i Lindy Cochran również uprawiali narciarstwo alpejskie. Także jej syn, Ryan Cochran-Siegle oraz bratanek, Jimmy Cochran zajmowali się tym sportem.

</doc>
<doc id="799071" url="https://pl.wikipedia.org/wiki?curid=799071" title="Metanotiol">
Metanotiol

Metanotiol ("merkaptan metylowy") – organiczny związek chemiczny z grupy tioli o wzorze CH3SH. Jest siarkowym analogiem metanolu. Występuje w wyziewach wulkanicznych. Metanotiol jest bezbarwnym gazem skraplającym się w temperaturze 6 °C. Ma silny i odrażający zapach zgniłej kapusty.
Otrzymywanie.
Związek ten, podobnie jak wiele innych tioli, można otrzymać przez reakcję tiomocznika z odpowiednim halogenkiem alkilowym, a następnie hydrolizę zasadową wodorotlenkiem sodu lub potasu. Podczas reakcji powstaje najpierw halogenek alkilotiouroniowy, który rozkłada się pod wpływem zasad z wytworzeniem odpowiedniego tiolu:

</doc>
<doc id="799072" url="https://pl.wikipedia.org/wiki?curid=799072" title="Kasper Straube">
Kasper Straube

Kasper Straube – pierwszy drukarz krakowski, pochodzący z Bawarii.
Życiorys.
Straube do Polski przybył zapewne przez Lipsk i Drezno. W Krakowie działał prawdopodobnie przy wsparciu klasztoru bernardynów na Stradomiu. Po kilkuletniej pracy oficyna Straubego zakończyła działalność. Przypuszcza się, że Straube po zamknięciu drukarni wrócił do Drezna.
Drukarz walczył z trudnościami finansowymi, które uniemożliwiały mu zdobycie zapasu materiałów typograficznych. W drukach Straubego ujawniono 22 rodzaje różnego papieru.
Jego warsztat nie był zasobny w czcionki, co przy braku doświadczonych pracowników zecerów i niedoskonałości prasy było przyczyną licznych usterek technicznych w drukach. Straube korzystał z czcionek z oficyny drukarskiej, która była zlokalizowana w Augsburgu, gdzie praktykował. Nie wiadomo jednak, czy owe czcionki zostały przez niego wykradzione, czy dostał je w formie wynagrodzenia za swoją pracę.
Straube był też jednym z pierwszych drukarzy wykorzystujących sygnet wydawniczy. Swój znak umieścił w kolofonie dzieła "Opus restitutionum" z 1475. Znak Straubego wzorowany był na znaku inicjatorów sygnowania druków – Johanna Fusta i Petera Schöffera. Sygnet Straubego składał się z dwóch tarcz herbowych (z umieszczonymi na nich "nomina sacra"), zawieszonych na pojedynczej gałązce.
Publikacje.
W latach 1473–1477 wydał cztery (poczytywane za najstarsze w Polsce) druki łacińskie:

</doc>
<doc id="799075" url="https://pl.wikipedia.org/wiki?curid=799075" title="Nagonka (socjologia)">
Nagonka (socjologia)

Nagonka – ostry, nieprzebierający w środkach atak (na początku zwykle słowny) skierowany przeciwko osobie, grupie osób, grupie społecznej lub narodowi albo przeciwko jakiemuś zjawisku (także: zjawisku społecznemu) lub zdarzeniu. Nagonka słowna może przeistoczyć się w działania czynne i prowadzić do czynnej napaści a nawet pogromów. Jest elementem manipulacji w życiu politycznym.
Źródłosłów tego słowa wywodzi się od terminu polowania z naganką (przy pomocy naganiaczy, którzy napędzają zwierzynę na myśliwych) i pochodzi z łowiectwa.
Przykładem nagonki może być ludobójstwo w Rwandzie na początku lat 90. XX wieku. Jedno z plemion, Hutu, oskarżało drugie, Tutsi, o wszelkie niepowodzenia i zło, a iskrą zapalną do ludobójstwa było zestrzelenie wcześniej samolotu z prezydentem kraju, o które zostali oskarżeni członkowie plemienia Tutsi, które stało się później ofiarą ludobójstwa. Po tym zdarzeniu władze z plemienia Hutu rozpętały nagonkę odczłowieczającą drugie z plemion, co zakończyło się masowym ludobójstwem tych drugich.

</doc>
<doc id="799079" url="https://pl.wikipedia.org/wiki?curid=799079" title="Pocking">
Pocking

Pocking − miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa. Leży około 20 km na południowy zachód od Pasawy, nad rzeką Rott, przy drodze B12 i linii kolejowej Mühldorf am Inn – Pasawa, ok. 7 km od granicy austriackiej.
Prawa miejskie Pocking otrzymało w roku 1971. W roku 2005 liczba mieszkańców wynosiła 14 518, zaś gęstość zaludnienia - 224 osób na km². W 2006 w mieście oddano do użytku największą na świecie elektrownię zasilaną promieniami słonecznymi. Posiada 62 500 ogniw słonecznych, które wytwarzają moc ok. 10 megawatów. Koszt tego przedsięwzięcia wyniósł ok. 40 mln euro.
W mieście znajduje się tor żużlowy, na którym odbywają się zawody rangi międzynarodowej, m.in. finały IMŚ (1993), MŚP (1986), IMEJ (2003), dwukrotnie turnieje GP Niemiec (1996, 1998), szereg turniejów kwalifikacyjnych i eliminacyjnych mistrzostw świata i Europy, jak również turnieje o indywidualne i zawody żużlowe ligi niemieckiej.
Współpraca.
Miejscowość partnerska:

</doc>
<doc id="799080" url="https://pl.wikipedia.org/wiki?curid=799080" title="Mystacides azureus">
Mystacides azureus

Mystacides azureus – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki.
Występowanie.
"Mystacides azurea" występuje w całej Europie z wyjątkiem Islandii, ponadto m.in. w Japonii i na Kaukazie, larwy spotykane w jeziorach, rzekach, estuariach, w górach sporadycznie. W Polsce podawany z całego kraju. Limnebiont związany z elodeidami i dnem niezarośniętym, raczej preferuje jeziora śródleśne.
Na Pojezierzu Pomorskim występuje w większości badanych jezior lobeliowych, preferuje strefę elodeidów i izoetydów. Larwy złowiono także w jeziorze Dołgie Wielkie. Na Pojezierzu Mazurskim larwy złowione w niewielu jeziorach, głównie w jeziorach śródleśnych, strefie helofitów oraz elodeidów. Nie złowiono go na Pojezierzu Łęczyńsko-Włodawskim, obecny natomiast w Jeziorze Kierskim na Pojezierzu Wielkopolskim. Imagines łowione nad starorzeczami w Górach Świętokrzyskich. W Tatrach larwy łowiono w jeziorach znajdujących się w strefie lasu.
W Finlandii występuje bardzo pospolicie w jeziorach, stawach i zalewach morskich. Rzadki w kwaśnych jeziorach południowej Norwegii. W Karelii larwy łowiono w litoralu piaszczystym lub piaszczysto-kamienistym oraz zbiornikach lasotundry. Na Łotwie stosunkowo często spotykany w jeziorach o niskiej trofii. Obecność stwierdzona w jeziorach Estonii, Litwy, Niemiec, Irlandii. We Włoszech złowiony w jeziorze przepływowym oraz jeziorze Trasimeno. Spotkany w jeziorach przepływowych byłej Jugosławii choć częściej w ciekach.

</doc>
<doc id="799081" url="https://pl.wikipedia.org/wiki?curid=799081" title="Biruta (księżna)">
Biruta (księżna)

Biruta, lit. Birutė (zm. w sierpniu 1382) – żona wielkiego księcia Kiejstuta i matka jego dzieci, w tym Witolda. 
O jej życiu wiadomo niewiele, obrosło wokół niego wiele legend. Mogła być kapłanką (vaidilutė) Praurimy w Połądze, strzegła świętego ognia. Zauroczony nią Kiejstut miał ją porwać, kiedy odmówiła mu ożenku, motywując to poświęceniem się bóstwom. Małżeństwo zostało zawarte w latach 1342-1344. Biruta obdarzyła męża licznym potomstwem. W 1382 została uwięziona wraz z Kiejstutem i synem Witoldem, a następnie jeszcze w tym samym roku utopiona.
Dziećmi Kiejstuta i Biruty byli:

</doc>
<doc id="799082" url="https://pl.wikipedia.org/wiki?curid=799082" title="Survival Kids">
Survival Kids

Survival Kids – gra na Game Boy Colora wydana przez Konami, która została wypuszczona w 1999 roku. Akcja gry skupia się na przetrwaniu na bezludnej wyspie. Jedna z zalet gier to wiele sposobów na jej przejście.
Historia.
Historia w grze nie jest złożona. Podczas sztormu twój statek zostaje zatopiony, a ty musisz spróbować wrócić do cywilizowanego świata. Interakcja z innymi bohaterami zależy od tego, jak postępuje gracz.
Rozrywka.
Widok 2d w grze jest charakterystyczny dla gier przygodowych z tamtego okresu. Oprócz tradycyjnych punktów życia gracz musi radzić sobie z głodem, pragnieniem i zmęczeniem, co obejmuje codzienne czynności takie jak jedzenie, picie, spanie, tak samo jak polowanie, zbieranie pożywienia czy szukanie miejsca do spania. Kolejnym ważnym czynnikiem w grze jest system tworzenia przedmiotów. Większość rzeczy w grze jest możliwa do zabrania, lecz nie pełni ona żadnej pożytecznej funkcji. Gra jednak pozwala graczowi łączyć przedmioty w narzędzia, broń i inne przedmioty niezbędne graczowi do przetrwania. Dla przykładu winorośl z wygiętym patykiem da się połączyć w wędkę. Lecz zanim zaczniesz łowić trzeba także znaleźć haczyk albo haczykopodobny przedmiot.
Gra oferuje nieliniową zabawę, dzięki której gracz sam decyduje, co będzie robić i jakie wyznaczy sobie cele poza przetrwaniem.
Zakończenie.
Gra kończy się różnie, w zależności od tego, ile gracz spędzi czasu na wyspie, co zrobi oraz co odkryje. 
Sequel.
Druga gra z serii "Survival Kids" została wydana, ale tylko w Japonii. "Lost in Blue", sequel na Nintendo DS, wydany w 2005, "Lost in Blue 2", wydany w 2007, i "Lost in Blue 3", wydany w 2007.

</doc>
<doc id="799084" url="https://pl.wikipedia.org/wiki?curid=799084" title="Cocherito">
Cocherito



</doc>
<doc id="799086" url="https://pl.wikipedia.org/wiki?curid=799086" title="Jeziora humotroficzne">
Jeziora humotroficzne



</doc>
<doc id="799091" url="https://pl.wikipedia.org/wiki?curid=799091" title="Mystacides longicornis">
Mystacides longicornis

Mystacides longicornis – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki.
Jest to gatunek eurosyberyjski, nie występujący w Islandii. Larwy zasiedlają jeziora, strefę oczeretową rzek oraz wody słonawe. W Polsce głównie na niżu. Limnebiont, preferuje strefę elodeidową. Wydaje się, że jest to jeden z najbardziej typowych i charakterystycznych gatunków Trichoptera jezior.
Jest to gatunek pospolicie i licznie występujący w jeziorach Pojezierza Pomorskiego, Mazurskiego, Wielkopolskiego i Łęczyńsko-Włodawskiego. Larwy łowione głównie w strefie roślinności elodeidowej, obecne także w strefie helofitów (głównie latem). Stosunkowo często spotykany był w starorzeczach Doliny Narwi, brak natomiast w starorzeczach Doliny Biebrzy.
"M. longicornis" jest często spotykany w jeziorach, stawach i zalewach morskich Skandynawii. Występuje w jeziorach Estonii, pospolicie w jeziorach Łotwy oraz Litwy. Wykazywany z jezior Niemiec, Holandii, Wielkiej Brytanii. Występuje w wodach o pH 5,2–9,4. Występowanie odnotowano w jeziorach Włoch, imagines poławiano nad Balatonem, larwy stwierdzone w zachodniosyberyjskim jez. Czany.

</doc>
<doc id="799093" url="https://pl.wikipedia.org/wiki?curid=799093" title="Mystacides niger">
Mystacides niger

Mystacides niger – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki.
Jest to gatunek palearktyczny, występuje w całej Europie (bez Islandii), larwy występują w jeziorach i strefach roślinności rzek, głównie na terenach nizinnych. Limnebiont, najprawdopodobniej związany ze strefą elodeidów.
Materiał obejmuje larwy złowione w jeziorach różnych części Polski, jednakże są uzasadnione wątpliwości co do pewnego i jednoznacznego ich oznaczenia.
W Finlandii występuje raczej pospolicie w rzekach, jeziorach i stawach. Obecność wykazana także w jeziorach i ciekach Estonii oraz okolic jez. Ładoga. Jest to gatunek masowy i szeroko rozprzestrzeniony w jeziorach Łotwy, o bardzo wysokiej frekwencji w jeziorach o niskiej trofii. Na Litwie imagines złowiono nad jeziorem mezotroficznym. Wykazany z jezior Niemiec i Danii. Imagines spotykane w Delcie Wołgi, nad jez. Balaton oraz górskimi jeziorami Bałkanów.

</doc>
<doc id="799095" url="https://pl.wikipedia.org/wiki?curid=799095" title="Linda Pétursdóttir">
Linda Pétursdóttir

Linda Pétursdóttir (ur. 27 grudnia 1969 w Húsavík) - Miss World z roku 1988. Pochodzi z Islandii, ma córkę o imieniu Isabella. W 2015 roku była gościnnym jurorem w finałowym konkursie piękności Miss World 2015.

</doc>
<doc id="799097" url="https://pl.wikipedia.org/wiki?curid=799097" title="S/y Dziwna">
S/y Dziwna

s/y Dziwna – polski jacht typu J-80. Zbudowany w 1957 roku dla Polskiego Związku Żeglarskiego, od 2018 roku w rękach prywatnych.
Historia i rejsy.
Stalowy kadłub "Dziwnej" zbudowany został w stoczni w Płocku. W 1986 został przekazany do wyposażenia w Stoczni Jachtowej w Szczecinie, a rozpoczął pływanie w 1987 r. Jacht nosi białe dakronowe żagle. Jednostka posiada dużą dzielność morską. Nazwa jachtu - Dziwna, pochodzi od cieśniny łączącej Zalew Szczeciński z Bałtykiem. Jacht obecnie co sezon pływa w rejsach stażowo-szkoleniowych po Morzu Bałtyckim. 

</doc>
<doc id="799100" url="https://pl.wikipedia.org/wiki?curid=799100" title="Wojciech Kopczuk">
Wojciech Kopczuk

Wojciech Kopczuk (ur. 1972) – polski ekonomista, wykładowca uczelni amerykańskich.
Magister Uniwersytetu Warszawskiego (1996), magister (1998) i doktor (2001) Uniwersytetu w Michigan. Był wykładowcą University of British Columbia, obecnie pracuje na Columbia University.
Zajmuje się polityką podatkową, opublikował liczne prace z tego zakresu. Wspólnie z Joelem Slemrodem opublikował również pracę pt. "Dying to Save Taxes: Evidence from Estate Tax Returns on the Death Elasticity", w której zwracano uwagę na fakt, że data śmierci rodzi konsekwencje podatkowe dla spadkobierców. Udokumentowano statystyczny efekt (oryg. ang. "death elasticity"), którego jednym z możliwych wyjaśnień mogłaby być umiejętność przesuwania daty (pojawiającej się na zeznaniu podatkowym) własnej śmierci, o ile spadkobiercy mogą dzięki temu osiągnąć korzyść finansową w postaci mniejszego podatku.
Wyniki badań w formie zwulgaryzowanej zyskały pewną popularność i przyniosły autorom nagrodę Ig Nobla w dziedzinie ekonomii za 2001 rok.

</doc>
<doc id="799101" url="https://pl.wikipedia.org/wiki?curid=799101" title="Syrpuć">
Syrpuć

Syrpuć (ur. ok. 1340, zm. ok. 1400) – półlegendarny możnowładca wielkolitewski, uważany za księcia na Kiernowie.
Życiorys.
Syrpuć był osobą, która nie została wymieniona w żadnych znanych, pisemnych źródłach historycznych, co mogłoby wskazywać, że jego istnienie jest jedynie legendą.
Jednakże, ważną informacją dotyczącą Syrpucia jest pewna miejscowość, która wprawdzie już nie istnieje, ale udało się stwierdzić jej lokalizacje na podstawie dokumentów z 1385 roku, dotyczących jednej z rejz krzyżackich. Wyprawa krzyżacka wiodła przez Kiernów, w stronę Wiłkomierza. Tam, nad rzeką Świętą, w odległości dwóch mil od Helwan, a jednej od Wiłkomierza, leżała niegdyś wieś Syrpuciszki (niem. "Sirputtendorf"). Nazwa tej miejscowości, położonej na terytorium kiernowskim, wzbudziła wśród historyków szczególne zainteresowanie. Po pierwsze ze względu na występowanie w niej imienia jej właściciela – Syrpucia, a po drugie dlatego, że Kiernów i leżące wokół niego terytorium, było prastarym grodem książęcym, stanowiącym aż do 1392 roku siedzibę osobnego księcia kiernowskiego. Stąd też przypuszczenia o książęcym pochodzeniu Syrpucia.
Połączenie Syrpucia z Ościkowiczami oznacza również powiązanie go z Sudymontowiczami i Radziwiłłami, którzy mają potwierdzone wspólne pokrewieństwo.
Życie prywatne.
Syrpuć urodził się około 1340 roku jako syn Wirszyłły. Z nieznaną z imienia żoną miał dwóch synów, Ościka i Dorgiego. Zmarł około roku 1400.
Był wnukiem Lizdejki i prawnukiem Narymunta lub Syrpucia"".
Genealogia.
Oprócz zawartych w drzewie genealogicznym rodzin wielkolitewskich, Wojciech Kojałowicz wymienia w swych pracach szereg innych rodzin, łącząc je z rodem Krystyna Ościka (tj. Skop, Możejko, Sirewicz, Narbut, Piećko, Sokół, Wojna i in.), jednakże źródła współczesne nie dają żadnego oparcia do genealogicznego powiązania z nim tych rodzin".

</doc>
<doc id="799109" url="https://pl.wikipedia.org/wiki?curid=799109" title="S/y Jurand">
S/y Jurand

s/y Jurand – polski jacht typu J-140. Właścicielem jednostki był Polski Związek Żeglarski a armatorem COŻ - PZŻ w Trzebieży.
Historia i rejsy.
Stalowy kadłub „Juranda” zbudowany został w stoczni w Gdańsku w 1958 roku.
Nazwa jachtu pochodziła od postaci Juranda z powieści Henryka Sienkiewicza pt. Krzyżacy. Portem macierzystym jachtu od 1959 roku była Trzebież - stało się tak z inicjatywy i dzięki datkom żeglarzy Pomorza Zachodniego, wspieranych przez Kurier Szczeciński. Od lat 60. XX w. na Jurandzie podczas szkoleń i w rejsach ostatnie swe szlify zdobyło wielu późniejszych kapitanów jachtowych. W latach 1985-1986 jacht przeszedł remont, zakres prac obejmował przebudowę wnętrza.
Jednostka od początku lat 90. XX w. nosiła żagle koloru brązowego. Nazwa jachtu była pisana charakterystycznie na obu burtach jachtu pismem gotyckim. W 2009 roku Jurand obchodził swoje pięćdziesiąte urodziny. W owym czasie pływał w rejsach stażowo-szkoleniowych po Morzu Bałtyckim.
W lutym 2018 roku, wraz z innymi wyeksploatowanymi jachtami dawnego COŻ-PZZ w Trzebieży, „Jurand” został wystawiony na sprzedaż w konkursie ofert. Koszt remontu szacowano na 1 mln 700 tys. złotych. Wpłynęła tylko jedna oferta, z ceną 1 zł.
W październiku 2018 roku został zezłomowany.
W 1930 roku pod polską banderą pływał jacht o tej samej nazwie - „Jurand”, kecz gaflowy o powierzchni ożaglowania ok. 100 m². Była to replika jachtu „Spray”, zbudowana przez stocznię Gill w Rochester w roku 1902. Jacht ten nazywał się pierwotnie „Spray”, a później kolejno: „Drei Rosen” i „Haimat”. Pływał do 1939 roku.

</doc>
<doc id="799110" url="https://pl.wikipedia.org/wiki?curid=799110" title="Melissandre Fuentes">
Melissandre Fuentes

Melissandre Fuentes (ur. 1 marca 1988 w Canillo) – andorska łyżwiarka figurowa startująca w konkurencji solistek. Uczestniczka mistrzostw Europy, uczestniczka mistrzostw świata juniorów oraz 4-krotna mistrzyni Andory (2004, 2005, 2007, 2008).
Jej młodsza siostra Lydia (ur. 1990) również trenowała łyżwiarstwo figurowe.

</doc>
<doc id="799118" url="https://pl.wikipedia.org/wiki?curid=799118" title="Ceraclea alboguttata">
Ceraclea alboguttata

Ceraclea alboguttata – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek europejsko-zachodniosyberyjski, występuje w prawie całej Europie, w rzekach i jeziorach, limneksen.
W Finlandii mało liczny i występujący lokalnie, w dużych i małych rzeczkach. Obecność stwierdzana także w jeziorach, liczniej w częściach eutroficznych, na dnie piaszczystym. Na Łotwie gatunek bardzo rzadki, występuje w jeziorach, w Estonii tylko w ciekach. Nad Balatonem imagines łowione niezbyt licznie. W Północnej Westfalii zasiedla strefę rhitralu i epipotamalu.

</doc>
<doc id="799124" url="https://pl.wikipedia.org/wiki?curid=799124" title="Pattaya Open">
Pattaya Open

Pattaya Open – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach twardych w Pattayi od 1991 roku. W 2015 roku odbyła się ostatnia edycja turnieju.

</doc>
<doc id="799137" url="https://pl.wikipedia.org/wiki?curid=799137" title="Ceraclea annulicornis">
Ceraclea annulicornis

Ceraclea annulicornis – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek holarktyczny, nie występuje w południowej Europie i Islandii, larwy spotykane w jeziorach, strefie potamalu, wodach słonawych. Limnebiont, preferuje jeziora o niższej trofii oraz litoral piaszczysty, występuje w zbiorowiskach ramienic.
Larwy zostały znalezione w kilku jeziorach Pojezierza Mazurskiego: w mezotroficznym Jeziorze Narckim, Mamry, Hańcza, Bełdany, Mikołajskim, licznie w jeziorze Śniardwy, głównie w zbiorowiskach ramienic oraz na dnie piaszczystym i kamienistym. Na Pojezierzu Wielkopolskim w Jeziorze Kierskim gatunek występujący rzadko wśród łąk ramienicowych, także w innych jeziorach i gliniankach. W Fennoskandii spotykany w jeziorach i zatokach morskich oraz rzadziej w śródleśnych ciekach. W jeziorach Karelii larwy były charakterystyczne dla siedlisk kipielowych, na brzegu piaszczysto-kamienistym. W Estonii występuje w ciekach i jeziorach.
Bardzo rzadko gatunek spotykany w jeziorach Łotwy, najczęściej w jeziorach słaboeutroficznych i mezotroficznych. Na Litwie imagines złowiono nad dużym jeziorem mezotroficznym. Gatunek znany z jezior Niemiec, eutroficznego jeziora Esrom w Danii, mezotroficznego jeziora w Irlandii.

</doc>
<doc id="799140" url="https://pl.wikipedia.org/wiki?curid=799140" title="Romilda Vane">
Romilda Vane



</doc>
<doc id="799150" url="https://pl.wikipedia.org/wiki?curid=799150" title="Ceraclea dissimilis">
Ceraclea dissimilis

Ceraclea dissimilis – gatunek owada z rzędu chruścików i rodziny Leptoceridae. Larwy prowadzą wodny tryb życia.
Występuje w prawie całej Europie (z wyjątkiem Półwyspu Iberyjskiego, zachodnich Bałkanów, Islandii), larwy spotykane w jeziorach, rzekach i strumieniach. Limneksen (lokalnie może nawet limnefil).
Demel (1923) wykazuje obecność tego gatunku w jeziorze Wigry, larwy zasiedlały mielizny rzadko zarośnięte (zachodzi jednakże możliwość pomylenia z "Ceraclea annulicornis").
Dane z piśmiennictwa informują o spotykaniu larw w jeziorach północnej i północno-wschodniej Europy, głównie w jeziorach oligotroficznych. Imagines spotykane także nad jeziorami Holandii, Węgier i Włoch. 

</doc>
<doc id="799151" url="https://pl.wikipedia.org/wiki?curid=799151" title="Kasper Elyan">
Kasper Elyan

Kasper Elyan, znany też jako Elian lub Helian (ur. ok. 1435 r. w Głogowie, zm. 1486 r.) – kanonik kapituły katedralnej we Wrocławiu, pierwszy drukarz polski, który 35 lat po wynalezieniu druku przez Jana Gutenberga jako pierwszy wydrukował tekst w języku polskim.
Urodził się w rodzinie mieszczańskiej w Głogowie ok. 1435 roku. Jego ojciec był rzemieślnikiem, a dziad Marcin pochodził spod głogowskich Polkowic. Posiadał również dwoje rodzeństwa: siostrę oraz młodszego brata Ambrożego.
Wykształcenie.
Wykształcenie w zakresie sztuk wyzwolonych i prawa kanonicznego zdobył na studiach w Lipsku, Krakowie i Erfurcie. W spisie słuchaczy uniwersytetu w Lipsku z 1451 roku immatrykulowany był wśród nacji polskiej, o czym świadczy zapis "natione Polonus" umieszczony przy jego nazwisku. W 1455 został bakałarzem. W roku 1461 immatrykulował się w Krakowie, a w kilka lat później wstąpił na wydział prawa w Erfurcie. Prawdopodobnie po ukończeniu studiów udał się do Kolonii, gdzie nauczył się drukarstwa.
Drukarnia Świętokrzyska.
W 1470 r. wrócił do kraju. Przy finansowej pomocy kapituły wrocławskiej założył drukarnię we Wrocławiu, która zaczęła działać od 1475 roku. Już w tym roku wyszły spod prasy pierwsze dwa druki religijne. Główną tematyką produkcji oficyny Elyanowej były dzieła o treści kościelnej, przeznaczone do użytku duchowieństwa, jak dzieła Tomasza z Akwinu, Jana Gersona i in., oprócz jednego tylko utworu świeckiego, mianowicie "Fadecji" Poggia ("Facetiarum liber", Joannes Poggius, 1482 r.).
Oficyna była prowadzona do 1482 r. W tym czasie z ramienia biskupa wrocławskiego, Elyan przedsięwziął podróż do Rzymu, gdzie bawił trzy lata. Wracając do kraju zmarł, prawdopodobnie w drodze.
Przed wyjazdem do Rzymu Elyan oddał drukarnię w depozyt mieszczaninowi Janowi Klugemu. Dalszych informacji o tłoczni Elyana po 1483 r. nie ma.

</doc>
<doc id="799153" url="https://pl.wikipedia.org/wiki?curid=799153" title="Fergalicious">
Fergalicious

Fergalicious – drugi singel Fergie pochodzący z pierwszej solowej płyty piosenkarki, "The Dutchess", wydanej w 2006 roku. Występuje w nim kolega Stacy po fachu Will.i.am. Teledysk do utworu nawiązuje do filmu "Charlie i fabryka czekolady" i mówi o słabości piosenkarki do słodyczy. Elementem kluczowym teledysku jest bitwa Fergie z innymi kobietami na ringu pełnym czekolady.

</doc>
<doc id="799157" url="https://pl.wikipedia.org/wiki?curid=799157" title="Zagroble">
Zagroble



</doc>
<doc id="799159" url="https://pl.wikipedia.org/wiki?curid=799159" title="Rosa cinnamomea">
Rosa cinnamomea



</doc>
<doc id="799160" url="https://pl.wikipedia.org/wiki?curid=799160" title="Tytus Sam">
Tytus Sam



</doc>
<doc id="799161" url="https://pl.wikipedia.org/wiki?curid=799161" title="Zagroble (Kalników)">
Zagroble (Kalników)

Zagroble – część wsi Kalników w Polsce, położone w województwie podkarpackim, w powiecie przemyskim, w gminie Stubno.
W latach 1975–1998 Zagroble administracyjnie należało do województwa przemyskiego.
Wśród mieszkańców popularniejsza jest nazwa "Zagreble". Znajduje się tu kościół pod wezwaniem św. Andrzeja apostoła, wybudowany w 1913 roku na polecenie małżonki Bolesława Orzechowicza, Wandy.
Zagreble dzieli się na m.in. na Kolonię, Zastaw i Czeremosznie.

</doc>
<doc id="799162" url="https://pl.wikipedia.org/wiki?curid=799162" title="Wieluń (przystanek kolejowy)">
Wieluń (przystanek kolejowy)

 
Wieluń – przystanek kolejowy w Wieluniu, w województwie łódzkim, położony na linii kolejowej nr 181 łączącej Herby Nowe z Oleśnicą.
W roku 2017 przystanek obsługiwał 20–49 pasażerów na dobę.
Historia.
Ze względu na odległe położenie stacji Wieluń Dąbrowa od miasta, władze lokalne zabiegały o wybudowanie przystanku osobowego. W dniu 10 marca 1950 powołano Społeczny Miejski Komitet Budowy Przystanku Kolejowego. Celem było gromadzenie funduszy oraz wpływanie na władze kolejowe, by wspólnie z władzami miejskimi sfinansować budowę. Przystanek kolejowy Wieluń Miasto powstał w 1952 roku przy obecnej ul. Warszawskiej. Po latach, ze względu na zły stan techniczny peronu, podjęto decyzję o jego przebudowie. Nowy peron przystanku ma wysokość 0,76 metra, 250 metrów długości oraz barierki i pochylnię ułatwiającą dojście. Wraz z budową peronu oprofilowano tor na całej długości peronu.
15 kwietnia 2019 roku został wznowiony ruch pociągów ze zmodernizowanego peronu.

</doc>
<doc id="799163" url="https://pl.wikipedia.org/wiki?curid=799163" title="Ceraclea excisa">
Ceraclea excisa

Ceraclea excisa – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek północnopalearktyczny występujący w Fennoskandii, larwy zasiedlają rhitral i jeziora (Botosaneanu i Malicky 1978). Limnefil.
Materiał obejmuje dwie niepewnie oznaczone larwy złowione na Pojezierzu Mazurskim w elodeidach i osoce. 

</doc>
<doc id="799166" url="https://pl.wikipedia.org/wiki?curid=799166" title="Ceraclea fulva">
Ceraclea fulva

Ceraclea fulva – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek europejsko-zachodniosyberyjski, nie występuje w południowej Europie, Islandii, larwy spotykane w jeziorach, roślinności rzek i estuariach (Botosaneanu i Malicky 1978). Limnefil.
Jaskowska (1961) informuje o występowaniu w rzekach, starorzeczach i jeziorach Wielkopolski, jednakże oznaczenia nie są pewne.
Występuje w jeziorach i zatokach morskich Finlandii. W jeziorach Karelii larwy łowiono na dnie piaszczystym wśród izoetydów. Imagines spotykano nad jeziorami Estonii, Łotwy, Litwy oraz jez. Ładoga. Obecność wykazana także w jeziorach Niemiec, w Irlandii, imagines łowione nad jeziorami w Holandii, nad jeziorem Balaton, we Włoszech w jeziorach przepływowych na gąbkach, w jez. Chiusi wśród rdestnic oraz w jez. Trasimeno. Występuje w jeziorach Kaukazu oraz pospolicie w zbiornikach Doliny Wołgi.

</doc>
<doc id="799167" url="https://pl.wikipedia.org/wiki?curid=799167" title="Pogorzelec (Kalników)">
Pogorzelec (Kalników)

Pogorzelec – część wsi Kalników w Polsce, położona w województwie podkarpackim, w powiecie przemyskim, w gminie Stubno.
W latach 1975–1998 Pogorzelec administracyjnie należała do województwa przemyskiego.

</doc>
<doc id="799168" url="https://pl.wikipedia.org/wiki?curid=799168" title="Ceraclea nigronervosa">
Ceraclea nigronervosa

Ceraclea nigronervosa – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek palearktyczny, nie występuje w południowej części Europy, zasiedla rzeki, jeziora i estuaria (Botosaneanu i Malicky 1978). Limneksen.
W Finlandii występuje w jeziorach, strumieniach i zalewach morskich. Na Łotwie gatunek bardzo rzadki, uważany za rzeczny, choć spotykany i w niektórych dużych jeziorach, notowany w okolicy jeziora Ładoga, jezior Karelii, na Litwie imagines poławiane nad jeziorem mezotroficznym, w Irlandii larwy rzadko spotykane w jeziorze mezoeutroficznym. W Niemczech występuje w zarośniętych i zatorfionych wodach stojących oraz potamalu.

</doc>
<doc id="799169" url="https://pl.wikipedia.org/wiki?curid=799169" title="Ceraclea senilis">
Ceraclea senilis

Ceraclea senilis – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek euroazjatycki, nie występuje na Półwyspie Iberyjskim, Apenińskim, w Pirenejach i Islandii, larwy zasiedlają jeziora i estuaria (Botosaneanu i Malicky 1978). Limnefil.
Podawany jako częsty gatunek w jez. Wigry (Demel 1923), lecz można mieć wątpliwości co do poprawnego oznaczenia. Larwy złowione w jez. Skonał wśród rdestnic oraz starorzeczach doliny Narwi i Biebrzy.
Występuje w jeziorach i zalewach morskich Finlandii, w jeziorach i lambinach Karelii, w rdestnicach. Imagines łowione nad ultraeutroficznymi jeziorami Łotwy, jeziorami i ciekami Estonii, także w okolicach jez. Ładoga i na Litwie nad jez. eutroficznym. Ponadto imagines poławiane nad nimfeidami i osoką w Holandii, Balatonem oraz włoskim jez. Chiusi. Larwy spotykane w Dolinie Wołgi na gąbkach.

</doc>
<doc id="799170" url="https://pl.wikipedia.org/wiki?curid=799170" title="Kowaliki">
Kowaliki



</doc>
<doc id="799172" url="https://pl.wikipedia.org/wiki?curid=799172" title="Merkaptan metylowy">
Merkaptan metylowy



</doc>
<doc id="799175" url="https://pl.wikipedia.org/wiki?curid=799175" title="Dzień Polskiej Niezapominajki">
Dzień Polskiej Niezapominajki

Dzień Polskiej Niezapominajki – święto przyrody obchodzone corocznie 15 maja, mające na celu promowanie jej walorów, stałe przypominanie o ochronie środowiska i zachowaniu różnorodności biologicznej Polski.
Święto ma również na celu zachowanie od zapomnienia ważnych chwil w życiu, osób, miejsc i sytuacji.
Akcję zapoczątkował w 2002 redaktor radiowej "Jedynki", prowadzący "Ekoradio", Andrzej Zalewski (zm. 2011) trochę na przekór Walentynkom. Pierwsze obchody odbyły się 15 maja 2002 roku.
Świętu patronują od początku media: "Gazeta Wyborcza" i "Przyroda Polska", która zainicjowała akcję powstania Klubu Szkół Parkowych. Uczniowie tych placówek dbają o miejscową faunę i florę.
W kolejnych latach do akcji edukacji włączali się pszczelarze, szkółkarze, leśnicy i inne środowiska, np. Państwowy Instytut Geologiczny, przedszkola i szkoły oraz wiele czasopism, m.in. "Dziennik Zachodni, Gość Niedzielny, Gazeta Olsztyńska".
Tradycją tego święta stały się również koncerty niezapominajkowe. Pierwszy koncert odbył się w 2003 roku w studio Polskiego Radia im. W. Lutosławskiego. Ponadto koncerty zorganizowano w 2004 roku w Filharmonii Narodowej, w 2005 roku w studiu Polskiego Radia im. A. Osieckiej, oraz w 2009 roku w studio Polskiego Radia im. W. Lutosławskiego.
Do akcji włączyły się również Lasy Państwowe. Z inicjatywą oczyszczenia lasów królewskich Władysława Jagiełły w 2010 roku, wystąpił Ośrodek Edukacji Ekologicznej i Integracji Europejskiej w Jedlni-Letnisko. Do "Polskiej Niezapominajki" dołączają również rolnicy ekologiczni.

</doc>
<doc id="799176" url="https://pl.wikipedia.org/wiki?curid=799176" title="Kowaliki (Kalników)">
Kowaliki (Kalników)

Kowaliki – część wsi Kalników w Polsce, położona w województwie podkarpackim, w powiecie przemyskim, w gminie Stubno.
W latach 1975–1998 Kowaliki administracyjnie należały do województwa przemyskiego.

</doc>
<doc id="799179" url="https://pl.wikipedia.org/wiki?curid=799179" title="Inkorporacja (językoznawstwo)">
Inkorporacja (językoznawstwo)

Inkorporacja – zjawisko polegające na tworzeniu wyrazów złożonych w sposób kompozycyjny, poprzez łączenie rdzeni wyrazowych w jedną całość. Możliwa jest inkorporacja zaimków, a także przydawek i rzeczowników. Inkorporacja jest typowa dla języków polisyntetycznych.

</doc>
<doc id="799187" url="https://pl.wikipedia.org/wiki?curid=799187" title="Kolonia (Stubno)">
Kolonia (Stubno)

Kolonia – część wsi Stubno w Polsce, położona w województwie podkarpackim, w powiecie przemyskim, w gminie Stubno.
W latach 1975–1998 Kolonia administracyjnie należała do województwa przemyskiego.

</doc>
<doc id="799190" url="https://pl.wikipedia.org/wiki?curid=799190" title="Athripsodes albifrons">
Athripsodes albifrons

Athripsodes albifrons – gatunek owada z rzędu chruścików i rodziny Leptoceridae. Larwy prowadzą wodny tryb życia.
Występuje w prawie całej Europie, larwy zasiedlają strefę rhitralu i roślinność rzek (Botosaneanu i Malicky 1978). Limneksen. Gatunek rzadko spotykany w jeziorach Finlandii, i Irlandii. 

</doc>
<doc id="799204" url="https://pl.wikipedia.org/wiki?curid=799204" title="Pałanka">
Pałanka

Pałanka – jednostka administracyjna (okręg) funkcjonująca w Siczy Zaporoskiej.
Powstanie pałanek związane było z procesem zasiedlania Zaporoża i związaną z tym koniecznością organizacji administracji i sądów. Ich system najlepiej zorganizowany był w okresie Nowej Siczy (1734–1775), kiedy istniało 8 pałanek:
Na prawym brzegu Dniepru:
Na lewym brzegu Dniepru: 
Ośrodkiem każdej pałanki była słoboda z niewielkimi umocnieniami, gdzie stacjonowała załoga kozacka. Na czele każdej pałanki stał pułkownik skupiający władzę wojskową, administracyjną, sądową i finansową. Podporządkowana mu była administracja w osobach pisarza i atamana oraz pałankowej starszyzny.

</doc>
<doc id="799206" url="https://pl.wikipedia.org/wiki?curid=799206" title="Athripsodes aterrimus">
Athripsodes aterrimus

Athripsodes aterrimus – gatunek owada z rzędu chruścików i rodziny Leptoceridae. Larwy prowadzą wodny tryb życia.
Gatunek euroazjatycki (eurosyberyjski), nie występuje w Islandii, larwy spotykane w jeziorach, roślinności rzek i estuariach. W Polsce głównie na nizinach. Limnebiont, występuje w strefie elodeidów i helofitów.
Na Pojezierzu Pomorskim larwy złowione w jez. Dołgie Wielkie, Żarnowieckim i kilku jeziorach lobeliowych, imagines nad jeziorami okolic Kartuz. Często i licznie spotykane w jeziorach Pojezierza Mazurskiego. Larwy obecne w wielu siedliskach, najliczniej w "Magnocharacetum", "Parvocharacetum", "Ceratophyllum", "Myriophyllum", "Stratiotes aloides", rdestnicach. Licznie spotykano larwy także w roślinności helofitowej i na dnie niezarośniętym. Wyraźnie unika zbiorników o charakterze torfowiskowym. Larwy złowione zostały także w jeziorach Pojezierza Wielkopolskiego, Pojezierza Łęczyńsko-Włodawskiego oraz stawach dolinnych w Karkonoszach i jeziorach strefy lasu w Tatrach, masowo łowiono w starorzeczach Doliny Narwi i Biebrzy.
Gatunek ten jest często obserwowany w jeziorach Europy, w strefie helofitów, na dnie niezarośniętym, ramienicach, glonach nitkowatych. Larwy występują w wodach o pH 6,8–9,4. Larwy łowiono także w jeziorach zachodniej Syberii.

</doc>
<doc id="799209" url="https://pl.wikipedia.org/wiki?curid=799209" title="Nanofanerofit">
Nanofanerofit



</doc>
<doc id="799211" url="https://pl.wikipedia.org/wiki?curid=799211" title="Athripsodes bilineatus">
Athripsodes bilineatus

Athripsodes bilineatus – gatunek owada z rzędu chruścików i rodziny Leptoceridae. Larwy prowadzą wodny tryb życia.
Występuje w Europie, z wyjątkiem Skandynawii i Islandii, larwy zasiedlają strefę rhitralu i potamalu (Botosaneanu i Malicky 1978). Limneksen.
Materiał obejmuje jedną larwę złowioną w jez. Woświn na Pojezierzu Pomorskim.
Larwy złowiono w jeziorach Karelii oraz jeziorze przepływowym w Jugosławii. 

</doc>
<doc id="799213" url="https://pl.wikipedia.org/wiki?curid=799213" title="Athripsodes cinereus">
Athripsodes cinereus

Athripsodes cinereus – gatunek owada z rzędu chruścików i rodziny Leptoceridae. Larwy prowadzą wodny tryb życia.
"Athripsodes cinereus" jest gatunkiem euroazjatyckim, nie występuje w Islandii, larwy zasiedlają strefę potamalu, jeziora, wody słonawe. W Polsce występuje głównie na nizinach i wyżynach (Tomaszewski 1965). Limnebiont, związany z dnem piaszczystym i jeziorami niższej trofii.
Na Pojezierzu Pomorskim larwy złowione zostały w jeziorze Woświn, stosunkowo licznie w Jeziorze Żarnowieckim, niezbyt licznie w jeziorach lobeliowych, najliczniej na dnie piaszczystym i kamienistym, imagines nad jeziorami w okolicach Kartuz. Na Pojezierzu Mazurskim gatunek ten występował w większości badanych jezior, w niektórych masowo (np. w mezotroficznym jez. Narckim). Larwy najliczniej łowiono w ramienicach, rogatku i wywłóczniku, zbiorowisku "Potamogeton filiformis" i "Potamogeton gramineus", trzcinowisku oraz na dnie piaszczystym. Wyraźnie unika zbiorników z torfowiskowymi brzegami. Stosunkowo często spotykano w litoralu piaszczystym jezior Pojezierza Łęczyńsko-Włodawskiego, w strefie elodeidów oraz trzcin. Gatunek obecny także w Jeziorze Kierskim na dnie kamienistym, często na dnie żwirowo-piaszczystym, mało licznie w oczeretach.
Bardzo pospolity dla jezior, stawów, zalewów morskich oraz dużych i małych rzek Fennoskandii. Obecność stwierdzona w jeziorach i rzekach Estonii. W jeziorach Łotwy występuje masowo i jest szeroko rozprzestrzeniony. Odznacza się bardzo dużą frekwencją w jeziorach mezotroficznych i słaboeutroficznych, dużą frekwencją w eutroficznych i niską w eutroficzno-dystroficznych. Gatunek określany jest jako jeziorno-rzeczny, preferujący niezarośnięte lub słabo zarośnięte fragmenty brzegu. W rzekach współwystępuje z "Tinodes waeneri". Na Litwie poławiany nad jeziorami mezotroficznymi i eutroficznym. Występuje w jeziorach Niemiec, Danii, Irlandii.

</doc>
<doc id="799217" url="https://pl.wikipedia.org/wiki?curid=799217" title="Jennifer Finnigan">
Jennifer Finnigan

Jennifer Christina Finnigan (ur. 22 sierpnia 1979 w Montrealu) – kanadyjska aktorka telewizyjna.
Życiorys.
Kariera.
Przyszła na świat i dorastała w Montrealu jako córka Diane i
Jacka Finniganów. Jako dziecko była modelką, lecz od zawsze interesowało ją aktorstwo. W szkole średniej chętnie zgłaszała się na ochotniczkę do wszystkich szkolnych przedstawień, a w dodatku pojawiała się w licznych produkcjach lokalnego teatru.
Pierwsze kroki na małym ekranie stawiała w dwóch odcinkach serialu "Tajemnicze archiwum Shelby Woo" ("The Mystery Files of Shelby Woo", 1998) u boku Pata Mority. Potem wystąpiła gościnnie w serialach "Big Wolf on Campus" (1999), "Szalony świat" ("Student Bodies", 1999), "Nikita" ("La Femme Nikita", 2000), "Czy boisz się ciemności?" ("Are You Afraid of the Dark?", 2000), zanim zagrała postać nieśmiałej Laurie Show w telewizyjnym dramacie kryminalnym "Rywalki" ("The Stalking of Laurie Show", 2000).
Sławę międzynarodową zawdzięcza roli Bridget Forrester, córki Brooke (Katherine Kelly Lang) i Erica (John McCook) w operze mydlanej CBS "Moda na sukces" ("The Bold and the Beautiful", 2000–2004), za którą otrzymała trzykrotnie nagrodę Emmy (2002, 2003, 2004).
W 2005 roku zadebiutowała niewielką rolą na dużym ekranie w komedii "High Hopes" z udziałem Danny’ego Trejo, Edwarda Furlonga, Roberta Rodrigueza i Davida Faustino. Karierę telewizyjną kontynuowała w roli ambitnej i twardej pani prokurator Annabeth Chase w serialu CBS "Krok od domu" (2005–2007).
Życie prywatne.
7 czerwca 2007 poślubiła aktora Jonathana Silvermana, z którym się spotykała od Świąt Bożego Narodzenia 2004. Jej hobby to śpiewanie, taniec swing, pisarstwo, podróże oraz modelarstwo kolejowe.

</doc>
<doc id="799220" url="https://pl.wikipedia.org/wiki?curid=799220" title="Naganka">
Naganka

Naganka (także: "nagonka") – w łowiectwie oznacza zespół ludzi, których zadaniem jest spłoszyć dziką zwierzynę, będącą przedmiotem polowania i skierować ją na stanowiska myśliwych.
Naganiacze idą zwykle w szeregu. Dla wypłoszenia zwierząt posługują się specjalnymi kołatkami, które powodują duży hałas. Poszczególni członkowie zespołu naganiaczy są zwykle w takiej odległości, aby mieć między sobą kontakt wzrokowy.
Jeżeli teren, na którym dokonuje się nagonki jest zbyt duży w stosunku do liczby naganiaczy i myśliwych, jego część może być odgrodzona od reszty lasu specjalnymi sznurami lub taśmami posiadającymi zawiązane w regularnych odstępach kolorowe tasiemki (fladry), które odstraszają zwierzęta od przekroczenia tej granicy.

</doc>
<doc id="799221" url="https://pl.wikipedia.org/wiki?curid=799221" title="Nagonka">
Nagonka



</doc>
<doc id="799225" url="https://pl.wikipedia.org/wiki?curid=799225" title="Stefan Huebner">
Stefan Huebner



</doc>
<doc id="799226" url="https://pl.wikipedia.org/wiki?curid=799226" title="Efekt konwoju">
Efekt konwoju

Efekt konwoju (ang. "convoy effect") — niekorzystny efekt blokowania dostępu przez proces do procesora. Procesy oczekują, aż proces obsługiwany zwolni procesor. Powoduje mniejsze wykorzystanie procesora. Występuje w algorytmie First-Come, First-Served (FCFS). Przyczyną występowania EK jest brak możliwości wywłaszczenia długiego procesu.

</doc>
<doc id="799229" url="https://pl.wikipedia.org/wiki?curid=799229" title="Colpotaulius incisus">
Colpotaulius incisus



</doc>
<doc id="799233" url="https://pl.wikipedia.org/wiki?curid=799233" title="Piszczel (broń)">
Piszczel (broń)

Piszczel () – staropolskie potoczne określenie długiej gładkolufowej broni palnej, używanej od XIV do XVII wieku na Ukrainie i w Rosji. Termin ten jest nieprecyzyjny i odnosi się głównie do prymitywnych rusznic i hakownic oraz nowocześniejszych muszkietów i arkebuzów.

</doc>
<doc id="799235" url="https://pl.wikipedia.org/wiki?curid=799235" title="The Cult">
The Cult

The Cult – brytyjski zespół rockowy założony w 1983 roku jako "Southern Death Cult". Nazwa wraz z kształtowaniem się składu i charakteru grupy stopniowo ulegała skróceniu – najpierw do "Death Cult", a następnie po prostu "Cult". Muzyka tworzona przez The Cult to rock w wielu postaciach, od gotyckich ballad przez prosty mocno gitarowy rock po heavy metal.

</doc>
<doc id="799236" url="https://pl.wikipedia.org/wiki?curid=799236" title="Rozmiar koperty">
Rozmiar koperty

Międzynarodowe standardy rozmiarów.
Norma międzynarodowa ISO 269 definiuje kilka standardów rozmiarów kopert. Wymiary kopert są dostosowane do normy formatów arkusza ISO 216.
Niemiecka norma DIN 678 definiuje podobną listę formatów kopert.
Norma ISO 269:1985 została wycofana w roku 2009, polska edycja PN-ISO 269:2000 obowiązywała do roku 2014.
Rozmiary kopert w USA.
W USA istnieje wiele różnych rozmiarów kopert. Trzeba pamiętać, że nazwy kopert w USA nie odnoszą się do formatu arkusza. Np. koperta oznaczona "A2" ma zupełnie inny rozmiar niż arkusz A2 według normy formatu arkusza ISO 216.
Przykładowe rozmiary:

</doc>
<doc id="799237" url="https://pl.wikipedia.org/wiki?curid=799237" title="Seradela pastewna">
Seradela pastewna

Seradela pastewna, seradela siewna ("Ornithopus sativus") – gatunek rośliny jednorocznej z rodziny bobowatych. Rodzimym obszarem jego występowania jest Afryka Północna (Algeria, Maroko) i Europa Południowa (Portugalia, Francja, Hiszpania), ale rozprzestrzenił się też na Azorach jako gatunek zawleczony. Jest uprawiany wielu krajach świata. W Polsce jest uprawiany, czasami dziczeje (efemerofit).

</doc>
<doc id="799239" url="https://pl.wikipedia.org/wiki?curid=799239" title="Bine Zupan">
Bine Zupan

Bine Zupan (ur. 4 września 1984) – słoweński skoczek narciarski. Syn Ivo Zupana, również słoweńskiego skoczka.
W międzynarodowych zawodach zadebiutował 26 grudnia 2001 w Pucharze Kontynentalnym w Sankt Moritz, gdzie zajął 43. miejsce. Pierwszy raz na podium Pucharu Kontynentalnego stanął 2 lutego 2003 w Braunlage. W Pucharze Świata zadebiutował 10 stycznia 2004 podczas zawodów w Libercu. Zajął tam 39. oraz 41. miejsce. Znalazł się w drużynie słoweńskiej, która na Mistrzostwach Świata w lotach narciarskich zajęła 6. pozycję. Pierwsze punkty do klasyfikacji Pucharu Świata zdobył w Willingen 9 stycznia 2005, kiedy zajął 30. miejsce.
Jego rekord życiowy to 204 metry, ustanowiony 18 marca 2006 w serii próbnej przed pierwszym konkursem w Planicy.
Od zakończenia sezonu 2005/2006 nie uczestniczy w międzynarodowych zawodach.

</doc>
<doc id="799240" url="https://pl.wikipedia.org/wiki?curid=799240" title="Marco Meoni">
Marco Meoni

Marco Meoni (ur. 25 maja 1973 w Padwie) – włoski siatkarz, reprezentant kraju, występował w Serie A1. Grał na pozycji rozgrywającego. Mierzy 196 cm. Dwukrotnie zdobywał medale olimpijskie: srebrny w 2004 w Atenach i brązowy w 2000 w Sydney.
Odznaczenia.
25 lipca 2000 został odznaczony Orderem Zasługi Republiki Włoskiej.

</doc>
<doc id="799242" url="https://pl.wikipedia.org/wiki?curid=799242" title="Rozmiary kopert">
Rozmiary kopert



</doc>
<doc id="799243" url="https://pl.wikipedia.org/wiki?curid=799243" title="Odpowiedzialność prawna">
Odpowiedzialność prawna

Odpowiedzialność prawna – określone prawem ujemne konsekwencje, sankcja wobec określonego podmiotu, związana z zaistnieniem negatywnie ocenianego stanu rzeczy. Pojęcie ogólnej odpowiedzialności prawnej jest przedmiotem sporów teoretycznoprawnych i jest dość rzadko stosowane w literaturze prawniczej. Znacznie częściej mówi się o poszczególnych postaciach odpowiedzialności prawnej, stosowanych w różnych gałęziach prawa (np. o odpowiedzialności cywilnoprawnej czy odpowiedzialności karnej). 
Sytuacje w których podmiot ponosi odpowiedzialność prawną są określane przez dany system prawny. W najprostszej sytuacji podmiot ponosi odpowiedzialność za własne czyny (np. za wyrządzenie szkody przez siebie). Prawo może jednak określać sytuacje w których podmioty ponoszą odpowiedzialność za czyny innych (np. rodzice ponoszą odpowiedzialność za swoje dzieci), a nawet za zdarzenia nie związane z działalnością ludzką (np. działania siły przyrody). 
Można wyróżnić także prawną odpowiedzialność roli, która nie dotyczy rozliczenia za popełnienie czynu, ale jest odpowiedzialność związaną z należytym pełnieniem określonej roli społecznych (w tym sensie rodzice są odpowiedzialni prawnie za dobro swoich dzieci).
Odpowiedzialność prawna w innych systemach prawnych.
Pojęcie odpowiedzialności w języku polskim odnosi się nie tylko do wszystkich gałęzi prawa, ale także do moralności (odpowiedzialność moralna). W innych językach europejskich zwykle funkcjonuje w tym miejscu kilka pojęć. 
W języku angielskim rozróżnia się "responsibility" i "liability". "Responsiblitity" jest pojęciem ogólnym, używanym w języku potocznym i odnoszonym również do moralności. "Liability" jest natomiast pojęciem ściśle prawniczym, związanym z określonymi roszczeniami i zobowiązaniami. 
W języku niemieckim odróżnia się "Verantwortung" i "Haftung". "Verantwortung" jest pojęciem ogólnym (język potoczny) oraz używanym na gruncie prawa karnego. "Haftung" odnosi się natomiast do zagadnień cywilnoprawnych. 
Rodzaje odpowiedzialności prawnej.
Odpowiedzialność cywilna.
Jest to możliwość zastosowania przymusu państwowego w postaci egzekucji majątkowej, wobec określonej osoby fizycznej lub prawnej, celem realizacji ciążącego na niej obowiązku. Jest najczęściej powiązana z długiem.
Ze względu na źródło powstania odpowiedzialności rozróżnia się odpowiedzialność kontraktową (z tytułu niewykonania lub nienależytego wykonania zobowiązania) i deliktową (za szkodę wyrządzoną czynem niedozwolonym).
Ze względu na zasadę ponoszenia odpowiedzialności rozróżnia się odpowiedzialność na zasadzie winy, odpowiedzialność na zasadzie ryzyka i odpowiedzialność na zasadzie słuszności.
Odpowiedzialność karna.
Odpowiedzialność karna to ponoszenie konsekwencji za określone czyny określone w prawie jako przestępstwo lub wykroczenie.
Odpowiedzialność konstytucyjna.
Odpowiedzialność konstytucyjna odnosi się do osób pełniących najwyższe stanowiska w państwie, a jej tryb określany jest najczęściej w konstytucji. Jest ona ponoszona za naruszenie ustawy konstytucyjnej i innych ważnych ustaw.

</doc>
<doc id="799247" url="https://pl.wikipedia.org/wiki?curid=799247" title="Liderzy rankingu ATP">
Liderzy rankingu ATP

Lista liderów rankingu ATP od momentu wprowadzenia rankingu 23 sierpnia 1973.
Tylko sześciu tenisistom udało się utrzymać na 1. miejscu przez cały rok:
Liderzy rankingu ATP.
Stan na 27 marca 2023.

</doc>
<doc id="799249" url="https://pl.wikipedia.org/wiki?curid=799249" title="Dore Della Lunga">
Dore Della Lunga

Dore Della Lunga (ur. 25 lipca 1984 w Chiaravalle) – włoski siatkarz, grający na pozycji przyjmującego. 
Sukcesy klubowe.
Mistrzostwo Włoch:
Liga Mistrzów:
Klubowe Mistrzostwa Świata:
Puchar Włoch:
Superpuchar Włoch:

</doc>
<doc id="799250" url="https://pl.wikipedia.org/wiki?curid=799250" title="Margaret duPont">
Margaret duPont



</doc>
<doc id="799252" url="https://pl.wikipedia.org/wiki?curid=799252" title="Manuela Maleeva">
Manuela Maleeva



</doc>
<doc id="799253" url="https://pl.wikipedia.org/wiki?curid=799253" title="Prus II">
Prus II

Prus II ("Wilczekosy, Wilcze Kosy, Słubica, Falcastrum Lupinum") – polski herb szlachecki.
Opis herbu.
W polu czerwonym dwie wilczekosy srebrne złączone w dole i związką złotą powiązane, tak, że koniec jej wisi, zachodzące ostrzami na siebie z zaćwieczonym tamże półtorakrzyżem srebrnym, którego dolne ramię w lewo, w klejnocie ramię zbrojne w łokciu zgięte z mieczem w lewo zaniesione.
Najwcześniejsze wzmianki.
Pojawia się pierwszy raz w źródłach pisanych sądowych w 1401 r.
Znane są następujące pieczęcie średniowieczne: 1402 - Iwan z Radomina; 1413 - Adam z Będkowa, kanonik krakowski; 1422 - Mikołaj z Schillingsdorfu; 1434 - Piotr z Będkowa.
Legenda herbowa.
W czasach wojny księcia Kazimierza I Odnowiciela (ur. 1016, zm. 1058) z Miecławem, uzurpatorem mazowieckim, wojskami polskimi dowodził rycerz herbu Prus. Udało mu się pokonać wroga, który został przez niego dwa razy raniony. W dowód wdzięczności Kazimierz Odnowiciel pozwolił rycerzowi ożenić się z jedyną córką Miecława i nadał mu rozległe ziemie na Mazowszu. Tymczasem na pamiątkę pokonania Miecława i ożenku z jego córką, możny ów do swojego herbu, na który składał się półtoraramienny krzyż, dołączył dwie skrzyżowane kosy, znajdujące się w herbie zwyciężonego przeciwnika.
Herbowni.
Lista nazwisk rodów szlacheckich pieczętujących się herbem Prus z "Herbarza polskiego od średniowiecza do XX wieku" Tadeusza Gajla:
Bandkowski, Bawor, Baworowski, Będkowski, Bielejowski, Bielowski, Blichowski, Białyszewski.
Chłopicki, Chmętowski.
Damecki, Danielecki, Daniecki, Dawidowski, Dębowski, Dowejko.
Faszcz, Faszczewski, Filonienko.
Gąsowski, Glauch, Glinojecki vel Glinowiecki, Gloger, Glogier, Głaznecki, Głaznocki, Głuchowski, Głuchowski-Gleich, Gołąb, Gościszewski, Grabowski, Grochowalski, Grodzieński, Grzybowski, Grzybiński.
Jezierski, Jeżewski.
Kalnochwotski, Kamocki, Kanafocki vel Kanafojski, Kamiski, Katlewski, Klukowski, Kobyliński, Kosiński, Kostecki.
Lisicki, Lubecki vel Łubecki, Lubiatowski.
Łaźniewski, Łanźiowski.
Makowski, Małachowski, Miszewski, Miszkiel, Mitarnowski, Myślecki, Myślęcki, Moszczyński.
Nakwaski, Niewierski, Nowomiejski.
Obrębski, Olszewski, Olszowski, Osowiński vel Ossowiński, Orpinowski vel Orpiński, Orzeszkowski.
Petrellewicz, Płomiański, Preczkowski vel Pręczkowski, Pruski.
Radomiński, Rogusławski, Rosołowski, Rudowski.
Samicki, Segnic, Siodłowski, Skotnicki, Strzemieczny, Stypiński, Szczutowski, Szczyciński.
Świętochowski.
Tobaczyński.
Uciąski
Więckowski, Wieczwiński, Windacki, Windak, Windyka, Wodziński, Wołowski, Wspinek vel Spinek.
Zaborowski, Zacharski, Zglenicki, Zglinicki, Żyr

</doc>
<doc id="799256" url="https://pl.wikipedia.org/wiki?curid=799256" title="Wyspy Selvagens">
Wyspy Selvagens

Wyspy Selvagens (port. "Ilhas Selvagens" [], w tłumaczeniu: "Wyspy Dzikie") – niewielki archipelag niedaleko atlantyckich wybrzeży Afryki, leżący pomiędzy Maderą (280 km) a Wyspami Kanaryjskimi (165 km), zaliczany do Makaronezji. Wyspy są integralną częścią Portugalii, a administracyjnie stanowią część Madery. 
Wyspy są niezamieszkane i stanowią w całości rezerwat przyrody, którego pilnują czterej strażnicy, doglądając kolonii ptaków, patrolując teren i interweniując w sytuacji wizyt nieupoważnionych osób, w szczególności hiszpańskich rybaków. Wyspy są obiektem sporu pomiędzy Portugalią i Hiszpanią. Chociaż Hiszpania nie podważa portugalskiej własności tych wysp, dąży do uznania archipelagu za wulkaniczne skały, a nie za obszar terytorialny, co wpłynie na granice stref wyłącznej strefy ekonomicznej na Atlantyku. Wyspy odwiedzali portugalscy prezydenci Mário Soares, Jorge Sampaio i Aníbal Cavaco Silva.
Powierzchnia wysp wynosi 2,73 km², składają się one z dwóch większych wysp i wielu drobnych wysepek podzielonych na dwie grupy leżące w odległości 15 km od siebie:
Wyspy są pochodzenia wulkanicznego, a w 2002 roku zaproponowano wpisanie części ich terytorium na listę światowego dziedzictwa UNESCO, jak dotąd nie uzyskały jednak pełnego statusu obiektu na tej liście.

</doc>
