<doc id="799260" url="https://pl.wikipedia.org/wiki?curid=799260" title="Sonic the Hedgehog (postać)">
Sonic the Hedgehog (postać)

Jeż Sonic () – postać fikcyjna, główny bohater gier komputerowych z serii "Sonic the Hedgehog" wydawanych przez firmę Sega, seriali animowanych i dwóch filmów (z roku 2020 oraz roku 2022). Jest to niebieski, humanoidalny jeż poruszający się pieszo z prędkością ponaddźwiękową. 
Historia.
Kiedy Sega próbowała stworzyć grę, mogącą rywalizować z serią Mario firmy Nintendo, a przy okazji również nową postać, która zastąpiłaby Alexa Kidda jako maskotkę firmy, wiele projektów postaci zostało zaproponowanych przez ich dział badań i rozwoju, Sega AM8. Wykonano wiele projektów, wliczając w to pancernika (który później stał się znany jako Pancernik Mighty), psa, podobiznę Theodore’a Roosevelta w piżamie (który później posłużył jako baza do narysowania postaci Doktora Robotnika/Eggmana) i królika (który potrafiłby rozciągać uszy w celu zbierania przedmiotów – wykorzystany w późniejszym czasie w grze "Ristar").
Ostatecznie kolczasty niebieski jeż autorstwa Naota Ohshimy, na początku pod kryptonimem „Mr. Needlemouse” („Pan Igłomysz”), został wybrany jako nowa maskotka. Niebieska pigmentacja Sonica została wybrana, by pasować do kobaltowego koloru loga Segi, a jego buty były koncepcją wyewoluowaną z projektu zainspirowanego przez buty Michaela Jacksona z dodatkiem koloru czerwonego, który był zainspirowany zarówno przez św. Mikołaja, jak również kontrastem tych kolorów na albumie "Bad" Michaela Jacksona z 1987 roku; Bill Clinton był inspiracją dla osobowości Sonica. Korzenie Sonica sięgają aż do tech demo stworzonego przez Yuji Nakę, który ułożył algorytm pozwalający sprite'om poruszać się gładko na zakrętach poprzez określenie ich pozycji za pomocą matrycy punktowej. Oryginalny prototyp Naki był grą platformową, która miała do czynienia z szybko poruszającą się postacią staczającą się jak kula przez długą krętą rurę i ta koncepcja została później dopracowana z projektem postaci Oshimy i poziomami ułożonymi przez projektanta Hirokazu Yasuharę.
Sonic został stworzony bez umiejętności pływania z powodu błędnego przypuszczenia przez Yuji Nakę, że żadne jeże tak nie potrafiły. Grupa piętnastu ludzi zaczęła pracować nad pierwszą grą z Jeżem Sonikiem i przemianowali się jako Sonic Team. Ścieżka dźwiękowa gry została skomponowana przez Masato Nakamurę z zespołu Dreams Come True. Sega sponsorowała koncerty „Wonder 3” zespołu, malując Sonica na autokarze zespołu, dystrybuując broszury reklamujące grę, i udostępniając nagrania z gry odtwarzane nad sceną do czasu jej wydania. W oryginalnej koncepcji Sonic miał kły, był liderem zespołu rockowego i miał ludzką dziewczynę o imieniu Madonna. Jednakże, zespół z Segi Ameryka, prowadzony przez Madeline Schroeder, która nazywa siebie „matką Sonica”, „zmiękczył” postać dla amerykańskiej widowni poprzez usunięcie tych elementów. To wywołało podsycany problem z Sonic Team. Naka później przyznał, że to prawdopodobnie było najlepsze wyjście.
Wygląd Sonica wielce się różni w zależności od medium i stylu, w jakim jest narysowany. W grach komputerowych, oryginalny projekt Sonica autorstwa Oshimy był niski i okrągły, z krótkimi igłami, okrągłym ciałem i bez widocznych źrenic. Grafika przedstawiająca ten projekt i narysowana przez Akirę Watanabe została przedstawiona na okładce pudełka gry. Proporcje Sonica zmieniły się wraz z wydaniem gry "Sonic the Hedgehog 2" na Mega Drive'a. Stosunek głowy Sonica do jego wysokości została zmieniona z 1:2 na 1:2.5. Na wydanie gry Sonic Adventure w 1998 roku, Sonic został przeprojektowany przez Yuji'ego Uekawę jako postać z dłuższymi nogami i mniej kulistym ciałem, długimi i bardziej opadającymi igłami i pokolorowanymi na zielono źrenicami. Na grę z 2006 roku, Sonic został przeprojektowany, żeby wyglądać na doroślejszego i wyższego, by przypodobać się następnemu pokoleniu graczy. Zrobiono to również, aby pozwolić na częstszą interakcję Sonica z ludźmi i jego projekt miał do tego pasować. Alternatywna forma „Jeżołaka” przedstawiona w Sonic Unleashed kładzie większy nacisk na umiejętności walki wręcz Sonica niż na jego szybkość. Aczkolwiek Tetsu Katano potwierdza dużą negatywną reakcję fanów na Jeżołaka, wierzy on, że mógłby powrócić w przyszłości.
Wystąpienia.
Seria gier komputerowych.
Pierwsze pojawienie się Sonica w grze komputerowej miało miejsce w automatowej grze wyścigowej z 1991 roku pt. "Rad Mobile", jako odświeżacz samochodowy. Pierwszy główny występ Sonica miał miejsce w grze platformowej "Sonic the Hedgehog" na Segę Mega Drive/Genesis, która również przedstawiła jego wroga, Doktora Robotnika. Jego dwuogoniasty lisi przyjaciel Tails dołączył do niego w sequelu tejże gry z 1992 roku, "Sonic the Hedgehog 2". "Sonic the Hedgehog CD", wydany w 1993 r., przedstawił samozwańczą dziewczynę Sonica, Amy Rose i powracającego robotycznego sobowtóra Metal Sonica, kiedy Sonic podróżował w czasie, by zapewnić światu dobrą przyszłość. "Sonic the Hedgehog 3" i jego bezpośredni sequel "Sonic &amp; Knuckles", oba wydane w 1994 roku, przedstawiały Sonica i Tailsa znów toczących bitwę z Robotnikiem, z dodatkowym zagrożeniem ze strony Knucklesa, któremu Robotnik wmówił, że Sonic jest zagrożeniem. "Sonic the Hedgehog 4" (2010-2012) kontynuuje, gdzie historia z "Sonic 3" została przerwana, czyniąc Sonica jedyną grywalną postacią i jest wydana w epizodycznych częściach. W drugim epizodzie powraca Tails jako pomocnik Sonica oraz Metal Sonic jako jego powracający wróg.
Inne dwuwymiarowe platformówki z Sonikiem w roli głównej to: "Sonic Chaos" (1993), "Sonic Triple Trouble" (1994), "Sonic Blast" (1996), "Sonic the Hedgehog Pocket Adventure" (1999), "Sonic Advance" (2001), "Sonic Advance 2" (2002), "Sonic Advance 3" (2004), "Sonic Rush" (2005), "Sonic Rush Adventure" (2007) i "Sonic Colours" (DS) (2010), spośród których wszystkie zostały wydane na konsole przenośne.
W 1999 roku wydano "Sonic Adventure". W roli głównego bohatera ponownie pojawił się Sonic, który powrócił z wakacji. Po drodze trafił do miasta Station Square opanowanego przez nowego antagonistę – Chaosa. W trakcie rozgrywki Sonic dowiaduje się, że Chaos jest pod wpływem Doktora Robotnika (teraz już znanego jako Dr. Eggman). To była również pierwsza gra z Sonikiem, która posiadała obsadę głosową. "Sonic Adventure 2" (2001) umieściło Sonica w roli zbiega uciekającego przed wojskiem (G.U.N.) po byciu pomylonym z Jeżem Shadowem. "Sonic Heroes" (2003) przedstawia Sonica łączącego siły z Tailsem i Knucklesem, wraz z innymi drużynami postaci jak Drużyna Rose i Chaotix, przeciwko nowo odbudowanemu Metal Sonicowi, który zdradził swego pana i ma nowe zamiary dominacji nad światem. "Sonic the Hedgehog" (2006) przedstawia Sonica w mieście wody, „Soleannie”, gdzie musi uratować Księżniczkę Elise przed Doktorem Eggmanem, przy okazji też próbując uniknąć nowego zagrożenia na jego życie, Jeża Silvera. Jest on jedyną grywalną postacią w "Sonic Unleashed" (2008), gdzie wbrew woli zyskuje nową osobowość, „Sonica Jeżołaka”, będącego rezultatem Sonica połączonego z mocą Ciemnej Gai. Zyskuje siłę i elastyczność w zamian za jego szybkość, a nowy przyjaciel, dziwny stwór o imieniu Chip pomaga mu po drodze. W "Sonic Colours" (2010), Eggman próbuje ujarzmić energię obcych istot znanych jako „Wispy” dla promienia kontroli umysłu. Rocznicowy tytuł "Sonic Generations" (2011) przedstawia dwa grywalne wcielenia Sonica: młodszy „klasyczny” Sonic, którego rozgrywka jest zaprezentowana w stylu przypominającym tytuły na Mega Drive'a/Genesis i obecny „współczesny” Sonic, który korzysta ze stylu rozgrywki obecnego w Unleashed i Colors, przemierzając poziomy z wcześniejszych gier, aby uratować swych przyjaciół.
"Sonic and the Secret Rings" (2007) przedstawia Sonica w baśniowym świecie „Tysiąca i jednej nocy”. Sequel zatytułowany "Sonic and the Black Knight" (2009) kontynuuje baśniowy motyw przewodni, tym razem umiejscawiając akcję w świecie legend o Królu Arturze.
Sonic pojawiał się również w innych grach różnego rodzaju poza platformówkami 2D i 3D. Wlicza się w to gry: "Sonic the Hedgehog Spinball" (1993), "Sonic Labyrinth" (1995), gry wyścigowe "Sonic Drift" (1994), "Sonic Drift 2" (1995), "Sonic R" (1997), "Sonic Riders" (2006), "Sonic Rivals" (2006), "Sonic Rivals 2" (2007), "Sonic Riders: Zero Gravity" (2008) i "Sonic Free Riders" (2010), bijatyki "Sonic the Fighters" (1996) i "Sonic Battle" (2003), grę komórkową "Sonic Jump" (2005) oraz grę fabularną RPG "" (2008).
Gry komputerowe takie jak "Dr. Robotnik's Mean Bean Machine" (1993), "Knuckles' Chaotix" (1995), "Tails' Skypatrol" (1995), "Tails Adventure" (1995) oraz "Shadow the Hedgehog" (2005) w roli głównej obsadzały postaci ze świata Sonica, choć sam Sonic miał gościnne występy w większości tych tytułów.
Animacja.
Pierwszy serial animowany, "Przygody Jeża Sonica" (ang. "Adventures of Sonic the Hedgehog"), został wyemitowany w 1993 r. Była to komiczna wizja przygód Sonica i Tailsa toczących bitwę z Robotnikiem, przepełniona slapstickowym humorem i luźno oparta na fabule z gier. Pierre De Celles, animator wówczas pracujący nad Przygodami Jeża Sonica, opisał serial jako „pełen zabawy i humoru”. Premierę w 1993 roku miał także "Jeż Sonic" (ang. "Sonic the Hedgehog"). Był to dramatyczny serial, który przedstawiał Sonica jako członka grupy Wojowników Wolności (ang. Freedom Fighters), którzy walczą, by uwolnić swój świat przed rządami złego dyktatora Doktora Robotnika.
W 1996 roku dwa odcinki OVA zatytułowanego "Sonic the Hedgehog" zostały wydane w Japonii na VHS. Wydanie z angielskim dubbingiem połączyło razem oba odcinki i zostało wydane jako "" przez ADV Films.
Trzeci serial z oddzielną linią fabularną został wydany pod tytułem "Sonic Underground" w 1999 roku. Przedstawił on rodzeństwo Sonica (Sonię i Manica) oraz matkę Sonica, królową Aleenę, którzy muszą pokonać Robotnika i zapanować nad Mobiusem jako „Rada Czworga”.
W 2003 roku rozpoczęto emisję serialu "Sonic X". 78-odcinkowy serial anime obrazuje zmagania Sonica, których celem jest ochrona Szmaragdów Chaosu przed Eggmanem i nowymi złoczyńcami. "Sonic: Night of the Werehog" z 2008 roku to film krótkometrażowy wyprodukowany przez Sega’s VE Animation Studio. W filmie Sonic i Chip wchodzą do nawiedzonego domu i muszą zmierzyć się z dwoma duchami usiłującymi ich przestraszyć.
Sega stworzyła też serial animowany oparty o wydarzenia z gier z Sonikiem – "Sonic Boom". Pierwszy odcinek wyemitowano jesienią 2014 roku.
Film.
Sonic pojawił się w filmie zatytułowanym "Sonic. Szybki jak błyskawica", który był wspólnym przedsięwzięciem Paramount Pictures, Segi i Marza Animation Planet (początkowo film był tworzony przez Sony Pictures, zanim prawa do filmu zostały sprzedane studiu Paramount). Premierę planowano na listopad 2019 roku, jednak przesunięto ją na 14 lutego 2020. Oficjalna premiera w Polsce miała miejsce 15 lutego 2020.
W 2022 roku wyszła kontynuacja "Sonic 2. Szybki jak błyskawica", która w Polsce się ukazała 22 kwietnia 2022 roku.
Prasa.
Komiksy Archie.
Seria komiksów wydawanych przez Archie Comics jest w dużej mierze oparta zarówno na grach komputerowych z serii "Sonic the Hedgehog", wydawanych przez firmę SEGA, jak i na dwóch serialach animowanych z Sonikiem ("Przygody Jeża Sonica", "Jeż Sonic"), co widać poprzez pojawiające się tam elementy z każdego ze źródeł, choć twórcy mają często tendencję czerpać też z innych źródeł mających do czynienia z ponaddźwiękowym jeżem (np. "Sonic Underground", ""), ale i pomimo tego faktu, komiksy Archie nadal są w stanie opowiedzieć oryginalne historie z Sonikiem i przyjaciółmi.
Według starej linii czasowej Sonic mieszka na planecie Mobius (będącej Ziemią w przyszłości) w Sękowej Wiosce, walcząc wraz z grupą Wojowników Wolności o wyzwolenie ich krainy spod władzy despotycznego dyktatora, Dr Robotnika. Sonic z komiksów Archie znacznie różnił się od Sonica z gier. W komiksie jego drugie imię to Maurice. Znani byli również jego rodzice – ojciec Jeż Jules oraz matka Bernadette „Bernie”. Sonic urodził się w Mobotropolis, stolicy "Królestwa Acorn", za panowania króla Maximiliana Acorna. Ojciec Sonica był żołnierzem walczącym podczas "Wielkiej Wojny" pomiędzy Mobianami (antropomorficznymi zwierzętami zamieszkującymi planetę Mobius) a "Nadziemcami" (ang. "Overlanders"). Matka Sonica zajmowała się synem w czasie jego dzieciństwa wraz z bratem jej męża, sir Charlesem. Spokój życia rodziny niebieskiego jeża został zachwiany, gdy Dr Robotnik, korzystając z Robotyzera autorstwa sir Charlesa, zamienił matkę i ojca Sonica w ubezwłasnowolnione roboty. sir Charles, znany przez wszystkich jako "„Wujek Chuck”", robił co mógł, by samemu wychować Sonica i jednocześnie szukał sposobu, aby zamienić jego rodziców z powrotem w żywe istoty. Stworzył on Robotyzer, gdyż chciał przedłużyć życie starych i schorowanych, jednak jego wynalazek został skradziony przez Robotnika. Ponieważ jego dzieło zostało wykorzystane w niecnych celach, zrezygnował on z funkcji Ministra Nauki i założył własną restaurację serwującą chilli-dogi. Podczas tego okresu, Sonic zaprzyjaźnił się z przyszłymi członkami "Wojowników Wolności": Księżniczką Sally, Rotorem, Bunnie Rabbot i Antoinem D'Coolette. Sonic również pomógł Rosemary Prower, gdy ta rodziła i w konsekwencji był przy narodzinach jego najlepszego przyjaciela, Milesa Prowera, znanego jako „Tails”. Od czasu założenia Wojowników Wolności Sonic wraz z przyjaciółmi przeżywali na co dzień niesamowite przygody, do których zaliczały się m.in. skoki do innych stref (wymiarów) poprzez Kosmiczną Autostradę (co później przyczyniło się też do spotkania z jego złym sobowtórem z lustrzanego wymiaru – Jeżem Scourge'em), zawiązywanie nowych znajomości w najodleglejszych częściach planety Mobius oraz starcie z przeróżnymi czarnymi charakterami o wiele potężniejszymi od Doktora Robotnika.
Od czasu dwunastoczęściowego crossoveru z Mega Manem komiks przeszedł całkowity reboot, w wyniku którego wygląd świata i wielu postaci się zmienił.
Opis postaci.
Wygląd.
Sonic zmieniał się z biegiem czasu. W momencie wydania pierwszej gry z jego udziałem, jego tułów miał niemal kulisty kształt, w porównaniu z którym nogi były bardzo cienkie, a oczy były czarne. W grze Sonic CD bohater zaczął biec z rękoma odchylonymi do tyłu, co dodało realizmu postaci biegnącej z taką ogromną prędkością. Największa zmiana zaszła wraz z wydaniem pierwszej gry w pełni trójwymiarowej gry z jego udziałem, a więc Sonic Adventure – jego ciało stało się smuklejsze, oczy zmieniły się na zielone, jeż stał się także nieco wyższy.
Sonic nosi charakterystyczne czerwono-białe buty ze złotą klamrą, zaś w grze Sonic Adventure 2 otrzymał do dyspozycji także nowe obuwie, tzw. "Soap Shoes" (ang. soap – mydło), specjalne buty, dzięki którym nabył czysto skaterskich umiejętności, grindowania po rurkach i wszelkiego rodzaju krawędziach.

</doc>
<doc id="799261" url="https://pl.wikipedia.org/wiki?curid=799261" title="Hiroki Yamada (skoczek narciarski)">
Hiroki Yamada (skoczek narciarski)

Hiroki Yamada, jap. 山田大起 (ur. 19 maja 1982) – japoński skoczek narciarski. W Pucharze Świata wystartował po raz pierwszy 22 stycznia 2000 i zajął 46. pozycję.
Do reprezentacji narodowej włączył go Vasja Bajc, ówczesny trener reprezentacji Japonii. 22 grudnia 2001 w Predazzo zdobył pierwsze punkty do klasyfikacji Pucharu Świata. 26 grudnia 2001 w Pucharze Kontynentalnym w Sankt Moritz był drugi. Znalazł się w kadrze na Turniej Czterech Skoczni.
Najdłuższy skok, jaki oddał w życiu to 176 metrów uzyskane na mamuciej skoczni w Oberstdorfie w sezonie 2003/2004.
Jest rekordzistą skoczni Grajski grič w słoweńskim Velenje. 7 lipca 2000 oddał tam skok na odległość 96 metrów.

</doc>
<doc id="799263" url="https://pl.wikipedia.org/wiki?curid=799263" title="Sassolin">
Sassolin

Sassolin (sasollit, rodzimy kwas borowy) – minerał, z gromady wodorotlenków. Należy do minerałów wyjątkowo rzadkich.
Nazwa pochodzi od laguny Sasso w Toskanii we Włoszech, gdzie go odkryto.
Właściwości.
Zazwyczaj tworzy kryształy o pokroju płytkowym, łuseczkowym. Często tworzy szczotki krystaliczne. Występuje w skupieniach zbitych, ziarnistych, tworzy naskorupienia i naloty. Jest giętki, sprężysty, ma charakterystyczny kwaśno-gorzki smak. Jest tłusty w dotyku, łatwo rozpuszcza się w gorącej wodzie. Został poznany wśród produktów wydzielonych przez termy Sasso koło Castelnuovo, następnie znaleziony w produktach ekshalacji Wezuwiusza i Vulcano.
Występowanie.
Powstaje jako produkt ekshalacji wulkanicznych, wytrąca się z gorących źródeł. Często spotykany w kraterach wulkanów, współwystępuje tam z siarką rodzimą.
Miejsca występowania: sassolin występuje w Australii, Japonii, Rosji, Niemczech (Nadrenia Północna-Westfalia), Stanach Zjednoczonych (Kalifornia, Nevada) i we Włoszech.

</doc>
<doc id="799266" url="https://pl.wikipedia.org/wiki?curid=799266" title="Pałacyk Kosińskiego">
Pałacyk Kosińskiego



</doc>
<doc id="799271" url="https://pl.wikipedia.org/wiki?curid=799271" title="Jura Szwabska">
Jura Szwabska

Jura Szwabska (niem. "Schwäbische Alb") – pasmo górskie w Badenii-Wirtembergii w Niemczech o długości około 220 kilometrów i szerokości od 40 do 70 kilometrów. Najwyższe wzniesienie – Lemberg (1015 m n.p.m.). W 2009 roku wpisane na listę rezerwatów biosfery UNESCO. Na zachodzie graniczy ze Schwarzwaldem.
W południowo-zachodniej części Jury Szwabskiej znajduje się Park Krajobrazowy Górnego Dunaju. Obejmuje on duże części powiatów Tuttlingen, Sigmaringen, Zolleralb i Biberach. Utworzony został 5 grudnia 1980 r. i jest jednym z siedmiu parków krajobrazowych Badenii-Wirtembergii.

</doc>
<doc id="799276" url="https://pl.wikipedia.org/wiki?curid=799276" title="Charles Duncan Michener">
Charles Duncan Michener

Charles Duncan Michener (ur. 22 września 1918 w Pasadenie, zm. 1 listopada 2015 w Lawrence) – amerykański entomolog.
Większość swojej kariery naukowej poświęcił systematyce i historii naturalnej pszczół (Apoidea).

</doc>
<doc id="799279" url="https://pl.wikipedia.org/wiki?curid=799279" title="Helmuth von Pannwitz">
Helmuth von Pannwitz

Helmuth von Pannwitz (ur. 14 października 1898 w Bodzanowicach, zm. 16 lub 17 stycznia 1947 w Moskwie) – generał Wehrmachtu i SS, dowódca działającego w strukturach Waffen-SS XV kozackiego korpusu kawalerii, ataman kozacki, kawaler honorowy zakonu joannitów.
Życiorys.
Pannwitz pochodził z prastarej szlachty śląskiej, rodzina była pochodzenia serbołużyckiego, spod Budziszyna, a osiadła na Śląsku w XIV wieku. Pierwszym jej majątkiem na Śląsku była wieś Pannwitz (1326), dziś: Paniowice. Przez 250 lat (1341-1588) Pannwitzowie pełnili ważną funkcję burgrabiów kłodzkich. Po zdobyciu Śląska przez Prusy wielu potomków rodu służyło przez pokolenia w armii tego kraju. Matka poety Heinricha von Kleista była z domu Pannwitz. Różne gałęzie Pannwitzów posiadały do 1945 roku folwarki na Opolszczyźnie, Łużycach i w Prusach Wschodnich. Na obecnym terenie Polski z historią rodziny były m.in. związane miejscowości Bystrzyca Kłodzka, Mieroszów, Orłowiec, Paniowice, Radochów, Słupiec (Nowa Ruda), Ścinawka Średnia, Udanin i Wambierzyce.
W wieku lat 12 Pannwitz wstąpił do szkoły kadetów w Wahlstatt (ob. Legnickie Pole), której wychowankami byli m.in. Hindenburg i Manfred von Richthofen, potem przeniósł się do Głównej Szkoły Kadetów w Lichterfelde w Berlinie.
W czasie I wojny światowej Pannwitz walczył jako 16-letni podporucznik i później rotmistrz kawalerii niemieckiej na różnych frontach i otrzymał przed 19 rokiem życia obie klasy Żelaznego Krzyża. Po klęsce Niemiec powrócił na Opolszczyznę i wziął udział w roku 1919 i 1921 w walkach Freikorpsów przeciwko polskim powstańcom śląskim. Za zasługi w tej wojnie otrzymał (nieoficjalny) Order Orła Śląskiego I Klasy ("Schlesischer Adlerorden"). W tych latach rodzinny majątek został sprzedany i rozparcelowany (nie był zresztą własnością Pannwitzów, był przez nich od paru pokoleń dzierżawiony). Po zakończeniu walk Pannwitz, który dobrze znał język polski, podjął pracę w Polsce w majątkach radziwiłłowskich na Wołyniu, później pracował jako rządca u ks. Radziwiłłowej w Młochowie k. Warszawy. W roku 1935 powrócił do Niemiec i wstąpił w stopniu rotmistrza do kawalerii Wehrmachtu. W roku 1939 w stopniu majora brał udział w inwazji niemieckiej na Polskę i potyczkach z Francuzami na froncie zachodnim. Jako podpułkownik miał wziąć udział w inwazji niemieckiej na dotychczasowego sojusznika, ZSRR, ale przeszkodziła temu choroba.
W listopadzie roku 1942 Pannwitz, którego od dzieciństwa pasjonowali Kozacy i ich kultura (jego dalekim przodkiem był organizator wojsk kozackich w Rzeczypospolitej, Ślązak Bernard Pretwicz), Pannwitz jeździł często przed I wojną z nadgranicznych śląskich Bodzanowic do pobliskich, „rosyjskich” miast Częstochowy czy Wielunia, by oglądać kozackie manewry i parady, pułk Kozaków stacjonował jako rosyjska straż graniczna na terenie Kongresówki parę kilometrów od Bodzanowic) uzyskał od szefa Sztabu Generalnego gen. Zeitzlera zezwolenie na utworzenie z kozackich jeńców wojennych i robotników w obozach pracy formacji kawaleryjskiej, która miała walczyć przeciw Armii Czerwonej. Mianowano go równocześnie „komendantem wszystkich formacji kozackich”, co było próżnym tytułem, gdyż nie podporządkowano mu ani Kozaków walczących we właściwej Waffen-SS, ani ludzi wiernych staremu atamanowi Piotrowi Krasnowowi.
1 Kozacką Dywizję Kawalerii Pannwitza formowano w Mławie, przezwanej wówczas "Mielau" i należącej administracyjnie do Prus Wschodnich. Liczyła 13 000 Kozaków i 4500 Niemców i była podzielona na dwie brygady, Kozaków Dońskich i Kozaków Kaukaskich, i siedem batalionów pomocniczych. Wśród nich tylko 5. Pułk Kozaków Dońskich był dowodzony przez Rosjanina (ppłk Iwana N. Kononowa), wszystkie inne jednostki miały dowódców niemieckich, z których prawie wszyscy byli, jak sam Pannwitz, pochodzenia szlacheckiego i służyli w czasie I wojny światowej w kawalerii niemieckiej. Dywizja Pannwitza brała udział w walkach pod Stalingradem i na Krymie, potem przerzucono ją do Jugosławii (1943) do walki z partyzantami Josipa Tito, ale tam wystąpiły trudności, gdyż prawosławni Kozacy nie chcieli walczyć z prawosławnymi Serbami, więc skierowano ich do katolickiej Słowenii, muzułmańskiej Bośni i nieprawosławnych rejonów Serbii.
W lutym 1944 r. Pannwitza mianowano generałem-lejtnantem, odznaczono Krzyżem Rycerskim Żelaznego Krzyża i oddano mu dowództwo nowo powstałego XV Kozackiego Korpusu Kawalerii. W sierpniu tego roku doszło do ostrej scysji między Pannwitzem a Himmlerem, który chciał włączyć korpus Pannwitza do Waffen-SS. Wobec protestów oficerów Korpusu skończyło się na tym, że Pannwitz otrzymał honorową rangę generała SS ("SS-Obergruppenführer") i „Liście Dębowe do Krzyża Rycerskiego Żelaznego Krzyża”, a XV Korpus Kozacki tylko administracyjnie podporządkowano strukturom Waffen-SS. Zadowoleni z przebiegu spraw Kozacy wybrali cieszącego się wśród nich wielką popularnością Pannwitza, którego „słowiański wygląd” im się podobał, i którego zwali "wielikij pan", „atamanem polnym wszystkich wojsk kozackich” (luty 1945). Był w historii kozactwa jedynym cudzoziemcem, którego spotkał ten zaszczyt, mimo że nie znał rosyjskiego i mówił do Kozaków po polsku. Spośród Rosjan tę godność otrzymywali tylko carowie.
W ostatnich tygodniach wojny korpus Pannwitza przedarł się do Austrii, w okolice Lienzu w Tyrolu, by nie musieć się poddać komunistycznym partyzantom Tito. 12 maja 1945 r. Kozacy (25 000) kapitulowali w okolicach Klagenfurtu przed 11. Brytyjską Dywizją Pancerną. Generał von Pannwitz mógł z łatwością uciec, ale postanowił dzielić los swych żołnierzy – Brytyjczycy oddali ich w końcu maja 1945 w ręce Armii Czerwonej. Pannwitz, przewieziony wraz z innymi wysokimi oficerami kozackimi do Moskwy, został oskarżony o okrucieństwa wobec ludności rosyjskiej i jeńców wojennych (m.in. o rozstrzelanie 15 partyzantów) i powieszony w styczniu 1947 roku.
W roku 1996 rodzina Pannwitza (miał dwóch synów i córkę, podanie złożyła wnuczka, hr. Vanessa von Bassewitz) zwróciła się do Generalnej Prokuratury Federacji Rosyjskiej o rehabilitację generała. Został rehabilitowany 23 kwietnia 1996 z uzasadnieniem: "nie ma żadnych dowodów na to, że Pannwitz czy jego jednostki popełniały okrucieństwa wobec ludności cywilnej i pojmanych w niewolę żołnierzy Armii Czerwonej”". Według rosyjskiej wiki Prokuratura „zmieniła zdanie” w roku 2001. Szczegóły nie są podane.
W swych listach i rozmowach Pannwitz zwracał się wielokrotnie przeciw ideologii narodowego socjalizmu, przeciw teorii rasy, która uważała Słowian za „podludzi” i przeciw zbrodniczej polityce prowadzonej przez Niemców na okupowanych terenach Wschodniej Europy. Jest dzisiaj często widziany jako idealista, wierzący chrześcijanin, nowoczesny "Donkiszot", który walczył o zrealizowanie swych ideałów – świata bez komunizmu i hitleryzmu, z miejscem dla wolnych kozaków – ale walczył w niewłaściwym czasie, na niewłaściwym miejscu, niewłaściwymi środkami i pod komendą niewłaściwego człowieka – Hitlera. Ze swego krytycznego nastawienia wobec narodowego socjalizmu Pannwitz nie wyciągnął jednak żadnych politycznych wniosków, choćby takich, jak zamachowcy z Rastenburga z 20 lipca 1944 roku. Jedynym jego protestem było to, że do końca, nie bojąc się szpiegów Ericha Kocha, salutował po wojskowemu, nie podnosząc ramienia w obowiązującym w Wehrmachcie od 20 lipca 1944 pozdrowieniu hitlerowskim.
Nazwisko kozackiego atamana z Bodzanowic upamiętnione zostało na kolumnie, stojącej na placu kościoła Wszystkich Świętych w Moskwie. Kolumnę Pamięci postawiono w tym miejscu z inicjatywy weteranów XV Korpusu Kawalerii Kozackiej.

</doc>
<doc id="799280" url="https://pl.wikipedia.org/wiki?curid=799280" title="Chris Manchester">
Chris Manchester

Chris Manchester (ur. 28 czerwca 1973 w Saint Louis) – amerykański żużlowiec.
Kariera sportowa.
Sport żużlowy uprawiał w latach 1988–2009. Siedmiokrotnie zdobył medale indywidualnych mistrzostw Stanów Zjednoczonych: trzy złote (1992, 2001, 2005), trzy srebrne (1993, 2006, 2007) oraz brązowy (2008). Oprócz tego, w 1998 r. zwyciężył w otwartych mistrzostwach Stanów Zjednoczonych, natomiast w latach 1993 i 1994 – w otwartych mistrzostwach Republiki Południowej Afryki.
W lidze brytyjskiej reprezentował barwy klubów Belle Vue Aces (1994-1997, 1999, 2003) oraz Somerset Rebels (2003). Przez dwa sezony występował w polskiej I lidze: w 1997 w barwach WTS Wrocław, a w 1999 – w Polonii Bydgoszcz.
Starty w lidze.
Liga brytyjska
Liga polska

</doc>
<doc id="799283" url="https://pl.wikipedia.org/wiki?curid=799283" title="Pałacyk w Połażejewie">
Pałacyk w Połażejewie



</doc>
<doc id="799289" url="https://pl.wikipedia.org/wiki?curid=799289" title="Salvatore Dali">
Salvatore Dali



</doc>
<doc id="799293" url="https://pl.wikipedia.org/wiki?curid=799293" title="NTU">
NTU

NTU (od ang. "nephelometric turbidity unit") – nefelometryczna jednostka mętności.
Nefelometria określa mętność roztworu na podstawie analizy efektu Tyndalla. Jakość wody przeznaczonej do spożycia przez ludzi według Polskiej Normy nie powinna przekraczać 1 NTU.

</doc>
<doc id="799295" url="https://pl.wikipedia.org/wiki?curid=799295" title="Bitwy o New Ulm">
Bitwy o New Ulm

Bitwy o Nowy Ulm – dwie bitwy z okresu powstania Dakotów-Santiów w Minnesocie. Miasto Nowy Ulm (New Ulm) liczące ok. 900 mieszkańców było największą osadą białych osadników położoną w pobliżu rezerwatu Dakotów. Położenie miasta (m.in lasy ułatwiające skryte podejście) sprzyjały atakowi.
18 sierpnia 1862 oddział rekrutów sformowany w celu wzięcia udziału w Wojnie Secesyjnej opuścił New Ulm, lecz został zaskoczony przy Milford Township. Pozostali przy życiu uciekli do miasta i ostrzegli mieszkańców przed grożącym atakiem. Mieszkańcy miasta przygotowali się do odparcia ataku, instalując barykady na ulicach i umieszczając kobiety oraz dzieci w dostępnych budynkach ceglanych. 
Pierwszy atak Santee nastąpił 19 sierpnia. Około 100 wojowników ostrzeliwało miasto z urwiska. Nieliczni cywile odpowiedzieli silnym ogniem. Burza, która później nastąpiła, zniechęciła Indian do kontynuowania ataku. Dał tu też o sobie znać brak wodzów, którzy wydawaliby spójne rozkazy. Pierwsze starcie zakończyło się śmiercią sześciu i zranieniem pięciu.
Po pierwszym ataku do miasta dotarł pułkownik Charles Eugene Flandrau. Trzej lekarze, którzy przybyli wraz z siłami Flandraua założyli w mieście szpital, który miał się opiekować rannymi w walkach. Siły Flandraua składały się z 100 ludzi z Mankato, 2 kompanii z Le Sueur oraz milicji z hrabstwa Brown, hrabstwa Nicollet, St Peter, Lafayette i New Ulmu. Ogółem Flandrau miał do dyspozycji około trzystu ludzi, w większości źle uzbrojonych, ale ponad 1000 osadników barykadowało główne ulice miasta.
W sobotę, 23 sierpnia, około 9:30 rano, Santee rozpoczęli drugi atak na miasto. Tym razem Indianie przybyli w większej liczbie i zdołali otoczyć miasto. Obrońcy New Ulm podpalili wiele budynków w celu stworzenia czystego przedpola, które nie dawałoby przeciwnikowi okrycia. Kapitan William B. Dodd, drugi co do rangi oficer w mieście, zginął w momencie, gdy wyprowadzał żołnierzy poza jedną z barykad. Po zapadnięciu zmroku Flandrau rozkazał spalić resztę budynków położonych poza linią barykad. Ogółem 190 budynków w mieście zostało zniszczonych. Następnego ranka, 24 sierpnia, Santee zrezygnowali z dalszego ataku, ostrzeliwując tylko sporadycznie miasto z dalekiego dystansu, a następnie wycofali się. Flandrau po naradzie z oficerami zadecydował o opuszczeniu miasta, motywując to brakiem amunicji, małą ilością żywności i groźbą epidemii. Rankiem 25 sierpnia kolumna 2 000 ludzi i 153 wozów (w tym uciekinierzy z pobliskich farm osad) w eskorcie 150 żołnierzy udała się do położonego 30 mil na wschód Mankato.

</doc>
<doc id="799296" url="https://pl.wikipedia.org/wiki?curid=799296" title="Sinicze wady serca">
Sinicze wady serca



</doc>
<doc id="799297" url="https://pl.wikipedia.org/wiki?curid=799297" title="Rawa Blues">
Rawa Blues



</doc>
<doc id="799298" url="https://pl.wikipedia.org/wiki?curid=799298" title="Bezrobocie długookresowe">
Bezrobocie długookresowe



</doc>
<doc id="799301" url="https://pl.wikipedia.org/wiki?curid=799301" title="Struktura zbiorów rozłącznych">
Struktura zbiorów rozłącznych

Struktura zbiorów rozłącznych to struktura danych, która przechowuje dla ustalonego zbioru (uniwersum) jego podział na mniejsze, rozłączne zbiory. Struktura taka umożliwia dwie operacje:
Czasem podaje się jeszcze trzecią operację, MakeSet, która dołącza do uniwersum nowy element jako jednoelementowy zbiór.
Operacje te potrzebują jakiejś metody identyfikacji i odróżniania od siebie zbiorów. Najczęściej używa się w tym celu jednego, wyróżnionego elementu zbioru (zwanego "reprezentantem").
Implementacja listowa.
Prostym sposobem implementacji zbiorów rozłącznych jest zapamiętanie każdego zbioru jako listy. Reprezentantem zbioru jest pierwszy element na liście. Operacja "MakeSet" polega na utworzeniu listy jednoelementowej, "Union" polega na połączeniu list (tym samym działając w czasie stałym), niestety, "Find" wymaga w pesymistycznym przypadku przeszukania wszystkich list (czas formula_1).
Możliwą modyfikacją tej metody jest trzymanie w każdym węźle listy wskaźnika do jej początku – wtedy "Find" działa w czasie stałym, zaś "Union" wymaga poprawienia takich wskaźników na jednej z łączonych list. Jeśli dołącza się zawsze mniejszą listę do większej, operacja "Union" działa w zamortyzowanym czasie formula_2 (innymi słowy, sekwencja formula_3 operacji na tej strukturze dla formula_4 elementów działa łącznie w czasie formula_5).
Implementacja przez las zbiorów rozłącznych.
Inną techniką implementacji jest użycie tzw. lasów zbiorów rozłącznych. Każdy zbiór jest reprezentowany jako drzewo skierowane, którego korzeń jest reprezentantem. W najprostszej wersji operacje wyglądają następująco:
 function MakeSet(x)
 x.parent := null
 function Find(x)
 if x.parent == null
 return x
 return Find(x.parent)
 function Union(x, y)
 xRoot = Find(x)
 yRoot = Find(y)
 if xRoot != yRoot
 xRoot.parent := yRoot
Tworzone w ten sposób drzewa mogą być bardzo niezrównoważone, operacja "Find" nie musi zatem działać w tej implementacji lepiej niż w listowej (czyli formula_6 gdzie formula_4 jest liczbą elementów; "Union" działa w tej implementacji tak samo szybko). Są jednak dwie techniki znacznie poprawiające złożoność:
Pierwsza, zwana "łączeniem według rangi", polega na dołączaniu mniejszego drzewa do korzenia większego drzewa. Dla oceny, które drzewo jest większe, używamy heurystycznego sposobu zwanego "rangą": pojedynczy element drzewa ma rangę zero, a kiedykolwiek łączymy dwa drzewa o równej randze formula_8 rangę powstałego drzewa ustalamy na formula_9
Z tą poprawką złożoność obu operacji wynosi formula_10 Odpowiedni pseudokod wygląda tak:
 function MakeSet(x)
 x.parent := null
 x.rank := 0
 function Union(x, y)
 xRoot = Find(x)
 yRoot = Find(y)
 if xRoot.rank &gt; yRoot.rank
 yRoot.parent := xRoot
 else if xRoot.rank &lt; yRoot.rank
 xRoot.parent := yRoot
 else if xRoot != yRoot
 yRoot.parent := xRoot
 xRoot.rank := xRoot.rank + 1
Drugie udoskonalenie, zwane "kompresją ścieżki", polega na spłaszczaniu struktur drzewa zawsze, kiedy używamy Find. Każdy węzeł, który napotykamy na naszej drodze podczas szukania korzenia jest natychmiast przepinany tak, aby korzeń był jego ojcem. Tym samym każde następne szukanie reprezentanta będzie znacznie szybsze. Oto poprawiony kod "Find":
 function Find(x)
 if x.parent == null
 return x
 x.parent = Find(x.parent)
 return x.parent
Obie techniki stosowane łącznie powodują, że łączny czas formula_3 operacji "Find" i "Union" jest formula_12 gdzie formula_4 jest liczbą elementów uniwersum, zaś formula_14 bardzo wolno rosnącą odwrotnością funkcji Ackermanna (we wszystkich praktycznych sytuacjach formula_15).
Historia.
Algorytm ten pierwszy raz opisali Galler i Fisher w 1964, jednak długo nie były znane ograniczenia na jego czas działania. Robert Tarjan był pierwszym, który znalazł oszacowanie przez funkcję formula_14 (odwrotność funkcji Ackermanna), wcześniej najlepsze było ograniczenie podane przez Johna Hopcrofta i Jeffreya Ullmana, wynoszące (logarytm iterowany, , to inna funkcja wolno rosnąca, choć nie tak wolno jak funkcja formula_14). Tarjan i van Leeuwen opracowali także jednoprzejściowy algorytm Find, który w praktyce jest bardziej efektywny.
Zastosowania.
Wiele algorytmów grafowych powszechnie używa tej struktury, m.in.

</doc>
<doc id="799306" url="https://pl.wikipedia.org/wiki?curid=799306" title="Beraeodes minutus">
Beraeodes minutus

Beraeodes minutus - owad, chruścik z rodziny Beraeidae. Larwy prowadzą wodny tryb życia.
Zasiedla prawie całą Europę, larwy występują we wszystkich typach wód. Limneksen.
W wodach stojących Polski obecność wykazana jedynie w stawie u źródeł rzeki Łyny oraz w jeziorach przepływowych. 
Bibliografia:

</doc>
<doc id="799307" url="https://pl.wikipedia.org/wiki?curid=799307" title="Silnowo (gmina)">
Silnowo (gmina)

Silnowo (do 1954 "Krągi", od 1994 "Borne Sulinowo") – dawna gmina wiejska (w latach 1993–1994 miejsko-wiejska) istniejąca w latach 1973–1994 w woj. koszalińskim (dzisiejsze woj. zachodniopomorskie). Siedzibą władz gminy było Silnowo.
Gmina Silnowo została utworzona 1 stycznia 1973 w powiecie szczecineckim w woj. koszalińskim. 1 czerwca 1975 gmina weszła w skład nowo utworzonego (mniejszego) woj. koszalińskiego.
30 września 1993 roku miejscowość Borne Sulinowo na terenie gminy otrzymała prawa miejskie, przez co gmina zmieniła charakter na miejsko-wiejski. Siedziba pozostała jednak w Silnowie. Był to rzadki przypadek kiedy siedziba gminy miejsko-wiejskiej leżała we wsi (porównaj gmina Święta Katarzyna oraz gmina Nowe Skalmierzyce).
30 grudnia 1994 roku siedziba władz gminy została przeniesiona do Bornego Sulinowa z jednoczesną zmianą nazwy na "gmina Borne Sulinowo". Przyczyną zmiany było otwarcie miasta Borne Sulinowo i sąsiednich terenów. W latach 1945–1992 tereny te zajmowała Armia Czerwona i były one niedostępne dla ludności cywilnej.

</doc>
<doc id="799310" url="https://pl.wikipedia.org/wiki?curid=799310" title="Elena Fanchini">
Elena Fanchini

Elena Fanchini (ur. 30 kwietnia 1985 w Lovere, zm. 8 lutego 2023 w Pian Camuno) – włoska narciarka alpejska, wicemistrzyni świata oraz dwukrotna medalistka mistrzostw świata juniorów.
Kariera.
Na arenie międzynarodowej Elena Franchini po raz pierwszy pojawiła się 26 marca 2001 roku w Madesimo, gdzie w zawodach FIS Race w gigancie zajęła 33. miejsce. W 2005 roku wystartowała na mistrzostwach świata juniorów w Bardonecchii, zdobywając dwa medale. W zjeździe zdobyła srebrny medal, przegrywając tylko ze swą siostrą, Nadią. Dzień później zajęła trzecie miejsce w supergigancie, plasując się za Nadią i Austriaczką Andreą Fischbacher.
W zawodach Pucharu Świata zadebiutowała 6 stycznia 2005 roku w Santa Caterina, zajmując siedemnaste miejsce w zjeździe. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 2 grudnia 2005 roku w Lake Louise, gdzie zwyciężyła w tej samej konkurencji. W zawodach tych wyprzedziła na podium dwie Austriaczki: Michaelę Dorfmeister oraz Alexandrę Meissnitzer. Najlepsze wyniki osiągała w sezonie 2014/2015, kiedy zajęła 17. miejsce w klasyfikacji generalnej, a w klasyfikacji zjazdu była piąta.
Podczas mistrzostw świata w Bormio w 2005 roku zdobyła srebrny medal w biegu zjazdowym. W zawodach tych rozdzieliła na podium Janicę Kostelić z Chorwacji oraz Austriaczkę, Renate Götschl. W tej samej konkurencji była też między innymi dziewiąta na rozgrywanych osiem lat później mistrzostwach świata w Schladming. Zajęła także dwunaste miejsce w zjeździe na igrzyskach olimpijskich w Soczi w 2014 roku.
W 2020 r. zakończyła karierę.
Elena Fanchini zmarła na raka 8 lutego 2023 roku w Pian Camuno.

</doc>
<doc id="799311" url="https://pl.wikipedia.org/wiki?curid=799311" title="Beraea pullata">
Beraea pullata

Beraea pullata – gatunek owada z rzędu chruścików i rodziny Beraeidae. Larwy prowadzą wodny tryb życia.
Występuje w całej Europie, larwy spotykane we wszystkich typach wód (Botosaneanu i Malicky 1978). Limneksen, krenofil.
Imagines łowione są nad starorzeczami w Górach Świętokrzyskich.
Gatunek rzadko spotykany w bagnach Finlandii, na Łotwie, na źródliskowym brzegu jezior oraz nad Balatonem. Larwy obecne są w torfowiskowych limnokrenach w Rumunii. 
Bibliografia:

</doc>
<doc id="799313" url="https://pl.wikipedia.org/wiki?curid=799313" title="Widin - Calafat (most)">
Widin - Calafat (most)



</doc>
<doc id="799315" url="https://pl.wikipedia.org/wiki?curid=799315" title="Brachycentrus subnubilus">
Brachycentrus subnubilus

Brachycentrus subnubilus – gatunek owada z rzędu chruścików i rodziny Brachycentridae. Larwy prowadzą wodny tryb życia, budują czworościenne domki mieszkalne, są filtratorami i drapieżnikami.
Gatunek palearktyczny występujący w całej Europie, zasiedla strefę potamalu, limneksen.
Larwy sporadycznie spotykane były w przepływowym Jeziorze Pierzchalskim. Spotykany w jeziorach Estonii na dnie kamienistym. Na Kaukazie larwy łowione w jeziorach górskich, choć głównie w ciekach.

</doc>
<doc id="799317" url="https://pl.wikipedia.org/wiki?curid=799317" title="Stephen Colbert">
Stephen Colbert

Stephen Tyrone Colbert (ur. 13 maja 1964 w Waszyngtonie) – amerykański komik, satyryk i aktor.
Wczesne lata.
Dorastał w Charleston, w Karolinie Południowej jako najmłodszy z jedenaściorga dzieci w katolickiej rodzinie jako syn Lorny Elizabeth (z domu Tuck) i Jamesa Williama Colberta. Drugie imię, Tyrone, wskazuje na irlandzkie pochodzenie. Jego ojciec był lekarzem i pierwszym wiceprezesem do spraw akademickich na Uniwersytecie Medycznym Karoliny Południowej (MUSC). Jego siostra Elizabeth Colbert-Busch „Lulu” jest ekonomistką i polityczką. Gdy miał 10 lat, 11 września 1974 jego ojciec i dwóch braci – Paul i Peter – zginęli w katastrofie lotniczej. Bardzo wcześnie pozbył się południowego akcentu, by „uchodzić za mądrego”.
Kariera.
Po ukończeniu studiów aktorskich na uniwersytecie Northwestern w 1987 r., razem ze znajomymi: Amy Sedaris i Paulem Dinello tworzył program komediowy "Exit 57" dla HBO, który został wyróżniony w 1995 pięcioma nagrodami Cable ACE.
Trio Colbert, Sedaris i Dinello spotkało się ponownie w 1999 r. przy produkcji serialu "Strangers With Candy", w którym Colbert wcielił się w rolę nauczyciela historii, Chucka Nobleta .
The Daily Show.
Od 1997 r. pracował jako „fake newsman” dla kanału Comedy Central w programie "The Daily Show" kiedy prowadzącym był Craig Kilborn. Pracował jako korespondent głównie na zielonym ekranie, udając że jest w samym sercu wydarzeń. Po zmianie prowadzącego na Jona Stewarta w roku 1998 dużo więcej czasu spędzał przed kamerami w studiu wchodząc w interakcje z prowadzącym i innymi korespondentami.
The Colbert Report.
W 2005 r. odszedł z "Daily Show" i stworzył swój autorski program "The Colbert Report" [nie wymawia się litery T w obu wyrazach]. W krzywym zwierciadle przedstawia pustkę, jaka kryje się za górnolotnymi komentarzami i napuszoną pozą dziennikarzy znanych stacji jak CNN i Fox News Channel.
Ostatni odcinek The Colbert Report został wyemitowany w grudniu 2014 roku
The Late Show with Stephen Colbert.
W 2015 roku został gospodarzem The Late Show sieci CBS przejmując program od Davida Lettermana, pierwszy odcinek został wyemitowany 8 września 2015 roku.
Pozostałe projekty i ważne wydarzenia.
29 kwietnia 2006 nastąpił przełom w jego karierze, kiedy to podczas dorocznej kolacji gromadzącej przedstawicieli mediów i polityki w Białym Domu, wyśmiewał prezydenta Busha. Nagranie z "White House Correspondents' Association Dinner" stało się internetowym hitem i przyniosło Colbertowi wielką popularność i wzrost oglądalności nawet o 37%.
Jest laureatem licznych nagród, w tym trzech Nagród Emmy za pracę w "Daily Show". W styczniu 2006 "American Dialect Society" uznało wymyślone i zaprezentowane w pierwszym odcinku "The Colbert Report" słowo "truthiness" za Słowo Roku 2005, a w grudniu 2006 wydawnictwo "Merriam-Webster" ogłosiło je Słowem Roku 2006. Colbert został uznany przez magazyn "Time" za jedną ze 100 najbardziej wpływowych osób w latach 2006 oraz 2012, a przez tygodnik "People" w listopadzie 2006 r. za jednego ze 100 najseksowniejszych mężczyzn świata co podsumował w swoim programie The Colbert Report „Udław się James Dean! Nie jesteś żywy!” (oryginalna nazwa konkursu to Sexiest Man Alive czyli w dosłownym tłumaczeniu Najseksowniejszy Żywy Mężczyzna).
Życie prywatne.
Ma żonę (Evelyn McGee-Colbert) oraz trójkę dzieci (Madeline, Peter, John).
Jest katolikiem.

</doc>
<doc id="799320" url="https://pl.wikipedia.org/wiki?curid=799320" title="Odontocerum albicorne">
Odontocerum albicorne

Odontocerum albicorne – gatunek owada z rzędu chruścików i rodziny uwłosicowatych (Odontoceridae). Larwy prowadzą wodny tryb życia.
Gatunek występuje prawie w całej Europie, z wyjątkiem Półwyspu Skandynawskiego, Islandii, południowych Bałkanów, zasiedla strumienie i rzeki (Botosaneanu i Malicky 1978). Limneksen, w jeziorach występować może jedynie przypadkowo i niezwykle rzadko.
Larwy złowione w jeziorze przepływowym wykorzystywanym do celów hydroelektrycznych oraz w jeziorze w Irlandii.

</doc>
<doc id="799322" url="https://pl.wikipedia.org/wiki?curid=799322" title="Wskaźniki Millera">
Wskaźniki Millera

Wskaźniki Millera – w krystalografii notacja wykorzystywana do opisu kierunków i płaszczyzn krystalograficznych. Rodzina płaszczyzn lub prostych jest określona przez trzy liczby całkowite nazywane wskaźnikami Millera.
Wskaźniki Millera dla prostych.
Wskaźniki Millera prostej "L" są współrzędnymi punktu przecięcia tej prostej z jedną z osi głównych kryształu w układzie współrzędnych, którego osie również są osiami głównymi a jego środek leży na prostej "L". Wskaźniki dobiera się w taki sposób, aby były zbiorem najmniejszych możliwych liczb naturalnych. Przyjęło się wskaźniki dla prostych umieszczać w nawiasach kwadratowych []. Jeżeli któryś ze wskaźników jest ujemny, znak minus umieszcza się nad liczbą.
Proste równoległe do siebie mają takie same wskaźniki. W przypadku układu regularnego wskaźniki Millera dla prostej są równoznaczne z oznaczeniem kierunku tej prostej w układzie kartezjańskim.
Wskaźniki Millera dla prostej nazywa się również wskaźnikami prostej sieciowej.
Wskaźniki Millera dla płaszczyzn.
Płaszczyzna przecina osie kryształu w pewnych punktach, odcinając odcinki o pewnej długości. Stosunki stałej sieciowej do długości tych odcinków, pomnożone przez stałą dają wskaźniki Millera tej płaszczyzny. Stała musi być tak dobrana, aby wskaźniki miały jak najmniejszą wartość bezwzględną. W przypadku, gdy płaszczyzna jest równoległa do którejś z osi, to punkt przecięcia znajduje się w nieskończoności, co daje wskaźnik Millera równy 0.
Wskaźniki Millera dla płaszczyzn umieszcza się w nawiasach okrągłych (). Umieszczenie ich w nawiasach klamrowych {} wskazuje, że opisywana płaszczyzna jest ścianą kryształu. Również w tym przypadku ewentualny minus zapisywany jest nad liczbą.
Podobnie jak w przypadku prostych, płaszczyzny równoległe do siebie mają takie same wskaźniki Millera. Natomiast takie same wskaźniki jak dana płaszczyzna ma prosta prostopadła do niej. W przypadku układu regularnego wskaźniki Millera dla płaszczyzny są równoznaczne z oznaczeniem kierunku normalnej tej płaszczyzny w układzie kartezjańskim.
Wskaźniki Millera-Bravais’go.
W układzie heksagonalnym i trygonalnym czasem używa się wskaźników Millera-Bravais’go w postaci czterech liczb ("h k i l"), gdzie "h", "k" i "l" są wskaźnikami Millera, natomiast "i" zdefiniowane jest wzorem

</doc>
<doc id="799323" url="https://pl.wikipedia.org/wiki?curid=799323" title="Setodes punctatus">
Setodes punctatus

Setodes punctatus – owad, chruścik z rodziny Leptoceridae. Larwy prowadzą wodny tryb życia.
Gatunek euroazjatycki, nie występuje w Skandynawii i Islandii, larwy zasiedlają potamal, limneksen.
Imagines złowione nad jeziorami na Litwie i Węgrzech.

</doc>
<doc id="799324" url="https://pl.wikipedia.org/wiki?curid=799324" title="Pułki nowego typu">
Pułki nowego typu

Pułki nowego typu, właśc. regimenty obcego wzoru (ros. "полки нового строя, полки иноземного строя") – określenie stosowane dla nowych rodzajów wojska w Rosji tworzonych w XVII wieku i opartych na wzorach zachodnioeuropejskich.
W okresie tym w armii rosyjskiej powstały oddziały wojska poborowego, dragonia i rajtaria. W 1631 roku powstały w Moskwie 2 pułki (regimenty) wojska opartego na poborze. W czasie wojny smoleńskiej z I Rzecząpospolitą powstało dodatkowych 6 pułków piechoty opartej na poborze, 1 pułk rajtarii i 1 dragonii. Do oddziałów powoływane były dzieci bojarów bez ziemi, a także strzelcy, ochotnicy, kozacy i inni.
Początkowo oddziałami tymi dowodzili cudzoziemcy. Po wojnie smoleńskiej wszystkie te pułki zostały rozwiązane i utworzone ponownie w czasie wojny polsko-rosyjskiej 1654-1667, stanowiąc trzon sił rosyjskich. W oddziałach poborowych i w dragonii często odbywano służbę dożywotnio. Rajtaria rekrutowała się z drobnej szlachty bez ziemi i z dzieci bojarów, a za służbę otrzymywała żołd lub ziemię, przy czym przeszło połowa dowódców wywodziła się z drobnej szlachty. W czasie pokoju niektóre z pułków były rozwiązywane.
W 1681 w armii carskiej Rosji były 33 pułki poborowych (61 000 ludzi) oraz 25 pułków dragonii i rajtarii (razem 29 000 ludzi). W drugiej połowie XVII wieku oddziały te stanowiły już ponad połowę sił i stały się zalążkiem nowoczesnej armii rosyjskiej w XVIII wieku.

</doc>
<doc id="799326" url="https://pl.wikipedia.org/wiki?curid=799326" title="Sericostoma personatum">
Sericostoma personatum

Sericostoma personatum – gatunek owada z rzędu chruścików i rodziny Sericostomatidae. Larwy prowadzą wodny tryb życia.
Występuje w całej Europie, zasiedla strefę rhitralu oraz krenalu, limneksen.
Jedną larwę z rodzaju "Sericostoma" złowiono w stawie dolinnym Karkonoszy. Riedel (1962) informuje także o obecności w stawach tatrzańskich. Larwy spotykane były na dnie kamienistym w jeziorze oligotroficznym Konnevesi w Finlandii, w jeziorkach Karelii, duńskim mezoeutroficznym jez. Esrom, w mezoeutroficznych jeziorach Irlandii i Wielkiej Brytanii, a także w jeziorze przepływowym w Jugosławii. 

</doc>
<doc id="799327" url="https://pl.wikipedia.org/wiki?curid=799327" title="Lucia Recchia">
Lucia Recchia

Lucia Recchia (ur. 8 stycznia 1980 w Rovereto) – włoska narciarka alpejska, wicemistrzyni świata seniorek i juniorek.
Kariera.
Po raz pierwszy na arenie międzynarodowej pojawiła się 16 stycznia 1996 roku w Kastelruth, gdzie w zawodach FIS Race zajęła 53. miejsce w supergigancie. W 1999 roku wystartowała na mistrzostwach świata juniorów w Pra Loup, gdzie jej najlepszym wynikiem było ósme miejsce w supergigancie. Na rozgrywanych rok później mistrzostwach świata juniorów w Québecu zdobyła srebrny medal w zjeździe. Na tych samych mistrzostwach była też między innymi piąta w supergigancie.
W zawodach Pucharu Świata zadebiutowała 10 grudnia 1998 roku w Val d’Isère, zajmując 33. miejsce w supergigancie. Pierwsze pucharowe punkty wywalczyła 18 grudnia 1998 roku w Veysonnaz, zajmując 27. miejsce w zjeździe. Na podium zawodów PŚ po raz pierwszy stanęła 11 grudnia 2004 roku w Altenmarkt, zajmując drugie miejsce w supergigancie. W zawodach tych rozdzieliła Austriaczkę Alexandrę Meissnitzer i Tinę Maze ze Słowenii. W kolejnych startach jeszcze jeden raz stanęła na podium: 19 lutego 2005 roku w Åre była trzecia w supergigancie. Najlepsze wyniki osiągnęła w sezonie 2004/2005, kiedy to w klasyfikacji generalnej zajęła 25. miejsce, a w klasyfikacji supergiganta była ósma.
Na mistrzostwach świata w Bormio w 2005 roku wywalczyła srebrny medal w supergigancie. Uplasowała się tam między Szwedką Anją Pärson i Julią Mancuso z USA. Była też między innymi ósma w zjeździe podczas rozgrywanych cztery lata wcześniej mistrzostwach świata w St. Anton. W 2002 roku wystąpiła na igrzyskach olimpijskich w Salt Lake City, gdzie zajął 18. miejsce w kombinacji i 24. miejsce w zjeździe. Na rozgrywanych w 2006 roku igrzyskach w Turynie była ósma w supergigancie. Brała też udział w igrzyskach olimpijskich w Vancouver w 2010 roku, gdzie była siódma w supergigancie i dziewiąta w zjeździe.

</doc>
<doc id="799329" url="https://pl.wikipedia.org/wiki?curid=799329" title="Lithax niger">
Lithax niger

Lithax niger – gatunek owada z rzędu chruścików i rodziny rozpostrzycowatych. Larwy prowadzą wodny tryb życia.
Występuje w Alpach, na Bałkanach i w górach środkowoeuropejskich, larwy występują w strefie krenalu i rhitralu (Botosaneanu i Malicky 1978). Limneksen, tylko w jeziorach górskich.
Imagines łowione nad jeziorami górskimi Bałkanów, spotykany w stawach górskich w Rumunii. 

</doc>
<doc id="799330" url="https://pl.wikipedia.org/wiki?curid=799330" title="Vidin">
Vidin



</doc>
<doc id="799331" url="https://pl.wikipedia.org/wiki?curid=799331" title="Brasil Open">
Brasil Open

Brasil Open – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach ziemnych w hali w brazylijskim São Paulo. W latach 2001–2011 rozgrywany był w Costa do Sauípe. Ostatnia edycja turnieju męskiego odbyła się w 2019 roku.
W latach 1999–2002 rozgrywane były zawody kobiece. Początkowo gościło je São Paulo, lecz następnie prawo do organizacji zawodów uzyskała Bahia. W 2013 roku ponownie rozegrano zawody kobiece pod nazwą Brasil Tennis Cup, lecz tym razem we Florianópolis.

</doc>
<doc id="799332" url="https://pl.wikipedia.org/wiki?curid=799332" title="Chełm (Wyżyna Śląska)">
Chełm (Wyżyna Śląska)

Chełm (341.11) – najdalej wysunięty na zachód mezoregion stanowiący część Wyżyny Śląskiej. Od północy graniczy z Równiną Opolską, od wschodu z Garbem Tarnogórskim, od południa z Kotliną Raciborską i od zachodu z Pradoliną Wrocławską. Jego powierzchnia wynosi ok. 320 km2.
Chełm jest garbem zbudowanym z wapieni i dolomitów środkowego triasu, miejscami przykrytych osadami czwartorzędowymi – glinami zwałowymi i piaskami.
Najwyższym wzniesieniem jest Góra Świętej Anny o wysokości 407,6 m n.p.m., która wraz z pobliskimi lasami i łąkami została objęta ochroną w postaci Parku Krajobrazowego Góra Świętej Anny chroniącego liczne kompleksy leśne (m.in. ciepłolubną buczynę storczykową, żyzną buczynę sudecką, kwaśną buczynę) oraz murawy kserotermiczne. Obszar Chełma jest jedynym miejscem w województwie, gdzie występują obuwik pospolity, len austriacki i kruszczyk drobnolistny.
Głównymi miastami regionu są Strzelce Opolskie i Leśnica. Region obejmuje też tereny gmin Izbicko, Wielowieś i Tworóg.

</doc>
<doc id="799334" url="https://pl.wikipedia.org/wiki?curid=799334" title="Goera pilosa">
Goera pilosa

Goera pilosa – gatunek owada z rzędu chruścików i rodziny rozpostrzycowatych. Larwy prowadzą wodny tryb życia.
Gatunek obecny w całej Europie, larwy zasiedlają strefę rhitralu, potamalu, jeziora i estuaria morskie. Limnefil, preferuje dno kamieniste najpłytszego litoralu oraz brzeg zadrzewiony jezior o niższej trofii.
Na Pojezierzu Mazurskim larwy spotykane w litoralu kamienistym, na niewielkich głębokościach (często brzeg zadrzewiony), m.in. w jeziorach: Jeziorak, Wadąg, Jełguń, Mikołajskie, Tałtowisko, Wigry, Ublik, Bełżyńskie, zdecydowanie najliczniej na dnie niezarośniętym, sporadycznie w szuwarach i elodeidach. Występował także w jeziorze Kierskim na Poj. Wielkopolskim. Imagines łowione nad jez. Mikołajskim i Śniardwami.
W Finlandii gatunek ten licznie spotykany jest w rzeczkach, potokach, stawach, i na południu w zalewach morskich oraz jeziorach, także jeziorach norweskich oraz Karelii. Na Łotwie liczniej występuje w ciekach, imagines poławiane na niewielu stanowiskach jeziornych, nad słaboeutroficznymi i mezoeutroficznymi jeziorami, rzadziej nad eutroficznymi. W jeziorach niemieckich często spotykany i uważany za typowy dla litoralu kamienistego oraz litoralu jezior oligotroficznych. W jeziorze Esrom (Dania, duże mezoeutroficzne) larwy liczne na dnie kamienistym. W Irlandii larwy złowione w jeziorach mezoeutroficznych na dnie kamienisto-piaszczystym. Nad Balatonem imagines łowione rzadko.
Bibliografia:

</doc>
<doc id="799342" url="https://pl.wikipedia.org/wiki?curid=799342" title="Sicz Poleska">
Sicz Poleska

Sicz Poleska () – ukraińska konspiracyjna formacja zbrojna podczas II wojny światowej, istniejąca w okresie jesień 1940 – wrzesień 1943. W latach 1942–1943 organizacja przejściowo nosiła nazwę Ukraińska Powstańcza Armia (tzw. Pierwsza UPA), a od sierpnia 1943 roku Ukraińska Armia Ludowo-Rewolucyjna.
Zarys historyczny.
Od jesieni 1940 na okupowanym przez Sowietów Wołyniu (powiaty kostopolski i sarneński) na polecenie Andrija Liwickiego, prezydenta Ukraińskiej Republiki Ludowej na uchodźstwie, Taras Boroweć, (ps. Taras Bulba), były działacz ruchu petlurowskiego rozpoczął organizację ukraińskiej konspiracji antysowieckiej i pojawiły się pierwsze oddziały partyzanckie tej konspiracji.
Po wybuchu wojny niemiecko-sowieckiej w czerwcu 1941, uaktywniły się jako tzw. Sicz Poleska. Początkowo atakowały wycofujące się oddziały Armii Czerwonej i uciekających funkcjonariuszy partyjnych wraz z rodzinami. Z tego względu były czasowo tolerowane przez Niemców, ale jako formacja quasi-policyjna, a nie zalążek ukraińskiej armii, jak projektował Bulba-Boroweć.
Jednakże już 16 listopada 1941 niemieckie władze okupacyjne cofnęły uznanie dla oddziałów Siczy Poleskiej. W rezultacie część Ukraińców złożyła broń, zaś pozostali rozeszli się do domów, zabierając broń ze sobą. Ich przywódca, w obawie przed aresztowaniem przez Niemców, ukrył się wraz z kilkunastoma współpracownikami, mianował się głównym ukraińskim atamanem i rozpoczął działalność podziemną, organizując na nowo zbrojne formacje partyzanckie. W jego sztabie główne funkcje obsadzali b. oficerowie Ukraińskiej Republiki Ludowej. Nawiązał też współpracę z odłamem Organizacji Ukraińskich Nacjonalistów (OUN) kierowanym przez Andrija Melnyka (melnykowcy), który skierował do siczowców swoich doradców. W 1942, T. Bulba-Boroweć swoje oddziały nazwał Ukraińską Powstańczą Armią, nawiązując w ten sposób do nazwy antysowieckiej partyzantki URL z lat 20. XX wieku, która walczyła po wojnie polsko-bolszewickiej na wschodniej Ukrainie.
Organami prasowymi siczowców były pisma: „Hajdamaka” i „Oborona Ukrajiny”. UPA T. Bulby-Borowcia działała na stosunkowo niewielkim obszarze Wołynia i Polesia Wołyńskiego, tj. powiatach sarneńskim, kostopolskim i północnej części rówieńskiego. Głównym jej zadaniem było zwalczanie partyzantki sowieckiej. 
W sierpniu 1943, większość ich oddziałów została siłą przyłączona do formacji tworzonych przez odłam OUN Stepana Bandery, który zresztą przyjął dla nich dotychczasową nazwę siczowców – Ukraińska Powstańcza Armia. W tej sytuacji Taras Bulba-Boroweć przemianował resztki swojej organizacji na Ukraińską Armię Ludowo-Rewolucyjną (UNRA), ale już miesiąc później, po ataku banderowców na jej sztab, uległa ona rozproszeniu. Sam Bulba-Boroweć został podstępem aresztowany przez Niemców i umieszczony w obozie koncentracyjnym Sachsenhausen (w tzw. Zellenbau - oddziale dla specjalnych więźniów).
Program.
UPA Bulby-Borowcia uznawała zwierzchnictwo prezydenta Ukraińskiej Republiki Ludowej na wygnaniu Andrija Liwickiego. Jej politycznym skrzydłem była Ukraińska Partia Ludowo-Demokratyczna, współtworzona przez secesjonistów z OUN pod wodzą Iwana Mitryngi. Siczowcy głosili radykalizm społeczny w stylu rewolucji bolszewickiej. Potępiali dyktatorskie zapędy OUN, reprezentując też bardziej umiarkowane stanowisko wobec mniejszości narodowych; Taras Bulba-Boroweć otwarcie potępiał masakry ludności polskiej organizowane przez banderowców (dwa listy otwarte do przywódców odłamu banderowskiego OUN).
Struktura organizacyjna.
Struktura Siczy Poleskiej wyglądała następująco. Największymi jednostkami było 5 tzw. latających brygad, które dzieliły się na sotnie (liczące co najmniej 100 ludzi). Te były podzielone na małe, ruchliwe, operacyjne grupy, liczące po 5-10 partyzantów.
Sicz Poleska dzieliła się na:

</doc>
<doc id="799349" url="https://pl.wikipedia.org/wiki?curid=799349" title="Garb Tarnogórski">
Garb Tarnogórski

Garb Tarnogórski (341.12) – mezoregion stanowiący północną część Wyżyny Śląskiej. Od północy graniczy z Równiną Opolską i Wyżyną Woźnicko-Wieluńską, od południa z Wyżyną Katowicką i Pagórami Jaworznickimi, od wschodu z Wyżyną Krakowsko-Częstochowską a od zachodu z Chełmem i Kotliną Raciborską.
Jego powierzchnia wynosi ok. 1010 km².
Składa się z kilku członów oddzielonych od siebie dolinami i kotlinami rzek i potoków. Średnie wysokości wahają się od 340 do 380 m n.p.m. Najwyższy punkt o wysokości bezwzględnej sięgającej 398 m n.p.m. (tzw. Góra Łubianki) znajduje się w Nowej Wsi (gm. Mierzęcice) na pograniczu z Twardowicami (gm. Bobrowniki).
Począwszy od zachodu wyodrębnić można:
Zbudowany jest z wapieni i dolomitów środkowego triasu (dlatego bywa nazywany także Progiem Środkowotriasowym), miejscami przykrytych osadami czwartorzędowymi – glinami zwałowymi i piaskami. Na obszarze Garbu znajduje się Pustynia Błędowska – największe w Europie pole luźnych piasków. Obecnie postępuje jej zarastanie w wyniku prowadzonych zalesień sosnowych. Do niedawna wydobywano tu rudy cynku i ołowiu: Tarnowskie Góry, Strzemieszyce Małe, Sławków, Bolesław, Bukowno. W pobliżu Garbu Tarnogórskiego, granicząc z nim od strony wschodniej, znajduje się Wyżyna Olkuska, również miejsce wydobycia cynku i ołowiu. Tu też znajdowały się huty oraz zakłady papiernicze w Kluczach.

</doc>
<doc id="799353" url="https://pl.wikipedia.org/wiki?curid=799353" title="Continental Basketball Association">
Continental Basketball Association

CBA, Continental Basketball Association – "Kontynentalne stowarzyszenie koszykówki" to profesjonalna męska liga koszykówki w Stanach Zjednoczonych. Liga ta rozwijała talenty do NBA, poprzez powiązania z zespołami tej ligi. Liga została założona w 1946 roku. Swoją działalność zakończyła w 2009 roku. W trakcie jej istnienia zmieniano jej nazwę trzykrotnie.
Nagrody.
                 Greg Jackson (Allentown)
                 Larry McNeill (Rochester)
50th Anniversary Teams.
Podczas obchodów 50. lat istnienia ligi wybrano zespoły najlepszych zawodników – 50th Anniversary Teams. Do jednego z nich wybrano graczy, którzy występowali w lidze, kiedy ta funkcjonowała jeszcze jako EPBL oraz EBA, do drugiego natomiast tych z okresu CBA. 
Inni nominowani: Paul Arizin, Waite Bellamy, Jim Boeheim, George Bruns, Joe Caokovio, John Chaney, Wally Choice, Rich Cornwall, Chick Craig, Mack Daughtry, Alex Ellis, Dick Gaines, Art Heyman, Jim Huggard, Bob Keller, George Lehmann, Brendan McCann, Bob McNeill, Jack Ramsay, John Richter, Jerry Rullo, Chink Scott, Bill Zubic.
Inni nominowani: Geoff Crompton, Joe Dawson, Larry Fogle, Jacky Dorsey, Ronnie Grandison, Mario Elie, Steve Hayes, Cedric Hunter, Phil Jackson, Lee Johnson, George Karl, Tim Legler, Sidney Lowe, Bill Musselman, Kenny Natt, Ed Nealy, Mike Sanders, DeWayne Scales, Al Smith, Larry Spriggs, Andre Turner, A.J. Wynder.

</doc>
<doc id="799354" url="https://pl.wikipedia.org/wiki?curid=799354" title="Kerrin Lee-Gartner">
Kerrin Lee-Gartner

Kerrin Anne Lee-Gartner (ur. 21 września 1966 w Trail) – kanadyjska narciarka alpejska, mistrzyni olimpijska.
Kariera.
Do reprezentacji Kanady Kerrin Lee-Gartner powołana została w sezonie 1981/1982. W zawodach Pucharu Świata pierwsze punkty wywalczyła jednak 10 marca 1985 roku w Banff, zajmując 14. miejsce w supergigancie. W kolejnych latach łącznie sześć razy stawała na podium zawodów tego cyklu, po raz pierwszy dokonując tego 18 grudnia 1990 roku w Altenmarkt, gdzie była trzecia w zjeździe. W zawodach tych wyprzedziły ją jedynie Katharina Gutensohn z RFN oraz Austriaczka Petra Kronberger. Następnie zajmowała drugie miejsce w zjeździe 7 marca 1992 roku w Vail, drugie w supergigancie 15 marca 1992 oku w Panoramie, trzecie w zjeździe 12 grudnia 1992 roku w Vail, drugie w zjeździe 26 lutego 1993 roku w Veysonnaz oraz trzecie w supergigancie 15 stycznia 1994 roku w Cortina d’Ampezzo. Najlepsze wyniki osiągnęła w sezonie 1992/1993, kiedy była dziewiąta w klasyfikacji generalnej i trzecia w klasyfikacji zjazdu, ulegając tylko dwóm Niemkom: Katii Seizinger oraz Reginie Häusl. Była też między innymi czwarta w klasyfikacji zjazdu w sezonie 1991/1992.
Wielokrotnie startowała na mistrzostwach świata, najlepszy wynik osiągając na rozgrywanych w 1993 roku mistrzostwach świata w Morioce, gdzie była czwarta w supergigancie. W zawodach tych walkę o podium przegrała z Norweżką Astrid Lødemel o 0,14 sekundy. Zajmowała także siódmą pozycję w biegu zjazdowym podczas mistrzostw świata w Vail w 1989 roku i rozgrywanych dwa lata później mistrzostw świata w Saalbach-Hinterglemm. W 1988 roku brała udział w igrzyskach olimpijskich w Calgary, zajmując między innymi ósme miejsce w kombinacji. Największy sukces w karierze odniosła jednak na igrzyskach olimpijskich w Albertville w 1992 roku, gdzie zwyciężyła w zjeździe. W zawodach tych o 0,05 sekundy wyprzedziła Hilary Lindh z USA, a o 0,09 sekundy pokonała Austriaczkę Veronikę Wallinger. Był to pierwszy w historii złoty medal dla Kanady w tej konkurencji oraz pierwszy tytuł mistrzyni olimpijskiej w tej konkurencji wywalczony przez zawodniczkę spoza Europy. Na tej samej imprezie była też szósta w supergigancie, a w kombinacji została zdyskwalifikowana. Wystąpiła również na igrzyskach w Lillehammer w 1994 roku, gdzie zajęła czternaste miejsce w zjeździe i ósme w supergigancie. W 1994 roku zakończyła karierę.
Kilkukrotnie zdobywała medale mistrzostw Kanady, w tym złote w zjeździe w latach 1991, 1992 i 1993. Po zakończeniu kariery pracowała między innymi jako komentator sportowy dla kanadyjskiej stacji CBC.

</doc>
<doc id="799361" url="https://pl.wikipedia.org/wiki?curid=799361" title="Edgar Moon">
Edgar Moon

Edgar „Gar” Moon (ur. 3 grudnia 1904 w Queenslandzie, zm. 26 maja 1976) – australijski tenisista, zwycięzca Australian Championships w grze pojedynczej, podwójnej i mieszanej, reprezentant w Pucharze Davisa.
Pochodził ze stanu Queensland.
Kariera tenisowa.
Moon był zawodnikiem praworęcznym, wszechstronnym, dobrze grającym przede wszystkim z głębi kortu.
Moon zwrócił na siebie uwagę kibiców tenisowych zwycięstwem nad Geraldem Pattersonem w 1 rundzie Australasian Championships (obecnie Australian Open) w 1926 roku. Rezultat ten prasa sportowa w Australii skomentowała grą słów „New star is born – it's Moon!” („Narodziła się nowa gwiazda – to Moon”, ang. księżyc).
W 1928 roku Moon był po raz pierwszy w wielkoszlemowym finale – w Australian Championships, partnerując w grze podwójnej Jimowi Willardowi, przegrał 2:6, 6:4, 4:6, 4:6 z Jacques’em Brugnonem i Jeanem Borotrą. Również w 1928 roku osiągnął finał U.S. National Championships (Obecnie US Open), tym razem w grze mieszanej, w parze z Edith Cross. Na drodze do końcowego zwycięstwa stanęli John Hawkes i Helen Wills Moody, którzy rozstrzygnęli decydujący mecz na swoją korzyść.
Pierwszy tytuł wielkoszlemowy Moon wywalczył w 1929 roku w rodzinnym kraju. Wygrał wówczas grę mieszaną razem z Daphne Akhurst, po finałowym zwycięstwie nad Jackiem Crawfordem i Marjorie Cox Crawford. Rok później triumfował w tej imprezie w grze pojedynczej, w półfinale pokonując Crawforda, a w finale Harry’ego Hopmana. Mistrzostwo Australian Championships w trzeciej konkurencji, w deblu, odniósł w 1932 roku, kiedy w parze z Crawfordem pokonał w finale Hopmana i Pattersona. W 1934 roku po raz drugi zwyciężył w grze mieszanej, tym razem wspólnie z Joan Hartigan, po finałowym zwycięstwie nad Emily Hood Westacott i Rayem Dunlopem. Dodatkowo Moon przegrywał 2 razy w finałach debla mistrzostw Australii – w 1929 roku w parze z Jackem Cummingsem uległ Crawfordowi i Hopmanowi, a w 1933 roku w parze z Crawfordem przegrał z Keithem Gledhillem i Ellsworthem Vinesem.
W 1930 roku został powołany do reprezentacji Australii w Pucharze Davisa. Rozegrał cztery pojedynki singlowe z przeciwnikami ze Szwajcarii i Irlandii, wszystkie wygrywając. W kolejnych meczach tego sezonu Australia, z Crawfordem i Hopmanem w roli singlistów, dotarła do półfinału strefy europejskiej, gdzie przegrała z Włochami.

</doc>
<doc id="799362" url="https://pl.wikipedia.org/wiki?curid=799362" title="Gar Moon">
Gar Moon



</doc>
<doc id="799363" url="https://pl.wikipedia.org/wiki?curid=799363" title="BB&amp;T Center">
BB&amp;T Center

BB&amp;T Center to hala sportowa znajdująca się w Sunrise stanu Floryda.
Obecnie swoje mecze rozgrywa tutaj:
Dawniej swoje mecze rozgrywali tutaj:

</doc>
<doc id="799366" url="https://pl.wikipedia.org/wiki?curid=799366" title="Walerian Pawłowski">
Walerian Pawłowski

Walerian Pawłowski (ur. 18 grudnia 1920 w Kielcach, zm. 10 października 2004 w Szczecinie) – polski dyrygent, kompozytor i popularyzator muzyki związany z Filharmonią Szczecińską, gdzie przez wiele lat prowadził muzyczne prelekcje dla młodzieży. 
W 1951 ukończył studia w krakowskiej Państwowej Wyższej Szkole Muzycznej na Wydziale Teorii, Kompozycji i Dyrygentury i rozpoczął pracę z Bydgoską Orkiestrą Radiową. W 1954 r. przyjechał do Szczecina i pracował jako dyrygent i konsultant programowy.
Walerian Pawłowski współpracował z Filharmonią Szczecińską oraz Państwową Wyższą Szkołą Muzyczną II Stopnia. Na Politechnice Szczecińskiej prowadził wykłady z zakresu sztuki. Jest autorem muzyki do wielu słuchowisk radiowych i do spektakli (m.in. "Otella" Szekspira, "Wyzwolenia" Wyspiańskiego). Walerian Pawłowski stworzył także sporo utworów scenicznych, m.in. do tekstu litewskiego poety E. Mieželaitisa "Żmogus" i "In memoriam" oraz do utworów Czesława Miłosza. 
Jest autorem kilku książek popularyzujących muzykę głównie klasyczną m.in. "Muzyka i miłość". Napisał dwie autobiograficzne książki: "Na krzywej pięciolinii" oraz "Takty i nietakty".
Przez wiele lat redagował w Kurierze Szczecińskim rubrykę pt. "Walerianowe Kropelki", w której wspominał swoją działalność artystyczną.
Zmarł 10 października 2004 r. w szczecińskim szpitalu przy ul. Arkońskiej. Został pochowany w alei Zasłużonych na Cmentarzu Centralnym w Szczecinie.

</doc>
<doc id="799368" url="https://pl.wikipedia.org/wiki?curid=799368" title="Baszta Kotwiczników">
Baszta Kotwiczników

Baszta Kotwiczników (niem. "Ankerschmiedeturm") – zabytkowa baszta warowna w Gdańsku, znajdująca się w Głównym Mieście nad Starą Motławą, w pobliżu Podwala Przedmiejskiego.
Historia.
Została wzniesiona na planie kwadratu w 1361 r., w celu dodatkowej ochrony flankującej ówczesnych południowych obwarowań Gdańska i dawnych terenów stoczniowych (przy dzisiejszej ulicy Lastadia).
Po przesunięciu zewnętrznego pasa gdańskich obwarowań utraciła swoje dotychczasowe znaczenie militarne. Paulus van der Horne dokonał w latach 1570-1575 przebudowy obiektu (podwyższając nieznacznie zadaszenie) na więzienie miejskie dla szczególnie groźnych przestępców. Od 1865 roku Baszta pełniła funkcję głównego aresztu policyjnego Głównego Miasta. Podczas II wojny światowej baszta uległa prawie całkowitemu zniszczeniu; straciła dach, wszystkie stropy wewnętrzne i cały narożnik południowo-zachodni. Obiekt został zrekonstruowany w latach 1968-1969.
W roku 1975 baszta została przekazana na siedzibę ówczesnego Biura Badań i Dokumentacji Zabytków województwa gdańskiego i spełniała swą funkcję jako siedziba służb konserwatorskich. 
W 2014 baszta została wynajęta na cele związane z działaniem organizacji prowadzącej redakcje miesięczników: "Przegląd Polityczny" oraz polsko-niemieckiego "Dialog".

</doc>
<doc id="799370" url="https://pl.wikipedia.org/wiki?curid=799370" title="Bitwa o Fort Ridgely">
Bitwa o Fort Ridgely

Bitwa o Fort Ridgely – starcie zbrojne, które miało miejsce w trakcie powstania Dakotów w Minnesocie. Po rozpoczęciu powstania Santiów palili okoliczne farmy białych osadników. Wielu z osadników (prawdopodobnie setki) zginęło. Ci, którzy ocaleli szukali schronienia m.in. w Forcie Ridgley.
Fort Ridgley był jedyną placówką wojskową pomiędzy rezerwatem Santee a Fortem Snelling i St. Paul – stolicą Minnesoty. Znajdowały się tam niewielkie siły wojskowe, które dodatkowo jeszcze zostały pomniejszone przez klęskę kapitana Marsha przy przeprawie Redwood. Gdyby Santiowie zaatakowali fort w dniu przybycia - mogli liczyć na sukces. Później jednak zaczęły docierać do niego posiłki. Do fortu dotarły grupy ochotników. Fort nie posiadał barykady, jego budynki były rozrzucone na pewnej przestrzeni i w części zbudowane z desek. Skuteczność obrony zależała w dużej części od umiejętności sierżanta Johna Jonesa, doświadczonego artylerzysty, wspieranego przez J.C. Whipple'a artylerzystę z czasów wojny meksykańskiej. W forcie oprócz żołnierzy i cywilnych ochotników znajdowało się około 250 uchodźców (w większości kobiet i dzieci).
Przebieg.
Wojownicy Santiów pod wodzą Małego Kruka dotarli w okolice fortu 19 sierpnia 1862 roku. Zachęceni brakiem oporu ze strony niemieckojęzycznych osadników, nieprzystosowanych do warunków pogranicza, Indianie postanowili złupić i spalić New Ulm. Mały Kruk próbował powstrzymać ich wiedząc, że bez zdobycie fortu nie mieli szansy na odniesienie zwycięstwa. Rozochoceni wojownicy nie posłuchali go jednak, co w efekcie przyczyniło się do wzmocnienia garnizonu w Fort Ridgely przez ściągające z okolic grupki żołnierzy i pograniczników. 20 sierpnia siły obrońców liczył już 200 ludzi.
20 sierpnia rozpoczął się atak na fort. Siły Indian zostały podzielone na trzy grupy – wojownicy Butelki Lekarstw mieli za zadanie podejść do zabudowań i skoncentrować na sobie uwagę obrońców, w czasie kiedy ludzie Wielkiego Orła zaatakowaliby ze wschodu, zaś Małego Kruka i Shakpiego z zachodu i południa. Uderzenie nie powiodło się, gdyż wojownicy atakowali chaotycznie, nie chcieli słuchać rozkazów. Kluczową rolę odegrały też kartacze artyleryjskie wystrzeliwane ze strategicznie rozmieszczonych sześciu dział. Silna burza powstrzymała dalsze ataki. Tego samego wieczoru wojownicy szczepu Mdewakanton zostali wzmocnieni przez grupy Sisseton i Wahpeton, co zwiększyło siły Santiów do ponad 800 ludzi. 
Kolejny atak nastąpił 21 sierpnia. Tym razem zamaskowani Dakotowie starali się podejść do zabudowań, a następnie podpalić dachy domów. Ponownie plany pokrzyżował ostrzał artyleryjski. Mały Kruk został ranny i na skutek upływu krwi musiał przekazać dowództwo Mankacie. Wielki Orzeł stwierdził później: "Gdyby nie armaty, zdobylibyśmy fort". Straty Dakotów były wysokie, a w obliczu nadciągającego 6 Pułku z Minnesoty pod dowództwem pułkownika Henry'ego Sibleya postanowili się wycofać rankiem 22 sierpnia.

</doc>
<doc id="799373" url="https://pl.wikipedia.org/wiki?curid=799373" title="3 Eskadra Wywiadowcza">
3 Eskadra Wywiadowcza

3 eskadra wywiadowcza – pododdział lotnictwa rozpoznawczego Wojska Polskiego w II Rzeczypospolitej.
Eskadra została zorganizowana w 1918 jako „eskadra warszawska”. Jako 3 eskadra wywiadowcza wzięła udział w wojnie polsko-ukraińskiej i polsko-bolszewickiej. W 1921 weszła w skład formującego się 1 pułku lotniczego. W 1925 przemianowana na 13 eskadrę lotniczą.
Godło eskadry: biały kościotrup z czerwoną szarfą grający na skrzypcach.
Formowanie, zmiany organizacyjne i walki.
Eskadra została zorganizowana 30 grudnia 1918 na mocy rozkazu Dowództwa Wojsk Lotniczych nr 22 na lotnisku mokotowskim w Warszawie jako „eskadra warszawska”. 
Później przemianowano ją na 3 eskadrę wywiadowczą.
W pierwszym okresie istnienia jednostka wyposażona była w cztery samoloty: DFW C.V, Albatros C.VII, LVG C.V i LVG C.VI.
Działania na froncie ukraińskim.
24 stycznia 1919 eskadra odjechała transportem kolejowym do Lublina. 
15 lutego rozpoczęła służbę polową, działając na rzecz Grupy gen. Majewskiego operującej w rejonie Włodzimierza Wołyńskiego.
W kolejnych dniach działała z lotniska w Kowlu na rzecz grup operacyjnych generałów Śmigłego-Rydza, Karnickiego i Hallera.
W czerwcu 1919 wycofana do Ciechanowa, do odwodu. Tam weszła w skład IV Grupy Lotniczej. 
W październiku 1919 eskadra przeniesiona została do Krakowa i przezbrojona w samoloty Breguet XIV. 
Na przełomie 1919 i 1920 roku włączona w skład nowo tworzonej V Grupy Lotniczej.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra posiadała 8 pilotów, 4 obserwatorów i 9 samolotów.
W kwietniu 1920 podporządkowana została dowódcy V dywizjonu lotniczego i przesunięta na lotnisko w Starokonstantynowie, z którego wykonywała loty zwiadowcze na korzyść Naczelnego Dowództwa.
Personel eskadry składał się wtedy z 6 pilotów, 3 obserwatorów i 3 strzelców pokładowych. 
14 kwietnia dwa samoloty dokonały oblotu strefy frontowej.
19 kwietnia załogi: dowódca dywizjonu mjr Jerzy Kossowski i por. Stanisław Daszewski oraz ppor. Józef Krzyczkowski i por. Jerzy Tereszczenko zbombardowały cele w Kijowie, a trzecia załoga: por. Tadeusz Prauss i por. Aleksander Łaguna zbombardowała sowieckie koszary w Berdyczowie. Ostrzelała też transport wojskowy stojący na dworcu w Koziatyniu.
W końcu kwietnia eskadra wydzieliła ze swego składu trzy samoloty i przegrupowała je do Zwiahla, by tam wspierać uderzenie grupy operacyjnej gen. Rydza-Śmigłego na Żytomierz. Podczas przenosin por. Żochowski przy lądowaniu rozbił swojego Bregueta, a następny stracono 30 kwietnia, gdy podczas ataku na piechotę sowiecką koło Fastowa. W czasie jego wykonywania załoga por. Tadeusz Prauss i por. Stanisław Daszewski została skutecznie ostrzelana przez przeciwnika. Łącznie od 19 do 30 kwietnia 3 eskadra wykonała 19 lotów bojowych.
Na początku maja eskadra stacjonowała w Żytomierzu, a niedługo potem przeniosła się do Stawiszcza.
Już od 3 maja samoloty eskadry zwalczały sowieckie okręty rzeczne w rejonie Rżyszewa.
8 maja eskadra wykonała kilkakrotne ataki bombowe na Browary i Demirki. Wykonano wówczas 9 lotów bojowych w czasie których zrzucono 400 kg bomb. W tym też dniu oddział wydzielony eskadry wraz z dowództwem V dywizjonu lotniczego przeniósł się do Kijowa na lotnisko Post Wołyński. W ciągu kilku następnych dni załogi zwalczały nieprzyjaciela w rejonie miasta. 
19 maja eskadra zbombardowała stację kolejową Demirki wraz ze stojącymi na niej transportami wojskowymi i pociągami pancernymi. W akcji tej wzięły udział cztery załogi: dowódca dywizjonu mjr Jerzy Kossowski i por. Stanisław Ratomski, ppor. Tadeusz Prauss i por. Jerzy Tereszczenko, ppor. Józef Krzyczkowski i por. Stanisław Daszewski oraz por. Żochowski i ppor. Liborio. Łącznie zrzucono około 160 kg bomb. 
Dość silna obrona przeciwlotnicza stacji znacznie ograniczyła swobodę manewru samolotów. W czasie ataku został uszkodzony samolot ppor. Józefa Krzyczkowskiego. Dopiero następnego dnia osiągnięto taktyczny sukces. Podczas pierwszego z nalotów dwa samoloty zrzuciły 90 kg bomb, a w następnym locie cztery maszyny zabrały aż 200 kg bomb. Uszkodzono pociąg pancerny „Lenin”. W walce zestrzelony został samolot z załogą ppor. Prauss i por. Ratomski.
20 maja przybyła do Kijowa pozostała część 3 eskadry. Rozpoczęto wówczas działania w rejonie Rżyszewa. Samoloty atakowały przeprawy sowieckie przez Dniepr. 
24 maja cztery samoloty eskadry wzięły udział w bombardowaniu Rżyszczewa i ostrzeliwały z karabinów bolszewickie okręty na Dnieprze. Zrzucono 150 kg bomb.
Od 26 maja eskadra podlegała bezpośrednio pod sztab 3 Armii gen. Rydza-Śmigłego.
28 i 30 maja, działająca w składzie V dywizjonu eskadra, po raz kolejny atakowała na żeglugę sowiecką na Dnieprze. Zatopiono jeden okręt nieprzyjaciela, a trzy dalsze uszkodzono. Zatopioną jednostkę zaliczono mechanikowi 3 eskadry – szer. Bogdanowiczowi. 
W końcu maja eskadra przeprowadziła także kilka lotów wywiadowczych w kierunku Perejesławia, z jednoczesnym bombardowaniem oddziałów nieprzyjaciela w Taraszczy, Piatigorze i Złotonoszy.
Walki odwrotowe na Ukrainie.
W czerwcu i lipcu oddziały polskie prowadziły walki obronno-opóźniające, a 1 Armia Konna Siemiona Budionnego znacznie udoskonaliła metody walki z lotnictwem i stała się jego bardzo groźnym przeciwnikiem. Sowieccy kawalerzyści zaczęli powszechnie używać sprzężone karabiny maszynowe ustawione na taczankach, organizując przy tym zasadzki z wykorzystaniem niewielkich pododdziałów kawalerii.
Od 3 czerwca eskadrę skierowano do walk na północ od Kijowa w rejon Okuninowa. W ciągu następnych dni prowadziła ona działania nękające czym skutecznie powstrzymywała wojska bolszewickie. W tym czasie eskadra dysponowała czterema samolotami. Wspólnie z 16 eskadrą wywiadowczą przeprowadziła w rejonie przeprawy 23 loty szturmowe zrzucając podczas nich 1500 kg bomb. Duża skuteczność ataków lotniczych skłoniła dowództwo sowieckie do ubezpieczenia rejonu przeprawy przez trzy samoloty myśliwskie. Startowały one kilkakrotnie na przechwycenie polskich samolotów.
5 czerwca samolot sowiecki zaatakował Bregueta dowódcy dywizjonu mjr. Jerzego Kossowskiego i w walce powietrznej ranił jego obserwatora por. Stanisława Daszewskiego (3 eskadra).
Po odwrocie z Kijowa rozpoczętym 10 czerwca eskadra przeszła na lotnisko w Zwiahlu. Tu dowódca dywizjonu mjr Jerzy Kossowski postanowił, że 16 eskadra przekaże ostatni swój samolot 3 eskadrze.
W kolejnych dniach eskadra prowadziła ciężkie walki odwrotowe z jazdą nieprzyjaciela. Szczególnie intensywnie atakowano bolszewików w rejonie Fastowa, Koziatynia i Chodorkowa. Eskadra prowadziła także loty wywiadowcze w kierunku Czarnobyla i Malina. 
10 czerwca wykonano kilka ataków na jazdę Budionnego pod Żytomierzem, a 13 czerwca część eskadry opuściła lotniska w Zwiahlu i przeniosła się do Szepietówki. 
Na lotnisku w Zwiahlu pozostały dwa niesprawne Breguety, ich piloci oraz grupa mechaników, która przez trzy dni starała się naprawić samoloty.
Podczas startu 16 czerwca por. Stanisław Sułkowski rozbił swój samolot i tylko por. Tadeusz Prauss doleciał do Szepietówki. Tam dowódca eskadry, kpt. Donat Makijonek polecił mu przetransportować Bregueta do Łucka i poddać go gruntowniej naprawie. W czasie lotu samolot musiał jednak przymusowo lądować i rozbił się. 
Z powodu braku samolotów 3 eskadra wycofana została z frontu. Przemieszczała się przez Łuck do Lublina.
Tu zatrzymała się na majątku Felin i od końca czerwca do 7 lipca odpoczywała. Tu też wcielała uzupełnienia.
Eskadrę zasilili piloci: por. Żochowski i sierż. Toluściak oraz obserwatorzy: ppor. Sieczkowski i pchor. Włodzimierz Bula. 
9 lipca eskadra ruszyła pod Chełm na lotnisko Czulczyce, skąd wznowiła intensywne loty bojowe w kierunku Włodzimierza Wołyńskiego, Hrubieszowa i Lwowa. Na początku drugiej dekady lipca nadszedł rozkaz przenoszący 3 eskadrę do Kowla.
Sytuacja na froncie wymusiła jednak zmianę rozkazu i pododdział wrócił do Czułczyc. 
15 lipca nad Czułczycami przetoczyła się gwałtowna burza, która zniszczyła trzy Breguety i jednego Oeffaga D.3 mjr. Jerzego Kossowskiego. Po burzy eskadra dysponowała już tylko dwoma samolotami i jej działalność w drugiej połowie lipca i na początku sierpnia została znacznie ograniczona. 
W pierwszych dniach sierpnia eskadra przeniosła się do Konopnicy. 9 sierpnia załoga por. Marian Romeyko i ppor. Sieczkowski nawiązała łączność z 3 Dywizja Piechoty Legionów.
Ogółem od 10 czerwca do 10 sierpnia 1920 roku 3 eskadra wywiadowcza wykonała ponad 20 lotów na rozpoznanie i kilkanaście lotów łącznościowych.
Działania w bitwie warszawskiej.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach w Radomiu, Dęblinie, Puławach i Lublinie.
3 eskadra wywiadowcza od 15 sierpnia stacjonowała na lotnisku Klikawa koło Puław. Na skutek braku benzyny nie mogła jednak wejść do działań. Dopiero 17 sierpnia przystąpiła do walk. Działała bezpośrednio na korzyść Kwatery Głównej Naczelnego Wodza, który to w pierwszych dniach przeciwuderzenia przebywał w Puławach. W dniach od 17 do 19 sierpnia, wspólnie z 10 eskadrą wywiadowczą prowadziła rozpoznanie obszarów: Maciejowice – Garwolin –Żelechów oraz Stoczek Łukowski – Międzyrzec – Siedlce – Łuków i Węgrów – Sokołów – Drohiczyn. 
19 sierpnia eskadra otrzymały polecenie przebazowania się na lotnisko pod Mińskiem Mazowieckim. 
Przelot do Mińska nastąpił następnego dnia. Działanie eskadry z tego lotniska nie trwało długo, bowiem już 22 sierpnia, po rozbiciu ostatnich dwóch samolotów, eskadra została wycofana do Warszawy na uzupełnienie.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Wycofano, celem uzupełnienia, eskadry najbardziej wyczerpane intensywnymi walkami. Były to 2., 8. i 21 eskadra. Poza nimi na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska.
Udział w bitwie nad Niemnem.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12. i 16. w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza i 19 eskadra myśliwska. 
Podczas przebazowania z Warszawy do Białegostoku 3 eskadra straciła aż trzy Breguety, z czego samolot por. Stanisława Sułkowskiego został całkowicie rozbity.
Eskadra z racji bazowania na lotnisku w Białymstoku wykonała także kilka lotów wywiadowczych w pasie działania 2 Armii. 24 września ppor. Sieczkowski zwalczał oddziały sowieckie znajdujące się między Różanką a Zaniemańskiem.
27 września walki objęły już rejon Lidy, gdzie eskadra wykonywała loty bojowe startując z lotniska Miedziejski pod Wołkowyskiem.
W końcu września eskadra przeniosła się do Baranowicz. Podczas przewożenia wyposażenia transportem kolejowym wybuchł pożar, który zniszczył znaczną część jej sprzętu. 
Swój ostatni lot bojowy eskadra wykonała 15 października. 
Rozejm zastał eskadrę w Baranowiczach.
Podczas wojny o granice 1918-1920 3 eskadra wykonała 469 lotów bojowych w łącznej ilości 1280 godzin przebytych nad terenami nieprzyjaciela. Jest to największa liczba godzin lotów bojowych wśród wszystkich eskadr biorących udział w wojnie. W czasie walk eskadra straciła 3 lotników.
Eskadra w okresie pokoju.
Na mocy rozkazu z 18 stycznia 1921 eskadra stacjonowała w Warszawie, a w maju tego roku weszła w skład IV dywizjonu wywiadowczego 1 pułku lotniczego.
Na skutek braku pomieszczeń na lotnisku Mokotów oraz ze względów politycznych, 3 eskadra wywiadowcza została przesunięta na lotnisko Porubanek.
Wiosną 1922 jednostka powróciła do Warszawy i podporządkowana została dowódcy I dywizjonu wywiadowczego. W tym okresie wyposażenie jednostki stanowiły samoloty Breguet XIV i Ansaldo 300.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
W maju 1925 jednostka przemianowana została na 13 eskadrę lotniczą i wraz z 14 eskadrą lotniczą weszła w skład II dywizjonu lotniczego.
W maju następnego roku pododdział przemianowany został na 13 eskadrę niszczycielską nocną.
W sierpniu 1928 eskadra podporządkowana została dowódcy I dywizjonu, a rok później przemianowana na 13 eskadrę liniową.
Z dniem 1 lutego 1934 eskadra została rozformowana. Jej personel przeszedł do nowo powstałej 13 eskadry towarzyszącej, a samoloty Breguet XIX przekazane zostały dla powstającej 24 eskadry liniowej.

</doc>
<doc id="799376" url="https://pl.wikipedia.org/wiki?curid=799376" title="TD-CDMA">
TD-CDMA

TD-CDMA (z ang. "Time Division Code Division Multiple Access") to technika używana w sieciach komórkowych 3G wynikająca z połączenia TDD z CDMA. Podstawowym pasmem na jakim działa TD-CDMA w UMTS jest pasmo o szerokości 5 MHz. Pasmo to jest używane do transmisji danych w obie strony jednocześnie przez wielu użytkowników, musi więc być w jakiś sposób dzielone. Podział pasma odbywa się w dziedzinie czasu, czyli za pomocą techniki TDD - każda 10ms ramka zawiera 15 slotów, z których każdy może służyć do transmisji "w górę" lub "w dół" sieci. TD-CDMA w połączeniu z WCDMA jest podstawową techniką używana w sieciach komórkowych UMTS. Z tym, że TD-CDMA jest używane w tzw. piko-komórkach tej sieci (o promieniu max ok. 75 m). Przy większych rozmiarach komórki efektywność działania sieci spada ze względu na duże odległości i opóźnienia z tym związane. Wtedy używa się WCDMA.

</doc>
<doc id="799381" url="https://pl.wikipedia.org/wiki?curid=799381" title="Ogniwo paliwowe z membraną do wymiany protonów">
Ogniwo paliwowe z membraną do wymiany protonów

Ogniwo paliwowe z membraną do wymiany protonów, PEMFC (ang. "Proton Exchange Membrane Fuel Cell"), też ogniwo paliwowe z polimerowym elektrolitem, PEFC ("Polymer Electrolyte Fuel Cell") – to rodzaj ogniwa paliwowego. PEMFC są stosowane powszechnie w przemyśle transportowym (pojazdy mechaniczne). Charakteryzują się niską temperaturą pracy, krótkim czasem rozruchu, niewielką masą oraz gabarytami w porównaniu z innymi ogniwami. Obecnie zastosowania idą w kierunku związanym z wykorzystaniem tych ogniw do napędzania autobusów i samochodów. Jako źródła wytwarzania energii, umożliwiają osiągnięcie mocy ok. 200 kW przy sprawności rzędu 34%.
Po raz pierwszy elektrolit w postaci membrany przepuszczającej kationy zastosowali w 1959 r. William T. Grubbs i Lee Niedrach z General Electric.
Natomiast po raz pierwszy w praktyce ogniwa PEMFC zostały zastosowane w 1960 r. w ramach programu NASA Gemini. Ich parametry były następujące: gęstość wytwarzanego prądu elektrycznego 37 mA/cm², napięcie na pojedynczym ogniwie 0,78 V, ciśnienie 0,2 MPa i temperatura pracy 50 °C. Stos zbudowany z 32 ogniw, przy napięciu 25 V, osiągał sprawność ok. 50% (H2/O2).
Budowa i zasada działania.
Elektrolitem w ogniwie PEMFC jest prefluorowany polimer zawierający silnie kwasowe grupy sulfonowe, np. nafion. Uformowany jest on w membranę pokrytą porowatą platyną, działającą jako katalizator. Elektrody stanowią dwa arkusze grafitowanego papieru, teflonowane na zewnątrz. Całość jest sprasowana w podwyższonej temperaturze na grubość 1 mm. Kanalikami w elektrodach są doprowadzane substraty i jest odprowadzana woda lub para wodna. Parametry pracy ogniwa są następujące:
Ogniwa te są wrażliwe na obecność CO, który "zatruwa" platynę.
Elektrochemiczne reakcje zachodzące w ogniwie z polimerową membraną są następujące:
Zalety ogniw PEMFC to:
Wadą tych ogniw jest:
Linki zewnętrzne.
Polimerowe superjonowe membrany do ogniw paliwowych

</doc>
<doc id="799382" url="https://pl.wikipedia.org/wiki?curid=799382" title="PEMFC">
PEMFC



</doc>
<doc id="799384" url="https://pl.wikipedia.org/wiki?curid=799384" title="PEFC">
PEFC



</doc>
<doc id="799385" url="https://pl.wikipedia.org/wiki?curid=799385" title="Open 13">
Open 13

Open 13, właśc. Open 13 Provence – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach twardych w hali we francuskiej Marsylii od 1993 roku.

</doc>
<doc id="799386" url="https://pl.wikipedia.org/wiki?curid=799386" title="Andrzej Wierciński">
Andrzej Wierciński

Andrzej Wierciński (ur. 22 kwietnia 1930 w Chorzowie, zm. 8 grudnia 2003 w Warszawie) – polski antropolog, etnolog, religioznawca, kabalista.
Życiorys.
Studiował w latach 1948–1951 na Uniwersytecie Warszawskim – początkowo fizykę, po czym pod koniec pierwszego roku studiów przeniósł się na antropologię fizyczną. Jako student został asystentem w Instytucie Nauk Antropologicznych i Etnologicznych. Pracę magisterską poświęcił przedhistorycznej ludności południowej Syberii. W 1957 roku obronił pracę doktorską dotyczącą dziedziczenia indywidualnych cech typu rasowego. Rozprawa habilitacyjna dotyczyła genezy ludności egipskiej okresu przeddynastycznego.
Był profesorem Uniwersytetu Warszawskiego i autorem setek prac drukowanych w prasie specjalistycznej na temat antropologii ogólnej i antropologii religii, w szczególności etnogenezy Słowian, starożytnego Egiptu i przedhiszpańskiego Meksyku, zmian mikroewolucyjnych w Polsce, teorii symbolizacji i teorii kultury. W 1959 współorganizował wyprawę naukową do Egiptu, gdzie został zatrudniony jako łącznik między PAN a egipskim Narodowym Centrum Badań National Research Centre. Od 1978 roku kierował Zakładem Antropologii Historycznej Instytutu Archeologii UW, od 1993 Katedrą Antropologii Ogólnej w Wyższej Szkole Pedagogicznej w Kielcach; wykładał także w Instytucie Religioznawstwa UJ w Krakowie i na wielu uniwersytetach zagranicznych jako visiting professor, m.in. w Kairze, Paryżu, Waszyngtonie i Los Angeles. Odznaczony m.in. Złotym Krzyżem Zasługi i Krzyżem Kawalerskim Odrodzenia Polski.
W ostatnich latach życia zajmował się gematrią. Od czasów szkolnych był bliskim przyjacielem Jerzego Prokopiuka, w młodości związany z kręgiem skupionym w Komorowie wokół antropozofa, uczonego i mistyka Roberta Waltera.

</doc>
<doc id="799390" url="https://pl.wikipedia.org/wiki?curid=799390" title="Viðoy">
Viðoy

Viðoy (wym. []; duń. "Viderø") - wyspa oceaniczna pochodzenia wulkanicznego, będąca częścią archipelagu Wysp Owczych - duńskiego terytorium zależnego leżącego na Morzu Norweskim. 40,4 km² daje jej siódmą pozycję pod względem powierzchni wysp archipelagu. Zamieszkuje ją 618 osób, co daje 15,3 na km². Swą nazwę, która po przetłumaczeniu na język polski oznacza "Wyspa Drewna", wzięła od dryfujących szczątków drzew, płynących z Ameryki Północnej oraz Syberii, które osadzają się na brzegu zatoki Viðvík.
Geografia.
Niemal cała wyspa pokryta jest wzniesieniami o różnej wysokości. Na jej północnym krańcu grupa wzniesień odcięta jest od pozostałych doliną, w której mieści się osada Viðareiði. Wśród nich znajduje się klif Enniberg, jeden z najwyższych nadmorskich klifów w Europie, sięgający 754 m n.p.m., który stanowi także najdalej na północ wysunięty punkt na Wyspach Owczych. Dalej na południe mieszczą się pozostałe szczyty, pozostawiające niewiele miejsca dolinie otaczającej zatokę Viðvík. Najwyższym wzniesieniem na wyspie jest Villingadalsfjall (841 m n.p.m.), będący trzecim najwyżej położonym punktem na całym archipelagu. Do sieci hydrologicznej wyspy zaliczyć można kilka krótkich cieków wodnych, ulokowanych głównie w południowej części wyspy.
Położenie.
Wyspa Viðoy znajduje się w północnej części archipelagu Wysp Owczych. Północna jej część jest otoczona przez Morze Norweskie, część Oceanu Atlantyckiego. Na zachód i południe od południowej części Viðoy znajduje się blisko położona Borðoy, za od strony wschodniej i południowo-wschodniej widoczne być mogą wyspy Fugloy oraz Svínoy, oddzielone od Viðoy fiordem Svínoyarfjørður. Administracyjnie wyspa należy do regionu Norðoyar. Leżą na niej dwie gminy: Hvannasund (część także na Borðoy) oraz Viðareiði.
Kolonia ptaków morskich.
Ptasia kolonia na wyspie Viðoy (północne i wschodnie wybrzeża) została objęta obszarem IBA ("Important Bird Area") przez organizację BirdLife International ze względu na mnogość morskiego ptactwa, jak i różnorodność gatunkową. Powierzchnia tego terenu wynosi około 75 ha. Na obszarze tym gniazdują między innymi: mewa trójpalczasta (5 300 par), nurzyk zwyczajny (6 700 osobników), maskonur zwyczajny (25 000 par), nawałnik burzowy (500 par) oraz nurnik zwyczajny (200 par).
Historia.
Historia osadnictwa na wyspie Viðoy sięga drugiej połowy XV wieku. Założono wtedy, w północnej części wyspy, miejscowość Viðareiði. Drugą miejscowość, Hvannasund założono między 1584 a 1630 rokiem. Prócz orientacyjnych dat założenia obu osiedli ludzkich istnieje niewiele przekazów, które ich dotyczą z wczesnego okresu po tym, kiedy je założono.
Podczas zimowego sztormu w 1847 roku u wybrzeży wyspy, niedaleko Viðareiði, rozbił się brytyjski bryg "Marwood". Mieszkańcy miejscowości pomogli ratować jego załogę, przez co w ramach wdzięczności rząd brytyjski podarował osadzie srebra, które dziś można oglądać w tamtejszym kościele, wybudowanym w 1892 roku.
Kościół istniał tam już wcześniej. Wzmianka o nim pochodzi późnych lat XVII wieku. Został on zniszczony przez sztorm, który zabrał wiele ciał z tamtejszego cmentarza. Część z nich udało się wyłowić w okolicy Hvannasund i pochować ponownie niedaleko poprzedniego miejsca spoczynku.
W Wielki Piątek, 23 kwietnia 1943 roku brytyjski samolot typu Catalina rozbił się na stokach góry Viðvíksrók, będący prawdopodobnie w drodze do Norwegii. Zginęło osiem osób, a szczątki jednostki do dziś są odnajdowane na zboczach tego wzniesienia.
W roku 1963 powstała grobla łącząca Hvannasund z Norðdepil. Było to pierwsze połączenie lądowe wyspy Viðoy z Borðoy w historii. Pięć lat później wybudowano tunel od długości niewiele ponad 2 km, którym można się do Hvannasund dostać z Árnafjørður.
26 maja 2008 roku w okolicach Hvannasund zaobserwowano trzymetrową falę miniaturowego tsunami, którego przyczyny do chwili obecnej pozostają niewyjaśnione. Żadna osoba nie odniosła obrażeń w wyniku tego zjawiska.
Transport.
Jedyna droga dla pojazdów kołowych na Viðoy ciągnie się wzdłuż jej zachodniego brzegu od miejscowości Hvannasund do Viðareiði. Kursuje po niej jedna linia autobusowa - 500. Jej trasa przebiega od Klaksvík na Borðoy do Viðareiði przez Hvannasund. Czas przejazdu wynosi od trzydziestu do czterdziestu minut. Na samą wyspę za pomocą pojazdu można się dostać w dwojaki sposób. Pierwszą możliwością jest skorzystanie z grobli pomiędzy Hvannasund a Norðdepil na Borðoy. Drugą zaś jest ponad dwukilometrowy tunel Hvannasundstunnilin łączący Hvannasund z Árnafjørður.
Prócz tego w miejscowości Hvannasund funkcjonuje przystań dla promów. Codziennie wypływają stamtąd niewielkie jednostki na linii 58. Statki te pokonują trasę pomiędzy Hvannasund a Hattarvík (Fugloy), przez Svínoy (Svínoy) oraz Kirkja (Fugloy). Pokonanie całej trasy trwa około godzinę.
Miejscowości.
Na Viðoy znajdują się dwie miejscowości:

</doc>
<doc id="799391" url="https://pl.wikipedia.org/wiki?curid=799391" title="Marina Kiehl">
Marina Kiehl

Marina Kiehl (ur. 12 stycznia 1965 w Monachium) – niemiecka narciarka alpejska, mistrzyni olimpijska oraz mistrzyni świata juniorów, a także zdobywczyni Małej Kryształowej Kuli Pucharu Świata w klasyfikacjach giganta i supergiganta.
Kariera.
Po raz pierwszy na arenie międzynarodowej Marina Kiehl pojawiła się w sezonie 1981/1982, debiutując w zawodach Pucharu Świata. Pierwsze punkty wywalczyła 18 grudnia 1981 roku w Piancavallo, gdzie zajęła piętnaste miejsce w kombinacji. Były to jej jedyne punkty w tym sezonie, co dało jej 81. miejsce w klasyfikacji generalnej. W lutym 1982 roku wystąpiła w biegu zjazdowym podczas mistrzostw świata w Schladming, kończąc zawody na 27. pozycji. Miesiąc później wzięła także udział w mistrzostwach świata juniorów w Auron, gdzie w tej samej konkurencji była czternasta. Pierwszy sukces w karierze osiągnęła podczas mistrzostw świata juniorów w Sestriere w 1983 roku, gdzie zdobyła złoty medal w zjeździe. Wyprzedziła tam między innymi swą rodaczkę, Michaelę Gerg oraz Austriaczkę Katharinę Gutensohn. W zawodach pucharowych punkty wywalczyła tylko 21 stycznia 1983 roku w Schruns, gdzie była jedenasta w kombinacji. Sezon 1982/1983 ukończyła na 66. pozycji.
Pierwsze podium w cyklu Pucharu Świata wywalczyła 8 stycznia 1984 roku w Puy-Saint-Vincent, zajmując trzecie miejsce w kombinacji. W zawodach tych wyprzedziły ją tylko Kanadyjka Gerry Sorensen oraz inna reprezentantka RFN, Irene Epple. W sezonie 1983/1984 na podium znalazła się jeszcze dwukrotnie: 4 marca w Mont-Sainte-Anne odniosła pierwsze pucharowe zwycięstwo wygrywając supergiganta, a trzy dni później w Lake Placid była druga w gigancie. Dało jej to dziewiąte miejsce w klasyfikacji generalnej i klasyfikacji kombinacji oraz czwarte w gigancie. W lutym 1984 roku brała udział w igrzyskach olimpijskich w Sarajewie, gdzie była piąta w gigancie, a zjazd ukończyła na szóstej pozycji. Na rozgrywanych rok później mistrzostwach świata w Bormio jej najlepszym wynikiem było piąte miejsce w slalomie gigancie. W zawodach pucharowych osiem razy stawała na podium, odnosząc przy tym trzy zwycięstwa: 15 grudnia w Madonna di Campiglio wygrała giganta, a 26 stycznia w Arosa i 10 marca 1985 roku w Sunshine była najlepsza w supergigancie. W klasyfikacji generalnej była czwarta, a w klasyfikacji giganta wywalczyła Małą Kryształową Kulę.
Kolejne dwa zwycięstwa odniosła w sezonie 1985/1986: 7 grudnia 1985 roku w Sestriere oraz 16 marca 1986 roku w Vail triumfowała w supergigancie. Na podium stawała także 6 stycznia w Mariborze, gdzie jednego dnia zajęła trzecie miejsce w gigancie i kombinacji. W klasyfikacji generalnej zajęła ósme miejsce, natomiast w nowo wprowadzonej klasyfikacji supergiganta była najlepsza. Rok później tylko dwukrotnie znalazła się w najlepszej trójce: 17 stycznia w Pfronten była trzecia, a 15 marca 1987 roku w Vail zwyciężyła w supergigancie. Wystarczyło to do zajęcia dziesiątej pozycji w klasyfikacji generalnej oraz trzeciej w supergigancie, za Marią Walliser ze Szwajcarii oraz Francuzką Catherine Quittet. Na przełomie stycznia i lutego 1987 roku brała udział w mistrzostwach świata w Crans-Montana, jednak ponownie nie zdobyła medalu. Najlepszy wynik osiągnęła w biegu zjazdowym, w którym zajęła czwarte miejsce, przegrywając walkę o podium 0,20 sekundy ze swą rodaczką, Regine Mösenlechner.
Największy sukces w karierze osiągnęła podczas igrzysk olimpijskich w Calgary w 1988 roku, gdzie wywalczyła złoty medal w zjeździe. W zawodach tych o 0,75 sekundy wyprzedziła Szwajcarkę Brigitte Oertli, a o 0,76 sekundy pokonała Karen Percy z Kanady. Na tej samej imprezie była także trzynasta w supergigancie, a rywalizacji w slalomie gigancie nie ukończyła. W rywalizacji pucharowej na podium stanęła jeden raz: 5 grudnia 1987 roku w Val d’Isère zajęła drugie miejsce w zjeździe. Było to jej ostatnie podium w zawodach tego cyklu. Sezon 1987/1988 zakończyła na osiemnastym miejscu w klasyfikacji generalnej i ósmym w klasyfikacji zjazdu. W marcu 1988 roku, w wieku 23 lat postanowiła zakończyć karierę. Pięciokrotnie zdobywała mistrzostwo kraju: w zjeździe w 1987 roku, supergigancie w latach 1986-1987 oraz gigancie w latach 1984-1985.

</doc>
<doc id="799392" url="https://pl.wikipedia.org/wiki?curid=799392" title="Ounjougou">
Ounjougou

Ounjougou - stanowisko archeologiczne w centralnym Mali (Afryka), gdzie w latach 2002-2006 odnaleziono i datowano pozostałości najstarszej znanej ceramiki na świecie z epoki paleolitu (do tej pory za najstarsze uważano znaleziska ceramiki z Bliskiego Wschodu sprzed 10 tys. lat oraz z regionu Sahary środkowej i wschodniej sprzed 9-10 tys. lat). Na znalezisko składa się sześć fragmentów naczyń glinianych, znalezionych w warstwie sprzed 11.400 lat (rolnictwo w owym czasie nie było jeszcze znane). Niemniej same naczynia mogą być jeszcze starsze.
Stanowisko, na którym dokonano odkrycia, mieści się w pobliżu uskoku Bandiagara, formacji geologicznej, która została wpisana w r. 1989 na Listę Światowego Dziedzictwa Kulturowego i Naturalnego UNESCO. Naukowcy zapowiedzieli podjęcie w najbliższym czasie badań w pobliskich jaskiniach, skąd mogą pochodzić szczątki ceramiki. W Ounjougou odnaleziono również wiele narzędzi kamiennych i innych zabytków, które potwierdzają ciągłość osadniczą w tym miejscu od okresu paleolitu. Stanowisko mieści się w wąwozie, który wypełniają kolejne, bogate w zabytki warstwy kulturowe.
Wykopaliska na stanowisku Ounjougou, które rozpoczęły się w r. 1997, prowadzone są w ramach programu "Społeczność ludzka i paleośrodowisko w Afryce Zachodniej". Badania pod kierunkiem prof. Erica Huysecoma z Uniwersytetu w Genewie prowadzi zespół archeologów ze Szwajcarii, Wielkiej Brytanii, Mali, Niemiec i Francji.
Zdaniem prof. Huysecoma najstarsza znana ceramika powstała w wyniku ewolucji starszych form naczyń, które wykonywano z mniej trwałych materiałów. Nowe potrzeby społeczeństw Afryki, które mogły się wiązać ze ówczesnymi zmianami klimatycznymi, spowodowały wynalezienie wypalanych naczyń ceramiczne. Zainteresowanie człowieka dziko rosnącym zbożem wymagało nowych sposobów przechowywania i przygotowywania pokarmów.
Początek występowania najwcześniejszej ceramiki łączy się pojawieniem się pierwszych kamiennych grotów strzał. To również, według prof. Huysecoma, świadczy o zmianach klimatycznych. Strzały zaczęto używać do polowania na niewielkie zwierzęta żyjące na sawannie, jak ptaki czy zające.

</doc>
<doc id="799393" url="https://pl.wikipedia.org/wiki?curid=799393" title="Paweł Bieliński (prezydent Warszawy)">
Paweł Bieliński (prezydent Warszawy)

Paweł Bieliński (zm. 4 lipca 1807) – dziesiąty prezydent Warszawy od 17 kwietnia 1807.
Życiorys.
Po wyborze przez przedstawicieli ludności Warszawy Józefa Anastazego Łochockiego 28 lutego 1807, który nie przyjął urzędu mianowany przez Komisję Rządzącą.
Konsyliarz przy Dyrektorze Spraw Wewnętrznych w czasach Księstwa Warszawskiego.
W trakcie jego kadencji rozpoczęto się na praskim brzegu Wisły budowa wielkich fortyfikacji. Miały one ochraniać miasto przed atakiem ze wschodu.

</doc>
<doc id="799395" url="https://pl.wikipedia.org/wiki?curid=799395" title="Marcello Mescoli">
Marcello Mescoli

Marcello Mescoli (ur. 16 stycznia 1972 w Modenie) – włoski siatkarz występujący obecnie w Serie A, w drużynie Itas Diatec Trentino. Gra na pozycji rozgrywającego. Mierzy 193 cm.

</doc>
<doc id="799397" url="https://pl.wikipedia.org/wiki?curid=799397" title="J.W Construction AZS Politechnika Warszawska">
J.W Construction AZS Politechnika Warszawska



</doc>
<doc id="799398" url="https://pl.wikipedia.org/wiki?curid=799398" title="Jastrzębski">
Jastrzębski

Jastrzębski (f. Jastrzębska) – nazwisko używane m.in. w Polsce.
Na początku lat 90. XX wieku nosiło je w Polsce 19156 pełnoletnich osób. Najwięcej w dawnym woj. warszawskim (2211 osób), siedleckim (1875 osób), katowickim (952 osoby) i łomżyńskim (948 osób).

</doc>
<doc id="799400" url="https://pl.wikipedia.org/wiki?curid=799400" title="Civic Arena (Pittsburgh)">
Civic Arena (Pittsburgh)

Mellon Arena (lub Pittsburgh Civic Arena) – nieistniejąca hala sportowa znajdująca się w Pittsburghu w Stanach Zjednoczonych. Obiekt zburzono w 2012 roku.

</doc>
<doc id="799401" url="https://pl.wikipedia.org/wiki?curid=799401" title="Pittsburgh Civic Arena">
Pittsburgh Civic Arena



</doc>
<doc id="799402" url="https://pl.wikipedia.org/wiki?curid=799402" title="Joachim Moszyński">
Joachim Moszyński

Joachim Moszyński (ur. 3 marca 1758 w Warszawie, zm. około 10 lutego 1821 we Francji) – prezydent Warszawy, prefekt departamentu płockiego Księstwa Warszawskiego w 1807 roku, 
wolnomularz.
Życiorys.
Był bliskim współpracownikiem Hugona Kołłątaja w Warszawie i Tadeusza Kościuszki, którego był emisariuszem.
Był komisarzem policji. Od stycznia 1807 do 21 lutego 1807 był prezydentem miasta. W 1809 opuścił Warszawę. W 1812 roku przystąpił do Konfederacji Generalnej Królestwa Polskiego.
Był członkiem loży wolnomularskiej Świątynia Izis w 1811/1812 roku.

</doc>
<doc id="799406" url="https://pl.wikipedia.org/wiki?curid=799406" title="Choroba Foxa-Fordyce’a">
Choroba Foxa-Fordyce’a

Choroba Foxa-Fordyce’a (łac. "apocrine miliaria"; ang. "Fox-Fordyce disease") – rzadka choroba gruczołów potowych apokrynowych. Przyczyną choroby jest zaczopowanie z następowym pękaniem przewodów wyprowadzających tych gruczołów w obrębie naskórka. Jednostkę chorobową opisali jako pierwsi amerykańscy dermatolodzy, John Addison Fordyce i George Henry Fox w 1902 roku.
Epidemiologia.
Choroba Foxa-Fordyce’a występuje przede wszystkim u kobiet po okresie pokwitania, z reguły wygasa po menopauzie. Stosunek zachorowań kobiet do mężczyzn wynosi 9:1. 
Objawy i przebieg.
Choroba objawia się czerwonawymi lub cielistej barwy grudkami, wielkości 1–3 mm, w okolicach występowania gruczołów apokrynowych: w skórze dołów pachowych, na wzgórku łonowym, wargach sromowych i wokół brodawek sutkowych. Grudki skupiają się, ale nie zlewają. Z objawów podmiotowych obecny jest charakterystyczny, dokuczliwy, bardzo intensywny świąd. Zmiany często ulegają zliszajowaceniu wskutek drapania i wtórnego nadkażenia. Choroba charakteryzuje się przewlekłym przebiegiem, z okresami zaostrzeń w czasie miesiączki.
Różnicowanie.
Diagnostyka różnicowa choroby Foxa-Fordyce’a obejmuje:
Leczenie.
Leczenie nie zawsze daje rezultaty. Zastosowanie znajdują retinoidy podawane miejscowo lub ogólnie, miejscowo roztwór klindamycyny. Od niedawna proponuje się leczenie miejscowe lekami immunomodulującymi, takrolimusem lub pimekrolimusem.

</doc>
<doc id="799410" url="https://pl.wikipedia.org/wiki?curid=799410" title="Yawal AZS Częstochowa">
Yawal AZS Częstochowa



</doc>
<doc id="799413" url="https://pl.wikipedia.org/wiki?curid=799413" title="Morskranes">
Morskranes

Morskranes – wieś na wyspie Eysturoy, na Wyspach Owczych, mająca obecnie (I 2015 r.) 30 stałych mieszkańców. Kod pocztowy miejscowości FO-496.
Demografia.
Według danych Urzędu Statystycznego (I 2015 r.) jest 86. co do wielkości miejscowością Wysp Owczych.

</doc>
<doc id="799416" url="https://pl.wikipedia.org/wiki?curid=799416" title="Vénuste Niyongabo">
Vénuste Niyongabo

Vénuste Niyongabo (ur. 9 grudnia 1973 w Vugizo) – lekkoatleta z Burundi, pierwszy mistrz olimpijski z tego państwa.
Pochodzi z plemienia Tutsi. Urodził się na południu Burundi. Jego pierwszym osiągnięciem w lekkiej atletyce było zdobycie srebrnego medalu w biegu na 1500 metrów na mistrzostwach świata juniorów w 1992 w Seulu. W 1993 odpadł w eliminacjach biegu na 1500 metrów na halowych mistrzostwach świata w Toronto i w półfinale na tym dystansie na mistrzostwach świata w Stuttgarcie. Wkrótce został jednak jednym z czołowych biegaczy świata w tej konkurencji, wygrywając kilka znaczących biegów w 1994 i 1995. Zdobył brązowy medal w biegu na 1500 metrów podczas mistrzostw świata w 1995 w Göteborgu (wyprzedzili go tylko Noureddine Morceli i Hicham El Guerrouj).
Był jednym z faworytów biegu na 1500 metrów na igrzyskach olimpijskich w 1996 w Atlancie. Odstąpił jednak prawo startu na tym dystansie swemu rodakowi Dieudonné Kwizera, który nie mógł startować w poprzednich igrzyskach, ponieważ Burundi nie miało wówczas narodowego komitetu olimpijskiego, a w Atlancie przebywał jako trener. Decyzja okazała się trafna: Kwizera został olimpijczykiem, a Niyongabo po sprincie na ostatnim okrążeniu został niespodziewanym mistrzem olimpijskim w biegu na 5000 metrów, wyprzedzając Paula Bitoka z Kenii i Khalida Boulamiego z Maroka. Wcześniej tylko dwa razy rywalizował na tym dystansie.
Po zdobyciu złotego medalu Niyongabo zmagał się z kontuzjami. Uzyskał co prawda jeden z najlepszych rezultatów w historii na 1500 m (3:29,18 22 sierpnia 1997 w Brukseli - zajął wówczas 2. miejsce za Hichamem El Guerroujem), ale nie odzyskał pozycji z lat ubiegłych. Odpadł w eliminacjach biegu na 1500 metrów na mistrzostwach świata w 1999 w Sewilli. Start w igrzyskach olimpijskich w Sydney w 2000 miał również nieudany - zajął 15. miejsce w biegu eliminacyjnym.
Rekordy życiowe.
Rekordy życiowe Niyongabo:

</doc>
<doc id="799418" url="https://pl.wikipedia.org/wiki?curid=799418" title="Fámjin">
Fámjin

Fámjin – miejscowość położona na Wyspach Owczych, na wyspie Suðuroy. Około 115 mieszkańców. Kod pocztowy FO 870. W miejscowym kościele znajduje się oryginał Merkið - flagi Wysp Owczych.

</doc>
<doc id="799420" url="https://pl.wikipedia.org/wiki?curid=799420" title="Andrea Segnalini">
Andrea Segnalini

Andrea Segnalini (ur. 5 stycznia 1988 w Rzymie) – włoski siatkarz, libero. Obecnie reprezentuje barwy drużyny z Serie B1 – Pallavolo Molfetta.
Karierę rozpoczynał w wieku 13 lat w klubie San Paolo Ostiense (2001-2004). W 2004 roku trafił do juniorskiego składu Icom Latina, a następnie Itas Diatec Trentino. W latach 2006-2009 grał jako drugi libero w klubie Itas Diatec Trentino (Serie A1), z którą zdobył mistrzostwo i wicemistrzostwo Włoch.

</doc>
<doc id="799424" url="https://pl.wikipedia.org/wiki?curid=799424" title="Karim Benzema">
Karim Benzema

Karim Mostafa Benzema (ur. 19 grudnia 1987 w Lyonie) – francuski piłkarz pochodzenia algierskiego, występujący na pozycji napastnika w hiszpańskim klubie Real Madryt. W latach 2007–2022 reprezentant Francji. Srebrny medalista Mistrzostwa Świata 2022. Laureat Złotej Piłki w 2022.
Benzema występował we wszystkich juniorskich zespołach Olympique Lyon. W pierwszej drużynie zadebiutował w 2005, a z każdym kolejnym rokiem umacniał swoją pozycję w zespole. Z klubem czterokrotnie triumfował w Ligue 1, a w sezonie 2007/2008 został królem strzelców rozgrywek. W lidze wystąpił 112 razy, zdobywając 43 bramki. W 2009 za sumę 35 milionów euro przeszedł do Realu Madryt, z którym zdobył 24 trofea. Benzema to drugi najskuteczniejszy strzelec w historii "Królewskich". Pięciokrotny zdobywca Ligi Mistrzów UEFA z Realem Madryt w sezonach 2013/2014, 2015/2016, 2016/2017, 2017/2018 i 2021/2022.
Pierwsze kroki w reprezentacji Francji stawiał w drużynach młodzieżowych. W 2004 z kadrą U-17 zdobył Mistrzostwo Europy. W dorosłej kadrze zadebiutował w 2007. Z reprezentacją wystąpił na Mistrzostwach Europy 2008, 2012, 2020 i Mistrzostwach Świata 2014.
Kariera klubowa.
Dzieciństwo i początki kariery.
Benzema urodził się i mieszkał w Lyonie, lecz jego rodzice przybyli do Francji z północnej Algierii, z krainy Kabylia. Ojciec Hafid pracował w merostwie w Villeurbanne, a matka Malika była przedszkolanką. Ma ośmioro rodzeństwa. Dziadek, Da Lakehal Benzema, w latach pięćdziesiątych dwudziestego wieku emigrował z algierskiego miasta Beni Djellil do Lyonu. Piłkarz wychowywał się w dzielnicy Bron. Pierwszym klubem Francuza była ekipa AS Bers Villeurbanne W 1996 przeszedł do Bron Terraillon. W 1997 swoją grą zaimponował skautom Olympique Lyon i w wieku 9 lat dołączył do akademii oraz zamieszkał w klubowym internacie. Zanim przeszedł do Olympique, uczył się w prywatnej szkole St Louis-St Bruno, a dopiero potem w centrum szkoleniowym klubu. W 1997 z drużyną juniorów zwyciężył w rozgrywkach o Puchar Francji. W krótkim czasie stał się kluczowym zawodnikiem młodzieżowych zespołów, w jednym z sezonów, gdy występował w drużynie U-16, zdobył 38 bramek. Z uwagi na dobrą grę, trener Paul Le Guen włączył zawodnika do pierwszej drużyny.
Zadebiutował 15 stycznia 2005 w wygranym 2:0 meczu ligowym z FC Metz, wchodząc na boisko w 77. minucie. Asystował przy drugiej bramce, strzelonej przez Bryana Bergougnouxa. Pięć dni później, w wieku 17 lat, podpisał swój pierwszy profesjonalny kontrakt, wiążąc się z klubem na okres trzech lat. W sezonie 2004/2005 rozegrał w sumie sześć spotkań i zwyciężył z klubem w rozgrywkach. W tym samym sezonie zdobył również z drużyną U-18 mistrzostwo w tej kategorii wiekowej.
Olympique Lyon.
2005/2006 i 2006/2007.
W nowym sezonie trener Gérard Houllier wystawiał Benzemę na skrzydle. W marcu w wygranym 3:1 meczu z AC Ajaccio strzelił swoją pierwszą bramkę w lidze. 6 grudnia 2005 zadebiutował w Lidze Mistrzów, w zakończonym zwycięstwem 2:1 spotkaniu z Rosenborgiem Trondheim, w którym to w 33. minucie wpisał się na listę strzelców. Olympique zdobyło mistrzostwo Francji, a Benzema wystąpił w 13 meczach i strzelił jednego gola.
W kolejnych rozgrywkach nowy szkoleniowiec Claude Puel dawał zawodnikowi coraz więcej szans gry. Pierwszego gola w rozgrywkach zdobył w wygranym 3:1 wyjazdowym meczu z FC Nantes. W Lidze Mistrzów w obu zwycięskich meczach strzelił dwie bramki, przy czym gol w spotkaniu z Dynamem Kijów dał drużynie zwycięstwo. Najczęściej wchodził na boisko jako zmiennik, a łącznie wystąpił w 21 spotkaniach, w których zdobył pięć bramek. Francuski klub obronił obydwa wywalczone przed rokiem tytuły.
2007/2008.
W sezonie 2007/08 po odejściu z klubu takich piłkarzy jak Florent Malouda, John Carew i Sylvain Wiltord, 19-letni Benzema otrzymał koszulkę z numerem „10” i zaczął odgrywać w zespole znaczącą rolę. Dobry kontakt z nowym trenerem Alainem Perrinem miał wpływ na formę zawodnika, który w 51 meczach wpisał się na listę strzelców 31 razy, będąc tym samym najskuteczniejszym w zespole. W rozgrywkach ligowych zdobył 20 bramek, cztery gole strzelił w Lidze Mistrzów, w Pucharze Ligi raz pokonał bramkarza, zaś w Pucharze Francji trafił sześciokrotnie, przyczyniając się do wywalczenia pierwszego w historii klubu dubletu. Jednymi z jego najlepszych występów w tym sezonie były spotkania z Metz, w którym to strzelił hat-tricka oraz z AS Saint-Étienne, kiedy to w 90. minucie doprowadził do remisu, zaś jego gol w potyczce z RC Lens został wybrany przez kibiców na Bramkę Sezonu w lidze. Po otrzymaniu piłki od Nadira Belhadjego, biegnący lewym skrzydłem Benzema został otoczony przez dwóch zawodników Lens, Yohana Demonta i Fabiena Laurentiego. By uniknąć przekroczenia bocznej linii boiska, ominął Laurentiego zwodem, a ten stracił równowagę. Będąc w rogu pola karnego oddał mocny strzał, pokonując Vedrana Runje.
W rozegranym w ramach Ligi Mistrzów wyjazdowym spotkaniu z Rangers dwukrotnie trafił do siatki, przyczyniając się do zwycięstwa 3:0, dającego awans do kolejnej rundy rozgrywek. W tejże fazie przeciwnikiem Lyonu był Manchester United. Benzema kontynuował passę strzelecką. W 54. minucie meczu, będąc otoczonym przez pięciu graczy angielskiego klubu, zdobył bramkę zza pola karnego. Spotkanie zakończyło się remisem 1:1, a w rewanżu Manchester zwyciężył 1:0, eliminując Lyon z rozgrywek. Trener Sir Alex Ferguson oraz zawodnicy angielskiej drużyny chwalili Benzemę za występ.
Francuzem zaczęły interesować się takie kluby, jak Manchester United, Inter Mediolan i Real Madryt. Sam Benzema stwierdził: "„Liga angielska nie jest moim marzeniem. Wolałbym spróbować sił we Włoszech lub Hiszpanii”". Jako że piłkarz od dziecka jest kibicem madryckiego klubu, dziennikarze spekulowali, że Benzema przejdzie do Realu. Mimo to, 13 marca 2008 Benzema prolongował nowy kontrakt z Olympique, wiążący go z klubem do 2013 z możliwością przedłużenia umowy o kolejny rok. Tym samym stał się jednym z najlepiej opłacanych piłkarzy we Francji. W uznaniu za dobrą formę został wybrany Piłkarzem Roku w kraju, znalazł się w Drużynie Roku oraz zwyciężył w klasyfikacji strzelców. Znalazł się na liście nominowanych w plebiscycie France Football na najlepszego piłkarza Europy, którego zwycięzcą okazał się Cristiano Ronaldo.
2008/2009.
Benzema udanie rozpoczął nowy sezon, zdobywając w meczu otwarcia przeciwko Toulouse FC dwie bramki. Na przestrzeni kolejnych trzech tygodni, strzelał gole w meczach z Grenoble Foot 38, Saint-Étienne oraz z OGC Nice, kiedy to w doliczonym czasie gry wykorzystał rzut karny, dający Lyonowi zwycięstwo 3:2. Prezydent Olympique, Jean-Michel Aulas zdementował spekulacje prasowe, łączące zawodnika z innymi klubami, zapewniając, że piłkarz nie jest na sprzedaż.
W wygranym 2:0 meczu z FC Sochaux-Montbéliard uzyskał siódme trafienie w sezonie. Tydzień później otworzył wynik spotkania w zwycięskiej 2:0 potyczce z Le Mans. W Lidze Mistrzów z pięcioma zdobytymi bramkami w meczach ze Steauą Bukareszt, ACF Fiorentina oraz ze zwycięzcą grupy, Bayernem Monachium był jednym z najlepszych strzelców w rozgrywkach grupowych.
W trzech pierwszych meczach po przerwie zimowej, Benzema nie zdobył żadnej bramki, przełamał się jednak w wygranym 3:1 meczu z Nice. Dwa tygodnie później strzelił swojego dwunastego gola w lidze w wygranym 2:0 meczu z AS Nancy. W następnych dziewięciu spotkaniach Lyon odniósł cztery porażki, trzykrotnie zremisował, zwyciężył dwa razy, zaś Benzema zdobywał bramki w wygranych meczach, w tym dwie w meczu z Le Mans. W związku ze słabą formą zespołu, Lyon stracił pozycję lidera w lidze i ostatecznie zajął w ligowej tabeli trzecie miejsce, kończąc tym samym swą passę siedmiu wywalczonych tytułów mistrzowskich z rzędu.
Pomimo utraty przez klub tytułu, Benzema regularnie wpisywał się na listę strzelców, zdobywając swoją 15. i 16. bramkę w wygranym 3:1 wyjazdowym meczu z Olympique Marsylia. Ostatniego, 17. gola w sezonie strzelił 24 maja w zwycięskim 3:1 spotkaniu przeciwko SM Caen, zajmując tym samym trzecie miejsce w klasyfikacji najlepszych strzelców rozgrywek. Łącznie w sezonie strzelił 23 bramki (17 w lidze, 5 w Lidze Mistrzów i jedno trafienie w Pucharze Francji).
Real Madryt.
1 lipca 2009 ogłoszono, że francuski klub doszedł do porozumienia w sprawie transferu Benzemy do Realu Madryt. Ustalona kwota, 35 milionów euro, która w razie sukcesów hiszpańskiej drużyny, może ulec zwiększeniu do 41 milionów euro. 9 lipca Francuz pomyślnie przeszedł testy medyczne i podpisał sześcioletni kontrakt z klubem. Późnym wieczorem tego samego dnia na Estadio Santiago Bernabéu został zaprezentowany jako nowy gracz Realu, zaś na prezentacji stawiło się 15 tysięcy osób. Po raz pierwszy w barwach klubu wystąpił 20 lipca w wygranym 1:0 meczu towarzyskim z Shamrock Rovers, zdobywając w 88. minucie zwycięską bramkę. 29 sierpnia rozegrał swój premierowy mecz w lidze, zakończony zwycięstwem Realu nad Deportivo La Coruña 3:2. W pierwszym sezonie w barwach "Królewskich" Francuz strzelił 9 goli dla Realu Madryt w oficjalnych rozgrywkach. 8 grudnia 2010 w meczu przeciwko AJ Auxerre zdobył swojego pierwszego hat-tricka w Lidze Mistrzów. Został wówczas trzecim graczem w historii, który dokonał tego czynu w tych rozgrywkach. Benzema razem z Raúlem jest drugim najlepszym strzelcem Realu Madryt w lidze w historii klubu. Francuz zajmuje szóste miejsce pod względem ilości występów w Realu Madryt. Z ekipą "Królewskich" zdobył 24 trofea. Więcej w barwach Realu zdobył tylko Marcelo (25).
Kariera reprezentacyjna.
Benzema reprezentował Francję we wszystkich drużynach młodzieżowych. W 2004 zwyciężył z zespołem U-17 w Mistrzostwach Europy U-17, co było pierwszym triumfem Francji w tej kategorii wiekowej. W drużynie prowadzonej przez Philippe’a Bergero występował z przyszłymi partnerami z dorosłej kadry, takimi jak Samir Nasri, Hatem Ben Arfa czy Jérémy Ménez. Był wówczas rezerwowym. Drużyna nazywana była "Pokoleniem' 87". Tą ekipą uważano za bardzo zdolną, lecz ostatecznie uznano ją za "straconą generację". W grudniu 2006 otrzymał powołanie do reprezentacji Algierii, jednak odrzucił je, mówiąc później: "„Algieria jest krajem moich rodziców i zajmuje specjalne miejsce w mym sercu, jednak od zawsze chciałem grać tylko dla Francji”".
W październiku 2006 selekcjoner Raymond Domenech powołał Benzemę na towarzyskie spotkanie z Grecją, lecz piłkarz doznał kontuzji uda, która wykluczyła go z gry na dwa miesiące. 28 marca 2007 zadebiutował w reprezentacji Francji w wygranym 1:0 meczu z Austrią, wchodząc na boisko po przerwie i po podaniu Samira Nasriego zdobywając zwycięską bramkę. Kolejne dwa gole strzelił w wygranym 6:0 spotkaniu z Wyspami Owczymi.
Został powołany do kadry na Mistrzostwa Europy 2008. Pierwszy mecz przeciwko Rumunii zakończył się bezbramkowym remisem, a Benzema został zmieniony w drugiej połowie spotkania. W kolejnej potyczce z Holandią nie pojawił się na boisku, a Francja przegrała 1:4. W ostatnim meczu grupowym wystąpił w pierwszym składzie, lecz Francuzi przegrali 0:2 z Włochami, odpadając tym samym z turnieju. Piłkarz grał z numerem „10” na koszulce.
Benzema nie został powołany przez Raymonda Domenecha do szerokiej kadry Francji na Mistrzostwa Świata w RPA. Za to na Mistrzostwach Świata w Brazylii był podstawowym zawodnikiem Reprezentacji Francji. W pierwszym meczu na tych mistrzostwach z Hondurasem oficjalnie strzelił 2 bramki a trzecia bramka została zaliczona jako gol samobójczy bramkarza przeciwników.
W 2015 został usunięty z reprezentacji Francji z powodu udziału szantażu na koledze z kadry Mathieu Valbueny.
W 2021 kibice reprezentacji Francji zaczęli domagać się jego powołania do kadry z powodu wysokiej formy W maju 2021 został powołany przez Didiera Deschampsa na mecze z Walią i Bułgarią. Dostał również powołanie na pierwsze od 2008 mistrzostwa Europy. Na Euro 2020 Benzema strzelił 4 gole (po 2 w trzecim meczu grupowym z Portugalią i 2 w 1/8 finału ze Szwajcarią). W październiku 2021 roku Benzema wraz z kolegami z kadry wygrał Ligę Narodów. W spotkaniu półfinałowym oraz finałowym Francuz strzelił po jednym golu. Jest piątym najskuteczniejszym graczem w historii reprezentacji Francji.
W 2022 został powołany do ścisłej kadry reprezentacji Francji na Mistrzostwa Świata 2022 w Katarze. Z turnieju wykluczyła go kontuzja, której nabawił się w trakcie zgrupowania przed mistrzostwami. Ze względu na zatwierdzenie list zawodników przez FIFA formalnie znajdował się w składzie na turniej do samego końca. Reprezentacja Francji na mistrzostwach zdobyła srebrny medal, ulegając w finale po rzutach karnych reprezentacji Argentyny, a Karim Benzema pomimo nieobecności w Katarze został wicemistrzem świata.
Styl gry.
Najczęściej porównywany jest do innych francuskich napastników, takich jak Thierry Henry, David Trezeguet, Nicolas Anelka oraz Djibril Cissé. Dyrektor generalny Olympique, Marino Faccioli stwierdził: "„Benzema przypomina mi Ronaldo z jego najlepszych lat”". Sam zawodnik przyznaje w wywiadach, że właśnie na nim się wzoruje. W mniejszym stopniu naśladuje innych swoich idoli, Bernarda Lacombe oraz Sonny’ego Andersona.
Francuza charakteryzuje obunożność, dobra technika, dynamika i siła, dzięki czemu z powodzeniem potrafi walczyć w otoczeniu wielu obrońców. Często schodzi z boków boiska do środka, by potem oddać mocny strzał. Sam określił się jako „snajper w każdym calu” oraz jako "9" (napastnik) z duszą "10" (ofensywnego pomocnika).
Kontrowersje.
Benzema krytykowany był przez dziennikarzy za swoją arogancką i samolubną grę. Podczas pięciu lat gry w pierwszej drużynie Lyonu zaliczył 13 asyst. Zmieniło to się w Realu Madryt, gdzie często uczestniczy w konstruowaniu akcji.
Ponadto według dziennikarzy, w 2008 Francuz żądał otrzymania w kadrze numeru „10” na koszulce, zajętego wówczas przez Sidneya Govou. Za bardziej wiarygodną uchodzi jednak wersja, że chcieli tak sponsorzy reprezentacji w celu zwiększenia zysków ze sprzedaży trykotu, gdyż z tym numerem grał niegdyś w kadrze Zinédine Zidane, do którego Benzema był wielokrotnie porównywany.
Benzema wraz z innym francuskim piłkarzem, Franckiem Ribéry’m zamieszany jest w aferę seksualną z udziałem nieletniej Zahii Dehar oraz w próbę szantażu kolegi z reprezentacji Mathieu Valbueny. W procesie Benzema został skazany na rok więzienia w zawieszeniu oraz 75 000 euro grzywny.
Krytykowany jest również za zdeklarowane nieśpiewanie francuskiego hymnu narodowego przed meczami reprezentacji.
Sukcesy.
Francja.
Mistrzostwa świata
Liga Narodów UEFA
Francja U-17.
Mistrzostwa Europy U-17
Życie prywatne.
3 lutego 2014 na świat przyszła Melia Benzema, córka Karima i Chloé de Launay. W 2017 wziął ślub z modelką Corą Gaulthier. Mają syna – Ibrahima (ur. 25 maja 2017).
Sam uważa się za osobę nieśmiałą, szczególnie podczas udzielania wywiadów. Jego pierwszy trener stwierdził, że Benzema swoją skromnością przypomina mu Zidane’a. Przyjaźni się z Samirem Nasrim oraz Franckiem Ribérym.
Jednymi z jego ulubionych wykonawców muzycznych są raperzy Tupac Shakur i Rohff, z którym był na okładce 1336 wydania gazety "L’Équipe". Wystąpił również w teledysku innego lubianego przez niego muzyka, Casusa Belli. Razem z Franckiem Ribérym promował francuską wersję FIFA 09. Benzema znalazł się na okładce kilku gier z tej serii (FIFA 10, FIFA 12, FIFA 13).
Jest praktykującym muzułmaninem.

</doc>
<doc id="799425" url="https://pl.wikipedia.org/wiki?curid=799425" title="Aszura">
Aszura

Aszura (arab. عاشوراء, "āšūrā’", aram. "asurya" „dekada”) – islamskie święto obchodzone 10. dnia pierwszego miesiąca (muharram). Jest jednym z najważniejszych świąt szyitów, inaczej jest interpretowane przez sunnitów. Przez szacunek do muzułmanów i ich tradycji, na Bliskim Wschodzie czy w Indiach, święto jest niekiedy obchodzone także przez wyznawców innych religii, na przykład przez niektóre grupy hinduistyczne, buddyjskie czy chrześcijańskie.
Islam sunnicki.
Nazwa Aszura w języku arabskim oznacza „dziesięć” (słowo arabskie oznaczające liczbę 10 to "aszara", powiązane z hebrajskim rdzeniem ’śr = dziesięć). Korzenie święta sięgają czasów przedislamskich (według hadisów sunnickich, plemię Mahometa, jak i on sam, pościli tego dnia w czasach przedislamskich), prawdopodobnie wywodzi się ono ze zwyczajów wspólnoty żydowskiej zamieszkującej Medynę. Według A'iszy, miejscowi Arabowie obchodzili je jeszcze przed Mahometem, zachowując tego dnia post. Hadisy sunnickie przekazują, iż Mahomet uznał Aszurę za dzień święty dla swoich zwolenników, a post stał się obowiązkowy. Później, gdy miesiącem postu ogłoszono Ramadan, zachowywanie postu tego dnia przestało być obowiązkowe, a stało się indywidualną sprawą każdego muzułmanina. Dla sunnitów, Aszura jest świętem upamiętniającym opuszczenie Egiptu przez Izraelitów. Hadisy sunnickie głoszą iż po dotarciu do Medyny, Mahomet zauważył żydów poszczących muharram:
Według zwyczaju sunnickiego otwiera się wówczas drzwi Al-Kaby. Odpowiednikiem żydowskim jest święto Jom Kipur, obchodzone dziesiątego miesiąca tiszri. Inaczej święto to wygląda w rozumieniu szyickim.
Islam szyicki.
Szyici odrzucają hadisy sunnickie, wedle których Mahomet zaadaptował żydowską tradycję świętowania dnia, który w przyszłości miał się stać dniem męczeństwa jego wnuka, jako wymyślone przez umajjadzką biurokrację. Także post tego dnia jest zakazany (w tradycji islamskiej, post jest wyrazem wdzięczności dla Boga za jego błogosławieństwo). 10 dnia muharram, 61 roku według kalendarza muzułmańskiego, w bitwie pod Karbalą, zginął Husajn ibn Ali. Husajn był wnukiem proroka Mahometa i został zabity w zasadzce przez wojska Jazida z rodu Umajjadów. Postawa ibn Alego jest dla szyitów symbolem męstwa, poświęcenia i walki przeciwko niesprawiedliwości aż do śmierci. Ponieważ zginął 10 dnia muharram, tego dnia wydarzenie to jest upamiętniane każdego roku. Jego śmierć, uznawana przez szyitów za męczeńską, stała się ważnym aspektem szyickiej tożsamości. Z tego powodu święto i dzień ten ma dla szyitów o wiele większe znaczenie niż dla sunnitów. Święto Aszura w wersji szyickiej jest obchodzone i uznawane przez władze głównie w tych krajach muzułmańskich, w których znaczna część mieszkańców jest szyitami, czyli w Iranie, Iraku, Bahrajnie i Azerbejdżanie. Mniejszościowe grupy w krajach takich jak Afganistan, Pakistan, Indie oraz diaspora również obchodzą Aszurę. Wiele krajów muzułmańskich, zdominowanych przez sunnitów, nie nadaje jednak temu świętu szczególnej rangi i nie wiąże go z Husajnem ibn Alim. 
W dzień Aszury szyici urządzają domowe lub publiczne zgromadzenia, w czasie których wspominają śmierć i poświęcenie ibn Alego. Organizowane są również uliczne procesje i inscenizacje wydarzeń spod Karbali. Zgromadzeni wierni zazwyczaj lamentują. Istnieje również zwyczaj samobiczowania się lub uderzania w piersi, co jest symbolem cierpień, jakie zadano Husajnowi. W Iranie i w Iraku istnieje także zwyczaj nazywany po persku: "rowze kani" i "kirajja" po arabsku. Dosłownie nazwa ta oznacza czytanie. Polega on na czytaniu fragmentów z dzieła pod tytułem „Ogród męczenników”, pochodzącego z XVI wieku. Dzieło opisuje wydarzenia towarzyszące śmierci ibn Alego. Dodatkowo organizowane są przedstawienia.

</doc>
<doc id="799428" url="https://pl.wikipedia.org/wiki?curid=799428" title="Húsavík (Wyspy Owcze)">
Húsavík (Wyspy Owcze)

Húsavík – wieś położona na wyspie Sandoy, na Wyspach Owczych mająca obecnie 70 stałych mieszkańców. Jej kod pocztowy to FO-230.
Demografia.
Według danych Urzędu Statystycznego (I 2015 r.) jest 63. co do wielkości miejscowością Wysp Owczych.

</doc>
<doc id="799430" url="https://pl.wikipedia.org/wiki?curid=799430" title="Smilen Mljakow">
Smilen Mljakow

Smilen Mljakow (ur. 17 czerwca 1981 w Sofii) – bułgarski siatkarz. Gra na pozycji atakującego. Były reprezentant Bułgarii.

</doc>
<doc id="799434" url="https://pl.wikipedia.org/wiki?curid=799434" title="Sąd Ostateczny (obraz Hansa Memlinga)">
Sąd Ostateczny (obraz Hansa Memlinga)

Sąd Ostateczny – tryptyk malarza niderlandzkiego Hansa Memlinga stworzony między 1467 a 1471 rokiem. Wykonany został w technice temperowo-olejnej (mieszanej) na desce. Autor dzieła pozostawał nieznany aż do połowy XVII wieku. Od tego czasu zaczęto przypisywać go braciom van Eyck. Dopiero w 1843 roku Heinrich Gustav Hotho stwierdził autorstwo Memlinga, co zostało później dowiedzione.
Obraz znajduje się obecnie w zbiorach Muzeum Narodowego w Gdańsku.
Historia.
Obraz został wykonany na zamówienie włoskiego bankiera Angola di Jacopo Taniego (fundator i jego żona uwiecznieni na zamkniętych skrzydłach ołtarza) z brugijskiej filii banku Medyceuszy i był pierwotnie przeznaczony dla rodowej kaplicy San Michele w kościele San Bartolomeo w Badia Fiesolana pod Florencją.
W 1473, podczas transportu do Italii na pokładzie galery "San Matteo" został zdobyty przez gdańskiego kapra Pawła Beneke dowodzącego karaką o nazwie "Piotr z Gdańska". 
Gdańscy właściciele statku kaperskiego (podczas podziału łupów) ofiarowali ołtarz Memlinga gdańskiemu Kościołowi Mariackiemu. 
W erze napoleońskiej, dzięki Vivantowi Denonowi, w 1807 tryptyk trafił do zbiorów paryskiego Luwru jako zdobycz wojenna. Po klęsce Napoleona został rewindykowany do Berlina, aby wreszcie w 1817 wrócić do Gdańska. 
Pod koniec II wojny światowej dzieło Memlinga zostało wywiezione przez Niemców w głąb Rzeszy i tam, w Turyngii – po wkroczeniu Armii Czerwonej – wpadło w jej ręce. Jako zdobycz wojenna stało się eksponatem leningradzkiego Ermitażu. 
W 1956 tryptyk Memlinga uczestniczył w Wystawie Dzieł Sztuki Zabezpieczonych przez ZSRR w Muzeum Narodowym w Warszawie, a w 1958 powrócił ponownie do Gdańska (w zbiorach Muzeum Narodowego w Gdańsku – wcześniej Muzeum Pomorskiego – znalazł się formalnie 21 września 1956). Nie zawisł jednak na filarach Kościoła Mariackiego (jak poprzednio), tylko stał się eksponatem muzealnym ówczesnego Muzeum Pomorskiego w Gdańsku. W latach trzydziestych XX w. ewangelicka parafia Marii Panny na Głównym Mieście w Gdańsku, jako gospodarz, przekazała bowiem obraz do muzeum. W Kościele Mariackim znajduje się kopia obrazu.
"Sąd Ostateczny". ok. 1467-1471. Panel, 242 × 180,8 cm i 242 × 90 cm (x 2). Muzeum Narodowe w Gdańsku
Opis obrazu.
Na centralnym planie dzieła przedstawiony jest obraz Chrystusa ukazanego na złotym tle, zasiadającego na tęczy, ze stopami spoczywającymi na złotej sferze. Otacza go dwunastu apostołów, Dziewica Maryja oraz Jan Chrzciciel. Chrystus unosi prawą dłoń w geście błogosławieństwa, lewą zaś trzyma opuszczoną – gesty te odpowiadają ukazanej wyżej lilii zmiłowania oraz rozżarzonemu mieczowi sprawiedliwości; nad nimi unoszą się czterej aniołowie, trzymający atrybuty męki Chrystusa (Arma Christi) – kolumnę, przy której został ubiczowany, koronę cierniową, gwoździe, krzyż i włócznię. Trzej kolejni aniołowie, ukazani nieco niżej, oraz czwarty (przeniesiony na prawy panel) dmą w trąby Apokalipsy. Wielka postać odziana w zbroję to św. Archanioł Michał, stojący pośród rozległej równiny i oddzielający dusze błogosławione od potępionych. Niewielka ich liczba wychodzi z grobów. Przy użyciu wagi i pastorału (sprawiedliwa dusza na szali to florencki bankier Tommaso Portinari). Te zbyt lekkie mogą się spodziewać najgorszego.
Prawe skrzydło tryptyku (lewe od strony patrzącego) przedstawia dusze sprawiedliwych wstępujące do Królestwa Niebieskiego, gdzie wręczane są im szaty, które nosili za życia. Procesję prowadzi grupa znanych osobistości kościoła. Św. Piotr – z kluczem w dłoni – wita dusze sprawiedliwych na kryształowych schodach prowadzących ku niebiosom. Większość wskrzeszonych dusz została jednak osądzona surowo – widzimy je po lewej stronie (prawej od strony patrzącego), pędzone przez czarne, demoniczne postacie ku ogniom piekielnym w scenerii przypominającej krater wulkanu.
Na zewnętrznej stronie skrzydeł umieszczone są postacie donatorów: Angelo di Jacopo Tani i jego żona Katarzyna z Tanaglich oraz (wykonane w technice en grisaille) Madonna z Dzieciątkiem i Michał Archanioł walczący z diabłem.
Kompozycja obrazu wzorowana jest na dziele Rogiera van der Weydena "Ołtarz Sądu Ostatecznego" z Beaune. Dotyczy to panoramy, motywu miecza i lilii obok Chrystusa oraz przedstawień donatorów z Matką Boską i Archaniołem. Memling niweluje jednak złote tło, a dobro na wadze Michała Archanioła ukazuje, inaczej niż Roger, jako cięższe. Początkowo wzrok Anioła skierowany był wprost na widza, jak u van der Weydena. Później jednak autor zmienił koncepcję.
Szczegóły techniczne.
Dzieło zostało wykonane na desce w technice temperowo-olejnej, tzw. technice mieszanej. Na białą kredowo-klejową zaprawę, tradycyjną dla malarstwa sztalugowego, nałożony został rysunek od ręki. Do jego wykonania użyte zostały rozmaite narzędzia, m.in. węgiel drzewny, czarne łupki i stylus. Badania wykazały, że artysta często zmieniał koncepcję podczas tworzenia obrazu. Na zaprawę nałożono z kolei imprimiturę – olejną warstwę z dodatkiem żywicy. Wtarcie jej w grunt spowodowało zmniejszenie chłonności gruntu oraz zabezpieczenie rysunku przed rozmyciem. Jasny ugier imprimitury współdziałał w tworzeniu końcowego efektu kolorystycznego. Następnie, za pomocą białej i czarnej tempery autor wymodelował całą kompozycję, nadając jej przestrzenny, trójwymiarowy charakter. W najjaśniejszych partiach, np. dłoni i twarzy, malarz zastosował jeszcze podmalówkę z bieli ołowianej przed przystąpieniem do malarskiego opracowywania. Na tak przygotowane podłoże kładzione były prześwitujące warstwy żywic i farb olejnych.

</doc>
<doc id="799436" url="https://pl.wikipedia.org/wiki?curid=799436" title="Józef Kulesza">
Józef Kulesza

Józef Kulesza (ur. 21 marca 1919 w Warszawie, zm. 30 kwietnia 1985 tamże) – polski ekonomista i polityk. Przewodniczący Komisji Planowania przy Radzie Ministrów (1968–1970), wiceprezes Rady Ministrów (1970–1971) oraz poseł na Sejm PRL II, III, IV i V kadencji.
Życiorys.
Syn Teofila i Anieli. Ukończył w 1955 studia w Instytucie Nauk Społecznych przy KC PZPR. W latach 1938–1939 był kancelistą w Frabryce Lilpopa w Warszawie. Następnie od 1940 do 1945 był robotnikiem w Zakładzie Oczyszczania Miasta w Warszawie, jednocześnie brał udział w tajnym nauczaniu. Po wojnie do 1949 był pracownikiem w Centralnym Zarządzie Przemysłu Metalowego. Do 1952 był zastępcą kierownika i kierownikiem wydziału ekonomicznego w Centralnej Radzie Związków Zawodowych, w latach 1955–1958 był sekretarzem w CRZZ, a do 1968 jej wiceprzewodniczącym.
W 1945 wstąpił do Polskiej Partii Robotniczej, a w 1948 do Polskiej Zjednoczonej Partii Robotniczej. Od 1959 do 1971 był członkiem Komitetu Centralnego PZPR.
W latach 1968–1970 przewodniczący Komisji Planowania przy Radzie Ministrów, następnie do 1971 wiceprezes Rady Ministrów. Od 1971 podsekretarz stanu w Ministerstwie Gospodarki Komunalnej (do 1972), Ministerstwie Gospodarki Terenowej i Ochrony Środowiska (1972–1975) oraz w Ministerstwie Administracji, Gospodarki Terenowej i Ochrony Środowiska (1976–1980). Pełnił mandat poselski na Sejm PRL II, III, IV i V kadencji. Podczas II kadencji (w latach 1957–1961) reprezentował okręg Bolesławiec, a następnie (1961–1972) okręg Jelenia Góra. W Sejmie III i IV kadencji przewodniczył Komisji Planu Gospodarczego, Budżetu i Finansów.
Pochowany na Cmentarzu Wojskowym na Powązkach (kwatera A31-tuje-3).

</doc>
<doc id="799446" url="https://pl.wikipedia.org/wiki?curid=799446" title="Cosimo Gallotta">
Cosimo Gallotta

Cosimo Gallotta (ur. 25 maja 1977 w Oliveto Citra) – włoski siatkarz, grający na pozycji przyjmującego. Obecnie występuje w Serie A, w drużynie BCC-NEP Castellana Grotte.
Mierzy 195 cm. Trzykrotnie wystąpił w reprezentacji Włoch.

</doc>
<doc id="799456" url="https://pl.wikipedia.org/wiki?curid=799456" title="Andrea Bari">
Andrea Bari

Andrea Bari (ur. 5 marca 1980 w Ostrze) – włoski siatkarz, grający na pozycji libero.
Sukcesy klubowe.
Mistrzostwo Włoch:
Liga Mistrzów:
Klubowe Mistrzostwa Świata:
Puchar Włoch:
Superpuchar Włoch:
Sukcesy reprezentacyjne.
Mistrzostwa Europy Kadetów:
Mistrzostwa Świata Kadetów:
Mistrzostwa Europy:
Igrzyska Olimpijskie:

</doc>
<doc id="799463" url="https://pl.wikipedia.org/wiki?curid=799463" title="Pomnik Juliusza Słowackiego w Warszawie">
Pomnik Juliusza Słowackiego w Warszawie

Pomnik Juliusza Słowackiego w Warszawie – monument Juliusza Słowackiego znajdujący się na placu Bankowym w Warszawie. 
Opis.
Akt erekcyjny budowy pomnika został podpisany 28 marca 2001 w Pałacu Prezydenckim, dokument został wcześniej podpisany przez papieża Jana Pawła II. W czasie uroczystości prezydent Aleksander Kwaśniewski powołał Honorowy Komitet Budowy Pomnika Juliusza Słowackiego w Warszawie. Pomnik dłuta Edwarda Wittiga odsłonięto w 2001 w miejscu po rozebranym w 1989 pomniku Feliksa Dzierżyńskiego.
Figurę poety odlano w brązie na podstawie zachowanego w zbiorach Muzeum Narodowego w Warszawie modelu wykonanego w 1932 z myślą o pomniku dla Lwowa.

</doc>
<doc id="799466" url="https://pl.wikipedia.org/wiki?curid=799466" title="Amor Jebali">
Amor Jebali

Amor Jebali (arab. امور جيبالي, ur. 24 grudnia 1956 w La Marsa) – piłkarz tunezyjski grający na pozycji obrońcy.
Życiorys.
Jebali całą karierę piłkarską związany był z klubem z rodzinnego miasta, AS Marsa, z którym w 1984 roku zdobył Puchar Tunezji.
Był reprezentantem Tunezji, a w pierwszej reprezentacji zadebiutował 18 lutego 1976 roku w wygranym 2:1 towarzyskim meczu z reprezentacją Jugosławii. W 1978 roku Jebali był członkiem kadry Tunezji na Mistrzostwa Świata w Argentynie. Był tam podstawowym obrońcą i zagrał we wszystkich 3 grupowych meczach swojej drużyny w pełnym wymiarze czasowym - w wygranym 3:1 meczu z Meksykiem, przegranym 0:1 meczu z Polską oraz zremisowanym 0:0 meczu z RFN. Tunezja pomimo zdobycia 3 punktów nie wyszła wówczas grupy i zajęła 3. miejsce za Polską i RFN. Brał także udział w nieudanych dla Tunezji kwalifikacjach do Mistrzostw Świata w Hiszpanii.
W swojej karierze rozegrał ponad 30 meczów w kadrze i zdobył w niej 2 gole (w eliminacjach do MŚ 78 w meczu z Algierią, zremisowanym 1:1 oraz w eliminacjach do Pucharu Narodów Afryki 1982 w wygranym 1:0 meczu z Senegalem).

</doc>
<doc id="799468" url="https://pl.wikipedia.org/wiki?curid=799468" title="Pałac w Pogrzebieniu">
Pałac w Pogrzebieniu

Pałac w Pogrzebieniu – pałac neorenesansowy znajdujący się w Pogrzebieniu w województwie śląskim, powiecie raciborskim.
Historia.
Posiadłość wraz z pałacem należała do rodziny Larischów, których córka Luiza wyszła w 1815 roku za mąż za zamożnego śląskiego poetę epoki romantyzmu Josepha von Eichendorffa. Zbudowany w 1858 roku jako jednopiętrowy budynek a w 1882 roku Artur von Baildon zakupił ten obiekt dla swojego jedynego syna, pałac stał się posiadłością rodziny Baildonów. W latach 1885-1886 przebudowa nadała mu cechy neorenesansowego pałacu we włoskim stylu willowym, dobudowano wówczas piętro na które prowadzą cenne marmurowe schody. W 1915 r. dobra pogrzebieńskie wraz z pałacem dostały się w posiadanie Jadwigi Voigt, która w 1928 roku sprzedała je spółce parcelacyjnej „Ślązak”. 19 marca 1930 roku posiadłość przejął zakon salezjanów, urządzając w nim Małe Seminarium Duchowne. W latach II wojny światowej w pałacu na krótko utworzono obóz przejściowy dla reemigrantów niemieckich z Besarabii oraz Bukowiny. Następnie utworzono obóz dla ludności polskiej pod nazwą "Polenlager 82", który z kolei stał się obozem dla dzieci, tzw. "Kinderlager". Obecnie w pałacu jest klasztor sióstr salezjanek, które nabyły go w 1946 roku. W pałacu tym przebywała przez jakiś czas i zmarła siostra Laura Meozzi (1873-1951).
Obok pałacu rośnie stary jesion – najstarsze i najgrubsze drzewo w całej gminie – jego pień ma ponad 5 metrów obwodu. Jest to trzeci, pod względem wieku i grubości jesion w Polsce.

</doc>
<doc id="799473" url="https://pl.wikipedia.org/wiki?curid=799473" title="Lampart (rodzaj ssaka)">
Lampart (rodzaj ssaka)

Lampart ("Panthera") – rodzaj ssaka drapieżnego z podrodziny panter (Pantherinae) w rodzinie kotowatych (Felidae). 
Zasięg występowania.
Rodzaj obejmuje gatunki występujące w Azji (azjatycka część Rosji, Armenia, Turcja, Arabia Saudyjska, Irak, Iran, Turkmenistan, Uzbekistan, Kazachstan, Mongolia, Chińska Republika Ludowa, Kirgistan, Tadżykistan, Afganistan, Pakistan, Indie, Sri Lanka, Nepal, Bhutan, Bangladesz, Mjanma, Laos, Wietnam, Kambodża, Tajlandia, Malezja, Korea Północna, Korea Południowa i Indonezja), Afryce (Egipt, Tunezja, Algieria, Maroko, Mauretania, Senegal, Gwinea Bissau, Gwinea, Sierra Leone, Liberia, Wybrzeże Kości Słoniowej, Mali, Burkina Faso, Ghana, Togo, Benin, Niger, Nigeria, Kamerun, Czad, Sudan, Erytrea, Somalia, Etiopia, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Eswatini, Lesotho i Południowa Afryka) i Ameryce (Meksyk, Belize, Gwatemala, Honduras, Nikaragua, Kostaryka, Panama, Kolumbia, Wenezuela, Gujana, Surinam, Gujana Francuska, Brazylia, Ekwador, Peru, Boliwia, Paragwaj i Argentyna).
Morfologia.
Długość ciała 86–290 cm, długość ogona 80–109 cm; masa ciała 21–325 kg (dorosłe samce są większe i cięższe od dorosłych samic). Przedstawiciele rodzaju "Panthera" (oprócz irbisów, niekiedy zresztą wydzielanych w osobny rodzaj "Uncia") jako jedyne kotowate potrafią ryczeć, związane jest to z odpowiednią budową krtani. Charakterystyczne jest też niepełne skostnienie kości gnykowej.
Systematyka.
Podział systematyczny.
Do rodzaju "Panthera" zaliczane są gatunki współcześnie żyjące:
oraz gatunki wymarłe:
Taksony o niepewnej pozycji systematycznej ("nomen dubium"):
Fragment kladogramu uwzględniający współcześnie występujące gatunki w obrębie "Panthera" za Johnsonem i współpracownikami (2006):
Ewolucja.
Prawdopodobnie wspólny przodek gatunków zaliczanych do "Panthera" był morfologicznie najbardziej zbliżony do współczesnego lamparta. Żył około 5-4 mln lat temu. Wszystkie żyjące współcześnie gatunki są ze sobą bardzo blisko spokrewnione. Tygrys oddzielił się najwcześniej od linii ewolucyjnej pozostałych gatunków. Najmniej różnią się geny jaguara i tygrysa.
Mieszańce.
Pokrewieństwa między dzikimi kotami są na tyle bliskie, że ich gatunki mogą łatwo się krzyżować, dając czasami płodne potomstwo w linii żeńskiej. Najczęściej spotykanym mieszańcem jest potomek tygrysicy i lwa, nazywany legrysem. Obecnie takie krzyżówki spotykane są jedynie w niewoli, ale nie można wykluczyć, że dawniej – kiedy zasięgi obu gatunków pokrywały się w większym stopniu – występowały również w warunkach naturalnych.
Interakcje z człowiekiem.
Znany już z zapisów kopalnych konflikt pomiędzy przedstawicielami rodzajów "Homo" i "Panthera" istniał od początku ich współistnienia. Duże, drapieżne koty żywiły się ssakami kopytnymi i naczelnymi. Człowiekowate poruszające się wolniej od kopytnych stanowiły dla wielkich kotów alternatywne źródło mięsa, zwłaszcza dla osobników okaleczonych lub chorych – takich, które utraciły pełną sprawność łowiecką.

</doc>
<doc id="799476" url="https://pl.wikipedia.org/wiki?curid=799476" title="Naparstniczka czeska">
Naparstniczka czeska

Naparstniczka czeska ("Verpa bohemica" (Krombh.) J. Schröt.) – gatunek grzybów z rodziny smardzowatych ("Morchellaceae").
Systematyka i nazewnictwo.
Pozycja w klasyfikacji według Index Fungorum: "Morchellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1834 Julius Vincenz von Krombholz nadając mu nazwę "Morchella bohemica". Obecną, uznaną przez Index Fungorum nazwę nadał mu w roku 1893 Joseph Schröter, przenosząc go do rodzaju "Verpa".
Niektóre synonimy naukowe:
Nazwa polska według M.A. Chmiel. W niektórych atlasach grzybów gatunek ten opisywany jest także jako smardzówka czeska ("Ptychoverpa bohemica").
Morfologia.
Zbudowany z główki i trzonka. Osiąga wysokość do 10–20 cm.
Dzwonkowata, czasem nieregularnie kolista o wysokości 2–4 cm szerokości 2–3 cm, z podłużnymi, grubymi, falistymi żeberkami. Barwa żółtobrązowa lub ochrowa. Główka jest wolna, czyli nie zrośnięta z trzonem.
Walcowaty, białawy lub jasnożółty. Za młodu pełny, później wewnątrz pusty.
Cienki, woskowaty, biały. Smak łagodny, zapach grzybowy.
Duże, eliptyczne, gładkie.
Naparstniczka stożkowata ("Verpa conica"), która ma mniejsze owocniki, a powierzchnia główki nie jest pofałdowana. Smardz jadalny ("Morchella esculenta") ma główkę przyrośniętą do trzonu.
Występowanie i siedlisko.
Naparstniczka czeska na półkuli północnej jest szeroko rozprzestrzeniona. W Polsce również występuje na całym obszarze. Do 2020 r. podano 120 jej stanowisk. W opracowaniu Czerwona lista roślin i grzybów Polski jest zaliczony do kategorii gatunków narażonych na wymarcie (V), które najprawdopodobniej w najbliższej przyszłości przesuną się do kategorii gatunków wymierających, jeśli nie znikną czynniki zagrażające. W latach 1983–2014 objęta ochroną ścisłą, a od 2014 r. – częściową.
Naziemny grzyb saprotroficzny. Rośnie pojedynczo lub w grupach od marca do maja w lasach liściastych, zaroślach i parkach.
Znaczenie.
Grzyb jadalny o dużych walorach kulinarnych.

</doc>
<doc id="799478" url="https://pl.wikipedia.org/wiki?curid=799478" title="Amrod">
Amrod



</doc>
<doc id="799480" url="https://pl.wikipedia.org/wiki?curid=799480" title="Wertheim (niemieckie przedsiębiorstwo)">
Wertheim (niemieckie przedsiębiorstwo)

Wertheim – niemiecka sieć domów towarowych założona w Stralsundzie w 1852 r.
Powstanie.
W roku 1852 bracia Wertheim założyli „Manufaktur &amp; Modewarengeschäft der Gebrüder Abraham und Theodor Wertheim”. W 1875 Abraham Wertheim założył sklep pasmanteryjny w Stralsundzie, a w 1884 filię w Rostocku. Rok później jego synowie Georg, Franz, Wilhelm i Wolf założyli manufakturę w Berlinie, zaś w 1894 otwarli pierwszy dom towarowy z wystawionymi towarami i stałymi cenami przy Rosenthaler Straße 27. W 1897 zbudowano znacznie większy dom towarowy Wertheim w Berlinie, zaprojektowany przez Alfreda Messela, który zapoczątkował wielokrotnie rozbudowywany słynny kompleks przy Leipziger Straße, który swego czasu był, osiągnąwszy powierzchnię handlową 106 000 m², największym domem towarowym Europy.
Okres nazizmu.
W 1934 naziści zdecydowali o konfiskacie mienia żydowskiego. Wówczas Georg Wertheim przekazał cały majątek firmy swej żonie Ursuli, niebędącej Żydówką, jednak w 1935 firma została zaliczona do „czysto żydowskich” i w 1937 znacjonalizowana. Domy towarowe Wertheim, w tym najnowszy przy ul. Świdnickiej we Wrocławiu, przeszły na własność firmy Allgemeine Warenhaus Gesellschaft AG.
Lata powojenne.
Po II wojnie światowej firma odzyskała jedynie dom towarowy mieszczący się przy Moritzplatz w Berlinie Zachodnim, pozostałe znalazły się w strefie radzieckiej, a wrocławski dom towarowy w Polsce. W 1952 r. otwarto dom towarowy przy Wilmersdorfer Straße (obecnie Karstadt), w tym samym roku przy Schloßstraße i w 1971 r. przy Kurfürstendamm.
W połowie lat 80. koncern został przejęty przez Hertie, ten zaś w 1994 r. przez Karstadt. Do 2009 w Berlinie istniały dwa domy towarowe działające pod marką Wertheim.

</doc>
<doc id="799486" url="https://pl.wikipedia.org/wiki?curid=799486" title="Esteta">
Esteta



</doc>
<doc id="799487" url="https://pl.wikipedia.org/wiki?curid=799487" title="Tomasz Cwalina">
Tomasz Cwalina

Tomasz Cwalina (ur. 13 kwietnia 1973) – polski sędzia piłkarski z Gdańska (Pomorski ZPN). W I lidze sędziował w sumie 24 mecze w sezonach 2002/2003, 2003/2004 i 2004/05. Z zawodu jest policjantem. 
Nazwisko Tomasza Cwaliny znalazło się na opublikowanej w sierpniu 2006 przez Przegląd Sportowy liście Fryzjera. 
31 maja 2007 został przesłuchany przez Wydział Dyscypliny PZPN w związku z aferą korupcyjną. Sędzia zaprzeczył, że miał do czynienia z ustawianiem wyników meczów. W lipcu 2010 roku został oskarżony o korupcję.

</doc>
<doc id="799488" url="https://pl.wikipedia.org/wiki?curid=799488" title="Janusz Burakiewicz">
Janusz Burakiewicz

Janusz Burakiewicz (ur. 20 listopada 1916 w Petersburgu, zm. 28 listopada 1989) – polski ekonomista i polityk. Minister żeglugi w latach 1964–1969 oraz minister handlu zagranicznego w latach 1969–1971.
Życiorys.
Urodził się w rodzinie nauczycielskiej jako syn Wincentego i Janiny. W 1937 ukończył studia w Szkole Głównej Handlowej w Warszawie. Od 1935 był praktykantem i urzędnikiem w oddziale Banku Polskiego w Suwałkach. Odbył także służbę w Wojsku Polskim. Po wybuchu wojny polsko-niemieckiej przebywał na terenie Warszawy, gdzie podejmował się prac dorywczych. Walczył w konspiracji, następnie aresztowany przez Niemców. W latach 1941–1945 był osadzony na Pawiaku, w obozie koncentracyjnym w Auschwitz i Sachsenhausen.
15 lipca 1945 wstąpił do Polskiej Partii Robotniczej. Został inspektorem w Ministerstwie Przemysłu i Handlu w Łodzi, potem do 1947 dyrektor działu kadr w Centralnym Zarządzie Przemysłu Hutniczego w Katowicach. W latach 1947–1949 wicedyrektor departamentu w Ministerstwie Przemysłu i Handlu, a do 1950 dyrektor departamentu w Ministerstwie Handlu Zagranicznego. W latach 1950–1952 radca handlowy Ambasady PRL w Budapeszcie, 1952–1953 dyrektor gabinetu ministra handlu zagranicznego, a do 1955 dyrektor biura działu handlu w Urzędzie Rady Ministrów. Od 1955 do 1958 ponownie radca handlowy, tym razem Ambasady PRL w Berlinie.
Od 1948 członek Polskiej Zjednoczonej Partii Robotniczej. Od 1958 do 1964 podsekretarz stanu w Ministerstwie Handlu Zagranicznego, a w latach 1969–1971 minister, w okresie 1964–1969 minister żeglugi. Od 1971 do 1978 ambasador PRL w Jugosławii, po czym do 1982 był prezesem Polskiej Izby Handlu Zagranicznego. 
Mieszkał w Warszawie. Żonaty z Wandą Pauliną z domu Ślusarczyk (1919-2002). Pochowany na cmentarzu Powązki Wojskowe w Warszawie (kwatera 3A tuje-1-43).

</doc>
<doc id="799493" url="https://pl.wikipedia.org/wiki?curid=799493" title="Tunele pod Świerkową Kopą">
Tunele pod Świerkową Kopą

Tunele w Świerkach Dolnych – dwa równoległe, proste, stopowe, jednotorowe tunele kolejowe w Świerkach Dolnych w województwie dolnośląskim, wydrążone pod górą Świerkowa Kopa (609 m n.p.m.) na Wzgórzach Wyrębińskich między miejscowościami Bartnica i Świerki na trasie kolejowej z Kłodzka do Wałbrzycha.
Opis.
Wlot tuneli położony jest na wysokości 549 m n.p.m., a wylot na poziomie 530 m n.p.m. Spadek tuneli w kierunku południowo-wschodnim wynosi 16,3 promila. Maksymalna głębokość tuneli od powierzchni wynosi 79 m. Tunele wykonano w obudowie murowej z kamienia, a częściowo z cegły klinkierowej. Kształt tuneli eliptyczny, długość pierwszego tunelu 1171 m, długość drugiego tunelu 1168 m, szerokość około 4,8 m, wysokość około 5,8 m. W celu odprowadzania spalin do komina wentylacyjnego pomiędzy równoległymi tunelami wykonano trzy przecinki łączące, które jednocześnie stanowią wnęki awaryjne. Portale wlotów do tunelu wykończono w obudowie kamiennej z klińców.
Tunele pod Świerkową Kopą to jedne z dłuższych tuneli w Sudetach.
Historia.
Pierwszy tunel wydrążono w latach 1876-1879. Drugi równoległy wydrążono w latach 1909-1911.
Decydujący wpływ na budowę tunelu miała wojna francusko-pruska, która pokazała jak ważną rolę odgrywała wówczas kolej. Po zakończeniu działań wojennych wrócono do pierwotnych koncepcji budowy linii kolejowej Wałbrzych-Kłodzko, jednego z odcinków Śląskiej Kolei Górskiej. Jedną z wielu przeszkód była Świerkowa Kopa (609 m n.p.m.) zamykająca wlot do Doliny Włodzicy. W celu jej przekroczenia zdecydowano wydrążyć jednotorowy tunel o długości 1171 m. w obudowie murowej. Pierwsze prace rozpoczęto latem 1876 roku i trwały do 1879 roku. Pierwszy pociąg przejechał tunelem dopiero 15 października 1880 roku po zakończeniu wszystkich prac na jednotorowej trasie. Pod koniec XIX wieku postanowiono wybudować drugi równoległy tor. W 1909 przystąpiono do budowy drugiego równoległego tunelu o podobnych parametrach. Tunel został oddany do ruchu w 1912 roku.
W lutym 1945 roku jadący w kierunku Wałbrzycha pociąg medyczny z rannymi oraz personelem medycznym uległ awarii w tunelu pod Świerkową Kopą. Ze względu na duży spad torowiska, skład z niesamowitym pędem cofał się w kierunku Kłodzka. Na stacji Ludwikowice Kłodzkie został skierowany na wznoszący się pod górę boczny tor. Spodziewano się, że jadąc pod górę, pociąg wyhamuje. Jednak kozioł oporowy nie wytrzymał uderzenia i skład z ludźmi na wysokości osiedla Orkany runął w dół, zapalając się. Oficjalnych danych na temat tego wypadku nie podano, prawdopodobnie było wielu zabitych.

</doc>
<doc id="799494" url="https://pl.wikipedia.org/wiki?curid=799494" title="Kohl">
Kohl



</doc>
<doc id="799500" url="https://pl.wikipedia.org/wiki?curid=799500" title="Yola Ramirez">
Yola Ramirez



</doc>
<doc id="799501" url="https://pl.wikipedia.org/wiki?curid=799501" title="Parczelina">
Parczelina

Parczelina ("Ptelea" L.) – rodzaj roślin z rodziny rutowatych. Obejmuje we współczesnych ujęciach trzy gatunki, ale w przeszłości wyróżniano ich w obrębie rodzaju 11 do ponad 60 (przyczyną była duża zmienność gatunku parczelina trójlistkowa "P. trifoliata"). Rośliny te występują we wschodniej Kanadzie, w Stanach Zjednoczonych (z wyjątkiem północno-zachodniej ich części) oraz w północnym i środkowym Meksyku. Rosną w lasach i kanionach.
Parczelina trójlistkowa jest popularnie uprawianym gatunkiem ozdobnym (rzadziej inne gatunki), do szczególnie cenionych należy jej żółtolistna odmiana 'Aurea'. Owoce tego gatunku były wykorzystywane przez przybywających do Ameryki Europejczyków jako lokalny substytut chmielu podczas warzenia piwa. Rośliny zawierają alkaloidy o właściwościach przeciwgrzybicznych.
Systematyka.
Rośliny tu zaliczane są bardzo zmienne i opisano ich nawet ponad 60 gatunków. Współcześnie akceptuje się trzy gatunki z bardzo zmienną parczeliną trójlistkową "P. trifoliata", w której obrębie wyróżnia się 5 podgatunków i 11 odmian, przy czym częstokroć występują także okazy o cechach pośrednich.
Rodzaj z podrodziny "Toddalioideae" z rodziny rutowatych "Rutaceae".

</doc>
<doc id="799504" url="https://pl.wikipedia.org/wiki?curid=799504" title="Józef Bohdan Dziekoński">
Józef Bohdan Dziekoński

Józef Bohdan Dziekoński (ur. 7 lutego 1816 w Warszawie, zm. 3 lipca 1855 w Paryżu) – polski prozaik epoki romantyzmu; znany z burzliwego życia oraz tajemniczej osobowości autor „opowieści niesamowitych”.
W znacznej mierze inspirowane hoffmannowskim obliczem literatury grozy oraz mistyką chrześcijańską, nowele Dziekońskiego skupiały się na sferze zmagań duchowych bohaterów bez reszty zaangażowanych w „poszukiwanie absolutu prawdy”, wiecznej miłości oraz realizacji metafizycznych tęsknot. Dlatego też zamieszkaną przez nich magiczną przestrzeń pogranicza jawy i snu, „nocy ciemnej”, historii i proroctwa, wypełniają zjawy, byronicznie nakreśleni alchemicy, czarnoksiężnicy, różokrzyżowcy czy mistycy uwikłani w granice ezoterycznego poznania.
Za magnum opus Dziekońskiego uznaje się, osnutą wokół burzliwych dziejów kontrreformacji, alegoryczną powieść o Człowieku Wiecznym, "Sędziwoj" (1845). Inne jego utwory to np. niedokończone szkice powieściowe, wykorzystujące fantastykę dla oddania psychologicznego portretu „dziecięcia wieku”, najczęściej nieszczęśliwie kochającego bądź szalonego, czy artykuły z dziedziny nauk hermetycznych. Znakomita większość utworów Dziekońskiego pozostała jednak nieznana; po śmierci pisarza, zgodnie z testamentem, spalono bowiem wszystkie niewydane rękopisy. Współcześnie pisarz ten popadł w zapomnienie.
Dziekoński był również aktywnym patriotą, konspiratorem oraz współtwórcą legionów polskich na obczyźnie. Jako żołnierz związany z nurtem mesjanizmu Andrzeja Towiańskiego oraz legionami Adama Mickiewicza. Zarobkowo pracował jako grafik, tłumaczył literaturę europejską. Ze względu na wybitną pozycję w kręgu tak zwanej Cyganerii Warszawskiej często nazywany bywał „Papieżem Cyganów”.
Życiorys.
Choć dzieje życia Dziekońskiego obfitują w nadzwyczaj burzliwe koleje losu, niektóre punkty jego biografii, jak i jego osobowość wciąż stanowią dla badaczy pewnego rodzaju zagadkę. O pisarzu mówi się często w kontekście ofiary „fatalności dziejów”; jako o postaci tajemniczej, zanurzonej w mroku, bohaterze rodem z własnych „opowieści niesamowitych”. Jako człowiek młody był siejącym zgorszenie skandalistą, następnie stał się wzorem artystycznego cygana i dandysa, by w ostatnich latach życia żarliwie i bez reszty oddać się dziełu wyzwolenia narodowego w duchu przekonań mesjanistycznych.
Dzieciństwo i młodość.
Józef Bohdan Dziekoński urodził się 7 lutego 1816 w Warszawie, w domu znanego pedagoga, Tomasza Dziekońskiego oraz Tekli Dziekońskiej z domu Błociszewskich. Data przyjścia na świat to właściwie jedyny pewny fakt z dziecięcych lat przyszłego pisarza; mało tego – brak jakichkolwiek poszlak historyczno-literackich uniemożliwia choćby pobieżne zrekonstruowanie tego wycinka jego życia. Uczęszczał prawdopodobnie do warszawskiej Szkoły Wojewódzkiej Praktyczno-Pedagogicznej przy ul. Leszno, której jego ojciec był dyrektorem. Ukończyć miałby ją w 1830, na kilka lat przed tym jak jej absolwentami zostali przyszli członkowie Cyganerii Warszawskiej: Roman Zmorski, Grzegorz Filleborn, Aleksander Niewiaromski oraz Włodzimierz Wolski.
Datą przełomową w życiu Dziekońskiego był wybuch powstania listopadowego, 29 listopada 1830. Jako czternastoletni zaledwie chłopiec od razu rzucił się w wir walki, najpierw w Warszawie i okolicach, by 13 lipca 1831 (a więc po klęsce powstania) wraz z korpusem generała Antoniego Giełguda przekroczyć granicę Prus Wschodnich. W tym miejscu dała jednak znać o sobie „fatalność historii”. Wszystko to miało bowiem miejsce w okolicy Gorzdowa, na nieszczęście akurat w chwili, gdy generał zmuszony został do złożenia broni, a następnie zginął od kuli podwładnego oficera – Stefana Skulskiego. Pojmany przez władze pruskie Dziekoński podjął dramatyczną decyzję: zeznał, że nie jest Polakiem. Dzięki naprędce sfingowanemu życiorysowi oraz nie najgorszej znajomości języka niemieckiego otrzymał możliwość podjęcia studiów w Królewcu.
Edukacja w Prusach nie trwała jednak długo. Prawdopodobnie w 1832 został zwolniony z uczelni, czego powodem było zabicie przeciwnika podczas honorowego pojedynku. Co prawda Dziekoński narażał się władzom oświaty już wcześniej, kiedy to posądzano go o jakieś trudne dziś do zweryfikowania przestępstwa, aresztowano, ostatecznie jednak oczyszczając go z zarzutów z powodu braku wystarczających dowodów. Tym razem nie obyło się bez kary. Został uwięziony, zwolniony zaś w 1833 z powodu amnestii. Natychmiast opuścił wówczas Prusy, by starać się o przyjęcie na fakultet medyczny w Dorpacie. Dzięki staraniom wpływowego ojca, przyszłego pisarza, wiosna 1839 przyniosła pomyślny rezultat tych zamierzeń.
Podczas studiów na dorpackim uniwersytecie Dziekoński został przyjęty do grona burszów (pełnoprawnych członków) najstarszej, polskiej korporacji akademickiej Polonia. Od razu zyskał sobie wśród rówieśników i profesorów opinię niezrównanego zawadiaki. Niestety również tym razem naraził się władzom uczelni. Zachowywał się ekstrawagancko, wchodził w częste konflikty z miejscową policją, szokował i prowokował dorpackich mieszczan, ogniskował wiele honorowych pojedynków (pogłoski mówią, że było ich około stu) oraz rozbojów. Ostatecznie Dziekoński „zmuszony (...) został wynieść się z Dorpatu” po tym, jak wypuścił na miasto żurawia specjalnie ucharakteryzowanego tak, by przypominał niejakiego generała von Bratke, kuratora okręgu szkolnego dorpackiego.
Cyganeria Warszawska.
Podczas pobytu w Warszawie Dziekoński wdrożył się w formującą się tam cyganerię artystyczną, która szybko okrzyknęła go swoim zwierzchnikiem i nazwała „Papieżem Cyganów”. Cyganie warszawscy nadawali codziennym sytuacjom i zdarzeniom charakter niezwykłości. Ośmieszali strój salonowy, z byle powodu zakładając fraki. Tak samo wyśmiewając powszechny wśród mieszczan kult pieniądza, na co dzień chodzili umyślnie brudno i ubogo. Ich atrybutami były długie włosy, brody oraz trzymane w ręku kije włóczęgów. Stronili od miasta, wędrowali po wsiach, zapisywali podania ludowe, zwyczaje i obrzędy. Cyganeria oznaczała ni mniej, ni więcej grupę młodzieży, która poświęcała się idei „wyrosłej na gruncie wybujałego byronizmu, a oznaczającej ludzi żądnych oświaty i podniesienia ludu, przeciwników obłudy wszelkiej”. Dziekoński był w tym gronie najstarszy i najbardziej wykształcony. Również poglądami politycznymi różnił się od współtowarzyszy; podczas gdy w obrębie Cyganerii panowały nastroje albo skrajnej lewicy, albo skrajnej prawicy, autor "Sędziwoja" reprezentował umiarkowane i zrównoważone pod każdym względem centrum.
Sześcioletni pobyt Dziekońskiego w Warszawie był najbardziej płodnym literacko okresem w jego życiu (następne lata dzierżyło już nie „słowo”, ale „czyn”). W tym czasie powstały wszystkie te jego dzieła, które zachowały się do dnia dzisiejszego. Pisarz, do tej pory słabo orientujący się w najnowszych prądach literackich Europy, szybko zainteresował się prozą francuską oraz niemiecką spod znaku tak zwanego „czarnego romantyzmu”. Kluczową okazała się jednak pasja alchemią i okultyzmem, która stała się odtąd motywem przewodnim twórczości literackiej Dziekońskiego oraz eseistyki publikowanej w specjalistycznych gazetach.
Działalność literacka Dziekońskiego była zatem krótka; autor tworzył pomiędzy 1839 a 1847, łącznie ledwo osiem lat. Później zamilkł zupełnie.
Emigracja i walka narodowowyzwoleńcza.
Portret psychologiczny dojrzałego Dziekońskiego przedstawia człowieka o skłonnościach do religijnej ascezy oraz żarliwej wiary we wszelkie przejawy – mówiąc słowami św. Jana od Krzyża – teologii mistycznej. „Jest to rys charakterystyczny, a tym charakterystyczniejszy, iż Dziekońscy nie byli bogaci: ale Bohdan należał do ludzi poprzestających na małym, a idee swoje stawiał ponad wszystko”.
Ostatnie lata życia.
Gnany tęsknotą za rodakami, Dziekoński odrzucił tę propozycję by wyruszyć do stolicy Francji i tam wdrożyć się na powrót w kręgi emigranckie. Na miejscu szybko rozdał pieniądze pośród najbardziej potrzebujących Polaków, tym samym skazując siebie na głód i ubóstwo, a z czasem – rozbicie moralne oraz fizyczne dysfunkcje serca. Aby wypełnił się kielich goryczy, w wieku 39 lat pisarz zachorował na gruźlicę, chorobę wówczas nieuleczalną. Przez ostatnie lata życia wspierał go przyjaciel, Aleksander Panosiewicz. Sam Dziekoński dla minimalnego polepszenia warunków bytu w czasie choroby, podjął ciężką pracę malarza i rytownika. Nic nie wiadomo o tym, czy z pomocą przybyła mu rodzina. Pozostaje to wciąż w sferze domysłów. W każdym razie, pisarz tknięty został wówczas przypływem gorącej miłości do rodziny, co tylko pogarszało jego stan zdrowia fizycznego.
Na łożu śmierci zwierzał się swoim przyjaciołom z niedokończonych planów literackich, w tym wielkiej kilkutomowej powieści na temat losów Polaków na obczyźnie, spisując jednak testament wyraził wolę spalenia wszystkich pozostawionych rękopisów. Zmarł 3 lipca 1855. Pochowano go we wspólnym grobie polskich wychodźców w Avenue des Polonais, na paryskim cmentarzu Montmartre.
Twórczość.
Dziekoński jako człowiek przede wszystkim „romantycznego czynu”, publikował mało, choć niewykluczone jest że jego życie twórcze było płodne. Aby nakreślić sylwetkę tego artysty powinno się uwzględnić również stosy spalonych rękopisów i pierwodruków oraz projekty, których nie udało się zrealizować ze względu na dość wczesną śmierć pisarza. W obecnym kształcie jego spuścizna literacka obejmuje zaledwie jedną powieść i jeden zbiór krótkich nowel fantastycznych (w tym: opowiadanie będące przyczynkiem do większego dzieła oraz kilkanaście pierwszych stron nieukończonej powieści). Wszystkie te dzieła osadzały się w klimacie grozy, mroku i niesamowitości. Wyjątek stanowić miała monumentalna powieść z dziejów polskich tułaczy, o której Dziekoński mówił tuż przed śmiercią, lecz nie zdążył choć po części zrealizować swojej idei.
Na przykładzie najbardziej znanego dzieła Dziekońskiego, powieści "Sędziwoj", oraz jego stosunku do utworów pomniejszych, stwierdzić można, że jej najbardziej podstawową cechą jest „pośrednictwo” między światem realnym a nadprzyrodzonym; proza tego romantyka z jednej strony kreuje świat fantastyczny, baśniowy, oparty o logikę nauk okultystycznych, z drugiej zaś bazuje na ściśle określonych, rzetelnie odmalowanych realiach historycznych (XVI wiek i XIX wiek). Nie są to zatem ani utwory "sensu stricto" historyczne ani też zupełnie fantastyczne, lecz coś pośredniego. Sam Dziekoński nie jest jednocześnie, jak większość romantyków, zanurzony w obszarach czystej wyobraźni; w proponowanych przez niego elementach fantastycznych widać świadomy trud częściowej ich racjonalizacji. Druga natomiast najcharakterystyczniejsza – przy tym powtarzająca się we wszystkich jego dziełach – cecha twórczości prozatorskiej bursza wynika z rysu psychologicznego autora, mianowicie: skłonności do ujmowania ludzkiej egzystencji w obrębie doznań mistycznych, duchowego samodoskonalenia oraz ascezy (pogłosy chętnie czytanej przez polskich romantyków książki duchowej, "O naśladowaniu Chrystusa" Tomasza z Kempis).
Pierwszoplanowymi bohaterami – skądinąd: wnikliwej psychologicznie, erudycyjnej i mocno intelektualnej – prozy Dziekońskiego są osobowości romantyczne; często uwikłane w nieszczęśliwą miłość, nadwrażliwe, przeklęte i postawione między nadzieją a rozpaczą. Autor przedstawia je w całej ich skomplikowanej naturze, odwołując się jednocześnie do jeszcze jednego czynnika motywującego – wiedzy ezoterycznej. Najważniejszym ideałem staje się dla nich wzgarda dla świata i „poszukiwanie absolutu prawdy”, dostępnej tylko dla wybranych, którą osiągają albo za pomocą muzyki, albo alchemii, albo też niezwykłej kondensacji uczuć. Postacie te stale cierpią z powodu dramatycznego rozdwojenia; pokazują to choćby faustowskie wybory bohaterów między wiedzą a szczęściem, rozumem a czuciem, mądrością a miłością będące reminiscencją biblijnego drzewa wiadomości i drzewa życia. Dominującą rolę w życiu młodych adeptów ducha zaczyna odgrywać problem ukrytych sił ludzkiej woli, praktyk nauk tajemnych czy kosmogonicznych interpretacji bliskich herezji.
Jak zauważa Alina Witkowska, nowelistyka Dziekońskiego traktuje więc „o ludziach dziwnych, źle przystosowanych do świata, albo o jednostkach wyjątkowych, demonicznych”, tudzież również o groźnym świecie, gdzie „wspólnym rysem słabych i silnych, ofiar i pogromców, są ich stany wewnętrzne, nierozwikłane tajemnice duszy, dla nich samych niepojęte. Tu tkwi źródło ich chorób, ich dziwności, wobec których bezsilna jest medycyna”. Świat, w jakim przyszło egzystować romantycznym rycerzom wiary to obszar groźny, z jednej strony historycznie...
...z drugiej zaś – metafizycznie, bowiem świat ten zachowuje realizm do pewnego tylko stopnia. Wystarczy jedno drgnienie duszy, by postaci z portretów ożywały, pełzały rzygacze a kości zmarłych ponawiały taniec "danse macabre".
Obok szeregu cech właściwych tylko prozie Dziekońskiego, znalazły się w niej również akcenty niejako programowe względem całego pokolenia Cyganerii Warszawskiej. I tak poważnym źródłem inspiracji stał się dla autora "Sędziwoja" folklor, fantastyka ludowa, a nawet gdzieniegdzie lekkie przejścia w stronę ludomanii cechującej cały dorobek literacki „cyganów”. Wiele jest również u Dziekońskiego akcentów anty-mieszczańskich, piętnujących wszechwładzę pieniądza, skrajnie wręcz niechętnie odnoszących się do ustroju kapitalistycznego.
Dziekoński na tle epoki.
Odrębność pisarstwa Dziekońskiego na tle czarnej romantyki daje się dość jasno zauważyć w zestawieniu z dwoma klasykami „opowieści niesamowitych”: z Janem Potockim oraz Edgarem Allanem Poem. U obu – tak jak u autora "Sędziwoja" – fantastyka nie służyła zaledwie baśniowej atmosferze, lecz stanowiła składową część refleksji nad egzystencją i poznaniem człowieka.
Potocki, niewątpliwie koryfeusz Oświecenia, wszelkie elementy grozy sprowadzał do racjonalnego wyjaśnienia, pokazując naturalny ciąg przyczynowo-skutkowy spraw, które początkowo zdawały się być niepojęte. Poe natomiast pozorność chaosu rozumiał nieco inaczej; jego zdaniem groza i niesamowitość to coś jak najbardziej realnego, w czym tkwi pierwiastek logiczny, matematyczny, osadzony jednak na odrębnej płaszczyźnie poznania niż logika ścisła. Inaczej jest z Dziekońskim. Autor "Sędziwoja" zrezygnował z roli wizjonera, sceptyka czy analityka zjawisk nadprzyrodzonych. Dał się raczej poznać jako okultysta. Zgadza się na świat magii i zjaw, by w jego obrębie wnioskować o przeznaczeniu człowieka. „Jego świat fantazji różni się od świata przedstawionego przez innych pisarzy”, jednocześnie tkwi bowiem korzeniami w precyzyjnie określonym czasie historycznym i odrywa się od nich w stronę rzeczywistości onirycznej. „Przez to właśnie fantastyczne utwory Dziekońskiego nabierają barw odmiennych, niż to dzieje się u innych pisarzy uprawiających pokrewny gatunek...”.
Swego czasu krytykę literacką dość żywo zajmowała kwestia podobieństwa "Sędziwoja" Dziekońskiego do, opublikowanej w rok wcześniej, powieści Edwarda Bulwera-Lyttona ("Zanoni", 1842) o tej samej tematyce.
Pisarzy bliskich Dziekońskiemu szuka się zazwyczaj w kręgu niemieckiego romantyzmu, ruchu "Sturm und Drang", baśniowej fantastyce Jeana Paula Richtera, a przede wszystkim Ernsta Theodora Amadeusa Hoffmanna. Trudno mówić tu jednak o zapożyczeniach czy bardzo bliskich pokrewieństwach w stosunku do literatów znad Renu, o które w późniejszym czasie często i zajadle oskarżano Dziekońskiego. Hoffmannowski jest ogólny klimat jego twórczości: nastrój cudowności i magii, wynikający z aprobaty dla oryginalnej filozofii twórczej autora "Diablich eliksirów". Świadomym nawiązaniem do "Fausta" Johanna Wolfganga von Goethego uczynił autor kilka pobocznych wątków swojej powieści, "Sędziwoj", min. miłosny konflikt między Michałem, Arminią i Adelą. Wszelkie pozostałe zbieżności między wątkami u Dziekońskiego i niemieckich romantyków wynikają już tylko ze wspólnych dla całej epoki zainteresowań, źródeł inspiracji oraz grup tematycznych.
Polski slawista, Aleksander Brückner, wskazywał również na pewne podobieństwo prozy Dziekońskiego, zwłaszcza zaś noweli "Wyzwolenie zapaleńca", do twórczości innego romantyka – Ryszarda Berwińskiego jako autora "Ostatniej spowiedzi". Oba dzieła za punkt kulminacyjny obrały samobójczą śmierć bohatera poprzedzoną litanią do Lucyfera. W ogólnym znaczeniu podobieństwo to miałoby się sprowadzać do wdrożenia w literaturę polską pewnej formy satanizmu.
Recepcja twórczości.
Pomimo iż Józef Bohdan Dziekoński uważany był za czołową postać ważnego i doniosłego dla literatury polskiej zjawiska, jakim była Cyganeria Warszawska, dziś jest on twórcą niemalże całkowicie zapomnianym. W niepamięć popadł przy tym bardzo wcześnie, bo na początku XX wieku. Władysław Rajnold Korotyński w artykule z 1896 wymienił Dziekońskiego w szeregu „natchnionych” twórców, wcześniej poczytnych, teraz skazanych na zapomnienie.
Od czasu pierwszych wydań jego książek, tylko "Sędziwoj" doczekał się wznowienia, po około stu trzydziestu latach. Rzadko wspominają o nim prace naukowe z zakresu literatury romantycznej, albo robią to zdawkowo. Ponadto przed wojną sprawa rangi Dziekońskiego jako pisarza była podważana i właściwie do dziś rozpatrywana jest z dwóch sprzecznych punktów widzenia.

</doc>
<doc id="799505" url="https://pl.wikipedia.org/wiki?curid=799505" title="Zawodność państwa">
Zawodność państwa

Zawodność państwa w ekonomii jest analogią zawodności rynku na polu sektora publicznego i występuje w sytuacji, gdy alokacja dóbr lub zasobów dokonywana przez władze publiczne jest nieefektywna. Zagadnieniem tym po raz pierwszy zajęto się na polu teorii wyboru publicznego a rozwinęli je przedstawiciele nowej ekonomii instytucjonalnej oraz ekonomii kosztów transakcyjnych. Jej występowanie jest często używanym argumentem na rzecz deregulacji.
Zawodność państwa nie jest związana z nieefektywnością zastosowania konkretnego rozwiązania, ale z systemową niezdolnością władz publicznych do wprowadzenia ekonomicznie efektywnego rozwiązania problemu w określonych okolicznościach. Należy podkreślić, że dotyczy to nie tylko problemów związanych z zawodnością rynku. Efektywność ekonomiczna przyjmuje różne definicje na polu zagadnienia zawodności państwa. Najczęściej wykorzystywane z nich to optimum Pareta oraz kryterium Kaldora-Hicksa.
Mechanizm powstawania nieefektywności ekonomicznej polega na wpływie regulacji na rachunek ekonomiczny podmiotów gospodarczych.

</doc>
<doc id="799507" url="https://pl.wikipedia.org/wiki?curid=799507" title="Bielawy (Skwierawy)">
Bielawy (Skwierawy)

Bielawy (kaszb. "Biélawë") – część wsi Skwierawy w Polsce, położona w województwie pomorskim, w powiecie bytowskim, w gminie Studzienice.
W latach 1975–1998 Bielawy administracyjnie należały do województwa słupskiego.

</doc>
<doc id="799513" url="https://pl.wikipedia.org/wiki?curid=799513" title="Smardz półwolny">
Smardz półwolny

Smardz półwolny ("Morchella semilibera" DC.) – gatunek grzybów należący do rodziny smardzowatych ("Morchellaceae").
Systematyka i nazewnictwo.
Pozycja w klasyfikacji według Index Fungorum: "Morchella, Morchellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Synonimy:
W piśmiennictwie mykologicznym często zaliczany był do rodzaju "Mitrophora" jako mitrówka półwolna ("Mitrophora semilibera"). Na podstawie najnowszych badań włączony został do rodzaju "Morchella" (smardz).
Morfologia.
Owocniki mają wysokość do 20–30 cm. Główka kształtu dzwonkowato-stożkowatego zabarwiona jest brązowo, w odcieniach żółto- lub oliwkowobrązowym. Zrasta się w swej górnej połowie z białym trzonem, wyraźnie od niej dłuższym. Cały grzyb wewnątrz jest pusty, o cienkim miąższu, bez wyraźnego smaku i zapachu. Jest jadalny.
Występowanie i siedlisko.
Znane jest występowanie smardza półwolnego w Europie i Ameryce Północnej. W Polsce występuje na obszarze całego kraju, ale jest rzadki. Podano około 100 jego stanowisk. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Od 2014 r. w Polsce jest objęty ochroną częściową grzybów (chronione są okazy rosnące poza terenem ogrodów, upraw ogrodniczych, szkółek leśnych oraz poza terenami zieleni). W latach 1983–2014 podlegał ochronie ścisłej.
Grzyb podziemny, prawdopodobnie saprotrof. Występuje w żyznych, wilgotnych i cienistych lasach, zaroślach nadrzecznych, różnego typu zadrzewieniach, parkach, ogrodach. Często spotykany jest pod jesionami.

</doc>
<doc id="799514" url="https://pl.wikipedia.org/wiki?curid=799514" title="Kamionka (Skwierawy)">
Kamionka (Skwierawy)

Kamionka (kaszb. "Kamionka") – część wsi Skwierawy w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim. 
W latach 1975–1998 Kamionka administracyjnie należała do województwa słupskiego.

</doc>
<doc id="799516" url="https://pl.wikipedia.org/wiki?curid=799516" title="Parczelina trójlistkowa">
Parczelina trójlistkowa

Parczelina trójlistkowa ("Ptelea trifoliata L.") – gatunek rośliny wieloletniej z rodziny rutowatych. Pochodzi z Ameryki Północnej. Jest uprawiany w wielu krajach świata o klimacie umiarkowanym (również w Polsce).

</doc>
<doc id="799517" url="https://pl.wikipedia.org/wiki?curid=799517" title="Teatr Snów">
Teatr Snów

Teatr Snów – gdański teatr uliczny, założony z inicjatywy Zdzisława Górskiego i Alicji Mojko w 1986 roku. . Poetyckie spektakle reżyserowane przez Zdzisława Górskiego, których najważniejszą inspiracją są opowiadania Brunona Schulza, były wystawiane na wielu festiwalach w Polsce (m.in. Łódzkie Spotkania Teatralne, Feta, Sztuka Ulicy) i na świecie (Awinion, Edynburg, Stocton, Petersburg, Timișoara).

</doc>
<doc id="799520" url="https://pl.wikipedia.org/wiki?curid=799520" title="Klimek">
Klimek



</doc>
<doc id="799521" url="https://pl.wikipedia.org/wiki?curid=799521" title="Pszczelnik mołdawski">
Pszczelnik mołdawski

Pszczelnik mołdawski ("Dracocephalum moldavica" L.) – gatunek rośliny rocznej należący do rodziny jasnotowatych. Pochodzi z Azji (Syberia, Chiny, Azja Zachodnia, Kaukaz), ale rozprzestrzenił się również w wielu regionach Europy. Zdziczały występuje również w Ameryce Północnej. W Polsce uprawiany i przejściowo dziczejący (efemerofit).
Uprawa.
Łatwy w uprawie i całkowicie mrozoodporny (strefy mrozoodporności 3-9). Nadaje się na rabaty. Nie ma specjalnych wymagań co do gleby, wymaga natomiast, by wiosną i latem była stale wilgotna.

</doc>
<doc id="799522" url="https://pl.wikipedia.org/wiki?curid=799522" title="Kościół św. Marcina w Ćwiklicach">
Kościół św. Marcina w Ćwiklicach

Kościół św. Marcina – drewniany barokowy kościół znajdujący się w Ćwiklicach w powiecie pszczyńskim.
Kościół znajduje się na Szlaku Architektury Drewnianej województwa śląskiego w pętli pszczyńskiej.
Historia.
Pierwsze wzmianki o kościele położonym w tym miejscu pochodzą z 1326 roku. Obecny kościół został wzniesiony na zrębach pierwotnej świątyni, przez długi czas uważano, że stało się to na przełomie XVI i XVII wieku, ale ostatnie badania drewna pobranego z więźby świątyni wskazują, że pochodzi ona z lat 1464–1466. Ćwiklicka świątynia jest, obok kościoła w Łaziskach, prawdopodobnie najstarszym na Śląsku kościołem drewnianym o konstrukcji zrębowej. Kościół został wybudowany w stylu gotyckim, jednak w ciągu swojej historii przeszedł wiele zmian. Został przebudowany w XVIII wieku, zaś na przełomie XIX i XX wieku, podczas prac remontowych, oryginalny kształt kościoła został zdeformowany. W 2010 roku powódź zniszczyła podwaliny i posadzkę świątyni.
Konstrukcja.
Kościół św. Marcina jest orientowaną budowlą drewnianą o konstrukcji zrębowej. Prezbiterium zamknięte jest ścianą prostą. Przy nim (od północy) mieści się kruchta – dawna zakrystia, natomiast od strony południowej mieści się zakrystia o konstrukcji szkieletowej. Nawa zbudowana jest na planie czworokąta z przylegającą od strony południowej późniejszą kaplicą. Nad nawą i prezbiterium dachy siodłowe kryte gontem. Od zachodu wieża konstrukcji słupowej, wzniesiona na planie kwadratu, w dolnej partii wtopiona w korpus kościoła, nakryta baniastym hełmem z latarnią.
Wnętrze.
Wystrój kościoła pochodzi z połowy XVIII w. i jest dość jednolity. We wnętrzu znajdują się trzy późnobarokowe ołtarze: główny z patronem kościoła – św. Marcinem na obrazie i dwa boczne, pod wezwaniem Matki Bożej i Ukrzyżowania. Wart uwagi jest XV-wieczny tryptyk z Matką Boską i Dzieciątkiem w kaplicy bocznej oraz ołtarzyk św. Barbary pod wieżą. Interesujące są również drzwi z okuciami i zamkami z XVI w. prowadzące do kaplicy dołączonej do nawy, rokokowa chrzcielnica w kształcie anioła podtrzymującego urnę oraz ambona również w stylu rokoko (aktualnie zdemontowana).
Na ścianach polichromia z końca XVII w., w prezbiterium sceny z życia patrona parafii św. Marcina Biskupa i wizerunki apostołów (zasłonięte obecnie, podobnie jak ściana wschodnia oraz ściana tęczowa, współczesnym odeskowaniem), w nawie sceny z Męki Pańskiej z wizerunkami apostołów w partiach dolnych. W latach 70. XX w. zlikwidowano stary strop nawy, na którym były jeszcze widoczne fragmenty polichromii w postaci wici roślinnej i zastąpiono go nowym, kasetonowym.
Organy – obecne zbudowane w 1982 r. przez kobiórskiego budowniczego p. Zasadę. Wcześniejsze, z ok. 1880 r., pochodzące z warsztatu Heinricha Dürschlaga, znajdujące się obecnie w Muzeum Organów Śląskich w Akademii Muzycznej w Katowicach, zostały zrekonstruowane w oparciu o zachowane części i badania porównawcze.

</doc>
<doc id="799524" url="https://pl.wikipedia.org/wiki?curid=799524" title="Pałac Królewski w Madrycie">
Pałac Królewski w Madrycie

Pałac Królewski w Madrycie (hiszp. "Palacio Real de Madrid" lub "Palacio de Oriente") – zbudowany w XVIII wieku przez Filipa V Burbona. Zaprojektowany w stylu baroku przez włoskiego architekta Filippo Juvarę, który jednak umarł przed rozpoczęciem prac budowlanych. Wnętrza i otoczenie są utrzymane w stylu rokoko i klasycystycznym. Jest oficjalną rezydencją króla Hiszpanii, chociaż król Jan Karol I ani jego rodzina nie mieszkał w pałacu, a w mniejszym "Palacio de la Zarzuela" na przedmieściach Madrytu. Ma 2800 pomieszczeń, część z nich jest udostępniona dla turystów.
Stary Alkazar, siedziba Habsburgów spłonął 24 grudnia 1734 r. Nowa siedziba, życzeniem monarchów, miała być monumentalną budowlą wzorowaną na paryskim Luwrze. Pierwotny projekt Juvary okazał się zdaniem władców zbyt kosztowny. Juvara zmarł w 1736 r., nie mógł zatem przeprojektować siedziby. Zgodnie z życzeniem Juvary, prace nad zadaniem powierzono Sacchettiemu, który znacznie (do ok. 1/4) zredukował rozmiary budowli i jej koszty starając się jednocześnie zachować koncepcję Juvary. Od nowa zaprojektował elewację ogrodową, powiększył tarasy i zmienił wewnętrzną klatkę schodową. Pałac usytuowany na wysokim brzegu rzeki Manzanares został rozwiązany wokół wewnętrznego, kwadratowego dziedzińca, który otaczają loggie. Dolne rustykalne piętra stwarzają wrażenie solidnego cokołu, na którym wspierają się trzy kondygnacje o elewacjach utrzymanych w wielkim porządku. Elewacje zdobią ryzality (środkowy i boczne). Kopuła widoczna powyżej północnej elewacji przykrywa królewską kaplicę. 
Konstrukcję kontynuowano w latach 1738-1755, a w 1764 po raz pierwszy w pałacu zamieszkał król Karol III Hiszpański.

</doc>
<doc id="799525" url="https://pl.wikipedia.org/wiki?curid=799525" title="Świdraczek pszczeli">
Świdraczek pszczeli

Świdraczek pszczeli, roztocz pszczeli ("Acarapis woodi") - roztocz z rodziny (Tarsonemidae). Wywołuje akariozę inaczej akrapidozę (chorobę roztoczową) pszczół miodnych.
Samica tego roztocza jest znacznie większa od samca, osiąga 180 µm długości (samiec 125 µm). Pasożyt żyje i rozwija się przeważnie w tchawkach pierwszej pary młodych pszczół. Cykl rozwojowy trwa 12−16 dni. Roztocz atakuje głównie młode pszczoły, gdyż miękkie włoski otaczające ich przetchlinki nie stanowią wystarczającej zasłony, ponadto pierwsza para tchawek nie ma aparatu przymykającego przetchlinkę. U starszych osobników pasożyt może usadowić się u nasady skrzydeł. Zarówno osobniki dorosłe roztocza, jak i stadia młodociane odżywiają się wyłącznie hemolimfą. Poza organizmem pszczoły pasożyt żyje krótko, do kilku godzin, w tchawkach martwych pszczół zaś do 48 godzin.

</doc>
<doc id="799526" url="https://pl.wikipedia.org/wiki?curid=799526" title="Koźlice (Sominy)">
Koźlice (Sominy)

Koźlice – część wsi Sominy w Polsce, położona w województwie pomorskim, w powiecie bytowskim, w gminie Studzienice ,na Pojezierzu Bytowskim. Wchodzi w skład sołectwa Sominy.
W latach 1975–1998 Koźlice administracyjnie należały do województwa słupskiego.
Budynek leśniczówki został wybudowany w roku 1909. Pełni taką rolę do dnia dzisiejszego. Około 1940 r. budynek został rozbudowany. Po II wojnie światowej Koźlice nie zmieniły swojego przeznaczenia - jest siedzibą leśnictwa Koźlice w "Nadleśnictwie Bytów".

</doc>
<doc id="799527" url="https://pl.wikipedia.org/wiki?curid=799527" title="Objaw Bostona">
Objaw Bostona

Objaw Bostona – objaw chorobowy polegający na nierównomiernym z ruchem gałek ocznych przesuwaniu się powiek podczas patrzenia ku dołowi. Pojawia się w nadczynności tarczycy.
Nazwa upamiętnia Leonarda N. Bostona (1871-1931) - amerykańskiego internistę.

</doc>
<doc id="799533" url="https://pl.wikipedia.org/wiki?curid=799533" title="Zagorzałek późny">
Zagorzałek późny

Zagorzałek późny ("Odontites vernus" subsp. "serotinus") – podgatunek zagorzałka wiosennego. Występuje w Europie i Azji. W Polsce dość pospolity na całym niżu.
Nazewnictwo.
Według Krytycznej listy roślin naczyniowych Polski jest to odrębny gatunek "Odontites serotinus" Dumort. Według nowszych ujęć taksonomicznych jest to podgatunek zagorzałka wiosennego.
Biologia i ekologia.
Roślina jednoroczna, półpasożyt, pobierający za pomocą ssawek z korzeni innych roślin wodę i sole mineralne. Roślina zawiera aukubinę. Rośnie na łąkach i pastwiskach, chwast, zachwaszcza zasiewy ozime zbóż, zwłaszcza na gruntach wilgotnych. 
Zmienność.
Istnieją pośrednie formy do zagorzałka wiosennego, które określane są nazwą "O. rubra" subsp. "rothmaleri" U. Schneider.

</doc>
<doc id="799535" url="https://pl.wikipedia.org/wiki?curid=799535" title="Zaleszczotek książkowy">
Zaleszczotek książkowy

Zaleszczotek książkowy, zaleszczotek pospolity ("Chelifer cancroides") – gatunek drobnego pajęczaka z rodziny Cheliferidae.
Rozprzestrzenienie.
Gatunek kosmopolityczny, podawany ze wszystkich krain zoogeograficznych. W Europie znany jest z Islandii, Hiszpanii, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Norwegii, Finlandii, Estonii, Łotwy, Polski, Czech, Słowacji, Węgier, Rumunii, Bułgarii, Chorwacji, Bośni i Hercegowiny, Serbii. Albanii, Macedonii Północnej, Grecji i Rosji. W Afryce występuje w Algierii, Egipcie, Etiopii, Ghanie, Kenii, Tanzanii, Demokratycznej Republiki Konga, Malawi i RPA. W Azji notowany był z Syberii, Gruzji, Azerbejdżanu, Izraela, Kazachstanu, Uzbekistanu, Turkmenistanu, Kirgistanu, Afganistanu, Mongolii, Japonii, Indii i Wietnamu. W Ameryce Północnej zamieszkuje Kanadę, Stany Zjednoczone, Meksyk i Kubę, zaś w Południowej stwierdzono jego obecność w Brazylii, Argentynie, Chile. Poza tym znany jest z Nowej Zelandii.

</doc>
<doc id="799537" url="https://pl.wikipedia.org/wiki?curid=799537" title="Siergiej Mowsesjan">
Siergiej Mowsesjan

Siergiej Mowsesjan, orm. Սերգեյ Մովսեսյան (ur. 3 listopada 1978 w Tbilisi) – ormiański szachista reprezentujący w czasie swojej kariery również Gruzję, Czechy i Słowację, arcymistrz od 1997 roku.
Kariera szachowa.
Podobnie jak Tigran Petrosjan, urodził się w Gruzji w ormiańskiej rodzinie. W 1993 r. jego rodzina przeprowadziła się do Pardubic. W swoim dorobku posiada 2 medale mistrzostw Czech (srebrny w 1997 i złoty w 1998) oraz 2 mistrzostw Słowacji (złoty w 1995 i srebrny w 2002). W 1997 r. zwyciężył w turnieju "Wichern Open" w Hamburgu. Dwa lata później, w rozegranych w Las Vegas mistrzostwa świata systemem pucharowym odniósł życiowy sukces, awansując do ćwierćfinału (najlepszej ósemki świata), w którym przegrał z Władimirem Akopianem. W 2002 r. zdobył w Chanii tytuł mistrza Europy w szachach błyskawicznych oraz tytuł wicemistrza Europy w szachach szybkich, podzielił II miejsce w otwartych mistrzostwach Bośni i Hercegowiny w Neum oraz zajął I miejsce w silnie obsadzonym turnieju "Bosna" w Sarajewie (przed m.in. Aleksiejem Szyrowem, Ivanem Sokolovem, Aleksiejem Driejewem i Tejmurem Radżabowem), w kolejnych dwóch latach zajął w tym mieście II miejsca, natomiast w 2007 r. zwyciężył po raz drugi (przed Borki Predojeviciem, Ivanem Sokolovem i Aleksandrem Morozewiczem). Rok 2008 rozpoczął od zwycięstwa w turnieju "Corus" B w Wijk aan Zee, a następnie zdobył w Płowdiwie srebrny medal indywidualnych mistrzostw Europy. W 2012 r. podzielił I m. (wspólnie z Igorem Kurnosowem i Romainem Édouardem) w turnieju "open" w Biel.
W swojej karierze odniósł wiele zwycięstw w turniejach szachów szybkich, m.in. w Dreźnie i Pradze (w roku 1999) oraz w Warszawie (2004, memoriał Stanisława Gawlikowskiego).
Wielokrotny reprezentant Czech, Słowacji i Armenii w turniejach drużynowych, m.in.:
W lipcu 2008 r. został pierwszym słowackim szachistą, który przekroczył granicę 2700 punktów rankingowych. Najwyższy ranking w dotychczasowej karierze osiągnął 1 stycznia 2009 r., z wynikiem 2751 zajmował wówczas 10. miejsce na światowej liście FIDE, jednocześnie zajmując 1. miejsce wśród słowackich szachistów.
Życie prywatne.
Żoną Siergieja Mowsesjana jest czeska arcymistrzyni, Petra Movsesjanová (z domu Krupková).

</doc>
<doc id="799538" url="https://pl.wikipedia.org/wiki?curid=799538" title="Michalkiewicz">
Michalkiewicz



</doc>
<doc id="799542" url="https://pl.wikipedia.org/wiki?curid=799542" title="Żylistek szorstki">
Żylistek szorstki

Żylistek szorstki ("Deutzia scabra" Thunb.) – gatunek krzewu należący do rodziny hortensjowatych. Pochodzi z Japonii (wyspy Honsiu, Kiusiu i Sikoku). W wielu krajach świata, również w Polsce jest uprawiany jako roślina ozdobna.
Morfologia.
W zależności od odmiany kwitnie od końca kwietnia do końca lipca.
Zastosowanie.
Jest najdawniej uprawianym gatunkiem żylistka. W Polsce jest sadzony w parkach i przydomowych ogródkach. Jest odporny na mróz. Roślina miododajna. Oprócz typowej formy gatunku uprawia się bardziej ozdobne kultywary o pełnych kwiatach, m.in.: `Candidissima` o czysto białych kwiatach, `Flore Plena` o pełnych kwiatach, na zewnętrznej stronie różowopaskowanych, `Pride of Rochester` o pełnych z zewnątrz fiołkoworóżowych kwiatach.

</doc>
<doc id="799543" url="https://pl.wikipedia.org/wiki?curid=799543" title="Jan Zbigniew Słojewski">
Jan Zbigniew Słojewski

Jan Zbigniew Słojewski (ps. Hamilton) (ur. 12 stycznia 1934 , zm. 8 sierpnia 2017) – polski krytyk literacki, felietonista. Publikował m.in. we „Współczesności”, „Kulturze” (tzw. warszawskiej), „Polityce”. W młodym wieku wcielił się w postać sędziwego starca, który pamięta czasy I wojny światowej i pisał pod pseudonimem Hamilton. W latach 60. i 70. należał do czołówki felietonistów polskich. 
Jak pisze Krzysztof Mroziewicz w branżowej książce "Dziennikarz w globalnej wiosce", w tamtych czasach „Kulturę” zaczynało się czytać od felietonów Hamiltona. Łączył w nich dystans do świata, przekorę i osobliwe spojrzenie na sprawy. 
Krytyk Słojewski tak charakteryzował autora felietonów Hamiltona: (Hamilton, "Maleńka złota szubienica"). 
W latach 1994–2004 pisywał dla „Polityki” (do 1998 jako „HAM”) "Perswazje i wycinki", które pojawiały się na łamach nieregularnie, ostatnio coraz rzadziej. 
Wydał zbiory felietonów: "Maleńka złota szubienica", "Puste miejsce", "Drzwi na lewo, drzwi na prawo", "Pod znakiem lwa i armaty", "Kiedy twarda waluta zmięknie".
Pochowany na cmentarzu Powązki Wojskowe w Warszawie (kwatera Q kol.8-1-4).

</doc>
<doc id="799545" url="https://pl.wikipedia.org/wiki?curid=799545" title="Parafia Wniebowzięcia NMP w Warszawie-Zerzeniu">
Parafia Wniebowzięcia NMP w Warszawie-Zerzeniu



</doc>
<doc id="799546" url="https://pl.wikipedia.org/wiki?curid=799546" title="Allar Levandi">
Allar Levandi

Allar Levandi (ur. 28 grudnia 1965 w Tallinnie) – estoński kombinator norweski reprezentujący także ZSRR, brązowy medalista olimpijski, brązowy medalista mistrzostw świata oraz dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Allar Levandi pojawił się w lutym 1984 roku podczas mistrzostw świata juniorów w Trondheim, gdzie wraz z kolegami zdobył brązowy medal w sztafecie. Rok później, na mistrzostwach świata juniorów w Täsch reprezentacja ZSRR z Levandim w składzie zdobyła złoty medal. W Pucharze Świata zadebiutował 2 marca 1985 roku w Lahti, gdzie był osiemnasty w konkursie rozgrywanym metodą Gundersena. Był to jego jedyny start w sezonie 1984/1985 i wobec braku zdobytych punktów (w sezonach 1983/1984-1992/1993 obowiązywała inna punktacja Pucharu Świata) nie został uwzględniony w klasyfikacji generalnej. Pierwsze pucharowe punkty zdobył 21 grudnia 1985 roku w Tarvisio, zajmując 13. miejsce w Gundersenie. W sezonie 1985/1986 startował jeszcze pięciokrotnie, najlepszy wynik osiągając 18 stycznia 1986 roku w Murau, gdzie był piąty. W klasyfikacji generalnej zajął ostatecznie 13. miejsce.
Przełom w jego karierze nastąpił w sezonie 1986/1987. Już w pierwszych zawodach cyklu - 13 grudnia 1986 roku w Canmore po raz pierwszy stanął na podium zawodów pucharowych zajmując trzecie miejsce. W pozostałej części sezonu czterokrotnie plasował się w czołowej dziesiątce, na podium stając jeszcze 30 grudnia 1986 roku w Oberwiesenthal. W klasyfikacji generalnej dało mu to szóstą pozycję. Na mistrzostwach świata w Oberstdorfie w 1987 roku wspólnie z Siergiejem Czerwiakowem i Andriejem Dundukowem wywalczył brązowy medal w rywalizacji sztafet. Po skokach zajmowali czwarte miejsce, jednak na trasie biegu zdołali wyprzedzić reprezentantów NRD i zdobyć brązowe medale. Indywidualnie Levandi awansował z 21. pozycji, którą zajmował po skokach na czwarte miejsce na mecie biegu. Uzyskał drugi czas biegu, lecz walkę o brązowy medal przegrał z reprezentantem RFN Hermannem Weinbuchem.
W zawodach pucharowych sezonu 1987/1988 pojawił się tylko dwa razy, przy czym punkty zdobył tylko 25 marca 1988 roku w Rovaniemi, gdzie był jedenasty. W klasyfikacji generalnej zajął 21. miejsce. Mimo to w lutym 1988 roku wystartował na igrzyskach olimpijskich w Calgary, gdzie osiągnął jeden z największych sukcesów swojej kariery. Konkurs skoków w zawodach indywidualnych ukończył na czwartym miejscu i do prowadzącego Austriaka Klausa Sulzenbachera tracił nieco ponad minutę. Na trasie biegu zdołał wyprzedzić biegnącego przed nim Huberta Schwarza z RFN i zdobył tym samym brązowy medal. Sztafeta radziecka nie ukończyła rywalizacji.
Levandi punktował we wszystkich startach w sezonie 1988/1989. Czterokrotnie znajdował się pierwszej dziesiątce, jednak na podium stanął tylko raz - 11 marca 1989 roku w Falun był trzeci. Sezon ten zakończył na siódmym miejscu. Podczas mistrzostw świata w Lahti w 1989 roku Allar nie zdobył medalu. W zawodach drużynowych po skokach zajmował wspólnie z kolegami drugie miejsce, tracąc do prowadzących Austriaków nieco ponad 2 minuty. W biegu reprezentanci ZSRR zdołali wyprzedzić liderów, jednak sami zostali wyprzedzeni przez Norwegów, Szwajcarów i reprezentację NRD. Ostatecznie więc nie zdobyli medalu, tracąc do podium 23 sekundy. W zawodach indywidualnych Levandi był dopiero dwudziesty. Na trasie biegu zanotował spory awans i rywalizację ukończył na ósmej pozycji.
Najlepsze wyniki Estończyk osiągnął w sezonie 1989/1990. Wszystkie pucharowe starty kończył w pierwszej szóstce, a na podium stanął siedmiokrotnie. Był kolejno: drugi 16 grudnia w Sankt Moritz i 6 stycznia w Reit im Winkl, trzeci 14 stycznia w Saalfelden am Steinernen Meer i 10 lutego w Leningradzie, drugi 17 lutego w Štrbskim Plesie i 2 marca w Lahti oraz ponownie trzeci w 9 marca 1990 roku w Örnsköldsvik. W klasyfikacji generalnej był drugi za Klausem Sulzenbacherem, a przed Knutem Tore Apelandem z Norwegii. Kolejny sezon był słabszy, mimo sześciu miejsc w czołowej dziesiątce ani razu nie stanął na podium i ostatecznie został sklasyfikowany na piątej pozycji. Mistrzostwa świata w Val di Fiemme w 1991 roku nie przyniosły mu medalu. W konkursie indywidualnym awansował z siódmego miejsca po skokach na czwarte na mecie biegu. Na metę Levandi wpadł równocześnie z Sulzenbacherem i jego rodakiem Klausem Ofnerem i to właśnie z nimi przegrał walkę o medale. Sulzenbacherowi, który wyprzedził Estończyka o 0,6 sekundy przypadł srebrny medal, a Ofner zdobył brąz, wyprzedzając Allara o zaledwie 0,4 sekundy. W sztafecie reprezentanci ZSRR zajęli ósmą pozycję.
Najważniejszym punktem sezonu 1991/1992 były igrzyska olimpijskie w Albertville w lutym 1992 roku. Levandi, reprezentujący już Estonię konkurs indywidualny ukończył na szóstym miejscu, choć w skokach był czternasty. W sztafecie Estończycy uplasowali się na dziewiątej pozycji, wyprzedzając między innymi sztafetę Wspólnoty Niepodległych Państw. W rywalizacji pucharowej jego najlepszymi wynikami było dwukrotne wywalczenie czwartego miejsca. W pozostałych startach zajmował miejsca poza czołową dziesiątką i w klasyfikacji generalnej zajął 13. miejsce. Ostatni raz na podium stanął 12 grudnia 1992 roku w Courchevel, gdzie był drugi. Jeszcze czterokrotnie znalazł się w pierwszej dziesiątce i sezon 1992/1993 ukończył na piątej pozycji. Na mistrzostwach świata w Falun w 1993 roku indywidualnie zajął 25. miejsce, a w sztafecie był dziewiąty.
W lutym 1994 roku brał udział w igrzyskach olimpijskich w Lillehammer. Wspólnie z kolegami zajął tam czwarte miejsce w sztafecie. Na tej pozycji znaleźli się już po skokach, jednak strata nieco ponad dwóch minut do zajmujących trzecie miejsce Szwajcarów okazała się zbyt duża, by nawiązać walkę o podium. Rywalizację w zawodach indywidualnych Levandi zakończył na dwunastej pozycji. W zawodach pucharowych czterokrotnie znalazł się w czołowej dziesiątce, ale na podium nie stanął. Jego najlepszym wynikiem było czwarte miejsce w Sankt Moritz. W klasyfikacji generalnej zajął dziesiąte miejsce. Ostatni oficjalny występ zanotował 19 marca 1994 roku w Thunder Bay, gdzie był dwudziesty w Gundersenie. W 1994 roku zakończył karierę.
Po zakończeniu kariery sportowej rozpoczął pracę trenerską. W sezonie 2001/2002 był trenerem estońskiej reprezentacji narodowej w kombinacji norweskiej. Trenował m.in. Jensa Salumäe i Tambeta Pikkora. Jego żoną jest była łyżwiarka figurowa Anna Kondraszowa.

</doc>
<doc id="799548" url="https://pl.wikipedia.org/wiki?curid=799548" title="Wish You Were Here (utwór Pink Floyd)">
Wish You Were Here (utwór Pink Floyd)

„Wish You Were Here” – utwór brytyjskiej grupy prog rockowej Pink Floyd, pochodzący z eponimicznej płyty "Wish You Were Here". Ta ballada rockowa napisana została przez gitarzystę Davida Gilmoura (muzyka) i basistę Rogera Watersa (tekst). Została sklasyfikowana na 324 miejscu 500 utworów wszech czasów według magazynu Rolling Stone.
Muzyka.
Na początku tej nastrojowej ballady słychać odgłos zmieniających się stacji radiowych do momentu, gdy na jednej z nich słychać ciche tony właśnie tej piosenki, grane na dwunastostrunowej gitarze, do których dołącza gitara akustyczna. Fragment ten został nagrany z radia samochodowego Gilmoura. Muzyka klasyczna na końcu tego fragmentu to finał IV Symfonii Piotra Czajkowskiego.
W nagraniu wziął udział, zaproszony przez zespół, znany skrzypek jazzowy Stéphane Grappelli, który dokonywał nagrań w innym studio w tym samym budynku. Jednak po końcowym miksowaniu jego gra była praktycznie niesłyszalna, więc zespół uznał, że podawanie go w składzie byłoby dla muzyka obraźliwe. Utwór z odnalezioną po latach ścieżką dźwiękową Grapellego pojawił się w specjalnej edycji płyty, która ukazała się w 2011.
Tekst.
Waters najpierw do utworu napisał tekst, a dopiero później skomponowana została muzyka, co było nietypowe dla tej grupy.
Tekst utworu skłania do refleksji, do zadania sobie pytania, czy jesteśmy w stanie odróżnić dobro od zła, czy wybierając nie wybieramy gorszych rzeczy niż te, które mieliśmy wcześniej, czy nie sprzeniewierzamy się naszym młodzieńczym ideałom.
Może być on rozpatrywany jako utwór dotyczący Syda Barretta. Bardziej prawdopodobne jednak jest to, że mówi on o stosunkach jakie panowały podczas nagrywania płyty. "How I wish you were here" – "tak bym chciał, żebyś tu był" może dotyczyć innych członków grupy, którzy podczas nagrań bardzo się od siebie oddalili. Jest wyrazem tęsknoty za starymi czasami, podczas których nie było „walki o główną rolę w klatce”, która jest symbolem złudnej wolności wielkich grup rockowych.
Jednakże tekst mógł dotyczyć również rozpadającego się wówczas małżeństwa Rogera Watersa ze swoją żoną – Judy Trim.

</doc>
<doc id="799553" url="https://pl.wikipedia.org/wiki?curid=799553" title="Kuchnia indyjska">
Kuchnia indyjska

Kuchnia indyjska – sztuka kulinarna Indii, obejmująca kuchnię hinduską i kuchnie innych grup Indusów.
Wiele czynników złożyło się na powstanie współczesnej sztuki kulinarnej Indii i na sposób odżywiania się mieszkańców tego ogromnego kraju (kuchnia indyjska). Indie zamieszkują liczne narodowości, społeczności, wyznawcy wielu religii, mówiący różnymi językami. Indie stanowią konglomerat narodowościowy i mozaikę kulturową. Ogromny wpływ na sposób odżywiania się wywołały wierzenia religijne. Mówiąc więc o kuchni indyjskiej mamy na myśli głównie kuchnie istniejące w Indiach. Wszystkie one stanowią dorobek Indusów i aczkolwiek różnią się niekiedy bardzo, to jednak na świecie znane są jako kuchnia indyjska. Ich wspólną cechą są indyjskie produkty spożywcze, a przede wszystkim specyficzne przyprawy.
Historia.
Z wykopalisk archeologicznych prowadzonych w rejonie doliny Indusu wiadomo, że już około 7000 roku p.n.e. uprawiano tam bakłażany, sezam indyjski oraz udomowiono bydło garbate. Z trzeciego tysiąclecia p.n.e. pochodzą natomiast najstarsze ślady upraw gorczycy, kardamonu, kurkumy i pieprzu.
Kautilja, minister i doradca króla Ćandragupty (322- 298 p.n.e.) opracował podręcznik sztuki zarządzania Arthaśastra, będący podręcznikiem dla książąt i bogatych poddanych. W jednym z rozdziałów tego podręcznika czytamy o obowiązkach nadzorcy rzeźni. Konie, byki, jelenie, ryby w jeziorach i dzikie ptactwo znajdowały się pod ochroną państwa. Zabronione było wejście do lasu będącego rezerwatem. Nadzorca miał prawo do schwytania określonej ilości zwierząt, ptaków i ryb. Sprzedażą mięsa rządziły szczegółowe i twarde prawa. Rzeźnicy mogli sprzedawać tylko świeże mięso i to bez kości, które musiały być usuwane z mięsa w obecności kupującego. Niedoważenie kupującego mięsa podlegało karze. Nakładano kary pieniężne za ubój mlecznych krów i cieląt. Zabroniona była sprzedaż mięsa z pokątnego uboju, jak i sprzedawanie tuszek bez głów, nóg i kości. Istniał również przepis zakazujący sprzedaży mięsa padłych zwierząt. Indusi powoli odzwyczajali się
od spożywania wołowiny. Przez pewien czas po wprowadzeniu zakazu konsumpcji wołowiny, jadano kozinę i baraninę.
Zmiany zaczęły następować za panowania cesarza Asioki (ok. 269-232 p.n.e.). Ten wyznawca buddyzmu zakazał masowego uboju na potrzeby dworu. Pod koniec swego panowania wydał dekret zabraniający zabijania krów.
W VIII w.n.e. zaczęły się najazdy plemion muzułmańskich na Indie. Pod koniec XII w. muzułmanie opanowali cały obszar północnych Indii. Najeźdźcy muzułmańscy wprowadzili na subkontynent indyjski nie tylko nowy system polityczny, ale również inny styl życia i zwyczaje, także kulinarne. Rządy Wielkich Mogołów (1556 – 1784), były bardzo tolerancyjne wobec wyznawców innej religii. Pod ich rządami miliony poddanych żyło bez przeszkód według przykazań hinduizmu.
Islam nakazuje swym wiernym ściśle przestrzegania praw żywienia – halal. Również ubój zwierząt i przygotowanie mięsa do spożycia musi odbywać się według zasad halal. Tak jak ortodoksyjni Żydzi nabywają mięso wyłącznie od rzeźników koszernych, tak i prawowierni muzułmanie zaopatrują się w mięso w sklepach halal. Koran nawołuje swych wiernych
do spożywania jadła według ściśle określonych praw:
Wzajemne oddziaływanie różnych kultur, religii, zwyczajów i upodobań wzbogaciło regionalne kuchnie hinduskie. Przyjmowano nowe metody przygotowywania oraz przyrządzania mięsa i potraw pochodzących z innych części Azji i Bliskiego Wschodu. Zachowały się one w kuchni induskiej i stosowane są do dnia dzisiejszego, obok tradycyjnych metod hinduskich.
W domach indyjskich muzułmanów, w Pakistanie i Bangladeszu przyrządza się potrawy według nakazów islamskich. Poza tymi największymi wspólnotami religijnymi również sikhowie, żydzi, parsowie i chrześcijanie stworzyli własne kuchnie, na które oddziaływały jednak miejscowe warunki środowiskowe i lokalny rynek żywnościowy.
Tajniki tradycyjnej induskiej sztuki kulinarnej przekazywane były ustnie z pokolenia na pokolenie. Dobry kucharz cieszył się ogromnym uznaniem.
Na starożytnych dworach hinduskich władców kuchmistrz był szanowany
i traktowany na równi z uczonymi, artystami, astrologami i lekarzami. Wielcy mistrzowie kuchni specjalizowali się w określonych dziedzinach sztuki kulinarnej. Doskonalili swój kunszt w przyrządzaniu wymyślnych potraw
z ryżu, mięsa i warzyw oraz na wynajdowaniu przepisów na dania słodkie. Dzięki nim dysponujemy dzisiaj niemal magicznymi, wypracowanymi przez lata, proporcjami w przepisach kuchni hinduskiej.
Poglądy ajurwedy.
Tradycyjna indyjska medycyna, nazywana ajurwedą podaje klasyfikację smaków opartą na budowie materii wszechświata według ortodoksyjnej filozofii sankhja. W zależności od działania na umysł bądź ciało człowieka prawidłowo skomponowane jedzenie zawiera w sobie trzy elementy, nazywane ogólnie "gunami" (skt. "jakość", "nić", "cecha"). Są to sattwa, radźas i tamas. Uważa się, że pierwszy z nich oddziałuje przede wszystkim na duchowość, a do żywności takiej zaliczane są głównie zboża, warzywa, oraz nabiał. Stałe prowadzenie diety opartej na sattwie, polecane wedle nauk jogicznych, prowadzi do umysłowego oczyszczenia, a w skrajnych przypadkach do stanu doskonałej bezstronności. Analogicznie do schematu piramidy potrzeb Abrahama Maslowa, spożywanie pokarmu obfitującego w sattwę jest wyrazem najwyższego kulinarnego spełnienia i wiąże się z zaspokojeniem potrzeb niższego rzędu, takich jak pozostałe radźas, oraz tamas. Pierwsza z nich w metafizycznej filozofii szkoły sankhja symbolizuje wymiennie akcję, przemianę, pasję bądź narodziny. Ponieważ indyjski sposób odbierania rzeczywistości charakteryzuje daleko posunięta płynność materii, pierwiastek radżas posiada więc zarówno wyjątkowo aktywna i zaangażowana emocjonalnie osoba, jak i pożywienie, które według Sankhji stymuluje podobne doznania. Zalicza się do nich zatem wszelkie używki i napoje o działaniu pobudzającym, w tym kawę, herbatę, czekoladę, a nawet coca-colę, ze względu na zawartą w niej kofeinę. W tej grupie znajduje się także większość indyjskich przypraw oraz sól. Ostatnia z wymienionych wcześniej "gun" to tamas. Większość szkół hinduistycznych i buddyjskich zgadza się co do istnienia tego pierwiastka, który ma odzwierciedlać najniższe ludzkie popędy i słabości, a w sztuce kulinarnej – skłonność do nieumiarkowanego jedzenia i picia. Na uwagę zasługuje fakt, że ajurweda całkowicie pomija w swojej klasyfikacji mięso.
Regionalizacja.
Z uwagi na ogromne zróżnicowanie kulturowe subkontynentu pojęcie kuchnia indyjska to stosunkowo ogólny i nieprecyzyjny termin. Zasadniczy podział wyróżnia kuchnie południa i północy Indii. Związane jest to ze względną odrębnością etniczno-religijną południa – w użyciu są tam nieindoeuropejskie języki drawidyjskie, karnacje mieszkańców są na ogół ciemniejsze, a dominujące wyznanie stanowi hinduizm. Dokładniej analizując na tradycyjną indyjską sztukę kulinarną składają się cztery podstawowe kuchnie, zlokalizowane tak jak cztery strony świata.
Kuchnia zachodu.
Kuchnia zachodnia Indii to przede wszystkim kuchnia bombajska.
Do najbardziej znanych potraw tej kuchni należą – kaczka po bombajsku i bombajska chałwa. Bombaj, jak każdy wielki port morski, ma charakter kosmopolityczny, czego odzwierciedleniem jest miejscowa kuchnia, w której podaje się potrawy z innych regionów Indii. Drugą wartą odnotowania kuchnią zachodnich Indii jest kuchnia Goa. Różni się ona od kuchni bombajskiej, lecz zachowuje walory smakowe specyficzne dla kuchni zachodnich Indii. Różnice wynikają z wpływów, jakie na tę kuchnie wywarli portugalscy katolicy, którzy osiedlili się tam w XVI i XVII w. i rozpowszechnili w tym rejonie swą wiarę i zwyczaje, także kulinarne.
Kuchnia północy.
Na kuchnię północnej części kraju duży wpływ wywarł natomiast islam. Muzułmańscy władcy z dynastii Wielkich Mogołów przez wiele wieków kształtowali przyzwyczajenia kulinarne tamtejszej ludności, takie jak unikanie spożywania wieprzowiny i skłonność do łagodniejszych potraw z powszechnym zastosowaniem kurczaka. Większość indyjskich restauracji w Polsce oferuje kulinaria z północy kraju.
Na północy, gdzie przeważa uprawa pszenicy, podstawowym pożywieniem są podpłomyki-chlebki (ćapatti) w kształcie dużych placków. Sztuka kulinarna północnych Indii to głównie kuchnia muzułmańska, bogata
w potrawy z mięsa baraniego i koziny oraz drobiu. Istnieje wiele smakowitych potraw przygotowanych na modłę „mughlai” – po mogolsku. W XVI w. Mogołowie doprowadzili swoją sztukę kulinarną do pełnego rozkwitu, podstawą ich kuchni, w odróżnieniu od kuchni Indii południowych, były potrawy mięsne. Na północy pieczono mięso i chlebki w słynnych piekarnikach w kształcie beczki, zwanych tanduri. Piekarniki te są do dzisiaj w użyciu. Najbardziej znaną potrawą północnych Indii jest curry (kari), mięso duszone z wieloma przyprawami, podawane ze specjalnie przyrządzonymi warzywami oraz różnymi pilawami. Do każdego nieomal posiłku podaje się gotowaną soczewicę. Cały posiłek doskonale łączy jogurt z warzywami lub owocami (raita), marynaty oraz pikantny, ostro-kwaśny, niekiedy słodki sos (chutney) albo sałatka
z warzyw lub owoców. Desery przyrządzane są przede wszystkim z mleka. Herbatę gotuje się z mlekiem i cukrem. Taki napój jest bardzo mocny i słodki.
Kuchnia wschodu.
W daniach w kuchni bengalskiej bardzo popularne są ryż i soczewica oraz ryby. Kuchnia ta oferuje mniejsze zestawy potraw niż inne kuchnie Indii. Podstawą żywienia ludności zamieszkujące wschodnie Indie są smażone placki – chlebki oraz ryż. Kuchmistrze tego regionu słyną natomiast z umiejętności przyrządzania słodkich potraw z białego sera.
Kuchnia południa.
Wskutek religijnego zakazu spożywania wołowiny rozwinęła się tam znakomicie kuchnia wegetariańska, a posiłki są ostrzejsze i spożywa się je tradycyjnie palcami prawej dłoni (lewa ręka uważana jest w Indiach za nieczystą). Nawet koncern McDonald’s zmuszony był przystosować się do specyfiki miejscowej kuchni, dzięki czemu w ofercie tamtejszej sieci barów szybkiej obsługi znaleźć można szeroki wybór dań wegetariańskich.
Nie mniej istotny jest także bardziej charakterystyczny dla południa upalny klimat strefy monsunowej.
Południowe Indie słyną z bardzo ostrych potraw, w tym również curry.
Na tym obszarze uprawia się co prawda niewiele ryżu, jednakże stanowi on podstawę wyżywienia. Kuchnia madraska jest typowa dla sztuki kulinarnej tego regionu. Do bardzo wielu potraw dodaje się miąższ i mleczko z kokosów. Posiłek kończy się potrawą z ryżu i jogurtu, która łagodzi ostrość piekących, ostrych potraw. Do ostrych potraw podaje się również pachami- przyprawiony jogurt podobny do raity podawanej w północnych Indiach. Na śniadanie podaje się dosa (naleśniki z mąki ryżowej), placki z różnych mąk z dodatkiem chutney
i sambar (mieszanka ostrych przypraw smażona z czarną fasolą lub soczewicą) oraz ostrą zupę z soczewicy. Chętnie pija się kawę z mlekiem. Kawa dobrego gatunku uprawiana jest w tym rejonie. Większość ludności zamieszkującej południe Indii to hindusi nie jadający mięsa. Potrawy mięsne przyrządzane są tam przez miejscowych wyznawców islamu lub chrześcijan.
Kuchnia diaspory.
Potrawy kuchni indyjskiej zyskały popularność na całym świecie. W Wielkiej Brytanii, jako byłej metropolii i głównym celu imigracji zarobkowej Hindusów, najważniejszą zasługą Brytyjczyków dla kuchni orientalnej było spopularyzowanie produkcji i konsumpcji herbaty (hind. "chai") w XIX wieku. Mniej istotne wpływy kulinarne wywarły na Indie kraje buddyjskie i Portugalia.
Składniki potraw.
Produkty
Ghee.
Osobny akapit poświęcić należy "ghee" (hind. घी od skt. "ghṛta" / घृत; dosł. "skropiony"), które stanowi w Indiach popularny zamiennik masła i oleju. W przeciwieństwie do rodzimego odpowiednika ten tłuszcz zwierzęcy posiada jednak dużo większą trwałość – można go bez obaw przetrzymywać miesiącami w temperaturze pokojowej. Efekt uzyskuje się poprzez długotrwałe gotowanie masła na małym ogniu, które usuwa zawarte w nim enzymy i mikroorganizmy. Podczas procesu klarowania regularnie wytrąca się także białka i inne substancje, pozostawiając tylko sam tłuszcz. W przeciwieństwie do zwykłego masła, "ghi" nie zmienia zatem smaku nawet w momencie dymienia, dzięki czemu znalazło szerokie zastosowanie w smażeniu i duszeniu indyjskich przysmaków. Specyfik ma także ważne znaczenie religijne; jest używany podczas rytualnych, wedyjskich libacji oraz obrzędów pudźy. Jadźurweda posiada nawet osobny hymn na temat tego tłuszczu. Tradycyjna medycyna ajurwedyjska podaje natomiast, że jedzenie "ghe" przywraca potencję i aktywność seksualną, usprawnia proces gojenia się ran oraz zwiększa koncentrację.
Mięso.
Wyznawcy hinduizmu z wyższych klas nie spożywają w zasadzie mięsa. Wyznawcy islamu (jest ich
w Indiach ponad 120 mln) nie spożywają wieprzowiny. Podobnie wyznawcy judaizmu. Jednakże wyznawcy obu tych religii jedzą wołowinę, baraninę i kozinę. Duża część ludności zamieszkującej Indie nie jada żadnego mięsa, niektórzy z wyboru (bramini lub wegetarianie) inni z ekonomicznej konieczności. Ci jednak, którzy jedzą mięso, stosują się dość ściśle do nakazów i zakazów swej religii. Często dochodziło do krwawych rozruchów, a nawet powstań na tle nieprzestrzegania tych nakazów.
Induscy chrześcijanie nie ograniczają swego pożywienia do mięsa określonych zwierząt, jedzą w zasadzie wszystkie mięsa. Zwyczajowo jednak w każdy piątek spożywają ryby. Związane to jest z tradycją dawnych chrześcijan. Niektórzy mieszkańcy Bengalu również chętnie spożywają ryby. Na ewolucję kuchni induskiej duży wpływ wywarły najazdy obcych ludów. Na podbitych obszarach narzucili oni swe wierzenia religijne, zwyczaje, systemy sprawowania władzy. Miejscowa ludność przyjmowała również zwyczaje kulinarne najeźdźców. Rozszerzyła się lista produktów spożywczych, wzbogacały sposób ich przyrządzania.
Przyprawy.
Sposób podawania przypraw jest zróżnicowany regionalnie – na północy preferuje się zmielony proszek, podczas gdy kucharze na południu kraju używają najczęściej całych ziaren, niewielkich kawałków korzeni lub listków.
Osobliwe jest zastosowanie w kuchni indyjskiej rzadko spotykanych w Polsce dodatków, takich jak asafetyda. Posiada ona szczególnie niemiły zapach, przez co nazywana jest czasem "czarcim łajnem" lub "smrodzieńcem" – jednak subtelne jej użycie wzbogaca bukiet smakowy potraw i pozytywnie wpływa na wyrazistość innych dodanych przypraw. Indyjska sztuka aromatyzowania doprowadziła do tego, że na XVI-wiecznych dworach Wielkich Mogołów w jednym daniu wyczuć można było do dwunastu różnych zapachów i smaków.
Przykładowe potrawy.
Zwykły posiłek hinduski składa się zazwyczaj z 2-3 dań, z obowiązkową soczewicą, ryżem, marynatami, jogurtem i sosem chutney. Ilość potraw zwiększa się na specjalne uroczystości rodzinne i święta. Przygotowuje się wtedy więcej dań mięsnych i rybnych, a w domach wegetarian – dań z warzyw oraz różne sosy i sałatki. Ryż może być zastąpiony chlebkami indyjskimi- podpłomykami (ćapati), w bogatych domach podaje się ryż i chlebki. Posiłek kończą orzechy, świeże lub suszone owoce albo nasiona i orzeszki mocno przyprawione korzeniami (pan) oraz napar z korzeni ułatwiający trawienie, jak na przykład napar z nasion włoskiego kopru lub kardamonu.
Dania tanduri.
Synonimem indyjskiej kuchni jest użycie glinianego pieca "tandoor", które pozwoliło na poszerzenie oferty kuchni ulicznej do niespotykanych nigdzie indziej rozmiarów. Dzięki skupiskom emigracji orientalne przekąski typu "tandoori" zyskały popularność na całym świecie. Tanduri to duży gliniany piec o kształcie kotła, opalany węglem drzewnym lub nawozem z krowiego łajna wynaleziono prawdopodobnie jeszcze w czasach cywilizacji doliny Indusu. W starożytnych miejscowościach Mohendżo Daro i Harappa odnaleziono fragmenty tego naczynia, znanego wtedy pod nazwą "kund". Temperatura może w nim osiągać 480 °C, a przeciętnie wynosi około 180 °C. Skraca to znacznie czas przyrządzania potraw, a produkty pieczone w ten sposób nie tracą wody i pozostają miękkie. Mięso marynuje się najczęściej w jogurcie i przyprawach, zanim zostanie włożone do pieca. Można je również uprzednio zabarwić charakterystyczną, kaszmirską chili lub szafranem.
Najczęściej stosuje się jednak "tandoor" do wypiekania nietypowego indyjskiego pieczywa naan. Pod względem struktury przypomina ono swoje bliskowschodnie odpowiedniki, jest jednak od nich nieco bardziej pulchne i stosunkowo mniejsze. Ciasto miesza się z drobinami czosnku lub kolendry i rzuca na ściany pieca tak, by nie odpadło od nich w trakcie pieczenia. Po upływie paru minut wyjmuje się je z "tandoora" charakterystycznym narzędziem o kształcie wydłużonego haka.
Napoje.
Miejscowa legenda przypisuje początki picia herbaty buddyjskiemu mnichowi o imieniu Bodhidharma, który postanowił przez 7 lat medytować nie mrużąc oka. Gdy do końca kontemplacji został mu jeden dzień, zaczęły zamykać mu się powieki. Asceta zerwał więc kilka liści z drzewa, pod którym się znajdował i zaczął je żuć, dzięki czemu miało go opuścić zmęczenie.
Indyjskie zamiłowanie do użycia przypraw znalazło odzwierciedlenie również w miejscowych napojach, a szczególnie w charakterystycznym dla południowej części kraju "lassi". Ta orzeźwiająca mieszanka jogurtu, mleka i wody różanej, zaprawiona kardamonem lub kminem jest chętnie spożywana przez Hindusów podczas gorących, letnich dni. Współczesne wariacje na temat lassi dopuszczają użycie zmiksowanego miąższu z mango, cytryn lub truskawek. Osobliwa odmiana tego napoju to "bhang lassi", do którego dodaje się wyciąg z liści i kwiatów konopi indyjskich nazywany "bhang". Posiada on działanie narkotyczne i używany jest głównie do celów religijnych, w szczególności podczas "Holi", hinduskiego święta radości i wiosny, oraz "Vaisakhi", obchodów Nowego Roku u sikhów, przypadającego zazwyczaj na 13 kwietnia. Zbiega się on w czasie ze żniwami konopi, dzięki czemu w czasie trwania wiosennych ceremonii religijnych spotkać się można również z innymi napojami zawierającymi bhang, takimi jak "bhang ki thandai" – mieszaniny cukru, mleka, migdałów i różnego rodzaju przypraw. Uważa się, że od bhang pochodzi nazwa tradycyjnego indyjskiego tańca "bhangra". W sztuce okresu Wielkich Mogołów obecne są motywy palenia bhang przy użyciu fajki wodnej. Występują one najczęściej w kontekście erotycznym. Stosunek konserwatywnej części społeczeństwa do tej używki jest na ogół sceptyczny, a hodowla konopi siewnych oficjalnie zabroniona.
Pory posiłków.
Główny posiłek dnia spożywa się najczęściej wieczorem i stanowi on zazwyczaj swoisty, rodzinny rytuał. Centralne miejsce na stole zajmuje zwyczajowo misa z charakterystycznym indyjskim ryżem, który dzięki dodaniu do gotującej się wody niewielkiej ilości szafranu nabiera specyficznej, żółtawej barwy i delikatnie zmienia smak. Wokół niej ustawia się mniejsze lub większe misy z poszczególnymi potrawami. Klasyczna kompozycja indyjskich dań obejmuje najczęściej 1-2 sałatki, 1 posiłek mięsny lub rybny, kilka niewielkich potraw wegetariańskich, pasty, pikle, pieczywo "naan" lub "ćapati" i ryż. Potrawy spożywa się tradycyjnie prawą dłonią poprzez nabieranie na pieczywo pozostałych smakołyków.
Inne pory posiłków to skromne śniadanie oraz przekąski "tandoori" w ciągu dnia.
Na południu subkontynentu rozpowszechnione jest o tej porze picie mleka kokosowego obok najczęściej używanego bawolego; stanowi ono również ważny składnik tamtejszych specyfików kulinarnych.
Sposób podania i etykieta.
Tradycyjnie cały posiłek podawany jest na dużych okrągłych tacach ("thal") lub na małych ("thali"). Na tacach tych ustawia się miseczki ("'katoris") z potrawami mięsnymi, warzywnymi, raitą, chutney, z sałatkami i deserami. Pośrodku tacy stawia się miseczkę z ryżem lub chlebkami. Każdy nabiera sobie potrawy w odpowiadającej mu, dowolnej kolejności. Indusi jedząc u siebie w domu nie używają sztućców, jedzenie nabierają palcami.
Południowa część Indii wyróżnia także osobliwy sposób podawania posiłków na tzw. "vazhaillai". Mowa o świeżo zerwanym liściu bananowca, na którym układane są potrawy wedle rodzinnych zwyczajów i upodobań. Z uwagi na nieskończoną liczbę takich kombinacji trudno jest mówić o przeważających metodach porządkowania dań na liściu – generalnie jednak dolna połowa "vazhaillai" zarezerwowana jest dla wszechobecnego na południu ryżu.

</doc>
<doc id="799560" url="https://pl.wikipedia.org/wiki?curid=799560" title="Przymus powtarzania">
Przymus powtarzania

Przymus powtarzania – nieświadome powtarzanie nieprzyjemnych zwykle sytuacji z przeszłości w swoim bieżącym życiu. Pojęcie wprowadzone przez Zygmunta Freuda, twórcę psychoanalizy.
Problematykę przymusu powtarzania Freud omawia szeroko w pracy "Poza zasadą przyjemności" ("Jenseits des Lustprinzips", 1920). Konieczność wprowadzenia tego pojęcia pochodzi z niezgodności codziennego doświadczenia (a także doświadczenia klinicznego) z podstawowym trendem życia psychicznego – zasadą przyjemności. Zgodnie z nią każdy organizm na tendencję do uciekania, unikania sytuacji nieprzyjemnych i dążenia do tych przyjemnych. Natomiast obserwacja codziennego życia wskazuje, że ludzie mają wyraźną tendencję do powtarzania sytuacji nieprzyjemnych. Za przykład mogą posłużyć osoby, które w swoich związkach powielają wciąż te same niechciane scenariusze, "(...) dobroczyńcy, których po pewnym czasie opuszcza każdy z ich podopiecznych – choćby najbardziej się różnili między sobą (...); mężczyźni, u których każda przyjaźń kończy się w ten sposób, że ich przyjaciel ich zdradza, (...) zakochanych, u których każdy czuły stosunek do kobiety przechodzi przez te same fazy i kończy się tak samo (...)". Za analogiczne do tych zachowań uznał Freud utrzymywanie się objawów w nerwicach wojennych oraz powtarzanie przez dzieci w zabawach nieprzyjemnych sytuacji z życia (np. zabawa w dentystę), czy chęć słuchania ciągle tych samych strasznych historii.
Ta dziwna tendencja życia psychicznego kazała Freudowi wysnuć przypuszczenie na temat "konserwatywnej natury popędu". Popęd, według tego autora, nie jest skierowany na tworzenie czegoś nowego, ale na odtwarzaniu porzuconych wcześniej formacji.

</doc>
<doc id="799564" url="https://pl.wikipedia.org/wiki?curid=799564" title="Jason Donovan">
Jason Donovan

Jason Sean Donovan (ur. 1 czerwca 1968 w Malvern, Melbourne) – australijski aktor i piosenkarz.
Życiorys.
Wczesne lata.
Urodził się w Malvern w Melbourne jako syn australijskiego aktora Terence’a Donovana, który ma angielskie i irlandzkie pochodzenie, i Sue Menlove (potem Sue MacIntosh), byłej australijskiej lektorki wiadomości Australian Broadcasting Corporation (ABC). Po separacji i rozwodzie rodziców, jego ojciec w 1972 roku przejął pełną opiekę nad 4-letnim Jasonem i wychował go samodzielnie.. Donovan nie miał żadnego kontaktu z matką od czasu rozwodu.
Rok po rozwodzie matka ponownie wyszła za mąż, za Johna McIntosha, z którym ma trzy córki: Katherine, Olivię i Stephanie. Jego przyrodnia siostra Stephanie McIntosh grała w "Sąsiadach".
Uczęszczał De La Salle College Malvern.
Kariera.
W wieku dwunastu lat wystąpił w australijskiej operze mydlanej "Skyways" (1980). Popularność przyniosła mu rola Scotta Robinsona w australijskiej operze mydlanej "Sąsiedzi" ("Neighbours", 1986–1989), za którą został uhonorowany nagrodami Logie (1987) i Silver Logie (1988). Zagrał także w telefilmie wojennym "Bohaterowie" ("The Heroes", 1988) z Cameronem Daddo, dramacie wojennym "Przysięga krwi" ("Blood Oath", 1990) u boku Bryana Browna, Terry’ego O’Quinna, Russella Crowe i Deborah Kary Unger oraz komedii "Słońce, Księżyc i Gwiazdy" ("The Sun, the Moon and the Stars", 1996) z Angie Dickinson.
W 1988 roku Donovan wyjechał do Londynu, gdzie rozpoczął karierę piosenkarza, podpisując kontrakt z wytwórnią Mushroom Records w Australii, oraz z PWL w Wielkiej Brytanii. Jego pierwszy singiel „Nothing Can Divide Us” (Nic nie może nas rozdzielić), został napisany i wyprodukowany przez zespół produkcji Stock Aitken Waterman. Osiągnął piąte miejsce w Wielkiej Brytanii. Jego debiutancki album "Ten Good Reasons" (1989) zdobył ogromną popularność w wielu krajach świata, trafił na szczyt listy najlepiej sprzedających się płyt w Wielkiej Brytanii i wylansował takie przeboje jak „Especially For You” (Specjalnie dla Ciebie) w duecie z Kylie Minogue, „Too Many Broken Hearts” oraz cover hitu „Sealed with a Kiss”, który w 1962 roku wykonywał Brian Hyland.
W 1991 odniósł sukces na londyńskiej scenie West End rolą Józefa w biblijnym musicalu Andrew Lloyda Webbera "Józef i cudowny płaszcz snów w technikolorze" ("Joseph and the Amazing Technicolor Dreamcoat"), a singel z piosenką „Any Dream Will Do” trafił na pierwsze miejsce listy przebojów w Wielkiej Brytanii. W latach 2004–2005 występował na scenie London Palladium w City of Westminster ze spektaklem dla dzieci Iana Fleminga "Chitty Chitty Bang Bang", a dwa lata później odbył tournée z przedstawieniem Stephena Sondheima "Sweeney Todd".
W 1992 wygrał proces sądowy i otrzymał odszkodowanie w wysokości dwustu tysięcy funtów szterlingów za zniesławienie przez magazyn "The Face", który opublikował informację, iż Donovan jest gejem.
W 1999 jego kariera uległa załamaniu, gdy ujawniono jego uzależnienie od narkotyków (przez dwa lata miał problemy z uzależnieniem od kokainy). Cierpiał też z powodu łuszczycy.
W 2009 Donovan występował jako Tick (Mitzi) w australijskim musicalu "Priscilla, królowa pustyni" w Palace Theatre w Londynie.
Życie prywatne.
Spotykał się z Kylie Minogue (1984–1989), Denice D. Lewis (1989) i Ericą Baxter (1994–1996). W 1997 związał się z menedżerką sceniczną Angelą Malloch. Mają córkę Jemmę (ur. 28 marca 2000), syna Zacha (ur. 23 marca 2001) i córkę Molly (ur. kwiecień 2011). Donovan i Angela Malloch pobrali się na Bali 25 maja 2008 roku.

</doc>
<doc id="799565" url="https://pl.wikipedia.org/wiki?curid=799565" title="Kwas galakturonowy">
Kwas galakturonowy

Kwas galakturonowy – organiczny związek chemiczny z grupy kwasów uronowych, powstaje na skutek utleniania mikrobiologicznego galaktozy.

</doc>
<doc id="799566" url="https://pl.wikipedia.org/wiki?curid=799566" title="Mad Heads">
Mad Heads

Mad Heads – ukraiński zespół muzyczny grający psychobilly/rockabilly. Został założony w Kijowie w grudniu 1991 roku.

</doc>
<doc id="799571" url="https://pl.wikipedia.org/wiki?curid=799571" title="30 minut (program telewizyjny)">
30 minut (program telewizyjny)

30 minut − magazyn reporterów śledczych prowadzony przez Krzysztofa Leskiego na antenie TVP Info (wcześniej TVP3). 
O programie stało się głośno po tym, jak reporterzy magazynu kilka dni przed planowanym oficjalnym ujawnieniem raportu z likwidacji WSI ujawnili jego fragment na temat działalności Wojskowych Służb Informacyjnych zmierzających do opanowania polskich mediów telewizyjnych w latach 90. Według doniesień magazynu 30 minut agentami WSI w mediach byli m.in.: Piotr Nurowski - członek Rady Nadzorczej Telewizji Polsat, Sławomir Prząda - były szef redakcji Teleexpressu, Milan Subotič - były wicedyrektor programowy TVN.
Termin emisji: sobota, godz. 20:00. 
Czas trwania: 30 min.

</doc>
<doc id="799572" url="https://pl.wikipedia.org/wiki?curid=799572" title="Pole pszenicy z krukami">
Pole pszenicy z krukami

Pole pszenicy z krukami () – jeden z ostatnich obrazów namalowanych przez holenderskiego malarza Vincenta van Gogha. Wielu reprezentuje pogląd, że jest to obraz ostatni, czy nawet malowany podczas ostatniego spaceru, kiedy Vincent postrzelił się, jak to przedstawiono w filmie "Pasja życia". Obraz znajduje się w Muzeum Vincenta van Gogha w Amsterdamie.
Historia i opis.
Sprawa ustalenia dokładnej daty powstania dzieła budzi kontrowersje. Zgodnie z chronologią zaproponowaną przez historyka Jana Hulskera istnieje siedem późniejszych obrazów mistrza. Sam artysta wspomina w listach trzy obrazy namalowane w Auvers przedstawiające rozległe pola pod ciemnym, posępnym niebem. Bezspornym faktem pozostaje, że obraz powstał w ostatnim miesiącu życia Vincenta.
Malowidło przedstawia panoramiczne ujęcie pól oraz rozstaje dróg z widocznymi powyżej czarnymi ptakami, a wszystko okryte złowrogim, zachmurzonym, niemal czarnym niebem. Zgodnie z rozpowszechnioną interpretacją obraz wyrażać ma stan emocjonalny van Gogha z ostatnich dni jego życia. Rozstaje dróg symbolizują rozterkę i brak jasnych widoków na przyszłość, kruki są symbolem upadku i śmierci. Uczucie pustki i osamotnienia potęgowane jest przez czarne, przytłaczające niebo.

</doc>
<doc id="799580" url="https://pl.wikipedia.org/wiki?curid=799580" title="Pszczoła karłowata">
Pszczoła karłowata

Pszczoła karłowata ("Apis florea") − gatunek błonkówki z rodzaju "Apis" (pszczoła), występujący w południowej Azji, w strefie klimatu tropikalnego. Pod koniec XX wieku dotarła do Afryki (pierwsze stwierdzenie w Chartumie w Sudanie w 1985) i zaczęła się tam powoli rozprzestrzeniać – po Sudanie i sąsiednich krajach.
Żyje na wolnym powietrzu, przeważnie w zaroślach, przytwierdzając do gałęzi drzew lub krzewów pojedynczy plaster o powierzchni około 5 dm². W centralnej części plastra znajdują się komórki pszczele, u dołu większe trutowe. Miód jest gromadzony w głębokich komórkach silnie rozbudowanej górnej części plastra. Ich gniazda są dobrze ukryte i trudne do odnalezienia. Zabezpieczają je przed mrówkami, pokrywając gałęzie lepkim kitem. Robotnice są jaskrawo ubarwione. Pszczoły te są łagodne i bojaźliwe, latają bardzo szybko, lecz na niewielką odległość, a atakując wydają charakterystyczne dźwięki.
W obrębie tego gatunku występuje zróżnicowanie geograficzne: pszczoły żyjące na terenach położonych bardziej na północ są większe od występujących na południu.
Nie mają znaczenia gospodarczego, chociaż tubylcy próbują ją udomowić (np. w Omanie).

</doc>
<doc id="799583" url="https://pl.wikipedia.org/wiki?curid=799583" title="Pszczoła wschodnia">
Pszczoła wschodnia

Pszczoła wschodnia ("Apis cerana") – gatunek z rodzaju pszczół miodnych ("Apis"), żyjący dziko w południowej i wschodniej Azji, na kontynencie i wyspach, od dorzecza Indusu po dorzecze Amuru.
Gniazdo zbudowane z wielu plastrów zakłada w pomieszczeniu zamkniętym. Jest trochę mniejsza od pszczoły miodnej, żółta lub ciemniejsza (matki i trutnie zawsze ciemne). Nie używa kitu. Różni się od pszczoły miodnej między innymi sposobem wentylowania gniazda: wachluje skrzydełkami zwrócona głową na zewnątrz gniazda. Jest łagodna, rzadko żądli, ale niekiedy szczypie żuwaczkami, podczas ataku wydaje dźwięki. Przejawia skłonności do migracji, niepokojona opuszcza gniazdo. Jest odporna na choroby i niesprzyjające warunki środowiskowe. Żyje dziko w dziuplach i szczelinach skalnych, a ponadto jest hodowana przez tubylców.
W jej obrębie rozróżnia się:

</doc>
<doc id="799589" url="https://pl.wikipedia.org/wiki?curid=799589" title="Kościół Wniebowzięcia NMP w Bytomiu">
Kościół Wniebowzięcia NMP w Bytomiu



</doc>
<doc id="799591" url="https://pl.wikipedia.org/wiki?curid=799591" title="Bill Hicks">
Bill Hicks

William Melvin "Bill" Hicks (ur. 16 grudnia 1961, zm. 26 lutego 1994) – amerykański komik i satyryk. Często uważany był za niepoprawnego politycznie ze względu na ostry język jego występów, otwarte popieranie używek, w tym narkotyków oraz zachęcanie do samodzielnego myślenia. Kariera Billa została przerwana ciężką chorobą (rak trzustki) w połowie 1993 roku i nagłą śmiercią w lutym 1994. Pośmiertnie udało mu się jednak uzyskać o wiele większą sławę, a inni komicy ogłosili go 13. Najlepszym Komikiem w Historii w głosowaniu brytyjskiego Kanału 4 "Komik Komików".
Życie osobiste.
Urodzony w Valdoście, z rodzicami i dwójką rodzeństwa przenosił się z Florydy, Alabamy i New Jersey, zanim osiadł w Houston w wieku 7 lat. Wychowywany blisko Kościoła, lecz podczas niedzielnych spotkań wygłupiał się przed innymi dziećmi.
Zainteresował się komedią już jako nastolatek. Rodzice zaniepokojeni jego zachowaniem zaprowadzili go do psychoterapeuty, a ten zażartował, że być może to oni potrzebują terapii bardziej niż ich syn. W początkowym okresie kariery zaczęły się jego problemy z narkotykami i alkoholem. W jednym z okresów swojego życia spotkał "Colleen McGarr", która została jego dziewczyną, a potem narzeczoną.
Kariera.
Wczesne lata.
We wczesnych latach wzorował się na Woody Allenie, jego pierwsze występy miały miejsce w 1978 w Comedy Workshop w Houston. Był on wówczas na tyle młody, że potrzebował specjalnego zezwolenia na wejście do klubu. Po skończeniu liceum zamieszkał w Kalifornii i zaczął występy w Comedy Store. W tym samym czasie występowali tam Jay Leno oraz Jerry Seinfeld.
Kalifornia i Nowy Jork.
W 1986, kiedy Hicks był w bardzo trudnej sytuacji materialnej, udało mu się wystąpić u "Rodney Dangerfielda" w "Programie Specjalnym z młodymi komikami", co dźwignęło go z problemów finansowych. Przeniósł się też do Nowego Jorku i przez następne 5 lat dawał około 300 pokazów rocznie. W 1989 wyszła pierwsza taśma Billa, "Świadomy człowiek". W 1990 wydał swój pierwszy album "Niebezpieczny", wystąpił w programie specjalnym HBO "One Night Stand" i przed publicznością festiwalu "Tylko dla śmiechu" w Montrealu. Występował także w londyńskim Teatrze West End w listopadzie. Bill odniósł duży sukces na Wyspach i pozostawał tam do 1991. Nagrał też drugi album "Nieugięty". W listopadzie 1992 znowu odwiedził wyspy i nagrał tam wideo "Apokalipsa" dla Kanału 4. Nagrał też podwójny album "Zbawienie" i w początkach 1993 przeniósł się do Los Angeles.
Choroba i śmierć.
W kwietniu 1993, podczas podróży po Australii, Hicks zaczął narzekać na bóle w boku i 16 czerwca zdiagnozowano u niego raka trzustki, który dał przerzuty do wątroby. Jednocześnie z podjętym leczeniem nagrał album "Zatoka Arizona". W czasie swoich ostatnich występów lubił żartobliwie sugerować widzom, że przyszli na ostatni show. Karierę Billa Hicks'a zwieńczył występ z 6 stycznia 1994, który miał miejsce w klubie Caroline's Comedy Club w Nowym Jorku. Potem przeniósł się do rodziców, gdzie oczekiwał śmierci i 26 lutego o 11:20 zmarł. Został pochowany w rodzinnej katakumbie. Prosił też o przekazanie fanom swoich ostatnich słów:
Styl.
Sam siebie określał jako Chomskiego z "dowcipami o fiutach". Świadomie używał czarnego humoru, krytykował pop, a ludzi zaangażowanych w jego tworzenie i marketing nazywał "sługami Szatana", którzy próbują otumaniać ludzi. Grał na emocjach publiczności, nawiązywał z nią świetny kontakt, na scenie często towarzyszył mu też papieros – charakterystyczny "rekwizyt". Poruszał tematy o społeczeństwie, religii, polityce, i konsumpcjonizmie. Zdarzało mu się też mówić o zamachu na Johna F. Kennedy’ego. Wyśmiewał Raport Komisji Warrena i wersję z Lee Harvey Oswaldem jako samotnym strzelcem. Niektóre z występów kończył taką imitacją zabójstwa własnej osoby i padał na scenę. Zapytany o własny pogląd na swoją twórczość w wywiadzie dla BBC powiedział kiedyś: "Spotykamy się w połowie drogi: to jest klub nocny, a to są dorośli ludzie".

</doc>
<doc id="799592" url="https://pl.wikipedia.org/wiki?curid=799592" title="Blake Ross">
Blake Ross

Blake Ross (ur. 12 czerwca 1985 w Miami) – amerykański programista, współtwórca przeglądarki Firefox, wraz z Dave'em Hyattem zainicjował projekt Mozilla Firefox.

</doc>
<doc id="799594" url="https://pl.wikipedia.org/wiki?curid=799594" title="Kolumna maryjna">
Kolumna maryjna

Kolumna maryjna, kolumna mariacka – kolumna, na której znajduje się figura Matki Boskiej, najczęściej barokowa, wzniesiona w okresie późnej kontrreformacji. Charakterystyczna dla krajów Monarchii Habsburgów (w tym Austria, Czechy, Śląsk) i Bawarii. Bardzo często fundowana jako wotum za ustąpienie zarazy (kolumna morowa).
Polska.
Górny Śląsk:
Dolny Śląsk:

</doc>
<doc id="799597" url="https://pl.wikipedia.org/wiki?curid=799597" title="Markham (rzeka)">
Markham (rzeka)

Markham – rzeka we wschodniej części Papui-Nowej Gwinei. 
Jej źródła znajdują się w górach Finisterre. Płynie 180 km w kierunku południowo-wschodnim i wschodnim. Uchodzi do Oceanu Spokojnego, do zatoki Huon w mieście Lae.
Nazwa rzeki upamiętnia Clementsa Roberta Markhama (1830–1916), angielskiego geografa, odkrywcę i pisarza. Był on sekretarzem Królewskiego Towarzystwa Geograficznego (ang. Royal Geographical Society) w latach 1863–1888, a następnie przez 12 lat pełnił funkcję prezesa Towarzystwa. Na tym ostatnim stanowisku był głównie odpowiedzialny za organizację Brytyjskiej Narodowej Ekspedycji Antarktycznej w latach 1901–1904.

</doc>
<doc id="799601" url="https://pl.wikipedia.org/wiki?curid=799601" title="Kościół NMP w Chełmnie">
Kościół NMP w Chełmnie



</doc>
<doc id="799603" url="https://pl.wikipedia.org/wiki?curid=799603" title="Skóra barwnikowa">
Skóra barwnikowa



</doc>
<doc id="799604" url="https://pl.wikipedia.org/wiki?curid=799604" title="Xeroderma">
Xeroderma



</doc>
<doc id="799606" url="https://pl.wikipedia.org/wiki?curid=799606" title="Sanktuarium MB Bolesnej w Jarosławiu">
Sanktuarium MB Bolesnej w Jarosławiu



</doc>
<doc id="799608" url="https://pl.wikipedia.org/wiki?curid=799608" title="America Ferrera">
America Ferrera

America Georgine Ferrera (ur. 18 kwietnia 1984 w Los Angeles) – amerykańska aktorka i modelka honduraskiego pochodzenia.
Życiorys.
Najmłodsza z sześciorga rodzeństwa, pierwszą rolę zagrała jako ośmiolatka na scenie teatrzyku szkolnego.
W 2002 zadebiutowała na wielkim ekranie główną rolą w wyprodukowanym przez telewizję HBO komediodramacie "Prawdziwe kobiety są zaokrąglone". Rola ta przyniosła jej nagrodę aktorską na festiwalu Sundance oraz nominacje do Nagrody Młodych i nagrody Independent Spirit.
W 2006 roku wybrana została do obsady serialu komediowego "Brzydula Betty". Produkcja zdobyła ogromną popularność w Stanach Zjednoczonych, efektem czego były m.in. dwie statuetki Złotych Globów. Sama America, grająca w serialu tytułową Betty, wyróżniona została również nagrodą Stowarzyszenia Aktorów Filmowych.
Na przełomie 2006 i 2007 roku młoda aktorka zadebiutowała filmem "Hacia la oscuridad" w roli producenta.

</doc>
<doc id="799613" url="https://pl.wikipedia.org/wiki?curid=799613" title="One Point O">
One Point O

One Point O – thriller science-fiction w koprodukcji amerykańsko-rumuńsko-islandzkiej z 2004 roku.
Obsada.
Film wyraża obawy związane z postępem technicznym, a w szczególności z rozwojem nanotechnologii.
W produkcji filmu wykorzystano technikę mindfuck oraz sposoby realizacji wzorujące się na twórczości Franza Kafki – tzw. kafkaesk (nawet główny bohater, Simon J., jest inspirowany Józefem K.).

</doc>
<doc id="799617" url="https://pl.wikipedia.org/wiki?curid=799617" title="Huon (zatoka)">
Huon (zatoka)

Huon (ang. "Huon Gulf") – zatoka położona we wschodniej części Papui-Nowej Gwinei, będąca częścią Morza Salomona. Od otwartego morza oddziela ją półwysep Huon. 
Zatoka została nazwana na cześć bretońskiego odkrywcy, nawigatora i podróżnika, Jean-Michela Huon de Kermadeca (1748–1793). 
Największym miastem położonym na brzegu tej zatoki jest Lae.

</doc>
<doc id="799619" url="https://pl.wikipedia.org/wiki?curid=799619" title="Kościół Wniebowzięcia NMP w Rzeszowie">
Kościół Wniebowzięcia NMP w Rzeszowie



</doc>
<doc id="799622" url="https://pl.wikipedia.org/wiki?curid=799622" title="Gubernator-Generał Związku Południowej Afryki">
Gubernator-Generał Związku Południowej Afryki



</doc>
<doc id="799625" url="https://pl.wikipedia.org/wiki?curid=799625" title="Rrëshen">
Rrëshen

Rrëshen (alb. "Rrëshen", "Rrësheni") – miasto w północnej Albanii, stolica okręgu Mirdita w obwodzie Lezha. Liczba mieszkańców wynosi około 10 tys. (2006).

</doc>
<doc id="799628" url="https://pl.wikipedia.org/wiki?curid=799628" title="Widno (Skwierawy)">
Widno (Skwierawy)

Widno (kaszb. "Widno") – przysiółek wsi Skwierawy w Polsce, położony w województwie pomorskim, w powiecie bytowskim, w gminie Studzienice, na Pojezierzu Bytowskim.
W latach 1975–1998 przysiółek administracyjnie należał do województwa słupskiego.

</doc>
<doc id="799633" url="https://pl.wikipedia.org/wiki?curid=799633" title="Widno">
Widno



</doc>
<doc id="799634" url="https://pl.wikipedia.org/wiki?curid=799634" title="Aparat ortodontyczny">
Aparat ortodontyczny

Aparat ortodontyczny, aparat na zęby, klamerki na zęby ("z grec. orthos – prosty i odous – ząb") – aparat służący do przywracania właściwego, fizjologicznego zwarcia między szczęką a żuchwą, wyrównywania i właściwego ustawiania zębów w łukach zębowych, leczenia wad zgryzu. Istnieją aparaty ruchome oraz stałe. Stosuje się je odpowiednio do wady pacjenta. 
Aparat ruchomy zaleca się dla dzieci między 4 a 12 rokiem życia, w trakcie wymiany zębów mlecznych na stałe. Zbudowany jest on z akrylowej płytki, klamer i łuków z drutu, dopasowanych do zębów.
Aparat stały zaleca się dla młodzieży i dorosłych, do zębów stałych. Pozwala na korygowanie wad znacznie poważniejszych niż aparat ruchomy. Zbudowany jest z zamków i pierścieni, które są mocowane do szkliwa specjalnym klejem. Do nich mocowany jest za pomocą ligatur (potocznie zwanych 'gumeczkami') sprężysty drut, który wywiera na zęby stałą, precyzyjnie określoną siłę. Długość noszenia takiego aparatu uzależniona jest od wady. Wśród aparatów stałych rozróżnia się: aparaty estetyczne (ceramiczne, kryształowe) i aparaty metalowe (tytanowe, niklowe). 
Do ujemnych psychicznych skutków noszenia aparatu przez pacjenta należy początkowa niechęć, lęk w obawie przed brakiem akceptacji w swoim otoczeniu. Dostępne są też jednak aparaty kosmetyczne (z białej porcelany albo syntetycznego szafiru), które mogą być traktowane przez pacjentów prawie jak specyficzny rodzaj biżuterii. Aparat może również powodować dyskomfort, objawiający się wrażeniem uścisku na zębach oraz uczuciem bólu zębów.
Rodzaje stałych aparatów ortodontycznych.
lingwalne.
Istotą techniki lingwalnej jest prowadzenie leczenia w taki sposób, aby zamki oraz pozostałe elementy, w jakie wyposażony jest aparat lingwalny, pozostawały niezauważalne.
Systemy tego typu aparatów dzieli się na:
przezroczyste.
aparat ma postać przezroczystych nakładek na zęby, które są wyjmowane, a nie cementowane na stałe

</doc>
<doc id="799635" url="https://pl.wikipedia.org/wiki?curid=799635" title="Raphael Poiree">
Raphael Poiree



</doc>
<doc id="799644" url="https://pl.wikipedia.org/wiki?curid=799644" title="Alfred Milner">
Alfred Milner

Alfred Milner, 1. wicehrabia Milner KG, GCB, GCMG (ur. 23 marca 1854 w Gießen w Hesji, zm. 13 maja 1925 w Sturry Court niedaleko Canterbury) – brytyjski arystokrata, polityk i administrator kolonialny pochodzenia niemieckiego, jedyny syn Charlesa Milnera i córki generała-majora Johna Readyego. Prominentny polityk Imperium brytyjskiego, wywarł wielki wpływ na Południową Afrykę.
Początki kariery.
Dziadek Alfreda był Anglikiem, który osiadł w Niemczech i poślubił Niemkę. Ojciec Alfreda studiował fizykę w Londynie, później był lektorem języka angielskiego na uniwersytecie w Tybindze. W Tybindze wykształcenie odebrał również Alfred, który kontynuował naukę w King's College w Londynie oraz w latach 1872-1876 w Balliol College na Uniwersytecie w Oksfordzie. Uczelnię ukończył w 1877 r. ze stopniem naukowym pierwszej klasy. Został również wybrany do Stowarzyszenia New College. Na studiach zaprzyjaźnił się z Arnoldem Toynbee, z którym współpracował później przy jego pracach z zakresu historii ekonomicznej.
Mówił po angielsku z wyraźnym niemieckim akcentem, ale sam uważał siebie za "wielkiego brytyjskiego patriotę". Był gorącym zwolennikiem Imperium Brytyjskiego, a jego największym marzeniem był światowy Parlament w Londynie, w którym oprócz przedstawicieli Wielkiej Brytanii zasiadaliby również delegaci z Kanady, Australii, Nowej Zelandii i Południowej Afryki.
W 1881 r. Milner rozpoczął praktykę adwokacką w Inner Temple. Wkrótce rozpoczął również pracę dziennikarską w "Pall Mall Gazette", gdzie został asystentem redaktora Steada. W 1885 r. porzucił dziennikarstwo i postanowił spróbować swych sił w polityce startując w wyborach do Izby Gmin z okręgu Harrow jako reprezentant Partii Liberalnej. W wyborach poniósł porażkę, został jednak zauważony przez wpływowego polityka liberałów, George'a Goschena, który mianował Milnera swoim prywatnym sekretarzem, a po uzyskaniu w 1887 r. stanowiska Kanclerza Skarbu uczynił głównym prywatnym sekretarzem.
Dzięki protekcji Goschena Milner został w 1889 r. mianowany podsekretarzem stanu w egipskim Ministerstwie Finansów. W Egipcie przebywał przez 3 lata, podczas których przeprowadzono pierwszą wielką reformę finansową po tym, jak kraj stanął na krawędzi bankructwa. Milner powrócił do Anglii w 1892 r. i wydał książkę "England and Egypt". Jeszcze w tym samym roku został przewodniczącym Inland Revenue. W 1894 r. został odznaczony Krzyżem Towarzyskim Orderu Łaźni, a w 1895 r. Krzyżem Komandorskim tegoż Orderu.
W Południowej Afryce.
Na stanowisku przewodniczącego Inland Revenue Milner pozostawał do 1897 r. Nawiązał tam wiele znajomości, m.in. z Goschenem, lordem Cromerem (konsulem generalnym w Egipcie), Michaelem Hicksem-Beachem i sir Williamem Vernonem Harcourtem. Uczyniło go to jedną z najbardziej wpływowych postaci wśród liberałów.
Tymczasem w kwietniu 1897 r. Hercules Robinson zrezygnował ze stanowiska gubernatora Kolonii Przylądkowej i Wysokiego Komisarza Południowej Afryki. Zrezygnował w związku z kryzysem politycznym między brytyjską Kolonią Przylądkową a burską Republiką Transwalu po "rajdzie Jamesona" w 1896 r. Brytyjski minister kolonii Joseph Chamberlain zaproponował Milnera na stanowisko nowego gubernatora i Wysokiego Komisarza. Nominacja została ciepło przyjęta przez liderów Partii Liberalnej i późniejszego premiera Asquitha. Milner otrzymał zadanie unormowania relacji z burskimi państwami, Transwalem i Oranią.
Milner przybył do Kolonii Przylądkowej w maju 1897 r. Po unormowaniu stosunków z prezydentem Transwalu Paulem Krugerem Milner rozpoczął podróż brytyjskich posiadłości na południu Afryki. Przybył do Protektoratu Beczuany, Rodezji i Lesotho. Aby lepiej zrozumieć punkt widzenia Burów z Transwalu i Oranii oraz mieszkańców Przylądka Holenderskiego (części Prowincji Przylądkowej Zachodniej, zamieszkanej w większości przez ludność pochodzenia holenderskiego) uczył się podczas swojej podróży języka niderlandzkiego i języka afrikaans. Milner doszedł również do wniosku, że nie będzie nadziei na pokój i postęp w Afryce Południowej, jeśli zachowana zostanie "całkowita uległość Brytyjczyków wobec Holendrów w jednej z Republik". Milner miał na myśli sytuację w republice Transwalu, gdzie po okryciu złota przybyło wielu poszukiwaczy złota, głównie z Wielkiej Brytanii, a rząd burski obawiając się wpływu tych "Uitlanders" ("Cudzoziemców") nie przyznał im praw wyborczych.
Niepodległe republiki Transwalu i Oranii stały ponadto na przeszkodzie brytyjskim marzeniom o poddaniu pod kontrolę Korony całej Afryki, od Kairu do Kolonii Przylądkowej. Milner obawiał się również, że odkrycie złota naruszy równowagę sił w południowej Afryce na korzyść Burów, który szybko wzbogaceni mogliby przy poparciu Afrykanerów z Kolonii Przylądkowej wyrzucić Brytyjczyków z tej części Afryki. Tryumfalna reelekcja Krugera w lutym 1898 r. oznaczała, że sytuacja Uitlanders w Transwalu nie poprawi się. Milner uznał to za dobrą okazję aby Pretoria wystąpiła w obronie cudzoziemców.
3 marca 1898 r. w przemówieniu dostarczonym na zebranie Unii Afrykanerskiej w Graaff-Reinet Milner ogłosił, że jest zdeterminowany bronić wolności i równości brytyjskich obywateli w burskich republikach. Plany Milnera zbiegały się z planami wpływowego południowoafrykańskiego polityka Cecila Rhodesa. Zarówno Milner jak i Rhodes uważali Brytyjczyków za najwyższą ludzką rasę, której przeznaczeniem jest władza nad światem. Obaj byli zdeterminowani, aby usunąć burskie republiki z drogi imperialnym planom Brytyjczyków. Milner odrzucał możliwość pokojowego rozwiązania kwestii Uitlanders. Uważał, że Brytyjską hegemonię na południu Afryki można utwierdzić tylko siłą oręża.
Milner próbował skłócić burskie republiki z Afrykanerami z Kolonii Przylądkowej. Tu napotkał jednak na przeszkody. Mimo iż nie wszyscy w Unii Afrykanerskiej lubili Krugera, w tej sytuacji murem stanęli za prezydentem Transwalu. Trudności wzrosły gdy w wyborach do południowoafrykańskiego Parlamentu Unia uzyskała większość mandatów. Milner popadł również w konflikt z ministrem Schreinerem, który sprzeciwiał się brytyjskiej interwencji w Transwalu. Skończyło się na tym, że w październiku 1898 r. minister został odwołany ze stanowiska. Milner udał się następnie do Anglii, skąd powrócił w lutym 1899 r. z pełnym poparciem ministra Chamberlaina.
Sytuacja w międzyczasie pogorszyła się. W Johannesburgu trwały zamieszki a p.o. Wysokiego Komisarza, generał William Francis Butler, nie palił się do popierania żądań Uitlanders. 4 maja 1899 r. w piśmie wysłanym do Ministerstwa Kolonii Milner pisał, że wojna jest koniecznością. Tymczasem południowoafrykańscy politycy wciąż usiłowali rozwiązać konflikt metodami pokojowymi. Jan Hendrik Hofmeyr zorganizował w dniach 31 maja - 4 czerwca konferencję pokojową między Milnerem a Krugerem. Gubernator przedstawił trzy żądania:
Zgodnie z oczekiwaniami Milnera Kruger odrzucił żądania i wyjechał z konferencji ze łzami w oczach. Wszystkie negocjacje zostały zerwane. 11 października 1899 r. Wielka Brytania wypowiedziała wojnę burskim republikom.
II wojna burska.
Po wybuchu wojny Milner nie przejął osobiście dowodzenia, ale starał się wywierać wpływ na decyzje dowódców. W 1901 r., kiedy większość terytoriów republik burskich znajdowała się pod kontrolą Brytyjczyków, Milnerowi powierzono zorganizowanie brytyjskiej administracji cywilnej na podbitych terytoriach. W związku z tym zrezygnował on w lutym 1901 r. z funkcji gubernatora Kolonii Przylądkowej, ale pozostał na stanowisku Wysokiego Komisarza. Na podległych sobie ziemiach utrzymywał sieć obozów koncentracyjnych dla cywilnej ludności burskiej i ludności tubylczej. Szacuje się, że zmarło w nich ok. 40 000 ludzi.
W maju 1901 r. Milner udał się na "ciężko zapracowane wakacje" do Wielkiej Brytanii, podczas których większość czasu spędził w Ministerstwie Kolonii. 24 maja został przyjęty na audiencji u króla Edwarda VII. Tego samego dnia został odznaczony Krzyżem Wielkim Orderu Łaźni i mianowany członkiem Tajnej Rady. Otrzymał również tytuł para Zjednoczonego Królestwa jako 1. baron Milner of St James's and Cape Town. Rok później jego tytuł został podniesiony do godności wicehrabiego.
Podczas pobytu Milnera w Afryce Południowej doszło do zmiany w kierownictwie Partii Liberalnej. Ludzie z którymi związał się Milner przez wyjazdem do kolonii, tacy jako Goschen czy Hicks-Beach, stracili wpływy w Partii. Jej liderem był obecnie Henry Campbell-Bannerman, który nie przepadał za Milnerem. Inny liberał, Leonard Henry Courtney określał nawet Milnera mianem człowieka "pozbawionego rozumu". Campbell-Bannerman agitował na rzecz pozbawienia Milner wszelkich stanowisk. Te starania nie przyniosły rezultatów i w sierpniu 1901 r. lord Milner powrócił do Afryki Południowej. Ponieważ operacje wojenne dobiegały końca Milner rozpoczął organizację cywilnej administracji. Praca nabrała rozpędu, kiedy 31 maja 1902 r. podpisano w Pretorii traktat kończący II wojnę burską.
Czas pokoju.
Natychmiast po zawarciu pokoju Milner opublikował 21 czerwca Listy Patentowe ustanawiające zarząd kolonii koronnych w dawnych republikach Transwalu i Oranii. Automatycznie otrzymał stanowisko gubernatora kolonii Oranje i Transwalu. Milner ustanowił nowy podatek w wysokości 10% rocznych zysków z kopalni złota. Nadzorował również przesiedlenia ludności burskiej, podział ziemi między brytyjskich osadników, edukację, wymiar sprawiedliwości i budowę linii kolejowych. Tymczasem ponownie skomplikowały się sprawy wewnętrzne Wielkiej Brytanii. Na skutek sporu o kształt polityki gospodarczej państwa Chamberlain stracił stanowisko ministra kolonii. Milner przebywający wówczas w Europie spotkał się z nowym premierem, Arthurem Balfourem, który zaproponował Milnerowi tekę ministra kolonii, jednak lord odrzucił tę propozycję, uznając za ważniejsze wypełnienie swojej misji w południowej Afryce. W grudniu 1903 r. powrócił do Johannesburga, gdzie dowiedział się o kryzysie przemysłu kopalnianego spowodowanego brakiem chętnych do pracy w kopalniach złota. Milner wpadł więc na pomysł sprowadzenia robotników z Chin na 3-letnie roboty. Pierwszy transport robotników przybył w czerwcu 1904 r.
Na przełomie 1904 i 1905 r. lord Milner był pochłonięty wdrażaniem w Transwalu systemu rządów reprezentacyjnych, stanowiących pośrednią formę między królewską administracją kolonii a samorządem. 31 marca 1905 r. zostały wydane odpowiednie zarządzenia odnośnie do rządów reprezentacyjnych. Tymczasem pogorszył się stan zdrowia lorda Milnera i wicehrabia zdecydował się odejść na emeryturę. Natychmiast po wydaniu wspomnianych zarządzeń zrezygnował ze wszystkich pełnionych funkcji i 2 kwietnia opuścił Pretorię i następnego dnia odpłynął do Europy. Pozostawiał Afrykę Południową w stanie ekonomicznego kryzysu, z licznie podnoszonymi głosami sprzeciwu wobec jego bezwzględnej polityki. Minister kolonii Alfred Lyttelton stwierdził jednak, że działalność Milnera w Afryce stworzyła podstawy do zjednoczenia brytyjskich kolonii w Unię Południowoafrykańską. Po powrocie do kraju Uniwersytet w Oksfordzie nadał mu tytuł honorowego doktora prawa cywilnego.
Doświadczenia w Afryce Południowej skłoniły Milnera do wysunięcia postulatów ściślejszego związania kolonii z Koroną brytyjską. Na konferencji w Londynie w 1907 r. poświęconej sprawom kolonialnym, Milner wysunął postulat utworzenia stałej Rady Imperium, w skład której wchodzić mieli delegaci ze wszystkich posiadłości brytyjskiego imperium, oraz ściślejsze związanie kolonii z macierzą poprzez protekcjonizm handlowy i zacieśnienie współpracy handlowej. W 1910 r. założył Towarzystwo Okrągłego Stołu, które miało promować jego idee.
Pobyt w Wielkiej Brytanii.
Niedługo po powrocie z Południowej Afryki Milner musiał stawić czoło oskarżeniom radykalnych deputowanych Izby Gmin o nieludzkie traktowanie chińskich robotników, ale wyszedł z tej sytuacji obronną ręką. W 1906 r. został przewodniczącym firmy górniczej Rio Tinto Zinc. W latach 1909-1911 sprzeciwiał się propozycjom budżetowym wysuwanym przez Kanclerza Skarbu Lloyda George’a. Oddalił się również od liberałów i przeszedł w szeregi zwolenników Partii Konserwatywnej.
W 1916 r. Milner wszedł w skład koalicyjnego gabinetu Lloyda George’a jako minister bez teki. Jako najbardziej doświadczony po premierze członek gabinetu, lord Milner rychło stał się prawą ręką Lloyda George’a podczas licznych kryzysów w liberalno-konserwatywnej koalicji. Był zwolennikiem ścisłej współpracy krajów Ententy. W lutym 1917 r. brał udział w konferencji sprzymierzonych w Piotrogrodzie. W marcu 1918 r. był reprezentantem brytyjskiego gabinetu we Francji, gdy Niemcy zaczynały swoją wiosenną ofensywę. Działał na rzecz nadania marszałkowi Fochowi tytułu generalissimusa wojsk sprzymierzonych, co ostatecznie nastąpiło w 26 marca.
19 kwietnia 1918 r. Milner otrzymał tekę ministra wojny i przewodniczył radzie wojennej do końca I wojny światowej. Po wyborach 1918 r., które przyniosły wielkie zwycięstwo gabinetowi Lloyda George’a, Milner otrzymał w 1919 r. tekę ministra kolonii. Reprezentował Zjednoczone Królestwo na konferencji pokojowej w Paryżu i złożył swój podpis pod Traktatem Wersalskim. W latach 1919-1921 przebywał w Egipcie, gdzie badał możliwość przyznania Egiptowi autonomii. W lutym 1921 r. zrezygnował ze stanowiska ministra i odszedł na emeryturę.
Ostatnie lata.
26 lutego 1921 r. poślubił Violet Georginę Gascoyne-Cecil, z domu Maxse (1872 - 10 października 1958), wdowę po lordzie Edwardzie Gascoyne-Cecilu, córkę admirała Fredericka Augustusa Maxse'a i Cecilii Steel. Małżeństwo to nie doczekało się potomstwa.
Lord Milner pozostał nadal aktywnym członek Rhodes Trust. Stanley Baldwin powierzył mu nawet stanowisko przewodniczącego komisji ds. imperialnego protekcjonizmu, ale Milner nigdy nie objął tego stanowiska, gdyż Baldwin przegrał wybory parlamentarne. W 1925 r. udał się do Południowej Afryki. Zmarł po powrocie, 15 maja, z powodu śpiączki afrykańskiej, która została prawdopodobnie wywołana przez ukąszenie przez komara.
Wraz z jego śmiercią wygasł tytuł wicehrabiego Milner.

</doc>
<doc id="799647" url="https://pl.wikipedia.org/wiki?curid=799647" title="Fiszewo (Skwierawy)">
Fiszewo (Skwierawy)

Fiszewo (kaszb. "Fëszewò", niem. "Fischau") – część wsi Skwierawy w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim, nad zachodnim brzegiem jeziora Fiszewo. 
W latach 1975–1998 Fiszewo administracyjnie należało do województwa słupskiego.

</doc>
<doc id="799648" url="https://pl.wikipedia.org/wiki?curid=799648" title="Fiszewo">
Fiszewo



</doc>
<doc id="799651" url="https://pl.wikipedia.org/wiki?curid=799651" title="William Carlos Williams">
William Carlos Williams

William Carlos Williams (ur. 17 września 1883 w Rutherford, zm. 4 marca 1963 tamże) – amerykański poeta, pisarz i dramaturg; pediatra.
Życiorys.
Urodził się 17 września 1883 w Rutherford, w stanie New Jersey. Jego ojciec był Anglikiem, zaś matka miała francusko-baskijskie oraz holendersko-żydowskie korzenie.
Po uzyskaniu średniego wykształcenia w swoim rodzinnym mieście, wyjechał studiować do Europy – pobierał nauki w Genewie i Paryżu – by po powrocie do Stanów Zjednoczonych skończyć medycynę na uniwersytecie stanowym w Pennsylwanii. Dalsza ścieżka edukacyjna Williamsa prowadziła m.in. przez Nowy Jork oraz Lipsk, gdzie odbywał staże. Osiadłszy już na stałe w Rutherford, założył prywatny gabinet lekarski, a następnie został kierownikiem pediatrii w szpitalu w pobliskim Paterson.
W 1912 roku poślubił Florence Herman, która stanowiła jedną z ważniejszych inspiracji dla jego twórczości. Miał z nią dwóch synów – Williama i Paula. Podczas studiów zaprzyjaźnił się m.in. z Ezrą Poundem oraz Hildą Doolittle (H.D.), należącymi do najwybitniejszych twórców epoki.
Swoje późne lata Williams poświęcił współpracy z wieloma młodymi poetami, dla których stał się mistrzem. Jego wpływ jest szczególnie widoczny wśród twórców Beat Generation oraz szkoły nowojorskiej.
Zmarł w wieku 79 lat w rodzinnym Rutherford.
Historia twórczości.
Williams przez większość swojego dorosłego życia łączył pracę lekarza z pisaniem. Pierwszy tom, który wydał własnym nakładem w Rutherford, to "Poems "z 1909 roku. Na początku swojej kariery literackiej był silnie powiązany (pod wpływem Pounda) z nurtem imagizmu oraz środowiskiem nowojorskiej awangardy, kręgiem artystycznym określanym jako "Others "("Inni"), w skład którego wchodzili m.in. Marcel Duchamp, Wallace Stevens oraz Alfred Kreymborg. Pierwsze tomy poezji Williamsa nie są zbyt mocno nacechowane jego specyficznym stylem, znanym z dojrzałych wierszy. Przełomowa okazała się wydana w 1923 roku książka "Spring and All", stanowiąca zbiór naprzemiennie ułożonych fragmentów poetyckich i prozatorskich. Eksperymentalna faza twórczości poety osiągnęła wtedy swoją kulminację, a jej efektem było wypracowanie indywidualnego charakteru twórczości. Właśnie z tego tomu pochodzi jeden z najsłynniejszych wierszy Williamsa, "The Red Wheelbarrow "("Czerwona taczka"), oznaczony jako wiersz XXII.
Mimo powszechnego uznania wśród kręgów literackich lat 20. i 30., pisarz nie był jeszcze dobrze znany szerokiej publiczności czytelniczej. Dopiero w 1937, po nawiązaniu współpracy z wydawnictwem New Directions (powstałym zresztą z inicjatywy Pounda), twórczość Williamsa zaczęła powoli zajmować miejsce w kanonie literatury współczesnej. Rosnąca popularność jego poezji sprawiła, że stawał się przewodnikiem dla nadchodzących pokoleń literackich – inspirował twórców tak różnych, jak Allen Ginsberg czy Robert Lowell.
W roku 1946 Williams opublikował pierwszą część poematu "Paterson", stanowiącego swoistą kronikę jednego miasta, zawartą w epickiej, modernistycznej formie. Całość utworu składa się z pięciu części, kolejne cztery opublikowano w latach 1948, 1949, 1951, 1958. Trzecia z nich przyniosła pisarzowi National Book Award w kategorii poetyckiej (przyznano mu ją w 1950 roku). Ten moment uważa się za szczytowy dla kariery literackiej poety.
W 1951 roku Williams przeżył swój pierwszy udar mózgu. Od tego czasu zdrowie poety (wcześniej doświadczonego już przez dwa ataki serca) zaczęło drastycznie się pogarszać. Te poważne komplikacje nie przyniosły jednak kresu jego pisaniu, w przeciwieństwie do praktyki lekarskiej, której wtedy zaniechał. Mimo kolejnego udaru (1952) oraz poważnej depresji (1953) wciąż wydawał nowe tomy wierszy. Z okresu rekonwalescencji pochodzą jedne z jego wybitniejszych zbiorów: "The Desert Music "(1954) oraz "Journey to Love "(1955), zawierający słynny poemat "To Asphodel".
Najcięższy w życiu pisarza udar mózgu miał miejsce w roku 1955. Williams został częściowo sparaliżowany, musiał ponownie nauczyć się mówić i pisać. Nie odzyskał jednak pełnej sprawności. Niemniej, udało mu się wtedy napisać m.in. biografię swojej matki ("Yes, Mrs. Williams", 1959), oraz kilka sztuk teatralnych. Ostatni tom poezji, "Pictures from Brueghel and Other Poems", wydano rok przed śmiercią autora, w 1962 roku.
Poetyka i inspiracje.
Pierwsze próby pisarskie Williamsa rzekomo nie były udane – juwenilia w keatsowskim stylu, pisane w koledżu, miały być odtwórcze i wątpliwej jakości. Niemniej, wraz z systematyczną pracą i nieustannym samokształceniem (wspominane podróże po Europie i Stanach Zjednoczonych, przyjaźnie z prominentnymi artystami) pisarz stopniowo wykrystalizował własną, charakterystyczną poetykę. Jako główne prądy inspirujące dojrzałą twórczość Williamsa wymienia się przede wszystkim modernizm oraz imagizm.
Williams za punkt programowy uważał uchwycenie istoty amerykańskiego języka. Jak pisał:
Według Julii Hartwig, tłumaczki i miłośniczki poezji Williamsa, "miał to być język codzienny, bezpośredni i wyzbyty wielosłowia, ekspresja poetycka oparta na leksyce autentycznie amerykańskiej, dążąca do konkretu, do przywrócenia przedmiotowi jego pełnego i symbolicznego znaczenia – «Składaj/ nie idee/, ale rzecz do rzeczy» ("not ideas but in things"); zasadą tą Williams kierował się w swojej poezji konsekwentnie". Tematyka utworów Williamsa (mimo swojej różnorodności) silnie korespondowała z tym założeniem. Poeta dużo miejsca poświęca osobistemu, codziennemu doświadczeniu i obserwacjom. Wiele spośród wierszy Williamsa było zatem portretami powszedniej Ameryki, w jej – przede wszystkim – bardzo szczególnych aspektach.
Istotnym dla Williamsa aspektem poezji była jej metryka, zwłaszcza w kontekście zapisu. Jest autorem koncepcji tzw. "triadic-line poetry", w której poszczególne zdania podzielone są na trzy części (osobno stanowiące określone stopy metryczne), każda w oddzielnym wersie, które w sumie tworzą trymetr. Tym sposobem poeta zachowuje naturalną melodię wypowiedzi, jednocześnie nie wyłamując się z formalnych kwestii zapisu.
Twórczość Williamsa częstokroć nie poddaje się analizom w obrębie tradycyjnych dyskursów ideologicznych, ponieważ bardzo rzadko zawiera tego rodzaju rozważania. Niemniej, Hartwig określa ją jako "na wskroś demokratyczną: jest otwarta, czytelna, oparta na widzialnym konkrecie, unikająca ideowych spekulacji. (...) W porównaniu z nim Pound czy Stevens, nie mówiąc już o Eliocie, to arystokraci pióra, poszukujący własnego wyrazu w innych zgoła niż Williams rejonach"". "„Demokratyczność” poezji Williamsa daje się odczuć także poprzez jego żywe zainteresowanie konkretnymi ludźmi, w szczególności jego własnymi pacjentami, których cierpienie zdarzało mu się ukazywać w swoich dziełach.
Trudno wskazać przynależność Williamsa do jakiegokolwiek spośród wielkich nurtów artystycznych XX wieku. Sam pisarz częściej definiował swój program w kategoriach negatywnych – jeszcze w latach 20. odciął się od imagistów, uważał się także za antysymbolistę i antymodernistę. Jego dzieła – w dużej mierze nowatorskie w formie – wytyczyły nowe ścieżki w rozwoju amerykańskiej literatury.

</doc>
<doc id="799658" url="https://pl.wikipedia.org/wiki?curid=799658" title="Zygmunt Jelonek">
Zygmunt Jelonek

Zygmunt Janusz Jelonek (ur. 6 maja 1909 roku w Suwałkach, zm. w 1994) – polski inżynier i radiotechnik.
W 1927 rozpoczął studia na Wydziale Matematyczno-Przyrodniczym Uniwersytetu Warszawskiego, po roku przeniósł się na Wydział Elektryczny Politechniki Warszawskiej, a od 1934 r. pracował w Państwowym Instytucie Telekomunikacyjnym w Warszawie jako bardzo bliski współpracownik profesora Janusza Groszkowskiego. Zaprojektował wtedy m.in. konstrukcję generatora wzbudzającego Radiostacji Wileńskiej o najlepszej w Europie w połowie lat 30. stabilności częstotliwości. Od 1940 roku był pracownikiem w ośrodku badawczym Signals Research and Development Establishment w Christchurch w Anglii.
Był konstruktorem radiostacji WS 10, pierwszej na świecie linii radiowej o ośmiu kanałach komunikacyjnych. Za to dokonanie został wymieniony (6 czerwca) jako jedyny Polak w rozkazie dziennym w D-Day. Brał udział w rozwikłaniu tajemnicy Enigmy.

</doc>
<doc id="799661" url="https://pl.wikipedia.org/wiki?curid=799661" title="Silnik asynchroniczny">
Silnik asynchroniczny



</doc>
<doc id="799663" url="https://pl.wikipedia.org/wiki?curid=799663" title="Żaroodporność">
Żaroodporność

Żaroodporność - zdolność materiału do przeciwstawienia się korozji gazowej w podwyższonych temperaturach. W celu zwiększenia żaroodporności stali stosuje się dodatki stopowe takie jak: chrom, krzem i aluminium.
Żaroodporność stali uzyskuje się przez utworzenie na jej powierzchni zwartej i dobrze przylegającej warstwy tlenków "" utrudniających dyfuzję tlenu do metalu i zabezpieczających przed dalszym niszczeniem.

</doc>
<doc id="799665" url="https://pl.wikipedia.org/wiki?curid=799665" title="Hrabia Granard">
Hrabia Granard

Informacje ogólne.
Baroneci Forbes of Castle Forbes
Hrabiowie Granard 1. kreacji (parostwo Irlandii)
Następca 10. hrabiego Granard: Jonathan Peter Hastings Forbes, wicehrabia Forbes

</doc>
<doc id="799667" url="https://pl.wikipedia.org/wiki?curid=799667" title="DNA mitochondrialny">
DNA mitochondrialny



</doc>
<doc id="799668" url="https://pl.wikipedia.org/wiki?curid=799668" title="Radykalni">
Radykalni

Radykalni – książka wydana przez wydawnictwo Księgarnia św. Jacka w Katowicach w 1997 roku. Zawiera ona wywiady przeprowadzone przez Marcina Jakimowicza z nawróconymi muzykami rockowymi: Tomkiem Budzyńskim, Grzegorzem "Dzikim" Wacławem, Darkiem Malejonkiem i Piotrem "Stopą" Żyżelewiczem.

</doc>
<doc id="799670" url="https://pl.wikipedia.org/wiki?curid=799670" title="Siarkowanie">
Siarkowanie

Siarkowanie (zwane też siarkowaniem dyfuzyjnym albo nasiarczaniem) – proces obróbki cieplno-chemicznej stali polegający na dyfuzyjnym nasycaniu warstwy wierzchniej w siarkę. Przeprowadzany jest celem zwiększenia odporności na ścieranie, a zatem proces jest wykorzystywany głównie do narzędzi skrawających i do obróbki plastycznej. Stale, z których wykonane są te narzędzia to najczęściej: SW7M, SW18, NC10 oraz NW9.
Badania prowadzone na Politechnice Śląskiej doprowadziły do powstania metody niskotemperaturowego elektrolitycznego siarkowania w kąpielach solnych. Skład takiej kąpieli zawiera 80 procent rodanku potasowego, 15 procent rodanku sodowego oraz 5 procent Na2S2O3. Obserwowany wzrost trwałości narzędzi poddanych obróbce wahał się pomiędzy 10 a 400 procent.

</doc>
<doc id="799673" url="https://pl.wikipedia.org/wiki?curid=799673" title="Okuny">
Okuny

Okuny (kaszb. "Òkunë") – przysiółek wsi Kłączno w Polsce, położony w województwie pomorskim, w powiecie bytowskim, w gminie Studzienice, na Pojezierzu Bytowskim, w pobliżu jeziora Okunie. Wchodzi w skład sołectwa Kłączno.
Miejscowość położona jest w pobliżu jeziora Okunie.
Przysiółek wchodzi w skład sołectwa Kłączno.
W latach 1975–1998 przysiółek administracyjnie należał do województwa słupskiego.

</doc>
<doc id="799675" url="https://pl.wikipedia.org/wiki?curid=799675" title="Trazymach">
Trazymach

Trazymach z Chalcedonu (V w. p.n.e.) – filozof grecki, jeden z pierwszych sofistów. Uznany za przedstawiciela immoralizmu.
Definiował sprawiedliwość jako „to, co korzystne dla silniejszego”. Dowodził, że prawa i wartości nie pochodzą ani z natury, ani od bogów, ani z rozumnego ustanowienia, lecz wyrażają jedynie interes tego, kto ma władzę. Twierdził (według relacji Platona zawartej w dziele "Państwo"), że bogowie nie dbają o sprawy ludzkie. Gdyby było inaczej, nie zapomnieliby o największym z dóbr ludzkich, jakim jest sprawiedliwość, „a wszakże sprawiedliwości nie widzimy u ludzi”. Odrzucał, jako czysto umowne, normy moralne i religijne.

</doc>
<doc id="799679" url="https://pl.wikipedia.org/wiki?curid=799679" title="Olszewo-Reszki">
Olszewo-Reszki

Olszewo-Reszki – część wsi Olszewo-Bołąki w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 Olszewo-Reszki administracyjnie należało do województwa ciechanowskiego.

</doc>
<doc id="799685" url="https://pl.wikipedia.org/wiki?curid=799685" title="Brandon Wheat Kings">
Brandon Wheat Kings

Brandon Wheat Kings – juniorska drużyna hokejowa grająca w WHL w dywizji wschodniej, konferencji wschodniej. Drużyna ma swoją siedzibę w Brandon w Kanadzie. 

</doc>
<doc id="799687" url="https://pl.wikipedia.org/wiki?curid=799687" title="Hilda Doolittle">
Hilda Doolittle

Hilda Doolittle (ur. 1886 w Bethlehem, Pensylwania, zm. 1961 w Zurychu, Szwajcaria) – amerykańska poetka, powieściopisarka i autorka wspomnień. Posługiwała się inicjałami H.D. 
Życiorys.
Hilda Doolittle urodziła się 10 września 1886 roku w miejscowości Betlehem w stanie Pennsylvania. Jej matka była ewangeliczką z kościoła Braci morawskich. Wychowywała się w Filadelfii, gdzie jej ojciec był dyrektorem obserwatorium astronomicznego. Jako młoda kobieta zaprzyjaźniła się z Marianne Moore i Ezrą Poundem. W 1913 wyszła za mąż za poznanego w Londynie powieściopisarza Richarda Aldingtona. W 1919 roku urodziła córkę Frances Perditę, której ojcem był Cecil Gray, przyjaciel D.H. Lawrence'a. Była osobą otwarcie biseksualną. Zmarła w Zurychu 27 września 1961 roku.
Twórczość.
Początkowo Hilda Doolittle była związana z imagizmem, następnie z feministycznym nurtem modernistycznej poezji i prozy. Debiutowała tomikiem "Sea Garden" w 1916 roku. Pisała zarówno wiersze jak i powieści, a także wspomnienia. Ważnym impulsem okazała się dla poetki II wojna światowa. Efektem jej wojennych doświadczeń jest tomik "The Walls Do Not Fall" z 1944 roku. Hilda Doolittle jest poza tym autorką między innymi poematu epickiego ("Helen in Egipt"). W jej twórczości ważną rolę odgrywają odniesienia do tradycji kultury europejskiej, zwłaszcza do mitologii greckiej i Biblii. W prozie posługiwała się techniką strumienia świadomości.
Na język polski wiersze H.D. tłumaczyli Leszek Engelking i Andrzej Szuba.

</doc>
<doc id="799688" url="https://pl.wikipedia.org/wiki?curid=799688" title="Błotowo">
Błotowo

Błotowo (kaszb. "Błotowò") – część wsi Skwierawy w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim. Wchodzi w skład sołectwa Skwierawy. 
W latach 1975–1998 Błotowo administracyjnie należało do województwa słupskiego.

</doc>
<doc id="799692" url="https://pl.wikipedia.org/wiki?curid=799692" title="President’s Cup">
President’s Cup



</doc>
<doc id="799696" url="https://pl.wikipedia.org/wiki?curid=799696" title="Ogniwo paliwowe zasilane bezpośrednio metanolem">
Ogniwo paliwowe zasilane bezpośrednio metanolem

Ogniwo paliwowe zasilane bezpośrednio metanolem, DMFC ("Direct-Methanol Fuel Cell") – rodzaj ogniwa paliwowego, w którym metanol (CH3OH) nie jest reformowany, lecz dostarczany bezpośrednio do ogniwa.
Ogniwa zasilane metanolem są to zmodyfikowane ogniwa polimerowe (PEMFC).
Przy obecnym rozwoju technologii, ogniwa zasilane bezpośrednio metanolem mogą produkować ograniczone moce, za to mogą magazynować dużo energii na małej przestrzeni. Co oznacza, że mogą produkować niewielkie ilości energii elektrycznej w długim okresie (co czyni je użytecznymi np. w telefonach komórkowych, laptopach).
Budowa i zasada działania.
Elektrolitem w ogniwie DMFC jest spolimeryzowany fluorkowany kwas sulfonowy w postaci membrany pokrytej porowatą platyną (katalizator). Anoda natomiast, jako katalizatory, ma oprócz platyny (Pt) również ruten (Ru), których zadaniem jest chemisorpcja metanolu i wody oraz elektrochemiczne pozbawienie ich elektronów. Platyna rozkłada metanol, a ruten cząsteczkę wody.
Elektrochemiczne reakcje zachodzące w ogniwie DMFC są następujące:
Etapy pracy ogniwa DMFC:
Ogniwo zasilane bezpośrednio metanolem pracuje w temperaturze t = 90-120 °C.
Teoretycznie z 1 dm3 metanolu można uzyskać 5 kWh energii elektrycznej, ponieważ jednak ogniwa te mają na razie sprawność ok. 20-34%, więc uzyskuje się 1,7 kWh/dm3.

</doc>
<doc id="799699" url="https://pl.wikipedia.org/wiki?curid=799699" title="DMFC">
DMFC



</doc>
<doc id="799701" url="https://pl.wikipedia.org/wiki?curid=799701" title="Amy Lowell">
Amy Lowell

Amy Lawrence Lowell (ur. 9 lutego 1874 w Bostonie; zm. 12 maja 1925, tamże) – amerykańska poetka i krytyczka związana z nurtem imagizmu.
Pośmiertnie – w roku 1926 – wyróżniona nagrodą Pulitzera za osiągnięcia w dziedzinie poezji.
Życiorys.
Siostra Percivala Lowella. W "Can Grande's Castle" (1918) i innych cyklach poetyckich, wyszedłszy z francuskiego parnasizmu do wolnego wiersza i prozy rytmicznej, stała się przywódczynią imagizmu w Ameryce. Jej twórczość o świetnym poczuciu formy jest raczej intelektualnie i technicznie opanowana. Najlepsze są jej poematy epickie, zwłaszcza "Legends" (1921). "Selected Poems" (1928). Świetne studia krytyczne: "Six French Poets" (1915) i "Tendencies in Modern American Poetry" (1917), szeroko zakrojona biografia Johna Keatsa (1925, 2 t).
Urodziła się w zamożnej rodzinie. W wieku lat siedemnastu opuściła prywatną szkołę, by zająć się swoimi starzejącymi się rodzicami, lecz nadal uczyła się sama. Swój pierwszy wiersz napisała w roku 1902 po tym, gdy zobaczyła słynną aktorkę Eleonorę Duse na scenie.
W roku 1909 Amy poznała inną aktorkę, Adę Russell, z którą następnie związała się emocjonalnie. Pozostały razem aż do śmierci Amy.
Na język polski wiersze Lowell tłumaczyli Leszek Engelking i Andrzej Szuba.
Ukazał się dwujęzyczny obszerny wybór wierszy: 
Amy Lowell: Wiersze wybrane/Selected Poems. Wybrał, z angielskiego przełożył i opracował Ryszard Mierzejewski, Pieszyce 2018 
https://archiwum.allegro.pl/oferta/amy-lowell-wiersze-wybrane-i7621720347.html

</doc>
<doc id="799702" url="https://pl.wikipedia.org/wiki?curid=799702" title="Petrochemia (Płock)">
Petrochemia (Płock)

Petrochemia – jedno z dwóch przemysłowych osiedli Płocka. Nie posiada stałej ludności. Jego powierzchnię prawie w całości zajmują tereny PKN Orlen oraz teren Płockiego Parku Przemysłowo-Technologicznego (PPPT).
Komunikacja.
ul. Łukasiewicza /brama nr 2/ – dojazd autobusami linii: 31, 32, 33, 35, A
ul. Chemików /brama nr 1/ – dojazd autobusami linii: 32, 33, 35, A
ul. Długa /brama nr 11/ – dojazd autobusami linii: 31
ul. Zglenickiego /brama nr 1/ – dojazd autobusami linii: 5, 11, 16

</doc>
<doc id="799706" url="https://pl.wikipedia.org/wiki?curid=799706" title="Bartłomiej Wróbel">
Bartłomiej Wróbel

Bartłomiej Wróbel (ur. 12 sierpnia 1977 w Gdyni) – polski hokeista, trener.
Jego młodszy brat Marek Wróbel także został hokeistą.
Kariera.
Wychowanek i wieloletni zawodnik Stoczniowca Gdańsk. Absolwent NLO SMS PZHL Sosnowiec z 1996. W ostatnich trzech sezonach kapitan drużyny Stoczniowca. We wrześniu 2010 zakończył zawodową karierę zawodniczą. Później podjął występy w amatorskich rozgrywkach II ligi w barwach drużyny Mad Dogs Sopot.
W barwach reprezentacji Polski wystąpił na turniejach Zimowej Uniwersjady w 1997, 2001.
Został twórcą i trenerem Hokejowego Uczniowskiego Klubu Sportowego „Niedźwiadki” w Gdyni. Został selekcjonerem reprezentacji polski w hokeju na rolkach. Jako grający trener reprezentacji Polski uczestniczył w turniej hokeja na rolkach podczas World Games 2017.

</doc>
<doc id="799707" url="https://pl.wikipedia.org/wiki?curid=799707" title="Przemysław Bereszyński">
Przemysław Bereszyński

Przemysław Bereszyński (ur. 11 stycznia 1969 w Poznaniu) – polski piłkarz, występujący na pozycji obrońcy, oraz trener piłkarski. 
Kariera piłkarska.
Jest wychowankiem Lecha Poznań, w którym zaczynał karierę w 1988 roku. W „Kolejorzu” występował przez siedem lat i w jego barwach rozegrał w sumie 134 spotkania i zdobył jednego gola. W 1995 roku przeszedł do Sokoła Tychy, a dwa lata później podpisał kontrakt z Dyskobolią Grodzisk Wielkopolski. W rundzie wiosennej sezonu 2002/03 został zawodnikiem Kujawiaka Włocławek, pół roku później w barwach tego klubu zakończył karierę. W sezonach od 2005 do 2006 roku występował w drużynie oldbojów Lecha Poznań. 
Kariera trenerska.
Do 2012 prowadził drużynę Lecha Poznań U-19. W 2012 został trenerem rezerw Warty Poznań, pełnił tę funkcję do 2016. W tym samym roku został trenerem Warty Poznań U-19.
Życie prywatne.
Ojciec Bartosza Bereszyńskiego, piłkarza, reprezentanta Polski.
Sukcesy.
Lech Poznań.
I liga (obecnie Ekstraklasa)
Superpuchar Polski

</doc>
<doc id="799711" url="https://pl.wikipedia.org/wiki?curid=799711" title="Łubieniec">
Łubieniec

Łubieniec (kaszb. "Łubénc") – przysiółek wsi Łąkie w Polsce, położony w województwie pomorskim, w powiecie bytowskim, w gminie Studzienice, na Pojezierzu Bytowskim. Wchodzi w skład sołectwa Łąkie.
W latach 1975–1998 przysiółek należał administracyjnie do województwa słupskiego.

</doc>
<doc id="799719" url="https://pl.wikipedia.org/wiki?curid=799719" title="Szkoła muzyczna">
Szkoła muzyczna

 
Szkoła muzyczna – instytucja prowadząca kształcenie w zakresie muzyki. Wyższa uczelnia tego rodzaju bywa nazywana konserwatorium. 
System szkół w Polsce.
Szkolnictwo muzyczne w Polsce tworzy odrębny od szkół ogólnokształcących system, który stwarza uzdolnionym muzycznie dzieciom i młodzieży możliwość indywidualnego, nieodpłatnego kształcenia w zakresie muzyki. Organami prowadzącymi szkoły są: 
System opiera się na trzystopniowym modelu kształcenia, obejmującym szkołę podstawową (I stopnia), średnią (II stopnia) oraz wyższą (uczelnia muzyczna, dawniej "konserwatorium" lub "wyższa szkoła muzyczna", obecnie "akademia muzyczna" lub "uniwersytet muzyczny"). 
Szkoły prowadzone przez MKiDN oraz jednostki samorządu terytorialnego (a także nieliczne inne) mają status szkół publicznych, a prowadzone przez osoby fizyczne lub stowarzyszenia – niepublicznych. Część szkół niepublicznych posiada identyczne uprawnienia w zakresie kształcenia, co szkoły publiczne. 
Szkoła muzyczna I stopnia.
Według danych Ministerstwa Kultury i Dziedzictwa Narodowego szkoły tego typu stanowią ok. 70% wszystkich polskich szkół artystycznych. Mają znaczenie nie tylko jako placówki przygotowujące muzykalne dzieci do podjęcia dalszego kształcenia, ale także instytucje kulturotwórcze w swoim regionie – organizujące koncerty, audycje, festiwale i konkursy. Zgodnie z obowiązującym rozporządzeniem w sprawie szczegółowych kwalifikacji wymaganych od nauczycieli szkół artystycznych zajęcia prowadzone są przez pedagogów z wykształceniem wyższym, absolwentów co najmniej studiów I stopnia uczelni muzycznych.
Kształcenie obejmuje naukę gry na wybranym instrumencie w ramach regularnych, indywidualnych zajęć z pedagogiem – pracy na zasadzie mistrz-uczeń. Lekcje instrumentu odbywają się dwa razy w tygodniu. Uczeń uczęszcza także na grupowe zajęcia teoretyczne: rytmika i kształcenie słuchu (klasy młodsze) oraz audycje muzyczne i kształcenie słuchu (klasy starsze). Ponadto uczeń może grać w zespole kameralnym, w orkiestrze lub śpiewać w chórze.
Szkołę I stopnia można realizować w 6-letnim lub 4-letnim cyklu kształcenia. Przyjmowani są kandydaci w wieku od 6 do 16 roku życia; podstawą przyjęcia jest zwykle test (odbywający się w miesiącach kwiecień-czerwiec) sprawdzający uzdolnienia muzyczne, warunki psychofizyczne oraz predyspozycje do nauki gry na wybranym instrumencie. Do przeprowadzanych testów należą m.in. Średnia Miara Słuchu Muzycznego E. Gordona (tzw. test gordonowski) oraz Test Inteligencji Muzycznej H. Winga.
Istnieją również ogólnokształcące szkoły muzyczne I stopnia, w których prowadzone jest ponadto kształcenie ogólne w zakresie szkoły podstawowej (stąd często szkoły muzyczne kształcące tylko w zakresie przedmiotów muzycznych nazywane są "szkołami popołudniowymi").
Szkoła muzyczna II stopnia.
Szkoła II stopnia trwa 4 lub 6 lat i kończy się egzaminem dyplomowym – uzyskaniem tytułu zawodowego. Szkoły mogą prowadzić następujące specjalności:
Specjalność instrumentalistyka jest prowadzona w Polsce przez wszystkie szkoły II stopnia, pozostałe występują w zależności od szkoły, przy czym lutnictwa uczy wyłącznie Poznańska Ogólnokształcąca Szkoła Muzyczna II stopnia.
W szkołach II stopnia, podobnie jak w szkole I stopnia, zajęcia instrumentalne lub wokalne odbywają się indywidualnie w wymiarze dwóch godzin lekcyjnych w tygodniu. W ciągu sześciu lat realizowany jest szereg przedmiotów teoretycznych w różnych wymiarach godzinowych: literatura muzyczna, zasady muzyki z elementami edycji nut, kształcenie słuchu, historia muzyki, analiza dzieła muzycznego, nauka akompaniamentu, harmonia praktyczna. Ponadto funkcjonują zespoły kameralne, zespoły wokalne, orkiestry i chóry. 
Przyjmowani są kandydaci w wieku 10–23 lat na podstawie konkursowego egzaminu wstępnego zdawanego w maju lub czerwcu. Egzamin obejmuje zarówno część praktyczną (przygotowany program), jak i teoretyczną (kształcenie słuchu z elementami zasad muzyki).
Istnieją również ogólnokształcące szkoły muzyczne II stopnia, w których prowadzone jest ponadto kształcenie ogólne w zakresie gimnazjum i liceum ogólnokształcącego, umożliwiające uzyskanie świadectwa dojrzałości po zdaniu egzaminu maturalnego.
Zespoły szkół.
Szkoły muzyczne mogą być łączone w zespoły obejmujące różne typy szkół, z reguły użytkujące wspólne mienie (budynki, wyposażenie itp.).
Policealna szkoła muzyczna.
Nauka w policealnej szkole muzycznej trwa 3 lata i kończy się egzaminem dyplomowym.
Uczelnia muzyczna.
Na akademie muzyczne oraz uniwersytet muzyczny przyjmowani są kandydaci wykazujący się poziomem wiedzy i umiejętności odpowiadającym poziomowi kształcenia szkoły II stopnia (sam dyplom nie jest wymagany) oraz posiadający świadectwo dojrzałości po zdaniu egzaminu maturalnego. Studia dzielą się na stopnie – I, II oraz III stopnia.

</doc>
<doc id="799722" url="https://pl.wikipedia.org/wiki?curid=799722" title="Mason &quot;The Line&quot; Dixon">
Mason &quot;The Line&quot; Dixon



</doc>
<doc id="799724" url="https://pl.wikipedia.org/wiki?curid=799724" title="Andriej Zubariew">
Andriej Zubariew

Andriej Siergiejewicz Zubariew, ros. Андрей Сергеевич Зубарев (ur. 3 marca 1987 w Ufie) – rosyjski hokeista, reprezentant Rosji, olimpijczyk.
Kariera.
Od maja 2015 zawodnik SKA Sankt Petersburg. W czerwcu 2018 przedłużył kontrakt z tym klubem o dwa lata. Pod koniec maja 2020 przeszedł do Spartaka Moskwa.
W barwach Rosji uczestniczył w turnieju mistrzostw świata w 2014. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018.

</doc>
<doc id="799726" url="https://pl.wikipedia.org/wiki?curid=799726" title="Krzysztof Jutrzenka">
Krzysztof Jutrzenka

Krzysztof Jutrzenka (ur. 14 marca 1974 w Zielonej Górze) – polski piłkarz grający na pozycji pomocnika.
Grał w Lechii Zielona Góra, Dyskobolii Grodzisk Wielkopolski, Lechu Poznań, KP Konin, a także w Pogoni Świebodzin.

</doc>
<doc id="799727" url="https://pl.wikipedia.org/wiki?curid=799727" title="Małe (Kłączno)">
Małe (Kłączno)

Małe (kaszb. "Môłé") – przysiółek wsi Kłączno w Polsce, położony w województwie pomorskim, w powiecie bytowskim, w gminie Studzienice, na Pojezierzu Bytowskim, nad północnym brzegiem jeziora Małego. Wchodzi w skład sołectwa Kłączno.
W latach 1975–1998 przysiółek administracyjnie należał do województwa słupskiego.

</doc>
<doc id="799728" url="https://pl.wikipedia.org/wiki?curid=799728" title="KP Konin">
KP Konin



</doc>
<doc id="799730" url="https://pl.wikipedia.org/wiki?curid=799730" title="Moose Jaw Warriors">
Moose Jaw Warriors

Moose Jaw Warriors – juniorska drużyna hokejowa grająca w WHL w dywizji wschodniej, konferencji wschodniej. Drużyna ma swoją siedzibę w Moose Jaw w Kanadzie.

</doc>
<doc id="799740" url="https://pl.wikipedia.org/wiki?curid=799740" title="Richard Aldington">
Richard Aldington

Richard Aldington, właśc. Edward Godfree Aldington (ur. 8 lipca 1892 w Portsmouth, zm. 27 lipca 1962 w Sury-en-Vaux we Francji) – angielski powieściopisarz, poeta i krytyk literacki; jeden z czołowych twórców imagizmu.
Życiorys.
Jego rodzicami byli Albert Edward Aldington i Jesse May. Dorastał w hrabstwie Kent. Uczył się przez pewien czas w Dover College. Kiedy w 1910 rodzina przeprowadziła się do Londynu poszedł na kurs na tamtejszy University College, ale przerwał naukę po roku z powodu kłopotów finansowych ojca.
Najbardziej znany jako autor tomików poetyckich utrzymanych w nurcie imagizmu (m.in. "Images (1910–1915)" (1915), "Images of Desire" (1919), "Images of War" (1919)), antywojennej powieści osadzonej w realiach I wojny światowej pt. "Śmierć bohatera" ("Death of a Hero", 1929) oraz licznych biografii, m.in. Lawrence’a z Arabii ("Lawrence of Arabia: A Biographical Inquiry", 1955).
Wraz ze swoją żoną, amerykańską poetką Hildą Doolittle (H.D.), poślubioną w 1913, od połowy 1914 współpracował z londyńskim czasopismem literackim „The Egoist” pełniąc funkcję asystenta redaktora. Gdy w 1916 został powołany do wojska, jego miejsce w redakcji zajął T.S. Eliot.
W czasie walk na froncie we Francji stał się ofiarą ataku gazowego.
Działał także jako tłumacz. Przełożył między innymi Kandyda Woltera.
Prozę Aldingtona tłumaczyli na polski Halina Gądek i Karol Bunsch, poezję Leszek Engelking i Andrzej Szuba.

</doc>
<doc id="799741" url="https://pl.wikipedia.org/wiki?curid=799741" title="Śląskie Sudeckie Towarzystwo Górskie">
Śląskie Sudeckie Towarzystwo Górskie

Śląskie Sudeckie Towarzystwo Górskie (niem. Schlesischer Sudetengebirgsverein, w skrócie SSGV) – niemiecka organizacja turystyczna działająca w latach 1922-1945 na terenie niemieckiej części Gór Opawskich i we wschodniej części niemieckich Gór Złotych. Po II wojnie światowej wznowiła działalność w zachodnich Niemczech.
Zarys dziejów.
Po I wojnie światowej władze czechosłowackie wymusiły na Morawsko-Śląskim Sudeckim Towarzystwie Górskim (w skrócie MSSGV) ograniczenie działalności do terenu Czechosłowacji. W tej sytuacji sekcje z terenu Niemiec zorganizowały 17 września 1922 r. w Głuchołazach zjazd założycielski, na którym powołano do życia Śląskie Sudeckie Towarzystwo Górskie. Siedziba władz znajdowała się w Nysie. W okresie największego rozkwitu organizacja miała 22 sekcje (grupy terenowe) i liczyła ok. 5000 członków. Najważniejsze sekcje znajdowały się w Nysie, Wrocławiu, Prudniku, Głubczycach i Paczkowie.
Początkowo działalność organizacji ograniczała się do niemieckiej części Gór Opawskich. W 1933 r. do SSGV wstąpiło jako sekcja Złotostockie Towarzystwo Górskie i wówczas rozszerzono działalność na część Gór Złotych. SSGV utrzymywało ścisłe związki z MSSGV, a jego sprawozdania ukazywały się na łamach czasopisma „Altvater”.
Do największych sukcesów organizacji należała budowa schroniska Górnoślązaków na Biskupiej Kopie oraz wyznakowanie odcinka szlaku długodystanowego szlaku Saara-Śląsk (Saar-Schlesien Weg). Dużo uwagi poświęcano również rozwojowi narciarstwa.
Po przyłączeniu Kraju Sudetów do III Rzeszy SSGV bez powodzenia próbowało zjednoczyć się z MSSGV. Udało się natomiast przyłączyć jako sekcję Sudeckie Towarzystwo Górskie Wiedeń. Po II wojnie światowej SSGV zostało reaktywowane na terenie zachodnich Niemiec. W 1972 r. organizacja została rozwiązana.

</doc>
<doc id="799745" url="https://pl.wikipedia.org/wiki?curid=799745" title="Unreal Tournament 2007">
Unreal Tournament 2007



</doc>
<doc id="799747" url="https://pl.wikipedia.org/wiki?curid=799747" title="Kostrogaj (Płock)">
Kostrogaj (Płock)

Kostrogaj – jedno z dwóch osiedli przemysłowych Płocka. Osiedle nie posiada stałej ludności. Znajduje się tu wiele zakładów przemysłowych, m.in. Zakłady Drobiarskie EXDROB (pierwotnie Zakłady Jajczarsko-Drobiarskie, posiadające zakład wylęgowy i brojlernię, prowadzące skup jaj i drobiu; później pod nazwą SADROB), Państwowa Straż Pożarna, zajezdnia Komunikacji Miejskiej Płock, Powiatowy Urząd Pracy, Poczta Polska, piekarnia mechaniczna PSS Zgoda. Osiedle powstało na terenie wsi "Kostrogaj", której część została przyłączona do miasta 12 września 1953 roku.
Na terenie Kostrogaju (przy ul. Bielskiej 55) znajdowały się Zakłady Mięsne Płock S.A., działające nieprzerwanie od 1936 roku. Były jedyną państwową firmą tej branży w Polsce. Spółka specjalizowała się w produkcji przetwórczej (wędliny, konserwy i smalec) oraz uboju trzody chlewnej i bydła. Zakłady istniały do roku 2008.
Na osiedlu, przy ul. Tysiąclecia 2, miało także swoją siedzibę Płockie Przedsiębiorstwo Robót Mostowych S.A. Przedsiębiorstwo istniało w latach 1945–2008 i specjalizowało się w inżynierii lądowej. Obecnie w tym miejscu znajduje się Centrum Handlowe Atrium Mosty.
Ponadto istniały tu Zakład Stolarki Budowlanej oraz Zakłady Przetwórstwa Owocowo-Warzywnego (produkcja soków, kompotów i koncentratów oraz konserw warzywnych i fasolowych, dżemów, nektarów i napojów gazowanych).
Komunikacja.
ul. Przemysłowa /do pętli Kostrogaj/ – dojazd autobusami linii: 7, 20
ul. Przemysłowa /do Zajezdni KM/ – dojazd autobusami linii: 37, N1
ul. Kostrogaj – dojazd autobusami linii: 4, 24
ul. Wiadukt – dojazd autobusami linii: 4, 24, 37
Bibliografia.
Tadeusz Kowalewski: "Płock – Przewodnik, wydanie IV." Płock, Towarzystwo Naukowe Płockie 1985 r.

</doc>
<doc id="799748" url="https://pl.wikipedia.org/wiki?curid=799748" title="Prince Albert Raiders">
Prince Albert Raiders

Prince Albert Raiders – juniorska drużyna hokejowa grająca w WHL w dywizji wschodniej, konferencji wschodniej. Drużyna ma swoją siedzibę w Prince Albert w Kanadzie.

</doc>
<doc id="799752" url="https://pl.wikipedia.org/wiki?curid=799752" title="Guido">
Guido



</doc>
<doc id="799755" url="https://pl.wikipedia.org/wiki?curid=799755" title="Subkowskie Pole">
Subkowskie Pole

Subkowskie Pole – osada kociewska w Polsce położona w województwie pomorskim, w powiecie tczewskim, w gminie Subkowy. Wieś jest częścią składową sołectwa "Subkowy".
W latach 1975–1998 miejscowość administracyjnie należała do województwa gdańskiego.

</doc>
<doc id="799756" url="https://pl.wikipedia.org/wiki?curid=799756" title="Ludwik Henryk de Bourbon-Condé">
Ludwik Henryk de Bourbon-Condé

Ludwik Henryk Józef de Bourbon-Condé (ur. 13 kwietnia 1756, w Paryżu; zm. 27 sierpnia 1830, w zamku Saint-Leu) − książę francuskiej krwi królewskiej, dziewiąty książę d'Enghien (1756−1772), potem książę de Bourbon (1772−1818) i po śmierci swego ojca w 1818 roku dziewiąty i ostatni książę de Condé, par Francji i zarządca Franche-Comté.
Życiorys.
Jedyny syn Ludwika Józefa, księcia de Condé i jego pierwszej żony − księżniczki Charlotty de Rohan-Soubise. W 1770 poślubił Batyldę Orleańską, córkę Ludwika Filipa, księcia Orleanu i Ludwiki Henrietty de Bourbon-Conti.
W wieku piętnastu lat, w chwili zawarcia tego związku, książę był uważany za zbyt młodego, aby skonsumować swoje małżeństwo. Jego żona powróciła więc do klasztoru, gdy ceremonia dobiegła końca, lecz on zabrał ją i skorzystał ze swego mężowskiego prawa. Mieli jednego syna, Ludwika, księcia d'Enghien, którego porwanie i rozstrzelanie zlecił Napoleon Bonaparte, powziąwszy podejrzenie o zmowie monarchistów i rozjątrzony przez przygotowujących zamach.
W 1778, przy okazji balu maskowego, miała miejsce sprzeczka między księżną de Bourbon i hrabią d'Artois, bratem króla Francji. Aby pomścić zniewagę, książę de Bourbon bił się w pojedynku w lasku Bulońskim ze swym kuzynem. Dwa lata później, w 1780 roku, był już w separacji ze swą małżonką, winny wydrwienia Kondeuszy w sztuce teatralnej, którą ona wyreżyserowała.
Miał następnie dwie nieślubne córki ze śpiewaczką operową, mademoiselle Marguerite Catherine Michelot:
W 1789 emigrował ze swym ojcem i synem z ojczyzny. Walczył w armii swego ojca, potem w 1792 w Kraju Basków oddzielił się, aby wyprowadzić swoją własną armię. W 1795 organizował chybioną wyprawę hrabiego d'Artois do Wandei. W 1801 wyjechał, aby zamieszkać w Londynie ze swym ojcem. W 1814 powrócił do Francji. Podczas Stu Dni poszukiwał sposobu na zorganizowanie oporu rojalistów w Andegawenii przed ucieczką do Hiszpanii. Za Drugiej Restauracji został mianowany Wielkim Szambelanem.
Gdy mieszkał na emigracji w Londynie, spotkał w 1810, w domu zamkniętym na Piccadilly, Sophie Dawes − służącą, którą uczynił swoją metresą. Umożliwił jej otrzymanie upragnionej edukacji. W czasach Restauracji biorąc pod uwagę separację z nią, wydał ją za barona de Feucheres.
Testament.
W 1829 podpisał testament przekazując baronowej de Feucheres 2 miliony franków, swoje zamki i majątki w Saint-Leu, Taverny, Enghien, Montmorency, i Mortefontaine, jak również pawilon w Pałacu Burbońskim i zamek Écouen w celu stworzenia sierocińca dla dzieci żołnierzy z armii Kondeusza i z Wandei. Resztę swej fortuny − której zamek Chantilly i wszystkie jego dobra warte ok. 66 milionów franków − zapisał swemu potomkowi i chrześniakowi − diukowi d'Aumale, synowi Ludwika Filipa Orleańskiego, przyszłego króla Francuzów. Ten ostatni znalazł się wtedy w wieku ośmiu lat na czele największej fortuny ziemskiej i finansowej Francji. Dziedzic dóbr z długiej linii książąt Kondeuszy zapisał w spadku swemu otoczeniu, po swej śmierci, kwiat swych posiadłości − „własność Chantilly w całości z jej lasem, […], jej gmachami i tym co one zawierają, trofea, tablice, książki, archiwa, przedmioty sztuki” - Instytutowi Francuskiemu.
Zagadka śmierci.
Rankiem 27 sierpnia 1830, krótko po powstaniu monarchii lipcowej, książę Kondeusz (którego nazywano jeszcze, najczęściej, księciem de Bourbon) został znaleziony powieszony za szyję, lecz stopami dotykający ziemi, u zamka okiennego swego pokoju w swoim zamku Saint-Leu, który nabył w 1816. Nic w życiu księcia nie mogło świadczyć o napięciu samobójczym. Natychmiast legitymiści puścili w obieg plotkę o morderstwie, oskarżając króla Ludwika Filipa i królową Marię Amelię o bycie jego komandytariuszami w celu umożliwienia ich ostatniemu synowi wyłudzenie niezmiernej spuścizny księcia.
Spowiednik księcia − ojciec Pellier de Lacroix − ogłosił publicznie, że książę Kondeusz był niewinny swojej śmierci. Uważa się za najbardziej prawdopodobne, że zastosował duszenie jako stymulację seksualną. Baronowa de Feucheres miałaby być utrzymywana w jego zależności z powodu swej zdolności w tej praktyce. Książę miałby ulec seansowi dalej posuniętemu niż zazwyczaj, bądź wypadkowi, bądź morderstwu. Baronowa w następstwie miałaby doprowadzić, z pomocą swego brata, do zainscenizowania samobójstwa. Lecz jeśli nawet baronowa de Feucheres była podejrzewana, to nie była niepokojona, śledztwo nie zyskałoby pozwolenia na powstanie, gdyż zbrodnia była zlecona.
Morderstwo na księciu de Bourbon zostało przepowiedziane w jednym z czterowierszy Nostradamusa. Brzmi on po polsku następująco:
&lt;poem&gt;
Q.1.39
Nocą w łóżku najważniejszy uduszony,
Dla zbytniego zabawienia blond wybrańca.
Przez trzech Cesarstwo zastąpione wyczerpane,
Na śmierć skaże dokument (garderobiana, straż), &amp; pakiet nie wybrany (nie Leu).
&lt;/poem&gt;

</doc>
<doc id="799758" url="https://pl.wikipedia.org/wiki?curid=799758" title="Jacek Chromiński">
Jacek Chromiński

Jacek Chromiński (ur. 26 stycznia 1972 w Poznaniu) - były polski piłkarz grający na pozycji pomocnika.
Życiorys.
Grał w Unii Swarzędz, Sokole Pniewy, Chrobrym Głogów, Dyskobolii Grodzisk Wielkopolski, Pogoni Świebodzin, Obrze Kościan, Białym Orle Koźmin Wielkopolski a także w Warcie Śrem.
W polskiej I lidze rozegrał 56 meczów (32 w Sokole, 24 w Dyskobolii) i strzelił w barwach Sokoła 1 bramkę.

</doc>
<doc id="799761" url="https://pl.wikipedia.org/wiki?curid=799761" title="5 Eskadra Wywiadowcza">
5 Eskadra Wywiadowcza

5 eskadra wywiadowcza - pododdział lotnictwa rozpoznawczego Wojska Polskiego w II Rzeczypospolitej.
Eskadra została sformowana w 1918 na lotnisku Rakowice w Krakowie jako I eskadra bojowa lotnicza. Wzięła udział w walkach o Śląsk Cieszyński, w wojnie polsko-ukraińskiej i polsko-bolszewickiej. Po wojnie weszła w skład 3 pułku lotniczego w Poznaniu. W 1925 przemianowana na 31 eskadrę lotniczą.
Formowanie, zmiany organizacyjne i walki.
Eskadra sformowana została 7 listopada 1918 na lotnisku Rakowice w Krakowie jako I eskadra bojowa lotnicza. 
Wykorzystany do organizacji sprzęt pozostawiony przez Austriaków nie przedstawiał wielkiej wartości użytkowej i eskadra miała kłopoty z osiągnięciem pełnej gotowości bojowej.
W tym czasie wojska czeskie weszły na Śląsk Cieszyński zajmując obszar dawnego Księstwa Cieszyńskiego aż po Wisłę. Mimo iż eskadra znajdowała się w trakcie organizacji, część załóg została skierowana na Front Cieszyński dla wsparcia wojsk lądowych dowodzonych przez gen. Franciszka Latinika. 
Działania na froncie ukraińskim.
W styczniu 1919 jednostkę przemianowano na 5 eskadrę wywiadowczą. 
W tym miesiącu przegrupowała się ona transportem kolejowym na lotnisko Hureczko koło Przemyśla i włączona została w skład III Grupy Lotniczej. 
Grupa podporządkowana została Dowództwu Grupy „Wschód” gen. Tadeusza Rozwadowskiego. 
W tym okresie posiadała cztery samoloty, z czego dwa były darem od lotnictwa wielkopolskiego. 
Spod Przemyśla eskadra startowała na akcje szturmowe mające na celu uniemożliwienie przerwania przez wojska ukraińskie połączenia kolejowego Lwów – Przemyśl. 
16 lutego, w czasie jednej takich z akcji, zginęli por. obs. Jan Pareński i sierż. pil. Jerzy Szeruda. 
"Raport Inspektora Wojsk Lotniczych" z 13 marca 1919 wykazuje, ze eskadra w tym czasie posiadała 5 samolotów, 2 pilotów i 5 obserwatorów.
Z początkiem maja oddziały polskie rozpoczęły przygotowania do ofensywy na froncie ukraińskim. W tym czasie eskadra dysponowała 9 samolotami. Były to: 3 Albatrosy, 2 Rolandy CL-2, 2 Brandenburgi, 1 AEG C-4 i 1 DFW C-5 .
Zwycięska ofensywa majowa wojsk polskich odrzuciła daleko od Lwowa wojska ukraińskie.
W związku z tym eskadra została przeniesiona do Stryja, do II Grupy Lotniczej. Współdziałając z 1 Wielkopolską eskadrą lotniczą, wzięła udział w walkach ofensywnych. 
W czerwcu na loty bojowe eskadra startowała z lotnisk w Łukach i Buczaczu.
W lipcu wróciła do III Grupy Lotniczej i pracując dla sztabu 6 Armii gen. Wacława Iwaszkiewicza, brała udział w zwalczaniu bolszewickich pociągów pancernych.
Okres jesienno zimowy eskadra spędziła na lotnisku Dżuryn koło Buczacza. Wykorzystując względnie spokojny okres na froncie, prowadzono szkolenie pilotów i obserwatorów. Na dzień 1 lutego 1920 eskadra wchodziła w skład III Grupy Lotniczej, posiadała 7 pilotów, 2 obserwatorów i 5 samolotów.
W okresie ofensywy kijowskiej załogi eskadry, operując z lotnisk Żmerynka, Bar i Płoskirów, prowadziły rozpoznanie na korzyść 6 Armii. Dostarczano między innymi dokładnych informacji na temat działania dużych zgrupowań sowieckiej kawalerii.
9 kwietnia, w jednym z pierwszych lotów bojowych w rejonie Nowa Uszyca – Michałów została zestrzelona załoga sierż. Solski i ppor. Jarina. Kilka tygodni później zostali zestrzeleni sierż. Solski i ppor. Lepszy.
Na początku maja eskadra stacjonowała w m. Rachna Lessowyja.
Walki odwrotowe na Ukrainie.
W czerwcu i lipcu oddziały polskie prowadziły walki obronno-opóźniające, a Armia Konna Budionnego, będąca głównym przeciwnikiem polskiej 6 Armii, znacznie udoskonaliła metody walki z lotnictwem i stała się jego bardzo groźnym przeciwnikiem.
Startując z Płoskirowa, eskadra w sposób ciągłych atakowała nieprzyjacielską jazdę. Szczególnie aktywnie działała eskadra 9 czerwca w rejonie Koziatynia. 
W połowie czerwca wycofała się do Tarnopola. Tutaj otrzymała uzupełnienie w postaci kilku angielskich samolotów De Haviland DH.9 i tak wzmocniona przystąpiła ponownie do walki.
Od 18 do 22 czerwca walczyła z sowieckimi pociągami pancernymi w rejonie Baru i Żmerynki. W walkach tych wyróżnili się por. Chramiec i por. Giliewicz. 21 czerwca podczas działań przeciwko pociągom pancernym pod Wołoczyskami por. Gilewicz uszkodził jeden z nich. 
28 czerwca zestrzelona została załoga sierż. Solski i por. Tadeusz Lepszy. Niedługo potem sierż. Solski już po raz drugi uciekł z niewoli.
Podstawą dobrych wyników 5 eskadry była ścisła współpraca z 21 eskadrą niszczycielską, która dysponowała ciężkimi dwusilnikowymi bombowcami niemieckimi typu Gotha G-4 i Friedrischafen G-3.
Od 22 czerwca do końca tego miesiąca eskadra wykonała jeszcze ponad 20 zadań bojowych.
W lipcu aktywność eskadry nie spadała. Początkowo bazowała w Berezowicy, w majątku Kurażewo, a 18 lipca przegrupowana została na lotnisko Lewandówka pod Lwowem.
Faktycznie w Lewandówce pozostał rzut powietrzny wraz z obsługa techniczna. Grupą tą dowodził por. pil. Władysław Kalkus. Pozostała część personelu technicznego pod dowództwem por. Juliana Gilewicza odeszła do Przemyśla. 
Startując ze Lwowa, wspólnie z 15 eskadrą myśliwską i 21 eskadrą niszczycielską, samoloty eskadry niemal bez przerwy atakowały oddziały konne Siemiona Budionnego.
W obronie Lwowa.
Na początku sierpnia na lotnisku Lewandówka stacjonowały cztery eskadry 3 dywizjonu lotniczego: 5. i 6 eskadry wywiadowcze, 7. i 15 eskadra myśliwska. Ich wyposażenie stanowiło 6 samolotów wywiadowczych i 10 myśliwskich.
Od 10 sierpnia zaczęła się zwiększać liczba codziennych lotów na front. Miało to związek ze skierowaniem się jazdy Budionnego w kierunku Lwowa. 
16 sierpnia nieprzyjaciel sforsował Bug, a we froncie powstała 25 kilometrowa wyrwa, w którą wtargnęły masy bolszewickiej kawalerii. Dla zamknięcia tej luki dowództwo 6 Armii nie miało już żadnych odwodów prócz kilkunastu samolotów we Lwowie. Tego dnia wszystkie samoloty 3 dywizjonu rzucono do ataku na przeciwnika. Major Faunt le Roy zadecydował, żeby ataki przeprowadzać pojedynczymi maszynami, aby później uniknąć oczekiwania przy tankowaniu i uzbrajaniu samolotów. Nad polem walki pojedyncze samoloty podchodziły do ataku bombowego z wysokości 700 – 800 metrów, a następnie ostrzeliwały kolumny nieprzyjaciela z lotu koszącego aż do wyczerpania amunicji strzeleckiej. Tego dnia dywizjon przeprowadził 49 loty szturmowe bez strat własnych. Straty wojsk sowieckich były wysokie.
Przez noc 16/17 sierpnia mechanicy naprawili uszkodzone i postrzelane samoloty, a rankiem 17 sierpnia wystartowało 19 sprawnych samolotów. Zadanie dywizjonu polegało na wspomaganiu wojsk własnych w rejonie Busk – Krasne, a także powstrzymywaniu kolumn jazdy sowieckiej w marszu na Lwów. Podczas akcji szturmowej pięć samolotów zostało poważnie uszkodzonych w zderzeniach z jeźdźcami (sic!). Tego dnia kawaleria Budionnego poniosła bardzo wysokie straty, a natarcie sowieckiej 6 Dywizji Kawalerii zostało odparte wyłącznie przy pomocy samolotów. Łącznie 17 sierpnia 19 maszyn wykonało 69 lotów szturmowych.
Następnego dnia pogorszyły się znacznie warunki atmosferyczne. Wykonywano loty wywiadowcze a później atak na oddziały czerwonoarmistów grupujące się północny wschód i wschód od Lwowa. Tego dnia po południu ceł ataków lotniczych został przesunięty w okolice Żółtańca, gdzie następnego dnia zamierzano wykonać przeciwuderzenie własnej kawalerii.
Dzień 18 sierpnia był dniem największego wysiłku bojowego lotników w czasie obrony Lwowa. Przeprowadzono wówczas 72 loty bojowe. W walkach tych na szczególne wyróżnienie zasłużyli por. Kalkus, sierż. Solski i ppor. Turbiak.
Wieczorem 18 sierpnia, z powodu zagrożenia naziemnego lotniska w Lewandówce, wszystkie eskadry 3 dywizjonu przeleciały na lotniska pod Przemyślem. W ciągu następnych trzech dni działalność lotnicza została znacznie ograniczona. Dało o sobie znać przemęczenie załóg i zużycie samolotów.
W związku z poprawą sytuacji operacyjnej na froncie, już 24 sierpnia eskadra powróciła do Lwowa.
Działania eskadra walnie przyczyniła się do porzucenia przez bolszewików zamiaru zdobycia Lwowa.
Również na początku sierpnia załogi eskadry intensywnie latały. Do 10 sierpnia jednostka wykonała 15 lotów bojowych.
Polska kontrofensywa.
Podczas polskiej kontrofensywy, eskadra nadal zwalczała oddziały konne Budionnego. W walce utraciła wszystkie samoloty. Zmusiło to dowództwo lotnictwa do wycofania jednostki do odwodu Naczelnego Dowództwa na lotnisko Hureczko pod Przemyślem celem uzupełnienia załóg i samolotów. W dalszych działaniach wojennych jednostka ta już nie wzięła udziału. 
Tu eskadra doczekała się rozejmu. 
W okresie wojny załogi eskadry wykonały 362 loty bojowe; spędziły 676 godzin w powietrzu. Zginęło 7 lotników.
Eskadra w okresie pokoju.
W sierpniu 1921 eskadra weszła w skład VII dywizjonu wywiadowczego nowo formującego się 3 pułku lotniczego.
Do Poznania przybyła transportem kolejowym w połowie września.
Początkowy okres pokojowej pracy na lotnisku Ławica nie był łatwy. Personel otrzymał zakwaterowanie w drewnianych, częściowo zdewastowanych, poniemieckich barakach.
Występował niedostatek samolotów i pomocniczego sprzętu. Uniemożliwiało to zorganizowane szkolenie załóg i personelu naziemnego.
W 1922, w istniejących pułkach lotniczych, rozpoczęto unifikację samolotów. Eskadry wywiadowcze 3 pułku otrzymały angielskie Bristole F2B. Nie stanowiło to pełnego rozwiązania problemu zaopatrzenia eskadr w samoloty, ale umożliwiło personelowi technicznemu i parkowi lotniczemu bardziej sprawną naprawę i okresowe remonty sprzętu.
W maju, pod nadzorem straży pożarnej, spalono najbardziej zniszczone i zapluskwione baraki mieszkalne. Przy ogromnym aplauzie personelu, eskadra przeprowadziła się do nowych pomieszczeń.
Do eskadry sukcesywnie napływali absolwenci Szkoły Obserwatorów Lotniczych i kursów pilotażu, wypełniając luki w etatach.
W sierpniu piloci eskadry: st.sierż.pil. Karol Szwencer i plut.pil. Władysław Szulczewski uczestniczyli w zawodach zorganizowanych na lotnisku Ławica zajmując III i IV miejsce.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
5 eskadra wywiadowcza przemianowana została na 31 eskadrę lotniczą i podporządkowana dowódcy nowo powstałego I dywizjonu lotniczego. We wrześniu 1929 jednostka przemianowana została na 31 eskadrę liniową, a sierpniu 1939, w czasie mobilizacji alarmowej, na 31 eskadrę rozpoznawczą.
Odznaka eskadry.
Jednoczęściową odznakę o wymiarach 60x48 mm wykonaną w złoconym i srebrzonym tombaku stanowi owalny emaliowany wieniec, zwieńczony u dołu tarczą z orłem i biało–czerwoną kokardą. Po bokach tarczy inicjały E.L.L. i numer 5. Pole wieńca wypełnia postać Ikara.
Odznakę wykonał Władysław Buszek ze Lwowa.
Wypadki lotnicze.
W okresie funkcjonowania eskadry miały miejsce następujące wypadki lotnicze zakończone obrażeniami lub śmiercią pilota oraz obserwatora:

</doc>
<doc id="799762" url="https://pl.wikipedia.org/wiki?curid=799762" title="Dioneja">
Dioneja



</doc>
<doc id="799766" url="https://pl.wikipedia.org/wiki?curid=799766" title="Regina Pats">
Regina Pats

Regina Pats – juniorska drużyna hokejowa grająca w WHL w dywizji wschodniej, konferencji wschodniej. Drużyna ma swoją siedzibę w mieście Regina w Kanadzie. Założona w 1917 roku jako "Regina Patricias" na cześć księżniczki Patrycji Connaught, wnuczki Królowej Wiktorii, po czym w 1923 skrócono nazwę drużyny do obecnej formy. Jest najstarszym zespołem juniorskim występującym na świecie, który nie zmienił nigdy swojej siedziby. Współzałożyciel poprzednika ligi WHL - "Canadian Major Junior Hockey League (CMJHL)".
Zawodnicy.
W zespole mecze rozgrywali 24 zawodników wybranych później w pierwszej rundzie draftu NHL, wśród nich m.in. Greg Joly, Doug Wickenheiser (najskuteczniejszy zawodnik w historii klubu, Brad Stuart, czy Jordan Eberle. Wiele zawodników później grało w NHL.

</doc>
<doc id="799773" url="https://pl.wikipedia.org/wiki?curid=799773" title="6 Eskadra Wywiadowcza">
6 Eskadra Wywiadowcza

6 eskadra wywiadowcza – pododdział lotnictwa rozpoznawczego Wojska Polskiego w II Rzeczypospolitej.
Formowanie i zmiany organizacyjne.
Eskadra została sformowana 7 listopada 1918, na przejętym od Cesarskiego i Królewskiego Lotnictwa lotnisku Lewandówka we Lwowie, z racji miejsca powstania została nazwana „eskadrą lwowską”, wkrótce potem przemianowana na 2 eskadrę bojową. W jej skład początkowo weszły samoloty pozostawione przez Austriaków.
Wojna polsko-ukraińska.
Pierwszy lot bojowy w wojnie polsko-ukraińskiej w obronie Lwowa został wykonany 5 listopada 1918 przez załogę: por. obs. Janusza de Beaurain i por. pil. Stefana Bastyra (samolot Oeffag C.II lub według innych publikacji Hansa-Brandenburg C.I). Był to zarazem pierwszy lot polskiego samolotu, jeszcze przed oficjalną datą odzyskania niepodległości i dla jego upamiętnienia obchodzono w tym dniu co roku (do 1931 roku) Święto Lotnictwa Polskiego.
21 grudnia 1918 eskadra weszła w skład Lwowskiej Grupy Lotniczej dowodzonej przez por. Bastyra. W grudniu 1918 eskadra wykonywała zadania wsparcia jednostek naziemnych oraz loty rozpoznawcze. Łącznie w grudniu wykonano 28 lotów bojowych i kilka łącznikowych. Na stanie eskadry były m.in. 4 samoloty Hansa-Brandenburg C.I (spośród 6 samolotów całego wyposażenia).
21 grudnia 1918 jednostka podczas ujednolicania numeracji otrzymała nazwę 6 eskadra lotnicza (wywiadowcza). Weszła w skład III Grupy Lotniczej. Na 25 lutego 1919 w jej skład wchodziło 5 samolotów Hansa-Brandenburg C.I, 2 Oeffag i 1 Albatros C.XII, a w maju 1919: 4 Hansa-Brandenburg C.I, 2 Hannover CL.II, 1 Oeffag i 1 Albatros C.XII (BFW). Eskadra przez cały czas uczestniczyła w intensywnych walkach pod Lwowem, wykonując loty rozpoznawcze i bombowe.
"Raport Inspektora Wojsk Lotniczych" z 13 marca 1919 wykazuje, że eskadra w tym czasie posiadała 1 samolot, 6 pilotów i 3 obserwatorów.
Z początkiem maja oddziały polskie rozpoczęły przygotowania do ofensywy na froncie ukraińskim. W tym czasie eskadra dysponowała 9 samolotami. Były to:4 Brandenburgi, 2 Rolandy CL-2, 1 Oeffag i 1 BFW C-12.
Początkowe operacje wojny polsko-radzieckiej.
Po zakończeniu wojny polsko-ukraińskiej, w lipcu 1919 eskadrę skierowano na lotnisko pod Tarnopolem, a jej dowództwo objął por. Kazimierz Swoszowski.
Pod koniec 1919 zmniejszyła się intensywność działań na froncie wojny polsko-radzieckiej. W październiku 1919 eskadra wykonała dla dowództwa Frontu Podolskiego 18 lotów rozpoznawczych, a w listopadzie – 12 lotów. Od lutego 1920 intensywność walk wzrosła. 4 lutego 1920 w locie rozpoznawczym został zestrzelony dowódca eskadry por. pil. Kazimierz Swoszowski razem z obserwatorem, ppor. Feliksem Błaszkiewiczem. Dowództwo objął tymczasowo por. Franciszek Peter, a od marca por. Adolf Wiesiołowski. 
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład III Grupy Lotniczej, posiadała 7 pilotów, 4 obserwatorów i 4 samoloty.
W lutym eskadra wykonała 43 zadania bojowe, zrzucając 330 kg bomb. W marcu działała dla 5 Dywizji Piechoty, dysponując już 10 samolotami, 6 pilotami i 4 obserwatorami.
Wiosną 1920 roku III Grupę Lotniczą, w skład której wchodziła 6 eskadra, przeorganizowano na 3 dywizjon lotniczy, wchodzący w skład 6 Armii (dawnego Frontu Podolskiego). 
W kwietniu 1920, w związku z polską ofensywą, eskadrę przebazowano do Płoskirowa. Brała ona udział w walkach w kwietniu (25 lotów bojowych), lecz w maju jej udział był już mało intensywny (8 lotów) z uwagi na zużycie sprzętu. 
W czerwcu podczas polskiego odwrotu eskadra wycofała się do Tarnopola, gdzie otrzymała trzy samoloty Airco DH.9, przeprowadzając w drugiej połowie miesiąca 12 lotów szturmowych przeciw kawalerii radzieckiej. W lipcu eskadra została wycofana do Lwowa, borykając się z brakami sprzętu. Z użyciem wyremontowanych tam samolotów, eskadra wzięła udział w obronie Lwowa, wykonując 20 lotów w samej pierwszej dekadzie sierpnia.
Operacja warszawska – bitwa pod Lwowem – sierpień 1920.
Na początku sierpnia na lotnisku Lewandówka stacjonowały cztery eskadry 3 dywizjonu lotniczego: 5. i 6 eskadry wywiadowcze, 7. i 15 eskadra myśliwska. Ich wyposażenie stanowiło 6 samolotów wywiadowczych i 10 myśliwskich.
Od 10 sierpnia zaczęła się zwiększać liczba codziennych lotów na front. Miało to związek ze skierowaniem się jazdy Budionnego w kierunku Lwowa.
Na dzień 15 sierpnia 6. eskadra posiadała 3 samoloty sprawne i 2 w remoncie.
Będąc w strukturach 3 dywizjonu, na wyposażeniu miała samoloty Airco DH.9.
W bitwie pod Lwowem eskadra operowała z lotniska we Lwowie. Wówczas cały 3 dywizjon, w tym 6 eskadra, przypisany był do 6 Armii na Froncie Południowym. Front miał za zadanie bronić Lwowa i szachować Armię Konną Budionnego w Małopolsce wschodniej.
17 sierpnia 1920 roku cały 3 dywizjon (w składzie czterech eskadr) otrzymał rozkaz powstrzymania armii Budionnego, tego dnia na 19 samolotach łącznie wykonał 69 lotów szturmowych, a 18 sierpnia na 14 samolotach – 72 loty.
Przez noc 16/17 sierpnia mechanicy naprawili uszkodzone i postrzelane samoloty. Rankiem 17 sierpnia wystartowało 19 samolotów. Zadanie dywizjonu polegało na wspomaganiu wojsk własnych w rejonie Busk – Krasne, a także powstrzymywaniu kolumn jazdy sowieckiej w marszu na Lwów. Podczas akcji szturmowej pięć samolotów zostało poważnie uszkodzonych w zderzeniach z jeźdźcami (sic!). Tego dnia kawaleria Budionnego poniosła bardzo wysokie straty, a natarcie sowieckiej 6 Dywizji Kawalerii zostało odparte wyłącznie przy pomocy samolotów. Łącznie 17 sierpnia 19 maszyn wykonało 69 lotów szturmowych.
Następnego dnia pogorszyły się znacznie warunki atmosferyczne. Wykonywano loty wywiadowcze a później atak na oddziały czerwonoarmistów grupujące się na północny wschód i wschód od Lwowa. Tego dnia po południu ceł ataków lotniczych został przesunięty w okolice Żółtańc, gdzie następnego dnia zamierzano wykonać przeciwuderzenie własnej kawalerii. W tym rejonie ppor. Tarasiewiczowi skutecznie zbombardował bolszewicką kolumnę zaopatrzeniową. Jedna z jego bomb trafiła w wóz konny z długiego ich szeregu i spowodowała wybuch i zniszczenie całej 15-wozowej kolumny amunicyjnej.
Dzień 18 sierpnia był dniem największego wysiłku bojowego lotników w czasie obrony Lwowa. Przeprowadzono wówczas 72 loty bojowe. W walkach tych na szczególne wyróżnienie zasłużyli por. Piniński, ppor. Tarasiewicz, plut. Tysler i por. Wiesiołowski.
Wieczorem 18 sierpnia, z powodu zagrożenia naziemnego lotniska w Lewandówce, wszystkie eskadry 3 dywizjonu przeleciały na lotniska pod Przemyślem. W ciągu następnych trzech dni działalność lotnicza została znacznie ograniczona. Dało o sobie znać przemęczenie załóg i zużycie samolotów.
We Lwowie pozostało jedynie dowództwo lotnictwa frontu i armii z mjr pil. Cedrikiem Fauntleroyem na czele. 
23 sierpnia podczas lotu bojowego został zestrzelony samolot por. Pinińskiego. Mimo lądowania na obszarze zajętym przez nieprzyjaciela, załodze udało się powrócić do eskadry. W związku z poprawą sytuacji, 24 sierpnia eskadra powróciła do Lwowa.
Na przełomie sierpnia i września 1920 eskadry 3 dywizjonu brały udział w dalszych działaniach ofensywnych. 
Od początku września zwalczały kawalerię sowiecką w rejonie Hrubieszowa i Uściługa.
W tym czasie działania bojowe nie miały już takiego nasilenia. 
6 i 7 eskadra wykonały we wrześniu przeszło 50 lotów, głównie wywiadowczych, bez strat własnych. 
6 eskadra ostatni lot bojowy wykonała 1 października 1920. Rozejm zastał eskadrę w Lewandówce.
Podczas działań wojennych 1918-1920 wykonała ogółem 670 lotów bojowych w czasie 1265 godzin, będąc przez to najaktywniejszą eskadrą polskiego lotnictwa; poniosła przy tym straty 6 osób personelu latającego.
Okres pokojowy.
Na mocy rozkazu z 18 stycznia 1921 roku eskadry 6. i 17. połączono, tworząc 6 eskadrę wywiadowczą w Łucku.
W sierpniu 1921 roku 6 eskadra wywiadowcza wchodziła w skład II dywizjonu wywiadowczego 2 pułku lotniczego w Krakowie.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
6 eskadra wywiadowcza przemianowana została na 21. eskadrę lotniczą.
31 sierpnia 1939 jednostka weszła w skład Brygady Bombowej i przemianowana została na 21. eskadrę bombową lekką. Pod tą nazwą walczyła w kampanii wrześniowej 1939.

</doc>
<doc id="799775" url="https://pl.wikipedia.org/wiki?curid=799775" title="Shamo">
Shamo

 – rasa kur wywodząca się z Japonii. Koguty tej rasy charakteryzują się wielkim temperamentem w stosunku do innych ras kur. Shamo daje się oswoić przez opiekuna. Waga koguta wynosi ok. 6 kg, a kury ok. 4,5 kg.
Nazwa nadana tej rasie w Europie Zach. nie jest w istocie prawidłowa. W języku japońskim określenie oznacza po prostu "kurę bojową" i przynależne jest całej kategorii kur ras bojowych, nie zaś jednej tylko rasie. Shamo nam znane to rasa nazywana w Japonii . Japończycy uważają, że ta starożytna rasa przywędrowała do ich kraju z Chin. Około roku 1880 Niemcy przywieźli pierwsze Shamo do Europy.
Rasa charakteryzuje się krótkimi i sztywnymi piórami, zapewniającymi ptakowi ochronę i uniemożliwiając przeciwnikowi chwytanie w czasie walki. Pozycja ciała jest praktycznie pionowa. Pierś jest szeroka, twarda i muskularna. barki są umiejscowione wysoko, w oddaleniu od tułowia. Szyja jest długa i nieco łukowato wygięta. Głowa jest szeroka, a wypukłe brwi doskonale chronią oczy. Na przedzie głowy ptak posiada mały grzebień orzeszkowy z trzema niskimi, podłużnymi fałdami. U koguta dzwonki są bardzo małe, zaś u kury nie występują. Oczy mają perłową barwę. Ogon jest noszony częściowo złożony, poniżej linii poziomej. Tułów ptaka osadzony jest bardzo wysoko, a nogi i skoki są długie. Nogi są żółte, a u odmian z ciemnym upierzeniem brązowe do czarnych z żółtymi podeszwami. 
Shamo w kontaktach z właścicielem może być bardzo przyjazne i ufne, natomiast między sobą koguty toczą walki, aż do momentu śmierci słabszego osobnika. Oznacza to, że ptaki należy utrzymywać w dobrze zabezpieczonych kurnikach, najlepiej w parach, gdyż z zasady są one monogamiczne. Chcąc utrzymywać kilka par należy umieścić w kurniku przegrody, by ptaki nie mogły się widzieć. Kury niosą się bardzo słabo. 

</doc>
<doc id="799776" url="https://pl.wikipedia.org/wiki?curid=799776" title="Mario Reiter">
Mario Reiter

Mario Reiter (ur. 5 listopada 1970 w Rankweil) – austriacki narciarz alpejski, mistrz olimpijski oraz dwukrotny medalista mistrzostw świata.
Kariera.
Po raz pierwszy na arenie międzynarodowej Mario Reiter pojawił się w 1988 roku, kiedy wystąpił na mistrzostwach świata juniorów w Madonna di Campiglio. W swoim jedynym starcie zajął tam 27. miejsce w slalomie. W zawodach Pucharu Świata zadebiutował w 15 grudnia 1991 roku w Val Gardena. Pierwsze pucharowe punkty wywalczył jednak dwa lata później, 19 grudnia 1993 roku w Alta Badia, zajmując 21. miejsce w gigancie. Na podium zawodów tego cyklu po raz pierwszy stanął 19 lutego 1995 roku w Furano, zajmując drugie miejsce w slalomie. W zawodach tych rozdzielił na podium swego rodaka, Michaela Tritschera i Ole Kristiana Furusetha z Norwegii. W najlepszej trójce plasował się jeszcze sześciokrotnie, odnosząc przy tym trzy zwycięstwa: 20 lutego 1995 roku w Furano wygrał giganta, a 27 stycznia 1996 roku w Sestriere i 26 stycznia 1997 roku w Kitzbühel był najlepszy w slalomie. Zwycięstwo w Kitzbühel było jego ostatnim pucharowym podium w karierze. Najlepsze wyniki osiągnął w sezonie 1995/1996, kiedy zajął ósme miejsce w klasyfikacji generalnej, w klasyfikacji slalomu był czwarty, a w klasyfikacji giganta zajął szóste miejsce.
Największy sukces w karierze osiągnął w 1998 roku, kiedy podczas igrzysk olimpijskich w Nagano wywalczył brązowy medal w kombinacji. Po zjeździe do kombinacji Reiter zajmował szóste miejsce, tracąc do prowadzącego Günthera Madera 1,38 sekundy. W slalomie uzyskał najlepszy wynik, co dało mu złoty medal. Ostateczne wyprzedził Norwega Lasse Kjusa o 0,59 sekundy i swego rodaka, Christiana Mayera o 2,05 sekundy. W 1996 roku wywalczył także srebrny medal w slalomie na mistrzostwach świata w Sierra Nevada, gdzie uplasował się za Włochem Alberto Tombą, a przed Michaelem von Grünigenem ze Szwajcarii. Na tych samych mistrzostwach był też między innymi czwarty w kombinacji, przegrywając walkę o medal z Güntherem Maderem o 0,06 sekundy. Reiter zdobył ponadto brązowy medal w kombinacji podczas mistrzostw świata w Sestriere w 1997 roku. Wyprzedzili go tylko Norweg Kjetil André Aamodt i Szwajcar Bruno Kernen. Kilkukrotnie zdobywał medale mistrzostw Austrii, w tym złote w slalomie i slalomie gigancie w 1995 roku. W 2001 roku zakończył karierę.
W 1998 roku otrzymał Odznakę Honorową za Zasługi dla Republiki Austrii.

</doc>
<doc id="799782" url="https://pl.wikipedia.org/wiki?curid=799782" title="Małe">
Małe



</doc>
<doc id="799789" url="https://pl.wikipedia.org/wiki?curid=799789" title="Układ Cyrankiewicz-Brandt">
Układ Cyrankiewicz-Brandt



</doc>
<doc id="799791" url="https://pl.wikipedia.org/wiki?curid=799791" title="2Tm2,3 (album)">
2Tm2,3 (album)

2Tm2,3 – druga płyta grupy 2Tm2,3 wydana w 1999 roku nakładem wydawnictwa Metal Mind Productions.
Album nagrano i miksowano w Studio Psalm Warszawa w okresie od listopada 1998 do marca 1999 roku. Nagrywał i miksował – Edward Sosulski. Mastering wykonał Grzegorz Piwkowski w High-End Audio. Charakteryzuje się ostrym rockowo metalowym brzmieniem, niekiedy przeplatanym lub uzupełnianym instrumentami takimi jak flet. Na krążku można znaleźć też utwory w stylu reggae i przywodzące na myśl chór Gregorian. Album promował singel "Psalm 13". Tytuł na okładce płyty zapisany jest literami hebrajskimi (które w tym systemie funkcjonują jako cyfry).
Z niejasnych przyczyn i wbrew intencjom zespołu w prasie muzycznej płycie nadawany jest tytuł "Amen".
Grupa otrzymała za płytę nagrodę Fryderyk 1999 w kategorii "Album roku – hard &amp; heavy".

</doc>
<doc id="799794" url="https://pl.wikipedia.org/wiki?curid=799794" title="Saskatoon Blades">
Saskatoon Blades

Saskatoon Blades – juniorska drużyna hokejowa grająca w WHL w dywizji wschodniej, konferencji wschodniej. Drużyna ma swoją siedzibę w Saskatoon w Kanadzie.

</doc>
<doc id="799798" url="https://pl.wikipedia.org/wiki?curid=799798" title="Lwowska Grupa Lotnicza">
Lwowska Grupa Lotnicza



</doc>
<doc id="799801" url="https://pl.wikipedia.org/wiki?curid=799801" title="Pascha 2000 Tour">
Pascha 2000 Tour

Pascha 2000 Tour – czwarta płyta grupy 2Tm2,3 wydana w 2000 roku nakładem Metal Mind Productions. Płyta zawiera remiksy utworów znanych z wcześniejszych albumów grupy.

</doc>
<doc id="799803" url="https://pl.wikipedia.org/wiki?curid=799803" title="Złotostockie Towarzystwo Górskie">
Złotostockie Towarzystwo Górskie

Złotostockie Towarzystwo Górskie (niem. "Reichensteiner Gebirgsverein"). - niemiecka organizacja turystyczna działająca w latach 1924-1933 na terenie niemieckiej części Gór Złotych.
Zarys dziejów.
W 1924 r. złotostocka sekcja Kłodzkiego Towarzystwa Górskiego opuściła macierzystą organizację protestując w ten sposób przeciwko wysokości składki odprowadzanej do kasy centralnej GGV i utworzyła samodzielne Złotostockie Towarzystwo Górskie. Jego działalność ograniczała się do znakowania szlaków w okolicach Złotego Stoku. Z powodu słabości, wkrótce po założeniu, rozpoczęto rozmowy w sprawie przyłączenia się do Śląskiego Sudeckiego Towarzystwa Górskiego, co nastąpiło w 1933 r.

</doc>
<doc id="799809" url="https://pl.wikipedia.org/wiki?curid=799809" title="Kopalnia M-300">
Kopalnia M-300



</doc>
<doc id="799811" url="https://pl.wikipedia.org/wiki?curid=799811" title="Kopalnia Węgla Kamiennego Guido">
Kopalnia Węgla Kamiennego Guido



</doc>
<doc id="799813" url="https://pl.wikipedia.org/wiki?curid=799813" title="Joe Pistone">
Joe Pistone



</doc>
<doc id="799815" url="https://pl.wikipedia.org/wiki?curid=799815" title="Polcast Television">
Polcast Television

Polcast Television Sp. z o.o. – polska spółka medialna z udziałem kapitału włoskiego. 
Opis.
Nadawca kanałów telewizyjnych Tele 5, Polonia 1, Top Shop, Water Planet i Novela TV. Między 2011 a 2012 rokiem firma posiadała także kanał regionalny o zasięgu ogólnopolskim CSB TV, który Polcast Television w 2011 roku kupił od Media Kaszëbë.
Produkcję kanałów Tele 5 i Polonia 1 Polcast Television przejął po ogłoszeniu upadłości przez ich wcześniejszego producenta – spółkę Fincast.
14 maja 2012 roku spółka uruchomiła dwie nowe stacje tematyczne – Novela TV i Water Planet.
5 listopada 2012 roku uruchomiono transmisję kanału Tele 5 w jakości HD (Tele 5 HD).
1 maja 2020 roku uruchomiono transmisję kanału Polonia 1 w jakości HD (Polonia 1 HD).

</doc>
<doc id="799826" url="https://pl.wikipedia.org/wiki?curid=799826" title="Nicolaas Bloembergen">
Nicolaas Bloembergen

Nicolaas Bloembergen (ur. 11 marca 1920 w Dordrechcie, zm. 5 września 2017 w Tucson) – amerykański fizyk holenderskiego pochodzenia, laureat Nagrody Nobla w dziedzinie fizyki (1981).
Życiorys.
Opuścił Holandię w roku 1945 i wyjechał do Stanów Zjednoczonych, gdzie podjął pracę na Uniwersytecie Harvarda. Współpracował z Edwardem Purcellem, który bezpośrednio przed przybyciem Bloembergena odkrył jądrowy rezonans magnetyczny. Tytuł doktora uzyskał w roku 1948 na Uniwersytecie w Lejdzie. Tematem jego rozprawy była "Jądrowa relaksacja magnetyczna".
W późniejszym okresie prowadził badania nad spektroskopią laserową – udoskonalił m.in. maser, wynaleziony przez Charlesa Townesa.
W roku 1958 przyjął obywatelstwo amerykańskie.
W 1981 roku otrzymał, wraz z Kai Siegbahnem i Arturem Schawlowem, Nagrodę Nobla w dziedzinie fizyki za wkład do rozwoju mikroskopii laserowej i elektronowej wysokiej rozdzielczości.

</doc>
<doc id="799829" url="https://pl.wikipedia.org/wiki?curid=799829" title="A gu gu">
A gu gu

A gu gu - pierwszy album zespołu Arka Noego wydany w 2000 roku.
Płyta sprzedała się w nakładzie 5 mln egzemplarzy.
Lista utworów.
Płyta zawiera także wersje instrumentalne ww. utworów oraz teledysk do piosenki "Święty święty uśmiechnięty".

</doc>
<doc id="799830" url="https://pl.wikipedia.org/wiki?curid=799830" title="Burmistrzowie Bogoty">
Burmistrzowie Bogoty



</doc>
<doc id="799833" url="https://pl.wikipedia.org/wiki?curid=799833" title="10 Eskadra Wywiadowcza">
10 Eskadra Wywiadowcza

10 eskadra wywiadowcza – pododdział lotnictwa rozpoznawczego Wojska Polskiego na Wschodzie (1918–1919) oraz Wojska Polskiego w II Rzeczypospolitej.
Eskadra była najstarszą polską jednostką lotniczą sformowaną w 1918 na Kubaniu przy 4 Dywizji Strzelców jako Polski Oddział Awiacyjny. Po przylocie do Polski wzięła udział w wojnach: polsko-ukraińskiej i polsko-bolszewickiej. Po wojnie weszła w skład 3 pułku lotniczego w Poznaniu. W 1925 została rozwiązana, a na jej bazie sformowana została 32 eskadra lotnicza.
Godło eskadry: orzeł trzymający w szponach serce z rzymską X.
Formowanie i walki eskadry.
Polski oddział awiacyjny / eskadra lotnicza 4 Dywizji Strzelców Polskich.
Początki formowania eskadry sięgają okresu funkcjonowania na Kubaniu polskiej legii oficerskiej gdzie lotników werbował przyszły dowódca eskadry Waldemar Narkiewicz. Rozkazem Dowództwa Oddziałów Wojsk Polskich na Kubaniu z 15 października 1918, przy kontrrewolucyjnej Armii Ochotniczej gen. Antona Denikina został sformowany Polski Oddział Awiacyjny. 28 października 1918 jednostka przemianowana została na 1 Awiacyjny Oddział Wojsk Polskich. Stacjonowała wtedy na terenie Paszkowskiej Stanicy w okolicach Krasnodaru. Nowo utworzony oddział nie posiadał żadnego sprzętu, a jego działalność polegała na mobilizowaniu personelu latającego i żołnierzy obsługi technicznej. Samoloty spodziewano się pozyskać od oddziałów gen. Denikina. Ostatecznie otrzymano jeden samolot Nieuport, prawdopodobnie Nieuport 10.
1 grudnia 1918 pododdział odpłynął na pokładzie statku „Saratow” z Nowosybirska do Odessy. W Odessie wraz z liczną grupą jej przyszłych pilotów i obserwatorów do oddziału dołączył por. pil. Ludomił Rayski. W tym też czasie do Francji został wezwany dowódca oddziału mjr Waldemar Narkiewicz. Jego obowiązki przejął mjr Stachowski. 
24 lutego 1919 rozkazem oddziału nr L.53 jednostka została przemianowana na eskadrę lotniczą 4 Dywizji Strzelców Polskich i przeniesiona na lotnisko gdzie stacjonowali lotnicy francuscy. W marcu 1919, dzięki osobistym staraniom inż. Rumbowicza, udało się jednak otrzymać dwa zużyte włoskie Anasale i jeden niemiecki LVG C.V na drewnianych kołach bez gum. 20 marca por. pil. Ludomił Rayski, z polecenia dowództwa francuskiego, na "starym rozklekotanym" samolocie LVG C.V wykonał wraz z obserwatorem 504 eskadry francuskiej por. Caillardem pierwszy bojowy lot wywiadowczy. Od tej daty rozpoczęły się loty bojowe innych załóg eskadry. 3 kwietnia oddział otrzymał rozkaz gotowości do przeniesienia na teren Rumunii. Stan techniczny posiadanych wtedy dwóch samolotów, Ansala i LVG C.V nie pozwalał na ich przelot. Z inicjatywy por. Rayskiego w przeddzień wymarszu eskadra otrzymała jednego Bregueta z odłamanym skrzydłem którego Francuzi przeznaczyli do spalenia. Po całonocnych prowizorycznych naprawach samolot wystartował rankiem do Akermanu, a później przeleciał do rumuńskiej Braiły do której wkrótce dotarła także i reszta personelu eskadry. W Braile eskadra pozostała około 6 tygodni. W pierwszych dniach czerwca przejechała koleją do Czerniowiec, gdzie dowództwo objął por. Rayski. 10 czerwca na jedynym posiadanym przez eskadrę samolocie typu Breguet XIV B2, wylądował we Lwowie dowódca eskadry por. Ludomił Rayski, a już 14 czerwca cała eskadra została przesunięta z Czerniowiec do Stanisławowa, gdzie odbyła się defilada eskadry w nowych mundurach hallerowskich. W kolejnych dniach eskadra weszła do walki z wojskami ukraińskimi. W drugiej połowie czerwca por. Rayski przewiózł gen. Lucjana Żeligowskiego do Lwowa i powrócił z nim do Stanisławowa. W ciągu dwóch tygodni odbył na tym samolocie 12 lotów bojowych. 2 lipca został ranny w nogę podczas atakowania piechoty ukraińskiej pod Podhajcami. Na skutek intensywnej eksploatacji jedynego samolotu eskadry, wkrótce nie nadawał się on do użytku. Wypożyczono zatem od 5 eskadry wywiadowczej samolot myśliwski Albatros D.III i na nim do 19 lipca por. Rayski wykonywał zadania bojowe.
Piloci eskadry wykonywali loty rozpoznawcze i łącznościowe na korzyść sztabu gen. Wacława Iwaszkiewicza-Rudoszańskiego i gen. Lucjana Żeligowskiego. Pod koniec lipca, już pod nazwą 10 eskadry lotniczej załoga została przesunięta w celu dalszego formowania do Brześcia n. Bugiem.
10 eskadra lotnicza / wywiadowcza.
W sierpniu 1919 jednostka skierowana została do Brześcia, do dyspozycji Naczelnego Dowództwa, celem reorganizacji i uzupełnienia sprzętu. Część personelu odeszła do sztabu lotnictwa lub na przeszkolenie do szkół lotniczych, a w jednostce pozostało kilka załóg wraz z niezbędnym personelem naziemnym.
W tym czasie eskadra przemianowana została na 10 eskadrę lotniczą. 
W październiku eskadra przeniesiona została na lotnisko Ławica w Poznaniu i podporządkowana dowódcy Frontu Wielkopolskiego. Tu została przeszkolona na nowym typie samolotu Breguet XIV A2.
W styczniu 1920 wykonywała loty rozpoznawcze i propagandowe nad Toruniem i Bydgoszczą. Miało to związek ze zbliżającym się terminem przejęcia przez Polskę Pomorza.
Na dzień 1 lutego 1920 eskadra posiadała 7 pilotów, 3 obserwatorów i 7 samolotów.
Od 17 lutego do kwietnia eskadra stacjonowała w przejętej od Niemiec Bydgoszczy.
Z końcem marca, na Froncie Litewsko-Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
Na front wschodni 10 eskadra przybyła transportem kolejowym i rozładowała się na stacji Kalinkowicze. 
Wchodziła w skład 7 dywizjonu lotniczego i dysponowała 7 samolotami, z czego jedynie 4 były sprawne. Taktycznie podporządkowana została 9 Dywizji Piechoty. 
Z lotniska Kozienki pod Mozyrzem 2 maja wykonywano pierwsze loty bojowe. W pierwszym locie por. Rymkiewicz przeprowadził rozpoznanie w rejonie Jakimowskaja Słoboda – Wasilewicze – Chojniki. Na stacji kolejowej w Wasilewiczach ostrzelał stojące tam transporty wojska.
Na początku maja dowódca 4 Armii gen. Stanisław Szeptycki odwołał podporządkowanie taktyczne eskadr i podporządkował je bezpośrednio sobie. Wyznaczył też rejony działania eskadr. 10 eskadra wywiadowcza działać miała w rejonie Kalenkowicze – Mozyrz. 
W pierwszych dniach działalności eskadra nie dysponowała bombami lotniczymi. Dopiero 5 maja por. Rymkiewicz dostarczył pierwszą partię bomb z Bobrujska.
7 i 8 maja eskadra dokonano kilkanaście bombardowań pozycji sowieckich w rejonie Talinkowicz, Wasilewicz, Słobody Romeńskiej i Chabna.
Do 12 maja wykonano szereg ataków na pozycje wroga pod Rzeczycą, Zerwaldem i Zajewem. W działaniach tych uczestniczyli por. Rymkiewicz, por. Giedgowd, ppor. Bem i sierż. Gajewski. 
20 maja sześć samolotów 10 eskadry zaatakowało sowieckie transporty wojskowe i pociągi pancerne na stacji kolejowej w Żłobinie.
W tym czasie eskadra zmieniła lotniska, przebazowując się początkowo do Rzeczycy, a 25 maja na lotnisko Pereświet– Słoboda w jej pobliżu. 
Z lotniska Rzeczyca działała na korzyść wojsk lądowych i wykonywała między innymi zadania rozpoznawcze oraz rajdy bombowe na przeprawy wojsk Armii Czerwonej przez Dniepr. 
Wykonała też kilka lotów bombardierskich na Żołbin i Homel. Atakowano bolszewickie pociągi pancerne, okręty flotylli rzecznej na Sole i balon na uwięzi.
W końcu maja zasięg działania eskadry obejmował rejon, aż po Homel, które to miasto i jego stację kolejową kilkakrotnie bombardowano
W maju eskadra zmieniła nazwę i została przemianowana na 10 eskadrę wywiadowczą.
W połowie czerwca jednostka została zmuszona do opuszczenia macierzystego lotniska i odwrotu do Kozienek, co w pewnym stopniu zahamowało jej działalność.
Od 7 do 16 czerwca działając z lotniska Pereświet Słoboda eskadra ta wykonała ponad 20 lotów, głównie bombowych, zrzucając na pozycje wojsk sowieckich ponad 1000 kg bomb. Z lotniska w Kozienkach jedynie kilka lotów bojowych wykonały załogi: pchor. Wyrzykowski i ppor. Bem oraz pchor. Wyrzykowski i ppor. Koziełło. 
W okresie odwrotu wojsk polskich wspierała oddziały wojsk lądowych.
Od połowy czerwca eskadra pracowała dla sztabu Grupy gen. Władysława Sikorskiego, startując z lotnisk: Kozienki, Łuniniec, Kożangródek i Woroniec. 
5 lipca, startując z lotniska pod Kazangródkiem załoga sierż. Górecki i ppor. Bem wykonała ponad trzygodzinny lot wywiadowczy. Eskadra w dalszym ciągu działała na rzecz Grupy Poleskiej wzmocnionej 9 DP, a kolejne lotniska wybierano w pobliżu sztabu grupy.
W następnych dniach eskadra w odwrocie przekroczyła Bug i zainstalowała się na lotnisku Woroniec koło Białej Podlaskiej, lecz już po kilku dniach otrzymała polecenie przejścia do Brześcia.
Nadmierna eksploatacja sprzętu doprowadziła do wyniszczenia posiadanych samolotów tak, że 11 lipca w Brześciu dysponowała tylko jednym sprawnym Breguetem. Po wyremontowaniu dwóch uszkodzonych samolotów, eskadra dokonała udanego wypadu lotniczego do Pińska. 
Wracając przez Białą Podlaską i Łuków, wylądowała 5 sierpnia w Warszawie. Tu została uzupełniona angielskimi samolotami Bristol F.2B Fighter i już następnego dnia ponownie weszła do akcji bombardując kolumny wojsk bolszewickich na szosach Ostrów Mazowiecka–Wyszków–Pułtusk wspierając działania 1 Armii.
Pierwsze loty z lotniska mokotowskiego zainaugurowała załoga pchor. Wyrzykowski i ppor. Koziełło, 7 sierpnia latali plut. Wiland i ppor. Mickiewicz, 8 sierpnia – sierż. Górecki, 9 sierpnia – pchor. Wyrzykowski i ppor. Koziełło. 11 sierpnia działała cała eskadra wykonując łącznie pięć lotów bojowych, z czego trzy wykonał sierż. Górecki. W następnych dniach, w związku z przygotowywaniem przegrupowania lotnictwa do przeciwuderzenia, eskadra nie prowadziła akcji bojowej.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1 i 5 Armii – na lotniskach warszawskich (Mokotów i Siekierki), a lotnictwa 2, 3 i 4 Armii na lotniskach Radomia, Dęblina, Puław i Lublina.
Eskadra weszła w skład 4 Armii. 
Od 15 sierpnia stacjonowała na lotnisku Klikawa. Na skutek braku benzyny nie mogła jednak wejść do działań. Dopiero 17 sierpnia eskadra przystąpiła do walk. W dniach od 17 do 19 sierpnia wspólnie z 10 wywiadowczą prowadziła rozpoznanie obszarów: Maciejowice – Garwolin –Żelechów oraz Stoczek Łukowski – Międzyrzec – Siedlce – Łuków i Węgrów – Sokołów – Drohiczyn. 
18 sierpnia podczas ataku na oddział piechoty sowieckiej pod Drohiczynem została zestrzelona załoga kpr. Szwencer i ppor. Tromszczyński, ale po kilku dniach dołączyła do eskadry. 
19 sierpnia eskadra otrzymały polecenie przebazowania na lotnisko pod Mińskiem Mazowieckim. 
Jeszcze tego samego dnia część eskadry znalazła się na nowym miejscu, natomiast jej reszta przeniosła się do Mińska następnego dnia. Już 22 sierpnia eskadra przeniosła się bliżej frontu i od 25 sierpnia operowała z lotniska Biel koło Małkini.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12 i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza.
Do połowy września w pasie natarcia 4 Armii działała tylko 10 eskadra. Przypadła na nią podobna ilość zadań wywiadowczych jakie w 2 Armii wykonywały cztery eskadry. Tylko w ciągu 10 lotnych dni września 10 eskadra wykonała ponad 30 zadań wywiadowczych.
21 września rozpoczęła się bitwa nad Niemnem. 
Tego dnia lotnictwo 4 Armii prowadziło obserwację szos Wołkowysk – Słonim, Prużana – Słonim i Kobryń – Pińsk oraz zwalczało podążające w stronę frontu posiłki wojsk sowieckich. W następnych dniach obszar działania eskadr przenosił się stopniowo na wschód. 
24 września załoga: ppor. Matecki i ppor. Koziełło dostarczyła pilne rozkazy dla dowódcy grupy jazdy gen. Krajewskiego stacjonującego we wsi Pniewy koło Janowa. 
27 września walki objęły już rejon Lidy. Działania eskadry wypełniały nie tylko loty wywiadowcze, lecz także coraz częstsze loty łącznościowe.
28 września załoga: sierż. Wiland i ppor. Koziełło nawiązała kontakt z 15 Dywizją Piechoty w okolicy Wołkowyska, a załoga por. Matecki i por. Zawadzki powtórnie nawiązała łączność z grupą jazdy gen. Krajewskiego. 
W tym czasie 10 eskadra wywiadowcza operowała już z lotniska Lipowo, aby w pierwszych dniach października przebazować się na lotnisko Piaski pod Słonimiem, a następnie do Baranowicz.
W październiku lotnictwo 4 Armii nie działało z taką aktywnością jak we wcześniejszym okresie. 
15 października eskadra wykonała swoje ostatnie loty bojowe. Były to dwa loty łącznościowe: załoga por. Giedgowd i ppor. Koziełło nawiązała łączność z grupą „Mir” i 1 Dywizją piechoty Legionów, dostarczając tym jednostkom rozkazy gen. Skierskiego.
Rozejm zastał eskadrę w Baranowiczach.
"14 sierpnia przeniosła się do Klikawy w rejonie Puław, a trzy dni później do Dęblina. Stąd ruszyła na wsparcie kontrofensywy wojsk polskich wykonując loty rozpoznawcze, łącznikowe i naloty szturmowe. Z Dęblina eskadra odleciała do Mińska Mazowieckiego i dalej do Bieli w okolicach Małkini. Kolejne etapy przegrupowania eskadry to Brześć, Linowo, a potem Słonim i Baranowicze. W tym czasie wykonywała głównie loty rozpoznawcze i łącznościowe na korzyść walczących dywizji." 
W okresie wojny eskadra wykonała 167 lotów bojowych spędzając 438 godzin w powietrzu. Zginęło 3 lotników. Sześciu żołnierzy eskadry odznaczonych zostało orderami Virtuti Militari, a 10 Krzyżami Walecznych.
Eskadra w okresie pokoju.
Po zakończeniu działań wojennych eskadrę przesunięto do Białegostoku. 
Na mocy rozkazu z 18 stycznia 1921, jednostka połączona została z 9 eskadrą wywiadowczą. Połączone pododdziały otrzymały nazwę „10 eskadra wywiadowcza”.
W sierpniu jednostka weszła w skład VII dywizjonu wywiadowczego formującego się 3 pułku lotniczego w Poznaniu. We wrześniu na Ławicę przyleciały samoloty eskadry.
Pierwsze lata pokojowej działalności eskadry nie należały do łatwych. Kwaterowano w starych drewnianych barakach, a posiadane i mocno wyeksploatowane Bristole często ulegały awariom. Ich ciągłe naprawy w zasadzie uniemożliwiały regularne szkolenie personelu latającego. Pojedyncze loty kończyły się często wypadkami.
Brak samolotów powodował dużą fluktuację kadry, która odchodziła do szkolnictwa, rezerwy oraz do organizujących się wytwórni sprzętu lotniczego. Wolne etaty zajmowali absolwenci szkół obserwatorów lotniczych i szkół pilotażu.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
2 czerwca 10 eskadra wywiadowcza została rozwiązana.
Na bazie personelu eskadry powstała 32 eskadra lotnicza wchodząc w skład nowo powstałego I dywizjonu lotniczego 3 pułku lotniczego.
Cztery lata później eskadrę przemianowano na 32 eskadrę liniową. 
W sierpniu 1939, w czasie mobilizacji alarmowej, przemianowana została na 32 eskadrę rozpoznawczą.

</doc>
<doc id="799837" url="https://pl.wikipedia.org/wiki?curid=799837" title="Schemat serii">
Schemat serii

Schemat serii – tablica zmiennych losowych postaci formula_1 gdzie formula_2 formula_3 Zmienne formula_4 są niezależne i zdefiniowane na tej samej przestrzeni probabilistycznej.

</doc>
<doc id="799838" url="https://pl.wikipedia.org/wiki?curid=799838" title="Ols typowy">
Ols typowy



</doc>
<doc id="799841" url="https://pl.wikipedia.org/wiki?curid=799841" title="2 Eskadra Wywiadowcza">
2 Eskadra Wywiadowcza

2 eskadra wywiadowcza – pododdział lotnictwa rozpoznawczego Wojska Polskiego w II Rzeczypospolitej.
Eskadra sformowana została w 1918 jako Oddział Lotniczy w Lublinie. Wzięła udział w wojnie polsko-ukraińskiej i polsko-bolszewickiej. W lipcu 1920 do eskadry wcielono personel 9 eskadry wywiadowczej. W styczniu 1921 eskadra została rozwiązana, a jej personel i sprzęt wszedł w skład 1 eskadry wywiadowczej.
Formowanie, zmiany organizacyjne i walki eskadry.
5 listopada 1918 na lotnisku Lublin rozpoczęto organizację jednostki lotniczej pod nazwą Oddział Lotniczy w Lublinie. Organizatorem i pierwszym dowódcą został mjr pil. Jerzy Syrokomla-Syrokomski.
Kompletowanie wyszkolonego personelu i sprzętu lotniczego przebiegało w trudnych warunkach. Istniejący park lotniczy został wywieziony przez Austriaków, a duża część została przekazana organizującym się w Krakowie formacjom lotniczym.
Początkowo wyposażenie oddziału stanowiło pięć samolotów typu Lloyd C.V Formir. (?).
Działania na froncie ukraińskim.
Na początku 1919 jednostka otrzymała nazwę 2 eskadra lotnicza, a wkrótce została przemianowana na 2 eskadrę wywiadowczą.
W marcu jednostka przegrupowała się w rejon Włodzimierza Wołyńskiego i została podporządkowana grupie wojsk gen. Bronisława Babiańskiego.
W kwietniu, na skutek pożaru wagonów kolejowych, spłonęła część wyposażenia eskadry. Od tej pory eskadra dysponowała tylko 3 samolotami. Były to: Albatros C.1, Albatros C.V i Rumpler C.I.
W sierpniu eskadra przeniosła się do Równego, gdzie weszła w skład Frontu Ukraińskiego gen. Antoniego Listowskiego.
Na lotnisku w Równem personel eskadry spędził jesień i zimę.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład II Grupy Lotniczej, posiadała 8 pilotów, 5 obserwatorów i 7 samolotów.
Wiosną 1920 eskadra została wyznaczona do udziału w ofensywie na Kijów.
Posiadała wtedy 10 samolotów, 8 pilotów i 5 obserwatorów. Zaplecze techniczne eskadry stanowił II ruchomy park lotniczy w Łucku.
W rejonie Berdyczowa eskadra wykonała dla 2 Armii 14 lotów wywiadowczych, zrzucając przy tym 180 kg bomb i wykonując 41 zdjęć.
Na początku maja eskadra stacjonowała w Koziatyniu.
Walki odwrotowe na Ukrainie.
W czerwcu i lipcu oddziały polskie prowadziły walki obronno-opóźniające, a Armia Konna Budionnego, będąca głównym przeciwnikiem polskiej 6 Armii, znacznie udoskonaliła metody walki z lotnictwem i stała się jego bardzo groźnym przeciwnikiem. Kawalerzyści Siemiona Budionnego zaczęli powszechnie używać sprzężonych karabinów maszynowych ustawionych na taczankach, organizując przy tym zasadzki z wykorzystaniem niewielkich pododdziałów kawalerii.
W tym czasie eskadra przegrupowała się z Równego do Łucka.
Tam oddana została do dyspozycji Frontu gen. Edwarda Rydza-Śmigłego.
2 eskadra, dysponująca tylko trzema samolotami, utraciła 28 czerwca kolejną załogę. Podczas lotu na rozpoznanie w rejonie Miropola została zestrzelona i zginęła w walce na ziemi załoga: ppor. Kunicki i pchor. Bochenek. 
Na przełomie lipca i sierpnia w działaniach bojowych eskadry wyróżniły się załogi: kpt. Reimana i ppor. Latawca oraz ppor. Beliny-Brzozowskiego. Ten ostatni podczas rozpoznania przeprowadzonego 6 sierpnia w rejonie Brześcia, mimo ciężkiego postrzału w brzuch, wypełnił zadanie, a dopiero potem pozwolił pilotowi na powrót na lotnisko.
W końcu lipca zreorganizowano eskadrę. W jej skład wcielono między innymi personel 9 eskadry wywiadowczej, która to z powodu braku sprzętu nie była w stanie działać samodzielnie.
W kolejnych dniach, startując z lotniska Chełm, działania eskadry ograniczały się do prowadzenia rozpoznania. W czasie jednego z takich lotów w okolice Brześcia, ppor. obs. Kazimierz Belina-Brzozowski został ciężko ranny w obie nogi.
Działania w bitwie warszawskiej.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1 i 5 Armii – na lotniskach warszawskich (Mokotów i Siekierki), a lotnictwa 2, 3 i 4 Armii na lotniskach Radomia, Dęblina, Puław i Lublina.
Ciężkie walki odwrotowe zmusiły eskadrę do odejścia na lotnisko Lublin, skąd po kilkudniowym pobycie wycofano ją do Dęblina w celu ponownego uzupełnienia personelu latającego i samolotów.
Mimo niepełnego stanu, załogi brały udział w lotach bojowych.
Od 10 do 12 sierpnia, działając w ramach lotnictwa Frontu Środkowego, prawie wyłącznie wykonywała loty wywiadowcze, rozpoznawała przeciwnika i aktywnie wspierała wojska lądowe. 
W czasie jednego z nich, po zbombardowaniu mostu w Miropolu, polegli na samolocie Albatros C.X ppor. pil. Kazimierz Kunicki i pchor. obs. Michał Bochenek.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Celem uzupełnienia, wycofano eskadry najbardziej wyczerpane intensywnymi walkami. Były to 2., 8. i 21 eskadra. Poza nimi na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska.
Rozejm zastał eskadrę w Dęblinie.
Podczas wojny o granice 2 eskadra wywiadowcza wykonała 193 loty bojowe w łącznej ilości 434 godzin przebytych nad terenami nieprzyjaciela. Zginęło 7 lotników.
Eskadra w okresie pokoju.
Na mocy rozkazu z 18 stycznia 1921 eskadry 1. i 2. połączono tworząc nową 1 eskadrę wywiadowczą.
Eskadra ta została później przemianowana na 35 eskadrę liniową 3 pułku lotniczego stacjonującego w Poznaniu.

</doc>
<doc id="799844" url="https://pl.wikipedia.org/wiki?curid=799844" title="III Grupa Lotnicza">
III Grupa Lotnicza

III Grupa Lotnicza - jednostka polskiego lotnictwa wojskowego utworzona na początku 1919 roku z Lwowskiej Grupy Lotniczej, w kwietniu 1920 roku przeorganizowana w III dywizjon lotniczy.
Lwowska Grupa Lotnicza.
Lwowska Grupa Lotnicza utworzona została 25 listopada 1918 roku na lotnisku Lewandówka we Lwowie, dowodzona przez kpt. pil. Stefana Bastyra.
W skład grupy wchodziły:
Wiosną 1919 roku przekształcona w III Grupę Lotniczą.
III Grupa Lotnicza.
Na bazie Lwowskiej Grupy Lotniczej na początku 1919 roku powstała III Grupa Lotnicza z siedzibą we Lwowie. Przemianowano też wchodzące w jej skład eskadry. Dowódcą Grupy pozostał kpt pil. Stefan Bastyr (przejściowo na początku 1919 dowodził nią Jan Wierzejski, a w marcu 1920 rtm. Stanisław Jasiński).
Grupa lotnicza była organem dowódczym i organizacyjnym.
W skład dowództwa grupy lotniczej wchodził: dowódca, oficer sztabu, adiutant, referent do spraw technicznych oraz 9 podoficerów lub pracowników cywilnych.
Rozkazem MSWojsk. z 6 września 1919 wprowadzono nowy etat dowództwa grupy. Liczba personelu pomocniczego została w nim znacznie zwiększona.
W styczniu 1919 w skład III Grupy wchodziły:
Pod koniec marca 1919 III Grupę zreorganizowano w związku z utworzeniem II Grupyi w jej skład wchodziły.:
20 września 1919 roku III Grupa z siedzibą we Lwowie przynależna do Frontu Galicyjskiego składała się z:
3 dywizjon lotniczy.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20). 
W kwietniu 1920 roku III Grupa przeorganizowana została w III dywizjon lotniczy.
Dywizjon stacjonował wtedy w m. Rachna Lessowyja a w jego skład weszły: 5., 6. i 17. eskadry wywiadowcze oraz 15 eskadra myśliwska i 21 eskadra niszczycielska.
W czerwcu 1920 w skład dywizjonu wchodziły:
Dowódcą dywizjonu był nadal Stefan Bastyr, lecz 6 sierpnia 1920 zginął w katastrofie lotniczej i dowódcą na trzy dni został por. obs. Kazimierz Kubala, a następnie Amerykanin, mjr pil. Cedric Fauntleroy, dotychczasowy dowódca 2 dywizjonu. 
W operacji warszawskiej (sierpień 1920) w skład dywizjonu wchodziły:
Wówczas dywizjon przypisany był do 6 Armii na Froncie Południowym. Front miał za zadanie bronić Lwowa i szachować Armię Konną Budionnego w Małopolsce wschodniej.
W okresie tym cały dywizjon posiadał 32 najróżniejszych typów samolotów, sprawnych i niesprawnych.
16 sierpnia 1920 roku dywizjon wykonał 49 lotów bojowych. 17 sierpnia 1920 roku Dywizjon otrzymał rozkaz powstrzymania armii Budionnego, tego dnia na 14 samolotach wykonał 72 loty bojowe, część z pilotów nawet po 4-5.
W obawie przed zajęciem Lwowa, pod wieczór 18 sierpnia dywizjon odleciał do Przemyśla, we Lwowie pozostało jedynie dowództwo lotnictwa frontu i armii z mjr. pil. Cedrikiem Fauntleroyem na czele.
3 dywizjon myśliwski.
W maju 1921 roku 3 dywizjon myśliwski składający się z 7. i 18. eskadry myśliwskiej wszedł w skład 1 pułku lotniczego w Warszawie.

</doc>
<doc id="799845" url="https://pl.wikipedia.org/wiki?curid=799845" title="James M. Cain">
James M. Cain

James Mallahan Cain (ur. 1 lipca 1892 w Annapolis, zm. 27 października 1977 w University Park w stanie Maryland) – amerykański dziennikarz i autor prozy kryminalnej (stawiany w jednym szeregu z Raymondem Chandlerem i Dashiellem Hammettem).
Do najsłynniejszych utworów Caina należą "Listonosz zawsze dzwoni dwa razy" i "Podwójne odszkodowanie", które doczekały się ekranizacji (ten drugi pod tytułem "Podwójne ubezpieczenie"), należących obecnie do najbardziej znanych filmów noir.

</doc>
<doc id="799854" url="https://pl.wikipedia.org/wiki?curid=799854" title="The Wall Live in Berlin">
The Wall Live in Berlin

The Wall Live in Berlin – koncert, który odbył się 21 lipca 1990 roku na Placu Poczdamskim w Berlinie dla uczczenia upadku Muru Berlińskiego.
Widowisko oparte na muzyce z albumu The Wall miało charakter pacyfistyczno-charytatywny i transmitowane było drogą satelitarną do 35 państw (na żywo koncert pokazywany był również w Polsce). Dochód z imprezy jak i późniejszych nagrań płytowych przekazany został World War Memorial Fund for Disaster Relief. Na koncercie zjawiło się z biletami ponad 200 tys. ludzi, a tuż przed rozpoczęciem widowiska otwarto bramy co powiększyło widownię o liczbę od 100 do 500 tys. ludzi (różne statystyki).
Wraz z twórcą widowiska Rogerem Watersem, wykonawcami byli zaproszeni goście, m.in.: Scorpions, Ute Lemper, Cyndi Lauper, Sinéad O’Connor, Joni Mitchell, Bryan Adams, Van Morrison.

</doc>
<doc id="799861" url="https://pl.wikipedia.org/wiki?curid=799861" title="Dookoła świata z Dot">
Dookoła świata z Dot

Dookoła świata z Dot (, 1981) – drugi australijski film fabularno-animowany wyprodukowany przez Yoram Gross Studios. Opowiada o tym, jak Dot, rudowłosa córka farmera, okrąża całą kulę ziemską w poszukiwaniu zaginionego kangurka. Pomaga jej wędrownik Danny jako Święty Mikołaj. Twórcą filmu jest Yoram Gross. Film był wyświetlany przez TVP3. Wersja lektorska była opracowana przez szczeciński ośrodek TVP.
Fabuła.
Kontynuacja filmu "Dot i kangurzyca". Do ogrodu zoologicznego przybywa wędrownik Danny. Dot opowiada mu, jak spotkała kangurzycę, której maluch zaginął. Wędrownik postanawia przebrać się za Świętego Mikołaja i pomóc dziewczynce w poszukiwaniu zaginionego kangurka. Razem okrążają dookoła Ziemię.

</doc>
<doc id="799881" url="https://pl.wikipedia.org/wiki?curid=799881" title="The wall live in berlin">
The wall live in berlin



</doc>
<doc id="799893" url="https://pl.wikipedia.org/wiki?curid=799893" title="V Grupa Lotnicza">
V Grupa Lotnicza

V Grupa Lotnicza – jednostka lotnictwa wojskowego utworzona na przełomie 1919 i 1920 roku w garnizonie Kraków z eskadr francuskich wchodzących wcześniej w skład Grupy Lotniczej przy Froncie Południowo-Zachodnim.
Grupa Lotnicza przy dowództwie Frontu Południowo-Zachodniego.
Wiosną 1917 roku przystąpiono do formowania Armii Polskiej we Francji. Przy formującej się armii postanowiono stworzyć polski oddział lotniczy. W lipcu 1917 roku pierwsza grupa ochotników wyjechała na szkolenie lotnicze. Na wiosnę 1919 roku dzięki staraniom generała Hallera, dowodzącego Armią Polską we Francji, władze francuskie przydzieliły Polakom siedem eskadr lotniczych, sześć eskadr wywiadowczych i jedna myśliwska:
W polskich rękach znalazły się też dwie szkoły lotnicze (niższa i wyższa) razem z instruktorami i samolotami szkolnymi.
W okresie kwiecień-czerwiec 1919 Armia Hallera, licząca wówczas ok. 70 000 żołnierzy, wraz z całym wyposażeniem została przetransportowana do Polski, gdzie wzięła udział w wojnie polsko-ukraińskiej w Galicji Wschodniej.
Lotnictwo armii Hallera w związku z zakazem Francji użycia go w walce stopniowo polonizowano zastępując personel francuski - polskim i wysyłano na front. Część sprzętu eskadr przydzielano polskim jednostkom.
We wrześniu 1919 Armia Hallera została włączona organizacyjnie do Wojska Polskiego.
20 września 1919 roku grupa lotnicza składała się z 
39 eskadra Breguetów
59 eskadra Breguetów
580 eskadra Salmsonów
i podlegała Frontowi Południowo-Zachodniemu z dowództwem w Krakowie.
V Grupa Lotnicza.
Na przełomie 1919/20 roku z eskadr francuskich zorganizowana została V Grupa Lotnicza. Pierwszym dowódcą grupy został mjr pil. Jerzy Kossowski. W jej składzie znalazły się 3, 39 i 59 eskadra lotnicza oraz IV Ruchomy Park Lotniczy.
V dywizjon lotniczy.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20). 
W kwietniu 1920 roku grupa przemianowana została na V dywizjon lotniczy.
Dywizjon stacjonował wtedy w Kijowie, a w jego skład weszły:
W ofensywie kijowskiej V dywizjon przydzielony został do 2 Armii gen. Antoniego Listowskiego.
7 kwietnia 16 eskadra wywiadowcza otrzymała rozkaz przebazowania się transportem kolejowym na swe lotnisko przyfrontowe w majątku Kremieńczuki pod Starokonstantynowem, eskadra na miejsce dotarła w połowie kwietnia. 3 eskadra wywiadowcza otrzymała rozkaz przeniesienia się na lotnisko do Zwiahla, by tam wspierać uderzenie Grupy Operacyjnej gen. Rydza-Śmigłego na Żytomierz.
24 kwietnia 1920 roku,w związku z mającą się rozpocząć ofensywą wojsk polskich, eskadra została przydzielona do 13 DP.
Od 25 kwietnia 16 eskadra wywiadowcza aktywnie walczyła o zdobycie Czudnowa, Chmielnika, Żytomierza, Berdyczowa, Koziatynia. Wykonywała loty rozpoznawcze i bombardierski.
3 maja Grupa Operacyjna gen. Rydza-Śmigłego została wzmocniona i przemianowana na 3 Armię. Jej działania, mające na celu dotarcie do linii Dniepru i zdobycie Kijowa, miał wspierać z powietrza V dywizjon lotniczy. Piloci wspierali działania armii podczas zdobywania Białej Cerkwi oraz w trakcie pościgu za szybko wycofującym się nieprzyjacielem. Wykonywali także loty rozpoznawcze nad Kijów. 7 maja do Kijowa weszły pierwsze polskie oddziały.
W Kijowie V dywizjon lotniczy (składający się z 3 i 16 eskadry) stacjonował na lotnisku Post Wołyński.
Operując z lotniska w Kijowie samoloty dywizjonu brały udział w rozpoznaniu lotniczym wzdłuż Dniepru, na południe w kierunku na Kaniów i Czerkasy.
24 maja samoloty 3 i 16 eskadry wzięły udział w bombardowaniu Rżyszczewa i ostrzeliwały z kaemów bolszewickie statki na Dnieprze.
28 i 30 maja oraz 1 czerwca samoloty V dywizjonu wykonały kilkanaście nalotów na rosyjską flotyllę rzeczną przygotowującą się do desantu pod Rżyszczewem.
Następnie V dywizjon skierowano do walk na północ od Kijowa.
Łącznie podczas działań na Ukrainie od 1 maja do 6 czerwca załogi V dywizjonu wykonały ponad 100 lotów bojowych i zrzuciły na pozycje sowieckie ponad 3500 kg bomb. Straty wyniosły dwóch poległych i trzech rannych lotników oraz 15 samolotów zniszczonych lub poważnie uszkodzonych.
10 czerwca po południu sprawne jeszcze samoloty eskadr V dywizjonu przeleciały na lotnisko w Zwiahlu. W kolejnych dniach przebazowano eskadry na lotnisko Szepietówka. W czerwcu dowódcą dywizjonu był mjr pil. Jerzy Kossowski. 23 czerwca 3 eskadra wywiadowcza straciła swe ostatnie samoloty. W trudnej sytuacji sprzętowej była również 16 eskadra wywiadowcza. Resztki eskadr przesunięto do Łucka, do bazy zaopatrzenia armii, gdzie czekały na dostawę nowego sprzętu z Warszawy. W celu odtworzenia gotowości bojowej eskadr V dywizjonu pierwsze samoloty przybyły pod koniec czerwca. 9 lipca eskadry przebazowano do Chełma, a 8 sierpnia do Lublina.
V dywizjon myśliwski.
W sierpniu 1921 roku V dywizjon myśliwski składający się z 13 i 15 eskadry myśliwskiej wszedł w skład 3 pułku lotniczego w Poznaniu.

</doc>
<doc id="799894" url="https://pl.wikipedia.org/wiki?curid=799894" title="Dh">
Dh

Dh – dwuznak występujący w języku albańskim. Reprezentuje spółgłoskę szczelinową międzyzębową dźwięczną /ð/.
Jest szóstym znakiem alfabetu albańskiego.
W romanizacji języków indoaryjskich taki sam dwuznak oznacza przydechowe (dysząco dźwięczne) [d]. W romanizacji języków semickich oznacza /ð/.

</doc>
<doc id="799906" url="https://pl.wikipedia.org/wiki?curid=799906" title="Polski Rząd na Uchodźstwie">
Polski Rząd na Uchodźstwie



</doc>
<doc id="799915" url="https://pl.wikipedia.org/wiki?curid=799915" title="16 Eskadra Wywiadowcza">
16 Eskadra Wywiadowcza

16 eskadra wywiadowcza – pododdział lotnictwa rozpoznawczego Armii Polskiej we Francji, Wojska Litwy Środkowej i Wojska Polskiego w II Rzeczypospolitej.
Eskadra sformowana została we Francji jako 39 eskadra Breguetów. Po ustaniu działań wojennych na frontach I wojny światowej, weszła w skład Błękitnej Armii gen. Józefa Hallera. Wiosną 1919 przybyła do Polski, a w 1920 przemianowana została na 16 eskadrę wywiadowczą. Walczyła na frontach wojny polsko-bolszewickiej. W październiku 1920, wraz z wojskami wiernymi gen. Lucjanowi Żeligowskiemu, wzięła udział w wyprawie na Wilno i pod nazwą eskadry lotniczej Litwy Środkowej stała się częścią sił zbrojnych tego quasi-państwa. W marcu 1921 powróciła do Warszawy i weszła w skład 1 pułku lotniczego.
W 1925 została przemianowana na 11 eskadrę lotniczą, a cztery lata później na 11 eskadrę liniową. W marcu 1939 eskadra została rozwiązana.
Godło eskadry: biegnąca dziewczyna w biało-czerwonej sukience z bukietem kwiatów w ręce (proj. ppor. pil. Franciszek Rudnicki).
Formowanie i walki.
Wiosną 1919 w skład Armii Polskiej we Francji włączona została francuska, wyposażona w 10 samolotów Breguet XIV A2, 39 eskadra Breguetów. W maju 1919 eskadra wraz z Błękitną Armią gen. Józefa Hallera przetransportowana została do Polski. Po przybyciu do kraju jednostka rozlokowana została w Warszawie, a później w Lublinie i Krakowie.
16 eskadra wywiadowcza.
Na przełomie marca i kwietnia 1920 przystąpiono do zmiany numeracji eskadr lotnictwa wojskowego. 39 eskadra Breguetów otrzymała nazwę 16 eskadra wywiadowcza
W kwietniu, w składzie V Grupy Lotniczej eskadra wzięła udział w wyprawie kijowskiej, działając na korzyść 13 Dywizji Piechoty z 2 Armii gen. Listowskiego, startując z lotniska Kremeńczuki koło Starokonstantynowa.
Do działań bojowych przystąpiła 19 kwietnia.
23 kwietnia eskadra wzięła udział w walkach o Berdyczów. Nad Berdyczowem uszkodzony został samolot ppor. Jerzego Rudnickiego. Pilot z trudem doprowadził maszynę do własnych linii. Tego samego dnia w walkach o to miasto wyróżnił się sierż. Józef Dąbrowski. Ten sam pilot dwa dni później zwalczał transporty kolejowe przeciwnika na linii Koziatyn – Fastów.
Od 25 kwietnia eskadra aktywnie walczyła o zdobycie Czudnowa, Chmielnika, Żytomierza, Berdyczowa i Koziatynia. Wykonywała loty rozpoznawcze i bombardierskie.
Od 3 maja jednostka operowała na korzyść oddziałów 3 Armii nacierających na pozycje bolszewickie na Dnieprze, pod Kijowem i w Białej Cerkwi. Szczególnie skutecznie walczyła w trakcie pościgu za szybko wycofującym się nieprzyjacielem.
Eskadra stacjonowała wtedy na lotnisku Mahareńce Wołoskie.
28 maja eskadra zbombardowała pociągi pancerne stojące na stacji w Boryspolu, a następnie zwalczała stanowiska sowieckiej artylerii.
1 czerwca pchor. Władysław Ciechoński podczas lotu wywiadowczego w rejonie Taraszcza – Stawczyn zbombardował oddział kawalerii sowieckiej i jeszcze tego samego dnia wziął udział w kilku atakach bombowych na okręty nieprzyjaciela w rejonie Kaniowa.
2 czerwca załogi eskadry ponownie atakowały Boryspol i zgromadzone tam pociągi pancerne. Pchor. Władysław Ciechoński uszkodził jeden z nich, a jego pilot sierż. Toluściak mimo czterokrotnego trafienia ich samolotu doprowadził uszkodzoną maszynę na lotnisko.
Od 3 czerwca eskadrę skierowano do walk na północ od Kijowa w rejon Okuninowa. W tym czasie eskadra dysponowała zaledwie dwoma samolotami. W ciągu następnych dni prowadziła działania nękające i w ten sposób skutecznie powstrzymywała wojska bolszewickie. Wspólnie z 3 eskadrą przeprowadziła w rejonie przeprawy 23 loty szturmowe zrzucając podczas nich 1500 kg bomb. Duża skuteczność ataków lotniczych skłoniła dowództwo sowieckie do ubezpieczenia rejonu własnej przeprawy. Do tego celu delegowano trzy samoloty myśliwskie. Startowały one kilkakrotnie na przechwycenie polskich samolotów. W walkach powietrznych eskadra strat nie poniosła.
6 czerwca 16 eskadra straciła jedną załogę. Tego dnia załoga sierż. Józef Dąbrowski i ppor. Jerzy Rudnicki wykonywała lot łącznościowy do VII Brygady Piechoty. W drodze powrotnej, już w strefie lotniska, ich samolot wpadł w korkociąg i rozbił się o ziemię. Obaj lotnicy zginęli.
10 czerwca samoloty eskadra przegrupowała się z Kijowa na lotnisko w Zwiahlu. Tu dowódca dywizjonu mjr Jerzy Kossowski postanowił, że 16 eskadra przekaże swój ostatni sprawny samolot 3 eskadrze, a sama uda się po nowe maszyny do Łucka. Dowództwa nad spieszoną eskadrą objął por. Władysław Gliński. Po dotarciu do Łucka dowódca spieszonej eskadry otrzymał polecenie odmarszu do Lublina. Pod koniec lipca osiągnięto Lublin. Tu także samolotów nie było.
Eskadra skierowana została do Warszawy i dotarła tam w pierwszych dniach sierpnia.
Działania w Bitwie Warszawskiej.
W pierwszych dniach sierpnia eskadra stacjonowała w Warszawie. Do 10 sierpnia eskadra nie otrzymała ani jednego samolotu, oczekując nadal na dostawy sprzętu brytyjskiego i niemieckiego. Załogi wypożyczały samoloty od innych eskadr i od 5 sierpnia włączyły się do walki o stolicę.
Pierwszy lot wykonała załoga por. Pawluć i ppor. Michał Blaicher. W kolejnych dniach działano na kierunkach Małkini, Ostrowi i Przetyczy. W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina.
12 sierpnia włączyła się do akcji 16 eskadra wywiadowcza.
W tym dniu podczas ataku na pozycje sowieckiej 27 Dywizji Strzelców z 16 Armii został zestrzelony samolot dowódcy eskadry ppor. Jerzego Rudlickiego z obs. pchor. Władysławem Ciechońskim. Obserwator poległ, a ciężko ranny pilot posadził maszynę tuż za linią frontu. W tym samym dniu, podczas startu Albatrosa C.15 zginęła załoga: kpr. Białogrodzki i plut. Jan Starzyński. W związku z tymi stratami, a także z powodu wysłania do Gdańska dwóch lotników po karabiny maszynowe do samolotów, działania eskadry w następnych dniach były bardzo ograniczone.
Po raz kolejny do działań eskadra włączyła się pod koniec drugiej dekady sierpnia.
Posiadając kilka samolotów typu Breguet 14, przystąpiła do bardziej intensywnych działań.
Od 18 do 20 sierpnia działała w rejonach Siedlec, Sokołowa, Małkini, Wyszkowa, Płońska i Sierpca.
W tym czasie zostali do niej przydzieleni piloci: ppor. Teofil Dziama, sierż. Poteć, sierż. Wolniczek, plut. Ryszard Bartel i obserwator ppor. jan Makowiecki.
Do końca sierpnia 16 eskadra działała z lotniska mokotowskiego, a z chwilą zakończenia działań pościgowych, otrzymała nowy przydział do lotnictwa 2 Armii i przebazowała się pod Białystok.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12. i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza i 19 eskadra myśliwska.
Bazująca na lotnisku Markowszczyzna, od 5 września 16 eskadra prowadziła szczegółowe rozpoznanie sił i ugrupowania nieprzyjaciela na korzyść oddziałów 2 Armii.
Rejon bliskiego rozpoznania podzielono na dwie strefy: północną – dla 12 eskadry i południową – dla 1 eskadry, a na dalekie loty wywiadowcze wysyłano wyłącznie Breguety właśnie 16 eskadry.
W drugiej połowie września przygotowania do bitwy weszły w stadium końcowe.
16 września załogi 16 eskadry: ppor. Teofil Dziama i ppor. Jan Makowiecki oraz plut. Waleriańczyk i ppor. Zenon Romanowski rozpoznały stan sowieckich przepraw mostowych na odcinku od Grodna do Mroczy.
17 września, bardzo nietypowy lot wykonał sierż. pil. Edward Waleriańczyk. Otrzymał on zadanie przewiezienia o Równego dowódcy sojuszniczej rosyjskiej 3 Armii gen. Borysa Peremykina. Po drodze odkręciła się pompa paliwowa i pilot musiał lądować awaryjnie. Po naprawie samolot wystartował do dalszego lotu, ale w jego trakcie zapalił się silnik. Przytomność umysłu pilota uratowała załogę przed niechybną śmiercią.
Walki w okresie bitwy niemeńskiej.
21 września rozpoczęła się bitwa nad Niemnem.
Tego dnia lotnictwo działało niezwykle ofiarnie, a załodze eskadry: por. Tadeuszowi Halewskiemu i ppor. Lucjanowi Moszczeńskiemu zapisano na konto zestrzelony sowiecki balon obserwacyjny.
26 września oddziały sowieckie, wycofując się z zajmowanych stanowisk nad Niemnem i Świsłoczą, przystąpiły do palenia mostów na tych rzekach. Eskadra uczestniczyła w akcji spędzania saperów nieprzyjaciela z mostów. Podczas wykonywania takiego zadania, w rejonie Skidla wyróżnił się por. Teofil Dziama. W następnych dniach kontynuowano ataki na wycofujące się z Grodna oddziały sowieckie. 16 eskadra wywiadowcza zwalczała grupy przeprawiające się przez Niemen.
30 września. podczas działań pościgowych. został zestrzelony samolot eskadry z załogą: por. Tadeusz Halewski i ppor. Zenon Romanowski. Jednakże pilotowi udało się opanować maszynę i wylądować na własnym terytorium.
1 października załoga: por. Teofil Dziama i ppor. Zenon Romanowski podczas lotu wywiadowczego zaatakowała bolszewicki oddział we wsi Horeliszki. W trakcie wykonywania ataku polscy lotnicy stali się również celem ataku. Na polski samolot uderzyły trzy sowieckie myśliwce. W walce powietrznej jeden bolszewicki samolot został trafiony i zmuszony do lądowania, a por. Teofil Dziama na uszkodzonym Bristolu powrócił na lotnisko.
W tym samym dniu inna załoga tej eskadry: por. Tadeusz Halewski i por. Jan Makowiecki, podczas wypełniania zadania na trasie Grodno – Lida – Mołodeczno – Dokszyce, zaatakowała bombami wykryty pociąg pancerny, lecz żadna z bomb nie trafiła. Podczas dalszego lotu, nad rejonem dworca kolejowego w Mołodecznie, lotnicy rozpoznali pociąg dowództwa Frontu Zachodniego i samego Michaiła Tuchaczewskiego, ale wówczas nie mieli już bomb.
2 października większość eskadr 2 Armii przeniosła się na lotnisko w Lidzie.
Eskadra Lotnicza Litwy Środkowej.
9 października gen. Lucjan Żeligowski „zbuntował się” przeciwko dowódcy 3 Armii gen. Władysławowi Sikorskiemu i na czele „wiernych sobie oddziałów” między innymi 1 Dywizji Litewsko-Białoruskiej zajął Wilno oraz powiaty: wileński, trocki, oszmiański i święciański. Trzy dni później wydał dekret nadający temu terytorium status państwa pod nazwą „Litwa Środkowa”.
W skład wojsk tego „państwa” weszła także 16 eskadra wywiadowcza przemianowana na „Eskadrę Lotniczą Litwy Środkowej”.
Jednostka ta wykonywała początkowo jedynie zadania propagandowe i rozpoznawcze.
Jednak, gdy 28 października litewski samolot typu LVG C.5 i zbombardował dworzec kolejowy w Wilnie, zastosowano działania odwetowe. 5 listopada załoga kpt. Teofil Dziama i por. Lucjan Moszczeński zbombardowała kowieńskie lotnisko Poniemunie, a po zrzuceniu bomb i ostrzelaniu zabudowań i hangarów, powróciła do Porubanka pod Wilnem.
Następnego dnia do lotu nad Kowno przygotowano trzy samoloty. Na skutek defektów silników w dwóch maszynach, nad Kowno doleciał jedynie por. Ludwik Moszczeński. Stoczył on nad miastem nierozstrzygniętą walkę z trzema samolotami litewskimi.
7 listopada eskadra zbombardowała rynek w Wiłkomierzu, gdzie odbywał się pobór do litewskiego wojska. W wyniku tej akcji zginęło między innymi 25 osób cywilnych.
W drugiej połowie listopada i w grudniu eskadra prowadziła działania interwencyjne.
24 listopada prowadzono poszukiwania lotnicze brygady jazdy ppłk. Mścisława Butkiewicza, który prowadząc zagon kawaleryjski, zapędził się w głąb Litwy Kowieńskiej i należało go zawrócić.
14 grudnia eskadra zbombardowała stację kolejową w Koszedarach i mosty na Wilii.
Ostatni lot bojowy wykonała eskadra 23 grudnia.
Na lotnisku w Porubanku przebywała do marca 1921.
W okresie działań wojennych zginęło 6 lotników eskadry.
Eskadra w okresie pokoju.
W marcu 1921 16 eskadra wywiadowcza powróciła do Warszawy i weszła w skład I dywizjonu wywiadowczego (w składzie Wojska Litwy Środkowej zastąpiła ją 3 eskadra wywiadowcza). W maju tego roku weszła w skład 1 pułku lotniczego.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
16 eskadra wywiadowcza przemianowana została na 11 eskadrę lotniczą, a cztery lata później na 11 eskadrę liniową. W marcu 1939 eskadra została rozwiązana, a jej personel latający i techniczny włączony do powstającego 215 dywizjonu bombowego.

</doc>
<doc id="799920" url="https://pl.wikipedia.org/wiki?curid=799920" title="Zeno Colò">
Zeno Colò

Zeno Colò (ur. 30 czerwca 1920 w Abetone – zm. 12 maja 1993 w San Marcello Pistoiese) – włoski narciarz alpejski, mistrz olimpijski oraz czterokrotny medalista mistrzostw świata.
Kariera.
Narciarstwo alpejskie zaczął uprawiać w wieku 14 lat, jednak rozwój jego kariery został przerwany przez II wojnę światową. W czasie wojny był członkiem patrolu narciarskiego Cervinia, dostając się do niewoli. Do narciarstwa powrócił w 1947 roku, ustanawiając jednocześnie rekord świata w narciarstwie szybkim, osiągając prędkość 159,292 km/h na zboczach szczytu Klein Matterhorn. Ustanowił tym samym nowy rekord świata, który pozostał niepobity przez kolejne 13 lat, aż w 1960 roku poprawił go Willy Forer ze Szwajcarii. Ustanawiając rekord Colò startował na drewnianych nartach i nie nosił kasku.
W 1948 roku wystąpił na igrzyskach olimpijskich w Sankt Moritz, gdzie był czternasty w slalomie, a rywalizacji w zjeździe nie ukończył. Największe sukcesy w karierze osiągnął podczas rozgrywanych dwa lata później mistrzostw świata w Aspen. Zwyciężył tam w zjeździe i gigancie, a w slalomie był drugi za Szwajcarem Georgesem Schneiderem. Walkę o zwycięstwo przegrał o zaledwie 0,3 sekundy; trzecie miejsce zajął Norweg Stein Eriksen. W tym samym roku zdobył też mistrzostwo Ameryki Północnej oraz wygrał zawody Lauberhornrennen. Brał także udział w igrzyskach olimpijskich w Oslo w 1952 roku, gdzie zwyciężył w zjeździe. Był to pierwszy w historii złoty medal olimpijski dla Włoch w narciarstwie alpejskim. Na tych samych igrzyskach był też czwarty w slalomie i gigancie. Walkę o medal przegrywał odpowiednio z Norwegiem Guttormem Berge (o 0,1 sekundy) oraz z Austriakiem Tonim Spissem (o 0,3 sekundy). Po zakończeniu igrzysk w Oslo podpisał kontrakt z firmą produkującą sprzęt narciarski, co zgodnie z panującymi wtedy przepisami czyniło go zawodowcem. W 1954 roku został za to zdyskwalifikowany przez Włoską Federację Sportów Zimowych, co efektywnie zakończyło jego karierę narciarską. Colò zdobył łącznie 28 medali mistrzostw Włoch, w tym dziewięć złotych w zjeździe, cztery w gigancie, dziesięć w slalomie oraz pięć w kombinacji.
Po zakończeniu kariery pracował jako instruktor narciarski w Abetone i uczestniczył w rozbudowie ośrodka narciarskiego Pistoia. W 1973 roku uczestniczył w budowie kolejki gondolowej oraz zaprojektował trzy trasy narciarskie. Zmarł w 1993 roku na raka płuc.
Odkryta w 1998 roku przez Luciano Tesiego i Giuseppe Fortiego planetoida 58709 Zenocolò została nazwana na jego cześć.

</doc>
<doc id="799921" url="https://pl.wikipedia.org/wiki?curid=799921" title="Zeno Colo">
Zeno Colo



</doc>
<doc id="799927" url="https://pl.wikipedia.org/wiki?curid=799927" title="Rockwell B-1">
Rockwell B-1



</doc>
<doc id="799930" url="https://pl.wikipedia.org/wiki?curid=799930" title="Insulina aspart">
Insulina aspart

Insulina aspart - analog insuliny ludzkiej o krótkim czasie działania. Jego preparat jest stosowany w postaci wstrzyknięć w leczeniu cukrzycy.
Insulina aspart otrzymywana jest w wyniku inżynierii genetycznej (rekombinacja DNA drożdży "Saccharomyces cerevisiae"). Od insuliny ludzkiej różni się zamianą w pozycji B28 proliny na kwas asparaginowy. Ta modyfikacja zmniejsza zdolność do tworzenia dimerów i heksamerów cząsteczek insuliny, co skutkuje szybszym wchłanianiem z tkanki podskórnej.
Profil farmakodynamiczny insuliny aspart charakteryzuje się szybszym i krótszym działaniem w porównaniu z insuliną ludzką.

</doc>
<doc id="799931" url="https://pl.wikipedia.org/wiki?curid=799931" title="Duosimpleks">
Duosimpleks

Duosimpleks – sposób transmisji informacji w systemach radiowych, inaczej simpleks na dwóch częstotliwościach; nadawanie oraz odbiór występuje na przemian z wykorzystaniem dwóch osobnych częstotliwości nadawania (Tx) i odbioru (Rx). Łączność odbywa się za pośrednictwem stacji retransmisyjnej (przemiennika).

</doc>
<doc id="799932" url="https://pl.wikipedia.org/wiki?curid=799932" title="Arthur Leonard Schawlow">
Arthur Leonard Schawlow

Arthur Leonard Schawlow (ur. 5 maja 1921 w Mount Vernon, zm. 28 kwietnia 1999 w Palo Alto) – amerykański fizyk, noblista.
Życiorys.
Jego matka, Helen Mason, pochodziła z Kanady, a ojciec, Arthur Schawlow, był emigrantem z rosyjskiej guberni inflanckiej. W roku 1924 przeniósł się wraz z rodzicami do Toronto, gdzie ukończył szkołę i studia na Uniwersytecie (przerwane przez II wojnę światową). Po wojnie uzyskał tytuł doktora na Uniwersytecie w Toronto i jesienią 1949 wyjechał na staż podoktorski na Uniwersytecie Columbia. Tam współpracował m.in. z Charlesem Townesem. W latach 1951-1961 pracował w Bell Labs, a od roku 1961 na Uniwersytecie Stanforda, aż do roku 1996.
W 1981 roku otrzymał, wraz z Kai Siegbahnem i Nicolaasem Bloembergenem, Nagrodę Nobla w dziedzinie fizyki za wkład do rozwoju mikroskopii laserowej i elektronowej wysokiej rozdzielczości.
W roku 1951 poślubił młodszą siostrę Townesa – Aurelię. Mieli troje dzieci: córki Helen i Edith oraz syna Arthura Jr. Arthur był dzieckiem autystycznym z bardzo małą zdolnością mowy. Schawlow silnie zaangażował się w działania na rzecz rodzin dzieci autystycznych. Promował m.in. kontrowersyjną metodę tzw. komunikacji uproszczonej (ang. "facilitated communication"). Jego syn przebywał w ośrodku w miejscowości Paradise, od 1999 roku nazwanym Arthur Schawlow Center. W roku 1991 Aurelia Schawlow, jadąc w odwiedziny do syna, uległa wypadkowi samochodowemu i zmarła.
Zmarł w roku 1999 na białaczkę.
Nauka i religia.
Schawlow był protestantem, podkreślał znaczenie Nowego Testamentu w swoim życiu. Uważał, iż nie ma konfliktu między wiarą i nauką, zaś Bóg stanowi odpowiedź na pytanie o początek wszechświata.

</doc>
<doc id="799936" url="https://pl.wikipedia.org/wiki?curid=799936" title="Warunek Lindeberga">
Warunek Lindeberga

Definicja.
Powiemy, że schemat serii formula_1 spełnia warunek Lindeberga, jeśli dla każdego formula_2 zachodzi
formula_3 gdzie formula_4
Konsekwencje.
Jeśli spełniony jest warunek Lindeberga, to formula_5 gdzie formula_6
Dowód
Dowodzimy przez zaprzeczenie. Załóżmy, że formula_7 taka, że formula_8
Wówczas istnieje ciąg formula_9 liczb naturalnych spełniający:
Dla formula_10
Ostatnią nierówność możemy zapisać jako:
formula_11 dla każdego formula_12
Teraz z ostatniej nierówności otrzymujemy:
formula_13
Zatem:
formula_14
Ale dla formula_15 ostatnia wartość jest zawsze dodatnia, niezależnie od n, co przeczy warunkowi Lindeberga.

</doc>
<doc id="799939" url="https://pl.wikipedia.org/wiki?curid=799939" title="I liga argentyńska w piłce nożnej (1928)">
I liga argentyńska w piłce nożnej (1928)

Mistrzem Argentyny w roku 1928 został klub CA Huracán, natomiast tytuł wicemistrza Argentyny zdobył klub Boca Juniors. Do drugiej ligi spadły dwa kluby – Liberal Argentino Buenos Aires i Porteño Buenos Aires. Z drugiej ligi awansował jeden klub – Colegiales Buenos Aires. Liga została zmniejszona z 36 do 35 klubów.
Primera División.
Końcowa tabela sezonu 1928.
Kluby-założyciele federacji piłkarskiej Asociación Amateurs Argentina de Football spadały do drugiej ligi tylko wtedy, gdy zajęły jedno z ostatnich czterech miejsc w tabeli dwa razy z rzędu.

</doc>
<doc id="799943" url="https://pl.wikipedia.org/wiki?curid=799943" title="Speedway Miszkolc">
Speedway Miszkolc

Speedway Miszkolc - węgierski klub żużlowy z Miszkolca.
Zespół w latach 2006-2010 startował w polskiej lidze żużlowej. Ambicją klubu jest zorganizowanie żużlowego Grand Prix Węgier.
Sukcesy.
Drużyna z Miszkolca jest jednym z najbardziej utytułowanych węgierskich klubów żużlowych. Największe sukcesy święciła w latach 1969-1987, 8-krotnie zostając mistrzem Węgier (1974-1980 i 1983), 2-krotnie wicemistrzem (1982 i 1987) i 3-krotnie II wicemistrzem (1982, 1984 i 1986); przez 11 lat z rzędu nie schodziła z podium, w tym 7 razy z rzędu zdobyła tytuł mistrzowski. Tytuł z 1983 pozostaje ostatnim w dorobku Miszkolca. Na ten okres przypadają ponadto wszystkie 10 tytułów Indywidualnego Mistrza Węgier wywalczone przez reprezentantów klubu (w latach 1971-1972 i 1974-1981) oraz wszystkie 4 tytuły parowych mistrzów Węgier (w latach 1976-1977 i 1979-1980). 
Od sezonu 1988 na swoim koncie klub zapisał jedynie 3 srebra i 3 brązy Drużynowych Mistrzostw Węgier, 4 srebra i 2 brązy Indywidualnych Mistrzostw Węgier oraz 1 złoto, 2 srebra i 3 brązy Młodzieżowych Indywidualnych Mistrzostw Węgier. Największym sukcesem z tego okresu startów pozostaje triumf na arenie międzynarodowej w postaci zdobycia Klubowego Pucharu Europy w 2007. Klub, startując w polskiej lidze żużlowej, nie wykorzystał jednak największego swojego dotychczasowego sukcesu w tych rozgrywkach, oddając bez walki mecze barażowe o awans do I ligi. To, co nie udało się rok wcześniej, węgierscy żużlowcy dokonali w sezonie 2009. W finale rozgrywek pokonali łódzkiego Orła i awansowali do I ligi.
Łącznie dorobek medalowy klubu prezentuje się następująco:
W konkurencjach indywidualnych medale Mistrzostw Węgier dla Miszkolca zdobywali:
Poszczególne sezony.
Starty w klubowym Pucharze Europy.
W 2007 drużyna w składzie Jason Crump (komplet 15 pkt.), Hans Andersen (14 pkt.), Matej Ferjan (12 pkt.), Norbert Magosi (6 pkt.) i László Szatmári (0 pkt.), jako jedyny do tej pory zespół węgierski, zdobyła Klubowy Puchar Europy, podczas finału organizowanego w Miszkolcu.

</doc>
<doc id="799947" url="https://pl.wikipedia.org/wiki?curid=799947" title="Pure Pwnage">
Pure Pwnage

Pure Pwnage – to internetowy paradokumentalny show o życiu pewnego nerda, maniaka gier komputerowych. Obecnie ukończona została pierwsza seria, składająca się z dwunastu odcinków (od 11 do 46 minut długości) oraz rozpoczął się drugi sezon. Show tworzy pięć osób. Całość opowiada o przygodach miłośnika gier komputerowych mieszkającego w Toronto, w Kanadzie, który chce rządzić (own) we wszystkich rodzajach gier.
Odcinki (a także polskie napisy do nich) można ściągnąć lub obejrzeć na oficjalnej stronie show. Znajdują się tam również forum, muzyka i sklep z gadżetami dotyczącymi programu.
Postacie.
Jeremy (grany przez Jaretta Calego) - główny bohater, mistrz wszelkich gier komputerowych. Najbardziej lubi RTS, ale zgodnie z naukami swego mistrza stara się być najlepszym we wszystkich grach. Mówienia nauczył się sam (prawdopodobnie z internetu), przez co charakteryzuje go nietypowy język, pełen nic nie znaczących wtrąceń i slangu typowego dla graczy. Zawsze ma na głowie bandanę.
Kyle (grany przez Geoffa Lapairego) - młodszy brat Jeremiego. To on stoi cały czas za kamerą, także nie widzimy jego twarzy (aż do 12 odcinka). Ponieważ nie gra w żadne gry, jest wyśmiewany przez Jeremiego. Obaj mieszkają razem.
Doug (grany przez Joela Gardinera) - miłośnik FPS, przyjaciel Jeremiego. Najwięcej przyjemności czerpie ze strzelaniu „headshotów” w grach takich jak CS:S i CoD4:MW. Odchodzi po 12 odcinku. Zasłynął ze swojego powiedzenia "Boom, headshot!", które weszło do slangu graczy FPS
Dave (grany przez siebie samego) - znakomity kucharz, Chińczyk, który porzucił gry komputerowe w wyniku traumatycznego przeżycia z przeszłości. Odchodzi z show w 9. odcinku, powraca w 13.
Anastasia (grana przez Mirandę Plant) - pojawia się w 6. odcinku i od tego czasu romansuje z Jeremym. Miłośniczka MMORPG.

</doc>
<doc id="799948" url="https://pl.wikipedia.org/wiki?curid=799948" title="Top wszech czasów">
Top wszech czasów

Top Wszech Czasów – lista najlepszych piosenek wszech czasów, wybieranych przez słuchaczy Programu Trzeciego Polskiego Radia 26 grudnia 1983 roku, oraz corocznie od 17 grudnia 1994 do 1 stycznia 2020 roku w Trójce. W latach 2007–2009 pomysłodawca audycji, Marek Niedźwiecki, prowadził program w identycznym formacie w Radiu Złote Przeboje. Od 1 stycznia 2021 roku Top Wszech Czasów nadawany jest w Radiu 357.
Wyniki w latach 1994–2005 prezentowane były na antenie rozgłośni w dniach 9–17 grudnia, w 2006 roku w dniach 30–31 grudnia, w 2007 roku w dniach 31 grudnia–1 stycznia, w latach 2008–2010 w dniach 31 grudnia, 1 oraz 2 stycznia, a w latach 2011–2020 audycje zostały wyemitowane 1 stycznia i trwały one odpowiednio: w 2011 roku 3 godziny (16.00–19.00), w 2012 roku 11 godzin (9.00–20.00), a w latach 2013–2015 i 2017–2018 i 2020 12 godzin (9.00–21.00). W 2019 roku top skończył się o godzinie 21:17. W 2016 roku audycja trwała 13 godzin (9.00–22.00). Od kilku lat prowadzącymi są Piotr Metz, Piotr Baron i Piotr Stelmach tworzący tzw. „Radio Piotrków”, a także Marek Niedźwiecki, pierwszy prowadzący Top, który ponownie prowadzi od 2012 roku. W 2015 roku topu nie poprowadził Piotr Baron. Każdy słuchacz może oddać 10–100 głosów (liczba ta zmienia się w różnych latach). Co roku do zestawu do głosowania dodawane i usuwane są różne utwory, zdarzają się też przypadki, że niektóre utwory dodane do zestawu do głosowania zostały przywrócone, ponieważ już wcześniej zostały z niego usunięte. Przy aktualizacji zestawu do głosowania brane są pod uwagę propozycje słuchaczy, a od 2014 roku również dyskusja prowadzona na forum.lp3.pl. 
W 26. Topie można było zagłosować na 1647 piosenek. Do dyspozycji jest 100 głosów. Zazwyczaj ujawnianych jest od 100 do 500 pierwszych pozycji bez różnic punktowych. Na stronach LPMN.pl i lp3.pl przedstawiane są pełne wyniki topu, począwszy od jego zerowego notowania z 1983 roku. W 2019 roku można także wysłać 11 propozycji e-mailem. 22 grudnia 2018 roku w godzinach 10:05–11:00 wyemitowano audycję specjalną Piotra Stelmacha o nazwie "Top Wszech Czasów – Rozgrzewka", 31 grudnia w godzinach 14:05-16:00 Piotr Metz prowadził specjalną audycję pod nazwą "Reminescencje Topu Wszech Czasów". 1 stycznia 2019 roku w godzinach 7:05–9:00 Piotr Łodej prowadził audycję "Rozbiegówka Topu Wszech Czasów". W 2020 roku Top Wszech Czasów tak naprawdę będzie trwał 17 godzin ponieważ dodatkowo zostaną wyemitowane "Rozbiegówka Topu Wszech Czasów" w godzinach od 7:05 do 9:00, a także w godzinach 21:05–24:00 audycja "Top Wszech Czasów – post scriptum". 
Od 2008 roku w okolicach 1–3 maja emitowany jest odpowiednik tej audycji pt. „Polski Top Wszech Czasów” z tym, że prowadzącymi są tam Piotr Metz, Piotr Stelmach i Piotr Baron. W 2012 i 2015 roku Piotra Metza zastąpił Tomasz Żąda. Od 2016 roku program prowadzi także Marek Niedźwiecki. Od notowania nr 15 z 2008 roku są podane pozycje wszystkich utworów jakie były w zestawie, szczegółowe wyniki można zobaczyć na stronie LPMN.pl, można też zobaczyć tam statystyki każdego utworu z poprzednich lat. W 2016 roku zestaw na top nie uległ zmianie. Początkowo grano tylko 50 utworów i program prowadził tylko Marek Niedźwiecki, co więcej wiele utworów było granych we fragmentach, a program trwał do 6 godzin, zazwyczaj był emitowany w soboty przeważnie w godzinach od 10:00 do 16:00. Wyniki 25. notowania Topu Wszech Czasów dostępne są tylko na stronach: forumlp3.pl oraz w zakładce "Ostatni Top Wszech Czasów" dostępnej na stronie lp3.polskieradio.pl
Historia audycji.
Pomysłodawcą Topu Wszech Czasów był Marek Niedźwiecki, który zainspirowany sukcesami „Listy Przebojów Programu III” wpadł na pomysł stworzenia listy piosenek wszech czasów. Pierwsze notowanie odbyło się w 1994 r. i wygrała je piosenka „Stairway to Heaven” brytyjskiej grupy Led Zeppelin. W kolejnych latach pierwsze miejsce uzyskiwały także utwory: „Bohemian Rhapsody” Queen, „Brothers In Arms” Dire Straits, „Another Brick in the Wall” Pink Floyd oraz „With or Without You” U2. Przez podium przewijali się tacy wykonawcy jak: Led Zeppelin, U2, Pink Floyd, Queen, Dire Straits, Perfect, Deep Purple, TSA oraz John Lennon. W 2009 r. poszerzono listę utworów, na które można oddawać głosy. Zaowocowało to dużymi zmianami w rankingu w porównaniu do wcześniejszych edycji (dotyczy to szczególnie zespołów i wykonawców z końca alfabetu).
Początki Topu Wszech Czasów sięgają 1983 roku. W tamtym roku (dokładnie 26 grudnia) wyemitowano zerowy top, który wygrała piosenka „Stairway to Heaven” grupy Led Zeppelin. Pomysł Topu Wszech Czasów wziął się z Holandii, gdzie audycja emitowana jest od 1972 roku, najprawdopodobniej miało to związek z redakcyjną koleżanką Marka Niedźwieckiego Aliną Dragan, z którą nawiązywał kontakt telefoniczny także w liście przebojów Trójki. W Holandii oryginalna wersja topu nosi nazwę "Top 2000", wszystkie jego utwory są grane w ciągu ok. 10 dni bez przerwy, a jego wyniki można zobaczyć na stronie internetowej nporadio2.nl. Obecna nazwa holenderskiego topu jest używana od 1999 roku.
Obecnie liderem podsumowań wszystkich dotychczasowych topów polskiej edycji jest "Stairway to Heaven" grupy Led Zeppelin, który wygrywał 7–krotnie i top Zerowy z 1983 roku. Rekord wygranych i 2. miejsc należy do "Brothers in Arms" grupy Dire Straits. 11 razy 1. miejsce, 12 razy na miejscu 2.
Krytyka audycji i formatu.
Lista Topu Wszech Czasów, określana jako lista 100. najlepszych piosenek w historii muzyki, krytykowana jest przez słuchaczy. Dobór piosenek ogranicza się niemal w całości do jednego gatunku muzycznego, a nurt muzyki pop reprezentowany był jedynie w pierwszych edycjach. Pominięcie piosenek powstałych w ostatnich dziesięcioleciach doprowadziło do nadreprezentacji piosenek z lat 70. XX wieku. Poszczególne edycje topu budzą kontrowersje ze względu na podejrzenia o manipulacje w głosowaniach lub organizowanie się grup fanów (antyfanów), by głosować na określonego artystę. Przykładem jest 2009 rok, gdzie piosenki U2 zdominowały zestawienie, po czym w następnych latach wypadły z pierwszej setki. Podobnie zestawienie 26. Topu obfitowało w zaskoczenia, rozczarowania i podejrzenia o manipulacje, gdzie mało znane utwory awansowały o kilkaset pozycji, a w poprzednich latach zajmowały dalekie miejsca. Kolejnym zarzutem względem audycji jest jej montonność i przewidywalność. Te same piosenki, co roku zmieniają jedynie miejsca.
Podsumowanie głosowań ze wszystkich lat (łącznie z topem zerowym).
Liczba utworów jednego zespołu na podium.
Dwóm zespołom udało się wprowadzić więcej niż jeden utwór na podium tego samego Topu Wszech Czasów:
Dwóm innym zespołom udało się wprowadzić więcej niż jeden utwór na podium w różnych edycjach Topu. Są to:

</doc>
<doc id="799949" url="https://pl.wikipedia.org/wiki?curid=799949" title="Sudeckie Towarzystwo Górskie Wiedeń">
Sudeckie Towarzystwo Górskie Wiedeń

Sudeckie Towarzystwo Górskie Wiedeń (niem. "Sudetengebirgsverein Wien", w skrócie SGV Wiedeń) - niemiecka organizacja turystyczna działająca w latach 1923-1945 na terenie Wysokiego Jesionika, Niskiego Jesionika, czeskiej części Gór Złotych, Opawskich i Masywu Śnieżnika.
Zarys dziejów.
W 1883 r. powstała sekcja Wiedeń Morawsko-Śląskiego Sudeckiego Towarzystwa Górskiego (w skrócie MSSGV), która skupiała głównie osoby pochodzące z terenów austriackiego Śląska i północnych Moraw. Po I wojnie światowej władze czechosłowackie wymusiły na MSSGV ograniczenie działalności do terenu Czechosłowacji. 15 listopada 1923 r. sekcja Wiedeń przekształciła się w niezależne Sudeckie Towarzystwo Górskie Wiedeń. Organizacja liczyła maksymalnie 290 członków. Utrzymywała bliskie związki z MSSGV i Śląskim Sudeckim Towarzystwem Górskim (w skrócie SSGV). Jej sprawozdania ukazywały się na łamach czasopisma „Altvater”. Po przyłączeniu Austrii do III Rzeszy Sudeckie Towarzystwo Górskie Wiedeń stało się sekcją SSGV.

</doc>
<doc id="799956" url="https://pl.wikipedia.org/wiki?curid=799956" title="PELV">
PELV

PELV (ang. "Protected Extra-Low Voltage") – obwód o napięciu znamionowym bardzo niskim, z uziemieniem roboczym, zasilany ze źródła bezpiecznego zapewniający niezawodne oddzielenie elektryczne od innych obwodów. Najbardziej istotna różnica między obwodami PELV i SELV polega na tym, że części czynne obwodu PELV, tj. jeden przewód roboczy lub jeden biegun obwodu powinny być uziemione. Również części przewodzące dostępne urządzeń i obwodów PELV powinny być uziemione.

</doc>
<doc id="799958" url="https://pl.wikipedia.org/wiki?curid=799958" title="Małopolska Telewizja Kablowa">
Małopolska Telewizja Kablowa

Małopolska Telewizja Kablowa „S.Tar-TV” – jeden z największych polskich operatorów telewizji kablowej (StarTV), dostawców internetu (StarNet) i telefonii stacjonarnej (TeleStar). Jest także producentem programów telewizyjnych i nadawcą lokalnych kanałów pod nazwą Twoja Telewizja Kablowa.
Firma została założonona w 1989 roku przez Roberta Wolaka i była pierwszym w Polsce operatorem satelitarnej telewizji kablowej. Początkowo działała pod nazwą "Tarnowska Telewizja Kablowa" i obsługiwała wyłącznie teren tego miasta. Od 1994 roku znacznie powiększała obszar swego działania, przejmując sieci mniejszych operatorów.
Według danych Polskiej Izby Komunikacji Elektronicznej MTK miała w marcu 2007 r. ok. 60 tys. abonentów (3,33% rynku) i była pod tym względem ósmą siecią kablową w Polsce.
Dziś MTK świadczy swoje usługi Tarnowie, Dąbrowie Tarnowskiej, Dębicy, Mielcu, Ropczycach, Brzesku, Bochni, Pustkowie, Straszęcinie oraz Przyborowie. Jest również właścicielem Trójmiejskiej Telewizji Kablowej, która działa na terenie Gdańska. Obie spółki wchodzą w skład grupy „StarMedia”.
1 września 2011 roku spółki stały się własnością Multimedia Polska, w związku z czym zakończono nadawanie programu lokalnego MTK.

</doc>
<doc id="799959" url="https://pl.wikipedia.org/wiki?curid=799959" title="Ntu">
Ntu



</doc>
<doc id="799961" url="https://pl.wikipedia.org/wiki?curid=799961" title="FELV">
FELV

FELV (ang. Functional Extra-Low Voltage) – obwód o napięciu znamionowym bardzo niskim, niezapewniający niezawodnego oddzielenia elektrycznego od innych obwodów, a napięcie niskie stosowane jest ze względów funkcjonalnych, a nie dla celów ochrony przeciwporażeniowej (jak w SELV). 

</doc>
<doc id="799965" url="https://pl.wikipedia.org/wiki?curid=799965" title="Arthur Schawlow">
Arthur Schawlow



</doc>
<doc id="799969" url="https://pl.wikipedia.org/wiki?curid=799969" title="Boot sector">
Boot sector



</doc>
<doc id="799970" url="https://pl.wikipedia.org/wiki?curid=799970" title="Apikojres">
Apikojres

Apikojres (jidysz z hebr. אפיקורוס - "apikoros", z gr. ἐπικούρειος - „epikurejczyk”) – w literaturze rabinicznej określenie heretyka bądź sceptyka religijnego. Odnosi się ono do Żyda, który nie wierzy w Objawienie, zaprzecza wiarygodności tradycji rabinicznej, bądź wyśmiewa się z rabinów. Wedle halachy heretycy zostaną potępieni, zaś w życiu doczesnym powinni zostać wyłączeni ze wspólnoty, a nawet zabici. W XIX w. termin ten był stosowany przez ortodoksów na określenie „ekscentryków”, to znaczy nie ubierających się w tradycyjny sposób, odnoszono to zwolenników haskali, wszelkich „postępowców” i asymilatorów, a później także żydowskich socjalistów i nihilistów. 

</doc>
<doc id="799974" url="https://pl.wikipedia.org/wiki?curid=799974" title="Maryse Condé">
Maryse Condé

Maryse Condé (ur. 11 lutego 1937 w Pointe-à-Pitre) – jedna z najwybitniejszych pisarek języka francuskiego z Karaibów, literaturoznawczyni, wykładowczyni uniwersytecka.
Życiorys.
Urodziła się w 1937 jako Maryse Boucolon, w mieszczańskiej rodzinie nauczycielki i pracownika banku. Po ukończeniu doktoratu na Sorbonie (1975) pracowała w Gwinei, Ghanie i Senegalu jako nauczycielka, później w Londynie dla BBC, a następnie we Francji i USA, jako wykładowczyni uniwersytecka (Uniwersytet Columbia, Uniwersytet Kalifornijski w Berkeley, Uniwersytet Wirginii, Uniwersytet Marylandu, Uniwersytet Harvarda).
Autorka piętnastu powieści, sześciu sztuk teatralnych, kilku książek dla dzieci i licznych publikacji naukowych, laureatka wielu nagród, m.in. Nagrody Akademii Francuskiej (1988) i Nagrody Marguerite Yourcenar (1999). Pierwszą powieść "Heremakhonon" opublikowała w 1976 roku; sławę przyniosła jej dwuczęściowa saga "Ségou" (1984–1985), która we Francji stała się bestsellerem. Wydana w 1986 roku, piąta z kolei powieść Maryse Condé – "Ja, Tituba, czarownica z Salem" – została nagrodzona m.in. Grand Prix Littéraire de la Femme 1986.
Wymieniana wśród kandydatów do Literackiej Nagrody Nobla.

</doc>
<doc id="799979" url="https://pl.wikipedia.org/wiki?curid=799979" title="NCsoft">
NCsoft

NCsoft – południowokoreańskie przedsiębiorstwo informatyczne z siedzibą w Seulu, zajmujące się produkcją gier komputerowych z gatunku MMORPG.
Historia.
Przedsiębiorstwo zostało założone w marcu 1997 przez Tak Jin Kima, koreańskiego programistę, twórcę procesora tekstu Hangul. Jednym z pierwszych produktów firmy był NC HTML Editor. We wrześniu 1999 firma NCsoft wypuściła na rynek swoją pierwszą grę, Lineage. Lineage w grudniu 2000 roku była pierwszą grą MMORPG w Korei która przekroczyła 100 000 aktywnych użytkowników. Sukces ten pomógł NCsoft rozszerzyć swoją działalność na Tajwan, Chiny, Japonię, Europę oraz Stany Zjednoczone.

</doc>
<doc id="799980" url="https://pl.wikipedia.org/wiki?curid=799980" title="Sim City (seria)">
Sim City (seria)



</doc>
<doc id="799987" url="https://pl.wikipedia.org/wiki?curid=799987" title="Arthur L. Schawlow">
Arthur L. Schawlow



</doc>
<doc id="799990" url="https://pl.wikipedia.org/wiki?curid=799990" title="II Grupa Lotnicza">
II Grupa Lotnicza

II Grupa Lotnicza - jednostka lotnictwa wojskowego utworzona na mocy rozkazu z dnia 20 grudnia 1918 roku z siedzibą w Krakowie.
Formowanie i zmiany organizacyjne.
Rozkazem Szefa Sztabu Generalnego nr 66 l.dz. 04159 z 20 grudnia 1918 powołano Dowództwo Wojsk Lotniczych z ppłk. pil. Hipolitem Łossowskim na czele, któremu podporządkowano między innymi Dowództwo II Grupy Lotniczej z m.p. Kraków. Grupa obejmowała zasięgiem Krakowski Okręg Generalny i posiadała w dyspozycji: II lotniczy batalion uzupełnień, 2 ruchomy park lotniczy, 5 eskadrę lotniczą w Krakowie, 6 eskadrę lotniczą w Przemyślu i 7 eskadrę lotniczą we Lwowie.
Grupa lotnicza była organem dowódczym i organizacyjnym.
W skład dowództwa grupy lotniczej wchodził: dowódca, oficer sztabu, adiutant, referent do spraw technicznych oraz 9 podoficerów lub pracowników cywilnych.
Rozkazem MSWojsk. z 6 września 1919 wprowadzono nowy etat dowództwa grupy. Liczba personelu pomocniczego została w nim znacznie zwiększona.
Dowódcą Grupy został kpt pil. Camillo Perini. W jej skład weszły 5 i 9 eskadra oraz od marca 1919 roku także 1 Wielkopolska eskadra polna. 20 września 1919 roku II Grupa stacjonowała w Łucku na froncie wołyńskim, a w jej skład wchodziły:
II dywizjon lotniczy.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20). 
W kwietniu 1920 roku grupa przeorganizowana została w II dywizjon lotniczy.
Dywizjon stacjonował wtedy w Zwiahelu, a w jego skład weszły: 2. i 9. eskadry wywiadowcze oraz 7 eskadra myśliwska.
W czerwcu 1920 roku dywizjon składał się z:
Operował wówczas na froncie ukraińskim wspierając armie 2 i 3. Dowódcą był mjr pil. Camillo Perini.
W sierpniu 1921 roku II Dywizjon Wywiadowczy składający się z 6 eskadry i 14 eskadry wszedł w skład 2 pułku lotniczego w Krakowie.

</doc>
<doc id="799991" url="https://pl.wikipedia.org/wiki?curid=799991" title="I Grupa Lotnicza">
I Grupa Lotnicza

I Grupa Lotnicza – jednostka lotnictwa wojskowego utworzona na mocy rozkazu z dnia 20 grudnia 1918 roku z siedzibą w Warszawie. Pierwszym dowódcą Grupy był kpt. pil. Roman Florer.
Historia.
Rozkazem Szefa Sztabu Generalnego nr 66 l.dz. 04159 z 20 grudnia 1918 powołano Dowództwo Wojsk Lotniczych z ppłk. pil. Hipolitem Łossowskim na czele, któremu podporządkowano między innymi Dowództwo I Grupy Lotniczej z m.p. Warszawa. Grupa obejmowała następujące Okręgi Generalne: warszawski, lubelski, kielecki, łódzki i posiadała w dyspozycji: 1 lotniczy batalion uzupełnień, 1 ruchomy park lotniczy oraz 1 eskadrę lotniczą w Warszawie i 2 eskadrę lotniczą w Lublinie.
Grupa lotnicza była organem dowódczym i organizacyjnym.
W skład dowództwa grupy lotniczej wchodził: dowódca, oficer sztabu, adiutant, referent do spraw technicznych oraz 9 podoficerów lub pracowników cywilnych.
Rozkazem MSWojsk. z 6 września 1919 wprowadzono nowy etat dowództwa grupy. Liczba personelu pomocniczego została w nim znacznie zwiększona.
W kwietniu 1919 roku, I Grupa składająca się z trzech eskadr 1., 4. i 11., rozpoczęła działania bojowe. Operując z lotniska Dojlidy koło Białegostoku, wspierała akcję Dywizji Litewsko-Białoruskiej na Lidę i Baranowicze. Jej 8 eskadra lotnicza skierowana została do Brześcia nad Bugiem, skąd działała na rzecz dowódcy Grupy Poleskiej gen. Listowskiego. W tym czasie dowódcą I Grupy Lotniczej był mjr pil. Aleksander Serednicki.
Wszystkie sformowane w Warszawie eskadry lotnicze były słabo wyposażone w sprzęt lotniczy i służyło w nich niewielu pilotów. Zgodnie z etatem w każdej eskadrze powinno być sześć samolotów. Tymczasem tyle w chwili wylotu na front miała tylko 1 eskadra (trzy Albatros C.III, dwa Albatros C.X, jeden Hannover Roland CLII) 4 eskadra miał pięć (trzy Hannover Roland CLII, jeden Albatros C.III, jeden Albatros D.III). W składzie 8 eskadry były cztery samoloty (dwa Hannover Roland CLII, dwa Albatros D.II), natomiast 11 eskadra nie miała żadnego samolotu (ale służył w niej jeden pilot).
Eskadry I Grupy Lotniczej wzięły udział w tzw. operacji wileńskiej, zapoczątkowanej 16 kwietnia 1919 roku. Następnie stacjonujące w Wilnie eskadry I Grupy Lotniczej wykonywały systematyczne loty rozpoznawcze i nękające w kierunku Mołodeczna. W tym czasie, 15 maja utworzono Front Litewsko-Białoruski (dowódca gen. Stanisław Szeptycki) w skład którego włączono grupę
8 sierpnia 1919 roku Polacy zajęli Mińsk. 4 eskadrę przebazowano wówczas bliżej linii frontu, na lotnisko polowe położone w majątku Wańkowiczów, w rejonie Mińska. 20 września 1919 I Grupa z dowództwem w Mińsku Litewskim składała się z:
W lutym 1920 roku dowódcą grupy był mjr pil. Waldemar Narkiewicz
I dywizjon lotniczy.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20). 
W kwietniu 1920 roku przeorganizowana w I dywizjon lotniczy.
Dywizjon stacjonował wtedy w Wilnie a w jego skład weszły: 1., 4. i 8. eskadry wywiadowcze.
W czerwcu 1920 roku składał się jedynie z 8 eskadry wywiadowczej, bowiem 1 eskadra działała z IV dywizjonem. Operował wówczas na froncie na północ od Połocka. Dowódcą był mjr pil. Aleksander Serednicki
W maju 1921 roku I dywizjon wywiadowczy składający się z 12. i 16. eskadry wszedł w skład 1 pułku lotniczego w Warszawie.

</doc>
<doc id="799992" url="https://pl.wikipedia.org/wiki?curid=799992" title="Synagoga w Łowiczu (ul. Browarna 10)">
Synagoga w Łowiczu (ul. Browarna 10)

Synagoga w Łowiczu – mała bożnica znajdująca się dawniej w Łowiczu przy ulicy Browarnej 10.
Synagoga została zbudowana w 1897 roku. Podczas II wojny światowej hitlerowcy zdewastowali synagogę. Po wojnie budynek synagogi służył jako siedziba Urzędu Miar i Wag. Budynek synagogi został rozebrany w 1995 roku ze względu na budowę większego obiektu handlowego.

</doc>
<doc id="799996" url="https://pl.wikipedia.org/wiki?curid=799996" title="Eric Harris">
Eric Harris

Eric David Harris (ur. 9 kwietnia 1981 w Wichita w Kansas, zm. 20 kwietnia 1999 w Columbine koło Littleton w Kolorado) – amerykański masowy morderca, który w dniu 20 kwietnia 1999 roku razem ze swoim przyjacielem Dylanem Kleboldem dokonał masakry w Columbine High School, zabijając 13 osób i raniąc 24 inne. Była to jedna z najkrwawszych strzelanin szkolnych w dziejach USA i pozostaje jedną z najbardziej znanych strzelanin w historii. Popełnił samobójstwo wraz z Kleboldem, nim do budynku wkroczyła policja.
Urodził się w Wichita w stanie Kansas. Kiedy był dzieckiem, jego rodzina często się przeprowadzała z powodu pracy jego ojca, który był wojskowym i służył w siłach powietrznych USA.
Przyjaźnił się w szkole Columbine z członkami szkolnej kliki "Mafii Długich Płaszczy", ale sam nie był jej oficjalnym członkiem; wyznacznikiem przynależności właśnie do tej grupy było noszenie czarnego długiego płaszcza, nawet w upalne dni, a Harris i Klebold nosili czasami takie ubrania, przez co mylono ich z członkami tego zrzeszenia. W opinii ekspertyz sporządzonych przez FBI po ataku, Harris wyjawiał cechy charakterystyczne dla osoby z zaburzeniami dyssocjalnymi (psychopatią), ale wzbudza to kontrowersje. Wyjawiał braki empatii i odznaczał się dużą agresją. Był on także prześladowany w szkole za swoją sylwetkę (urodził się z deformacją wklęsłą na klatce piersiowej), miał wahania nastroju, używał rasistowskiego języka, był wyraźnie nieprawidłowo leczony psychiatrycznie, a także był konsumentem wielu brutalnych treści kultury masowej – motywy Harrisa i jego towarzysza jednak wciąż pozostają przedmiotem sporów i kontrowersji. Harris powiedział też na jednym z nagrań pozostawionych na taśmach przed atakiem, że muszą wraz z Kleboldem rozpocząć rewolucję uczniów prześladowanych przez masakrę.
Harris i Klebold stali się po wielu latach od masakry ikonami popkultury – duet nastoletnich zabójców jest często przedstawiany lub wspominany w filmach i telewizji ("Zabawy z bronią"), grach komputerowych ("Super Columbine Massacre RPG!"), muzyce ("Youth of the Nation", "Pumped Up Kicks") i książkach (książka "Columbine"). W ostatnich latach wielu zamachowców, którzy atakowali swoje szkoły lub inne miejsca publiczne w krajach zachodnich, inspirowało się Harrisem i Kleboldem. Osoby inspirujące się ich działaniami lub wyrażające dla nich sympatię nazywani są "Columbiners" i tworzą swego rodzaju społeczność internetową. Inni tworzą cosplaye lub przebierają się w charakterystyczne ubrania Harrisa i Klebolda na Halloween.
Życiorys.
Urodził się w Wichita w stanie Kansas jako syn żołnierza sił powietrznych Wayne'a Harrisa i jego żony Katherine Harris, która zajmowała się cateringiem i okazjonalnie innymi zajęciami. W 1983 roku rodzina przeprowadziła się do Dayton w stanie Ohio; młody Harris wtedy miał 2 lata. Kilka lat później przenieśli się do Oscoda w Michigan, gdzie Harris poznał pierwszych przyjaciół w swoim wieku. W 1991 roku rodzina ponownie się przeniosła - zamieszkali w Plattsburghu w stanie Nowy Jork. Rodzina Harrisów ostatecznie sprowadziła się do Littleton w czerwcu 1993 roku kiedy ojciec Harrisa przeszedł na emeryturę z powodu cięć budżetowych.
Nauka w szkole średniej.
W 1996 poszedł do szkoły Columbine High School razem ze wcześniej poznanym kolegą Dylanem Kleboldem. Kiedy zbliżał się do wieku 18 lat, Eric wysłał zgłoszenie do korpusu Marines, ale jego zgłoszenie zostało odrzucone. Powodem odmowy był zażywany przez Erica silny lek antydepresyjny Luvox. 30 stycznia 1998 roku razem z Dylanem włamał się do furgonetki ze sprzętem elektronicznym. Po tym zdarzeniu w kwietniu został wysłany na kurs kontroli gniewu, który ukończył 9 lutego 1999 roku. Jak jednak zapisał w swoim pamiętniku, po tym zdarzeniu dyszał chęcią zemsty za przyłapanie na czynie, który uważał za swoje prawo, które nazywał prawem "selekcji naturalnej".
W szkole Eric popadł w konflikt ze szkolną grupą sportowców (tzw. "Jocks" - "osiłki", "prześladowcy"), a sam związał się ze szkolną grupą outsiderów, tzw. „Mafią długich płaszczy” (ang. "Trenchcoat Mafia"), w której jako symbol przynależności obowiązywał długi czarny płaszcz, noszony nieraz nawet w upalne dni, ale nie był jej członkiem, przyjaźniąc się jedynie z osobami należącymi do niej. Pomimo zatargów ze szkolnymi sportowcami Eric dobrze się uczył i miał spore postępy w nauce. Z zapisu na taśmach i wpisów z pamiętnika wynika jednak, że Eric nienawidził sytuacji w swojej szkole. Po masakrze w szkole członkowie „Mafii” zeznali, że nie znali planów Harrisa i Klebolda.
Przyjaźnie i osobowość.
Harris, poza Kleboldem, miał wielu innych przyjaciół – najbardziej przyjaźnił się między innymi z Christopherem Morrisem, Brooksem Brownem (chociaż później się z nim pokłócił i wygrażał mu we wpisach w internecie) i Zacharym Hecklerem.
Harris pracował razem z Kleboldem i kilkoma innymi przyjaciółmi w pizzerii Blackjack Pizza – Eric i Dylan często chodzili też razem na kręgle, grali w grę komputerową "Doom" i brali udział wspólnie w różnych przedsięwzięciach w szkole. Szkolni prześladowcy często zaczęli ich wyzywać od homoseksualistów z powodu ich bliskiej przyjaźni; w rzeczywistości Harris i Klebold byli heteroseksualni i nie ma żadnych dowodów na jakiekolwiek homoseksualne zachowania z ich strony.
Harris był opisywany przez wiele osób zarówno jako charyzmatyczny i dający się lubić, ale równocześnie często miał napady nagłej złości kiedy coś nie szło po jego myśli.
Pamiętnik i plany.
W swoim pamiętniku Eric prowadził nie tylko zapisy dotyczące swego życia i przemyśleń życiowych, zawarł w nim również schematy planów dokonania ataku na szkołę w taki sposób, aby dokonać największych zniszczeń i zadania śmierci jak największej liczbie uczniów i pracowników. W dzienniku są też rysunki przedstawiające sposoby ukrycia broni pod ubraniem w taki sposób, aby możliwe było wniesienie jej na teren szkoły niepostrzeżenie oraz schematy bomb. Przygotowania rozpoczęte rok wcześniej Eric z Dylanem upamiętniali na taśmach video oraz w swych pamiętnikach – filmy nakręcać zaczęli już przed strzelaniną, a ostatni z filmów nagrali na pół godziny przed strzelaniną (w filmie tym, nieudostępnionym opinii publicznej, żegnali się z rodzinami i tłumaczyli, dlaczego to robią).
Masakra.
Harris i Klebold nabyli ich broń palną za pośrednictwem przyjaciół, których wykorzystali, ponieważ nie wiedzieli oni w jakim celu ta dwójka nastolatków chce jej użyć; w dniu 20 kwietnia 1999 roku weszli na teren Columbine High School i dokonali masakry. Chwilę przed masakrą, kiedy obaj sprawcy wypakowywali z samochodów bomby (które, podłożone na stołówce szkolnej, ostatecznie nie wybuchły), Harris spotkał Brooksa Browna i pogodził się z nim po wcześniejszej kłótni. Harris zastrzelił 8 osób podczas tej masakry – Rachel Scott przed budynkiem szkoły, Daniela Rohrbougha również przed budynkiem, Williama Sandersa - nauczyciela - na korytarzu, Stevena Curnowa, Cassie Bernall, Isaiaha Shoelsa, Kelly Fleming i Daniela Mausera - tych ostatnich w szkolnej bibliotece, po czym popełnił samobójstwo wraz z Dylanem, także w bibliotece.
Harris zastrzelił się przy użyciu swojej strzelby typu Savage przez strzał w podniebienie.
Motyw.
Harris wyjawiał zafascynowanie destrukcją i groził wielokrotnie innym osobom, zarówno wprost i nie, podłożeniem im bomby pod ich adres zamieszkania czy zastrzeleniem ich. W dzienniku wypisał powody dla których chciałby zabijać ludzi. Fascynował się także nazizmem i postacią Adolfa Hitlera. Z drugiej strony, lubił muzykę zespołów industrialnych, które w tekstach piosenek wyrażały sprzeciw wobec nazizmu i brutalności jak KMFDM. Podczas ataku Harris był ubrany w białą koszulkę z czarnym napisem "Natural Selection" ("selekcja naturalna") i wielokrotnie nawiązywał do tego terminu w swoim pamiętniku.
Harris był prześladowany w szkole, przede wszystkim z powodu wyglądu jego klatki piersiowej, która była wklęsła. Powiedział na jednej z taśm, które razem nagrali z Kleboldem przed masakrą, że muszą oni rozpętać rewolucję szkolnych wyrzutków.
Eric brał antydepresanty SSRI, co mogło wpływać na jego gniew i ogólnie emocje. Autopsja jego zwłok wykazała, że w momencie ataku miał w krwiobiegu fluwoksaminę – substancję zawartą w leku Luvox. Nie wiadomo jednak, na ile ten fakt mógł wpłynąć na działania Erica, a wszystko wskazuje, że sama masakra była planowana od dawna i nie była aktem impulsywnym.
W 2011 roku miejscowe władze zniszczyły taśmy nagrane przez sprawców - wcześniej odmówiły ich ujawnienia publicznie, bojąc się, że zainspirują one naśladowców. Wiele osób później argumentowało, że ujawnienie taśm mogłoby być pomocne w lepszym ustaleniu charakterystyki psychologicznej sprawców.
Media próbowały wyjaśnić motyw sprawców na własną rękę po ataku, przez co doprowadziły do nagonki na wiele osób, które zaczęły być oskarżane o to iż rzekomo sprowokowały sprawców do zbrodni jak kontrowersyjny muzyk industrialny Marilyn Manson, który wobec linczu medialnego wycofał się ze sceny w trosce o swoje bezpieczeństwo; później okazało się, że zarzuty wobec Mansona były w całości nieprawdziwe, a Harris i Klebold nie przepadali specjalnie za jego utworami.
Harris w opinii wielu wyjawiał cechy psychopaty, m.in. urojenia wielkościowe, pogardę dla reguł prawa i brak empatii oraz poważne napady złości.
Motyw Harrisa jest niejasny, prawdopodobnie było wiele czynników, które na niego wpływały – prześladowanie w szkole, zaburzenia psychiczne, problemy w relacjach z rówieśnikami, odrzucenie przez kilka dziewcząt, a także fascynacja skrajną brutalnością.
Naśladowcy.
Po ataku w Columbine było wielu naśladowców, którzy inspirowali się sprawcami. Kilku z nich szczególnie fascynowało się Harrisem. Alvaro Castillo, który w sierpniu 2006 roku zastrzelił swojego ojca i ranił dwóch uczniów w szkole w Karolinie Północnej, miał na sobie koszulkę z napisem "Natural Selection", tak jak Harris i wyrażał wobec niego uczucia miłosne w pamiętniku. Sprawca masakry w Tuusula Pekka-Eric Auvinen wielokrotnie nawiązywał do Harrisa w swoich wpisach w internecie. Napastnik z supermarketu z miejscowości Eaton Township w Pensylwanii, Randy Stair, wykonał sobie 3 koszulki z napisem "Natural Selection" przed atakiem. Nastolatek Łukasz Wach, który zabił w Chełmie w 2020 roku swoją przybraną matkę i usiłował dokonać ostrymi narzędziami zamachu na tamtejszy dom kultury, nazwał się w internecie "Reb", identycznie jak Harris i posiadał zdjęcia sprawców na swoich profilach w internecie. Zamachowiec z Kerczu Władisław Roslakow, który w 2018 roku zabił w ataku na własne technikum 20 osób i ranił 70 innych, był przebrany za Erica Harrisa podczas masakry.

</doc>
<doc id="800004" url="https://pl.wikipedia.org/wiki?curid=800004" title="Freudowska pomyłka">
Freudowska pomyłka



</doc>
<doc id="800006" url="https://pl.wikipedia.org/wiki?curid=800006" title="Polskie Lotnictwo Wojskowe">
Polskie Lotnictwo Wojskowe



</doc>
<doc id="800011" url="https://pl.wikipedia.org/wiki?curid=800011" title="Nieważność decyzji administracyjnej">
Nieważność decyzji administracyjnej

Nieważność decyzji administracyjnej – instytucja postępowania administracyjnego. Stwierdzenie nieważności decyzji administracyjnej należy do postępowania nadzwyczajnego w administracji, którego celem jest weryfikacja decyzji ostatecznej. W Kodeksie postępowania administracyjnego postępowanie w sprawie stwierdzenia nieważności decyzji administracyjnej uregulowane jest w art. 156. Przepisy o stwierdzeniu nieważności decyzji stosuje się odpowiednio do postanowień.
Przesłanki stwierdzenia nieważności decyzji administracyjnej.
Organ administracji publicznej stwierdza nieważność decyzji, która:
Właściwość organu.
Właściwy do stwierdzenia nieważności decyzji jest organ wyższego stopnia nad organem, który wydał daną decyzję, a gdy decyzja wydana została przez ministra lub samorządowe kolegium odwoławcze - ten organ.
Wszczęcie postępowania i stwierdzenie nieważności decyzji.
Postępowanie w sprawie stwierdzenia nieważności decyzji wszczyna się na żądanie strony lub z urzędu. Rozstrzygnięcie w sprawie stwierdzenia nieważności decyzji następuje w drodze decyzji. Odmowa wszczęcia postępowania w sprawie stwierdzenia nieważności decyzji, następuje w drodze postanowienia wydawanego na podstawie art. 61a § 1 kpa. Aktualnie w sprawie odmowy wszczęcia postępowania "nieważnościowego" nie wydaje się decyzji, nie znajduje zastosowania art. 158 § 1 kpa.
Zgodnie z art. 156 § 2 kpa nie można stwierdzić nieważności decyzji, jeżeli od jej doręczenia lub ogłoszenia minęło dziesięć lat; nie można też stwierdzić nieważności decyzji, jeżeli wywołała nieodwracalne skutki prawne. W takich sytuacjach organ ogranicza się do stwierdzenia wydania zaskarżonej decyzji z naruszeniem prawa oraz wskazania okoliczności, z powodu których nie stwierdził nieważności decyzji. Jeżeli od dnia doręczenia lubb ogłoszenia decyzji upłynęło trzydzieści lat, nie wszczyna się postępowania w sprawie stwierdzenia nieważności decyzji (art. 158 § 3 kpa).
Względna suspensywność.
Jeżeli zachodzi prawdopodobieństwo, że decyzja jest dotknięta jedną z wad, powodujących nieważność, organ administracji publicznej, który jest właściwy w sprawie, wstrzymuje z urzędu lub na żądanie strony wykonanie decyzji. Wstrzymanie następuje w drodze postanowienia, na które przysługuje zażalenie.

</doc>
<doc id="800013" url="https://pl.wikipedia.org/wiki?curid=800013" title="4 Eskadra Wywiadowcza">
4 Eskadra Wywiadowcza

4 eskadra wywiadowcza – pododdział lotnictwa rozpoznawczego Wojska Polskiego w II Rzeczypospolitej.
Eskadra sformowana została w 1919 w Warszawie. Wzięła udział w wyprawie wileńskiej. Walczyła na froncie polsko-bolszewickim. Wiosną 1920 wcielona do 11 eskadry wywiadowczej. Odtworzona jako (4) eskadra toruńska. Po zakończeniu działań wojennych przeformowana w eskadrę Szkoły Obserwatorów Lotniczych.
Godło eskadry: staroegipski ptak RA (godło 66 eskadry Breguetów).
Formowanie, zmiany organizacyjne i walki.
Eskadra powstała 9 stycznia 1919 w Warszawie, w okresie walk o granice Rzeczypospolitej. 
Rozkazem Sztabu Generalnego nr 487/I z 9 stycznia 1919, eskadra weszła w skład I Grupy Lotniczej dowodzonej przez kpt. pil Romana Florera.
Z powodu dużego braku kadr do eskadry wcielono szkolących się w Wojskowej Szkole Lotniczej pilotów. 7 kwietnia 1919 eskadra została przydzielona do Dywizji Litewsko-Białoruskiej i pod dowództwem por. Jurkiewicza udała się na lotnisko do Białegostoku. Ówczesny stan eskadry był prawie szczątkowy – 4 samoloty, 5 pilotów i 2 obserwatorów. Już w Białymstoku uzupełniono eskadrę o nowy personel. Pierwsze loty bojowe eskadra wykonała 17 kwietnia z lotniska w Wołkowysku. 
Po zajęciu Wilna eskadra została tam przeniesiona. Wykonywała loty bojowe dla dowództwa Frontu Litewsko-Białoruskiego najpierw z Wilna, a potem z Lidy. Stamtąd wykonywano najważniejsze akcje bojowe m.in. bombardowanie Mołodeczyna, Wilejki, Mińska. 
W październiku 1919 część eskadry pod dowództwem por. Jurkiewicza odesłano do Szkoły Obserwatorów Lotniczych w Warszawie. Do pozostałej części, której dowództwo objął kapitan Wacław Iwaszkiewicz, wcielono francuską 66 eskadrę Breguetów.
Zimę 1919/1920 przeformowana eskadra spędziła w Wilnie. 
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład I Grupy Lotniczej, posiadała 8 pilotów, 3 obserwatorów i 10 samolotów.
Z końcem marca, na Froncie Litewsko-Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
W kwietniu eskadra wykonała kilkanaście lotów bojowych. Spośród personelu aktywni byli por. Antoni Sielicki i ppor. Eugeniusz Tromszczyński. 
W tym też miesiącu 4 eskadra dostała uzupełnienie z 11 eskadry i pod dowództwem por. Narkowicza weszła w skład IV dywizjonu lotniczego. W tym składzie ponownie wzięła udział w walkach na wschodzie. Bardzo dynamiczna sytuacja na froncie zmuszała eskadrę do ciągłych przenosin, tak że w połowie lipca znalazła się ponownie w Lidzie z zaledwie jednym samolotem na wyposażeniu.
Część pododdziału została skierowana do Bydgoszczy, a następnie do Torunia, w celu uzupełnienia. Z pozostałej grupy lotników i pozostałości 11 eskadry zorganizowana została nowa 11 eskadra wywiadowcza.
Działania 4 eskadry toruńskiej.
W czerwcu 1920 Oficerska Szkoła Obserwatorów Lotniczych ewakuowana została z Warszawy do Torunia. Komendant szkoły, por. obs. Wiktor Szandorowski z personelu szkoły utworzył 4 eskadrę „Toruńską” pod dowództwem kpt. pil. Stanisława Rybki. 25 lipca 1920 nowy pododdział przegrupowany został transportem kolejowym na lotnisko Hrubieszów, z którego wykonywał loty dla Grupy Operacyjnej Jazdy gen. Sawickiego. Dowódca grupy nie pozostawił eskadrze żadnych rozkazów. Stacjonujący bezczynnie na lotnisku lotnicy zaczęli chorować na czerwonkę.
31 lipca, podczas startu do pierwszego lotu bojowego, zginął pilot sierż. Obrembowicz, a plut. Czerwiński i kpt. Rybka zostali ranni. 
Kolejny rozkaz nakazał jednostce przegrupować się w rejon Sokala. W czasie przelotu rozbito dwa kolejne samoloty.
Z Sokala na rozpoznanie w rejon Dubno – Równe, poleciała załoga sierż. Meissner i por. Przybyłowicz. Podczas lądowania pilot uszkodził czwarty samolot eskadry. 
Z Sokala dalszych lotów nie prowadzono i eskadra toruńska po utracie 4 z 6 samolotów wycofała się przez Rawę Ruską, Bełżec, Szczebrzeszyn, Zamość, Lublin, Puławy, Dęblin i 10 sierpnia dotarła na lotnisko Białobrzegi. Tu eskadra otrzymała uzupełnienie ludzi i sprzętu.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1 i 5 Armii – na lotniskach warszawskich (Mokotów i Siekierki), a lotnictwa 2, 3 i 4 Armii na lotniskach Radomia, Dęblina, Puław i Lublina.
Eskadra toruńska do akcji lotniczej włączyła się 12 sierpnia przejmując na siebie większą część zadań wywiadowczych. Działała dla 2 Armii gen. Raszewskiego, a następnie gen. Roji.
Prowadziła intensywne loty rozpoznawcze w rejonie Parczewa, Radzynia Podlaskiego, Łukowa, Siedlec, Kałuszyna i Mińska Mazowieckiego. Utrzymywano także łączność 1 Dywizją Piechoty Legionów i grupa gen. Bałachowicza. W dniach 13 i 14 sierpnia eskadra kilkoma samolotami zbombardowała środki przeprawowe przygotowane przez sowieckich saperów nad Wisłą naprzeciw Góry Kalwarii. 16 sierpnia samoloty eskadry prowadziły rozpoznanie na kierunkach działania 1 Dywizji Piechoty Legionów, 14., 16., i 21 Dywizji Piechoty nacierających na odcinku frontu między Dęblinem a Lubartowem. Przeprowadzono także rozpoznanie na przedpolu 3 Dywizji Piechoty Legionów w rejonie Włodawy.
W następnych dniach rozpoznawała w kierunkach na Brześć, Drohiczyn i Sokołów. 20 sierpnia ostatnia maszyna AEG C.4 powróciła spod Włodawy i z urwanym tłokiem wylądowała w Dęblinie. Z braku samolotów eskadra została wycofana z frontu i przez Radom, Łódź i Kalisz pojechała do Poznania celem uzupełnienia.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Wycofano, celem uzupełnienia, eskadry najbardziej wyczerpane intensywnymi walkami. Były to 2., 8. i 21 eskadra. Poza nimi na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12 i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza i 19 eskadra myśliwska. 
W końcu września na front przybyła eskadra toruńska. Po drodze w Białymstoku przywrócono jej nazwę 4 eskadry wywiadowczej. Będąc w składzie 4 Armii, operowała z lotnisk w Białymstoku, Słonimie i Baranowiczach.
W październiku lotnictwo 4 Armii nie działało z taką aktywnością jak we wcześniejszym okresie. Jedynie 4 eskadra (toruńska) zachowała dużą aktywność.
Działając z Baranowicz przeprowadziła ponad 30 lotów wywiadowczych i łącznościowych. 
7 października pchor. Dittmer i por. Róder podczas lotu wywiadowczego od Kojdanowa wzdłuż brzegu Uszy, zaatakowali i rozproszyli oddział sowieckiej piechoty.
9 października ppor. Róder w złych warunkach atmosferycznych odnalazł i nawiązał łączność z oddziałami grupy gen. Krajewskiego.
Również w październiku ppor. Żarski zbombardował i uszkodził most pod Słuckiem.
W ostatnim locie eskadry odbytym 14 października jej dowódca por. Szyfter rozbił przy lądowaniu samolot LVG C-5. Zarówno on jak i obserwator por. Róder odnieśli rany. 
Podczas wojny o granice 1918-1920 4 eskadra (eskadra toruńska) wykonała 95 lotów bojowych w łącznej liczbie 217 godzin przebytych nad terenami nieprzyjaciela.
Po zakończeniu działań wojennych jednostka powróciła do Torunia, gdzie przeformowana została na Szkolną Eskadrę Szkoły Obserwatorów Lotniczych.

</doc>
<doc id="800016" url="https://pl.wikipedia.org/wiki?curid=800016" title="Smardz wyniosły">
Smardz wyniosły

Smardz wyniosły ("Morchella elata" Fr.) – gatunek grzybów należący do rodziny smardzowatych ("Morchellaceae").
Systematyka i nazewnictwo.
Pozycja w klasyfikacji według Index Fungorum: "Morchella, Morchellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Niektóre synonimy:
Morfologia.
Wysokość 4–10, rzadko do 15 cm. Owocnik składa się z główki stanowiącej od 1/2 do 2/3 jego wysokości i trzonu. Wewnątrz jest pusty. Główka o barwie od czerwonobrązowej do czarnobrązowej, podobnej szerokości jak trzon, smukła, o kształcie od stożkowatego do dzwonkowatego z ostrym wierzchołkiem, z pionowymi żebrami i poprzecznymi listewkami. Żebra i listewki tworzą ograniczenie znajdujących się między nimi alweoli. Brzeg główki niepodwinięty. Trzon o barwie od białej do bladoochrowożółtej, słabo pofałdowany i nieco oprószony. Miąższ kruchy, woskowaty o przyjemnym zapachu i smaku.
Inne gatunki z rodzaju smardz, zwłaszcza smardz jadalny ("Morchella esculenta"), który ma podobny kształt i powierzchnię główki. Zasadnicza różnica dotyczy szerokości główki; u smardza stożkowatego jest ona dużo szersza niż trzon, a jej brzeg łukowato odstaje od trzonu.
Występowanie i siedlisko.
Podano stanowiska smardza wyniosłego w Ameryce Północnej, Środkowej i Południowej, Europie, Azji, Australii i na Nowej Zelandii. W Polsce do 2020 r. podano około 50 stanowisk, jednakże wszystkie wymagają rewizji z powodu zmian taksonomicznych w ostatnich latach. Wiele nowych stanowisk tego gatunku podaje internetowy atlas grzybów. znajduje się w nim na liście gatunków zagrożonych i wartych objęcia ochroną. W latach 1983–2014 podlegał ochronie ścisłej. Od 2014 r. w Polsce jest objęty ochroną częściową grzybów (chronione są okazy rosnące poza terenem ogrodów, upraw ogrodniczych, szkółek leśnych oraz poza terenami zieleni).
Grzyb podziemny. Według niektórych autorów jest saprotrofem, według innych grzybem mykoryzowym. Występuje w lasach i na ich obrzeżu, w ziołoroślach na świetlistych miejscach poza lasami, zwykle na ubogich, piaszczystych glebach.
Jest grzybem jadalnym.

</doc>
<doc id="800022" url="https://pl.wikipedia.org/wiki?curid=800022" title="Islandia w Konkursie Piosenki Eurowizji">
Islandia w Konkursie Piosenki Eurowizji

Islandia uczestniczy w Konkursie Piosenki Eurowizji od 1986 roku. Od czasu debiutu konkursem w kraju zajmuje się islandzki nadawca publiczny Ríkisútvarpið (RÚV). 
Najwyższym wynikiem kraju w konkursie jest drugie miejsce, które w 1999 i 2009 roku zajęły Selma Björnsdóttir z piosenką „All Out of Luck” oraz Yohanna z piosenką „Is It True?”
Kraj wziął do tej pory udział w 31 edycjach konkursu. Z powodu uzyskania słabych wyników w 1997 i 2001 roku, nie został dopuszczony do udziału w 43. i 47. Konkursie Piosenki Eurowizji.
Uczestnictwo.
Poniższa tabela uwzględnia wszystkich reprezentantów Islandii, tytuły konkursowych piosenek oraz wyniki w poszczególnych latach:
Historia głosowania w finale (1986-2022).
Poniższe tabele pokazują, którym krajom Islandia przyznaje w finale najwięcej punktów oraz od których państw islandzcy reprezentanci otrzymują najwyższe noty.
Kraje, którym Islandia "przyznała" najwięcej punktów
Kraje, od których Islandia "otrzymała" najwięcej punktów:
Legenda:

</doc>
<doc id="800024" url="https://pl.wikipedia.org/wiki?curid=800024" title="Młodzieżowy Dom Kultury w Świdnicy">
Młodzieżowy Dom Kultury w Świdnicy

Młodzieżowy Dom Kultury im. Mieczysława Kozara - Słobódzkiego w Świdnicy to placówka, która oferuje zajęcia w czasie pozaszkolnym dla dzieci i młodzieży. MDK realizując program dydaktyczny połączony z wychowaniem od lat zajmuje się kształtowaniem świdnickich dzieci i młodzieży. 
Historia.
Młodzieżowy Dom Kultury w Świdnicy swą historią i tradycja sięga lat 50. XX wieku. Na początku w budynku przy ul. Nauczycielskiej 2 mieścił się Dom Harcerza. Obiekt w ścisłym centrum miasta nie pełnił jednak tej funkcji przez cały czas. W połowie lat 60. XX wieku został przemianowany na Dom Kultury Dzieci i Młodzieży, a od roku 1975 nosi obecną nazwę.
Cel i misja.
Podstawową misją MDK-u jest wychowanie i dydaktyka dzieci i młodzieży. Zaletą jest tutaj wzajemne partnerstwo wychowawców i młodzieży w zakresie wspólnych działań dydaktyczno-wychowawczych. MDK tworzy indywidualne, grupowe i zbiorowe formy pracy wychowawczej. Zadanie MDK realizuje poprzez zapewnienie dzieciom i młodzieży atrakcyjne spędzanie czasu wolnego, a co za tym idzie pozwala na rozwijanie zainteresowań i uzdolnień świdnickiej młodzieży. 
Grupy zainteresowań.
W MDK-u działa wiele kółek zainteresowań oraz grup skupiających młodzież chcącą rozwijać swe uzdolnienia. W Młodzieżowym Domu Kultury działają grupy:

</doc>
<doc id="800025" url="https://pl.wikipedia.org/wiki?curid=800025" title="Schiller (zespół muzyczny)">
Schiller (zespół muzyczny)

 Schiller – niemiecka grupa muzyczna założona w 1998 w Niemczech przez dwóch producentów: Christophera von Deylena i Mirko von Schlieffena.
Kariera.
Singel "Das Glockenspiel" ukazał się w 1998 r. i promował pierwsze dzieło twórców. Płyta "Zeitgeist", wydana w 1999 roku, otrzymała status złotej płyty.
Kolejna płyta Schillera, "Weltreise", wydana w 2001 roku, sprzedana została w ponad 1 mln egzemplarzy. Zaproszeni goście, Kim Sanders i Peter Heppner, wylansowali takie przeboje jak "Dancing with Loneliness" czy "Dream of You".
Po nagraniu płyty "Weltreise", Mirko von Schlieffen zdecydował się na odejście z zespołu. Od tej pory Christopher von Deylen, już jako jedyna osoba odpowiedzialna za Schillera, postanowił w roku 2003 wydać nową płytę zatytułowaną "Leben". Do udziału w niej zaprosił znanych już z wcześniejszej płyty Kim Sanders i Petera Heppnera, jak również miLù, Veljanova, Maye Saban oraz, znaną z przeboju wykonywanego razem z Andrea Bocelli "Time to say goodbye", Sarah Brightman.
W 2005 roku Christopher Von Deylen wydał kolejną płytę, "Tag und Nacht", na której również możemy usłyszeć znane głosy – wystąpili na niej m.in. Moya Brennan czy Thomas D. Singel promujący płytę to "Die Nacht du bist nicht allein". Ponadto przy tworzeniu albumu brał udział również "Mike Oldfield", jego gitarę usłyszeć można w utworze "Morgentau". Warto w tym miejscu zaznaczyć, iż na płycie "Light + Shade" Oldfielda, utwór "Nightshade", powstał przy współpracy z von Deylenem.
Schiller wydał również wersję DVD płyty Leben "Leben DVD", zawierającą sam album, a także koncerty, wywiady i zdjęcia.
Grupa była ponadto częścią kolektywu Trance Allstars.
Schiller pięć razy odwiedził Polskę – w roku 2001, 2003, 2018, 2019 i 2022 r.
Koncert zaplanowany w ramach trasy "Tag und Nacht Tour", miał odbyć się 13 stycznia 2007, jednak nie doszedł do skutku.
Po długiej przerwie w lutym 2018r odwiedził Warszawę i zagrał instrumentalny koncert KLANGWELTEN w klubie Progressia.
W 2019r ponownie wrócił do Polski z dwoma koncertami w Krakowie i Warszawie, 15 stycznia 2019r zagrał w klubie Palladium i 16 stycznia w Krakowskim kinie Kijów, koncert SCHILLER LIVE IN EUROPE 2019 fani usłyszeli w systermie surround.

</doc>
<doc id="800026" url="https://pl.wikipedia.org/wiki?curid=800026" title="Pure pwnage">
Pure pwnage



</doc>
<doc id="800027" url="https://pl.wikipedia.org/wiki?curid=800027" title="Koło Kresowe">
Koło Kresowe

Koło Kresowe, in. Koło Terytorialne – polityczna reprezentacja Polaków z ziem zabranych w Dumie Państwowej Imperium Rosyjskiego w latach 1906-1912.
Obok Koła Polskiego było drugim ugrupowaniem parlamentarnym skupiającym polskich posłów do Dumy. W Pierwszej Dumie Koło liczyło 19 posłów, w tym dwóch posłów z centralnej Rosji (Sankt Petersburga i Kazania). W drugiej kadencji Koło liczyło 11 posłów, po zmianie ordynacji, w Trzeciej Dumie, liczba posłów polskich z Litwy i Ukrainy zmalała do siedmiu. W Czwartej Dumie Koło nie znalazło się.

</doc>
<doc id="800029" url="https://pl.wikipedia.org/wiki?curid=800029" title="Muzeum Broni i Militariów w Świdnicy">
Muzeum Broni i Militariów w Świdnicy

Muzeum Broni i Militariów w Świdnicy – prywatne muzeum istniejące w Świdnicy gromadzące militaria.
Placówka istnieje od 2001 roku, lecz jej historia sięga roku 1999 kiedy to uzyskała statut nadania od ówczesnego Ministra Kultury Andrzeja Zakrzewskiego. Właścicielem i twórcą muzeum jest Stanisław Gabryś. W Muzeum zgromadzono ponad 1000 sztuk militariów, w tym około 150 sztuk broni strzeleckiej, maszynowej i przeciwpancernej od pierwszych karabinów iglicowych XIX wieku do broni lat pięćdziesiątych XX wieku. Ogrom eksponatów datowanych jest na czasy II wojny światowej. Na wystawach można oglądać takie eksponaty jak karabiny, pistolety, rewolwery, moździerze, moździerze okopowe, pistolety maszynowe. Część zgromadzonych obiektów jest unikatowe w skali kraju. W ciągu najbliższego czasu do muzeum trafi broń będąca na wyposażeniu Wojska Polskiego po 1945 roku. Będą to czołgi, samoloty, wozy opancerzone czy armaty. Niedawno trafiła do muzeum stacja radarowa RW-31. Muzeum prowadzi także dział dydaktyczny, który wygłasza prelekcje na tematy broni i militariów, oferuje usługi przewodnicze, a niedługo zostanie oddany dział Twierdzy Świdnickiej. Dodatkową atrakcją jest przymuzealna strzelnica na której można spróbować swych sił strzelając bronią krótką, maszynową i pneumatyczną.

</doc>
<doc id="800031" url="https://pl.wikipedia.org/wiki?curid=800031" title="Nekroskop">
Nekroskop

Nekroskop – cykl o wampirach autorstwa brytyjskiego pisarza, Briana Lumleya.
Cykl "Nekroskop".
Cykl składa się z następujących tomów:
Nekroskop
Świat wampirów
Stracone lata
Wydział E
Nowe przygody Nekroskopa
Do cyklu wliczane są również opowiadania zawarte w zbiorze "" ("Harry Keogh: Necroscope and Other Weird Heroes!", 2003). Są to:
Opis fabuły.
Tytułowym nekroskopem jest Harry Keogh, obdarzony zdolnością porozumiewania się z umarłymi syn rosyjskiej emigrantki o zdolnościach paranormalnych oraz rosyjskiego szpiega-emigranta. Początkowo korzysta on ze swych zdolności w celach osobistych. Zmarli pomagają mu rozwiązywać szkolne zadania, uczą jazdy na łyżwach czy technik samoobrony. Harry nie wie, że w Anglii działa specjalna komórka wywiadu, INTESP, zajmująca się wykorzystywaniem postrzegania pozazmysłowego do celów wywiadowczych. INTESP posiada w swojej ekipie również tzw. "wykrywaczy" – ludzi potrafiących odnaleźć innych obdarzonych talentem ESP. Jeden z nich odnajduje Harry'ego i nakłania go do przyłączenia się do zespołu. 
Odtąd głównym zajęciem Harry'ego staje się walka z pradawnym złem – wampirami, nekromantami i podobnymi przeciwnikami. W walce tej zdarza się INTESP współpracować z radzieckim odpowiednikiem – Wydziałem "E".
W trzeciej części cyklu akcja przenosi się do równoległego świata, do którego przejście otwarte zostało przypadkowo, w wyniku wypadku podczas prób nowej radzieckiej broni. Okazuje się nim być ojczysta planeta wampirów. Harry wraz ze swym synem musi stawić czoła wampirzej armii.
W części czwartej Keogh walcząc (już na Ziemi) z kolejnym wampirem sam ulega zakażeniu wampiryzmem. W części piątej jego przeciwnikami, oprócz wampirów i pewnego psychopaty–nekromanty i seryjnego mordercy w jednym, stają się też jego dawni koledzy z INTESP, wierni zadaniu wytępienia wampiryzmu. Harry postanawia dobrowolnie opuścić Ziemię i udać się do równoległego świata, na wampirzą planetę. Nie czeka go tam jednak miłe przyjęcie – z poprzedniej bitwy pozostało przy życiu kilka wampirów, a wampiry są bardzo mściwe.
Część I: Nekroskop.
Do biura parawywiadu brytyjskiego przybywa duch niedoszłego parawywiadowcy, Harry'ego Keogha. Po śmierci przełożonego Aleca Kyle'a, Keenana Gromleya, ten przejmuje jego sprawy i obowiązki. Zjawa zaczyna opowiadać mu historię łączącą jego przybycie z parawywiadem. Harry był synem Anglika i telepatki, Rosjanki. Przejął po matce dar nawiązywania kontaktu ze zmarłymi. Potem jego ojczymem był rosyjski parawywiadowca, który przybył do Anglii w celu szpiegowania kontrwywiadu. Zabił matkę Harry'ego, topiąc ją w zimnej rzece, podczas jazdy na łyżwach. Od tamtej pory Harry myślał tylko o zemście na Szukszinie, a po nocach śniły mu się koszmary z obrazem śmierci matki.
Bohaterowie.
Harry Keogh – chłopiec uznawany za dziwaka, przejął po matce talent umożliwiający mu nawiązywanie kontaktu ze zmarłymi. Ma możliwość wykonywania czegokolwiek poprzez pomoc duchów, ma u nich wielki szacunek. Bardzo kocha swoją matkę, nawet po jej śmierci. Takim samym uczuciem darzy swoją dziewczynę Brendę, która stała się jego żoną. Zabija ojczyma, a także stara się walczyć ze złem (czarnymi mocami, wampirami). W pewnym okresie życia wstępuje do parawywiadu brytyjskiego. Ginie na Zamku Bronnicy, zastrzelony przez Dragosaniego.
Darcy Clark - Człowiek deflektor. Posiada anioła stróża.
Trevor Jordan - Telepata. Potrafi czytać w myślach innych ludzi.
Alec Kyle - Prekognita. Widzi przebłyski przyszłości.
Sir Keenan Gromley- Wykrywacz 'talentów'. To on wyszukuje i werbuje Talenty paranormalne do INTESP.
Ben Trask - Pełni funkcję wykrywacza kłamstw. Bez problemu rozpoznaje fałsz.
Zekhinta Foener - Wysokiej klasy telepatka. Wejście do ludzkich umysłów nie stanowi dla niej żadnego problemu, jest szpiegiem mentalnym, złodziejem myśli.
Jazz Simmons - Podwójny agent bez talentów paranormalnych, ale jest świetnie wyszkolonym komandosem. 
Borys Dragosani - Nekromanta. Jego talent nie polega na komunikacji ze zmarłymi, lecz na wydzieraniu zmarłym ich najgłębszych sekretów siłą. Podczas przesłuchania zmarli odczuwają fizyczne męki.
Gieorgij Borowic - Szef Rosyjskiego tajnego wydziału E, zajmującego się szpiegostwem paranormalnym.
Tibor Ferenczy - Nieumarły, Wampir, Stwór pogrzebany żywcem w Rumunii na przeklętej ziemi. Planuje powrót do świata żywych, mentor Dragosaniego.
Maks Batu - Człowiek pochodzenia mongolskiego dysponujący makabrycznym talentem uśmiercania ludzi 'Złym Okiem'.

</doc>
<doc id="800036" url="https://pl.wikipedia.org/wiki?curid=800036" title="Order Korony Indii">
Order Korony Indii

Order Cesarski Korony Indii (ang. "The Imperial Order of the Crown of India") – cesarski order kobiecy ustanowiony 31 grudnia 1877 przez królową angielską Wiktorię jako cesarza Indii.
Order został ustanowiony na pamiątkę przyjęcia przez Wiktorię tytułu cesarzowej Indii. Składał się z dekoracji owalnej, ozdobionej perłami z cesarskim monogramem w środku „VRI” ("Victoria Regina Imperatrix") z diamentów, pereł i turkusów oraz korony cesarskiej u góry, noszonej na jedwabnej jasnoniebieskiej wstędze orderowej z białymi brzegami.

</doc>
<doc id="800038" url="https://pl.wikipedia.org/wiki?curid=800038" title="1 Eskadra Wywiadowcza">
1 Eskadra Wywiadowcza

1 eskadra wywiadowcza – pododdział lotnictwa rozpoznawczego Wojska Polskiego w II Rzeczypospolitej.
Eskadra sformowana została w 1919 na warszawskim lotnisku mokotowskim. Wzięła udział w wojnie polsko-bolszewickiej. Po wojnie weszła w skład 3 pułku lotniczego w Poznaniu. W 1925 została rozwiązana, a na jej bazie sformowano 35 eskadrę lotniczą.
Formowanie i walki.
Na podstawie rozkazu dowódcy Lotnictwa z 21 grudnia 1918rtm. pil. Tadeusz Grochowalski przystąpił na lotnisku mokotowskim w Warszawie do formowania 1 eskadry wywiadowczej. Z powodu braku wyszkolonego personelu, jak i samolotów, organizacja eskadry zakończona została dopiero w lutym 1919.
Walki na północnym odcinku frontu.
20 marca 1919 eskadra w składzie I Grupy Lotniczej została wysłana na front wschodni i przydzielona do Dywizji Litewsko-Białoruskiej.
W chwili wylotu na front posiadała przewidzianą etatem liczbę 6 samolotów (trzy Albatros C.III, dwa Albatros C.X, jeden Hannover Roland CL.II).
Z końcem marca, na Froncie Litewsko-Białoruskim stacjonował I Grupa Lotnicza w składzie 1., 4. i 8 eskadra wywiadowcza oraz Wielkopolska grupa lotnicza składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez IV Grupą Lotniczą w składzie 11. i 18 eskadry wywiadowczej. W maju w rejon frontu przybyła 10 eskadra wywiadowcza i 19 eskadra myśliwska. Naczelne Dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
1 eskadra wywiadowcza, operując z lotniska Dojlidy przeszła chrzest bojowy dokonując wielu lotów rozpoznawczych oraz bombardowań koszar bolszewickich.
7 kwietnia samolot por. obs. Stefana Berezowskiego z wysokości 300 metrów zrzucił na koszary bolszewickie w Lidzie cztery bomby. Straty Armii Czerwonej wynosiły 6 zabitych i kilkunastu rannych, a sam nalot wzbudził wśród czerwonoarmistów panikę. Bombardowano też koszary Armii Czerwonej w Baranowiczach, a ponadto wykonywano loty wywiadowcze. 8 kwietnia załoga ppor. pil. Stanisław Pawluć i por. obs. Stanisław Gogoliński rozbiła Albatrosa C.III, pozostałe samoloty zużyły się wcześniej i eskadra pozostała bez sprawnych maszyn. 
Od 16 kwietnia 1919 eskadry I Grupy Lotniczej brały udział w ofensywie wileńskiej.
16 maja załoga sierż. pil. Aleksander Choiński i por. obs. Stanisław Gogoliński wykryła i zmusiła do przerwania ognia baterię bolszewicką. W kolejnych dniach wykonywano loty bombowe na Mołodeczno. 
W końcu maja nastąpiło przesunięcie eskadry na lotnisko Porubanek, gdzie kontynuowano działalność bojową.
12 czerwca na Porubanek przybyła także 582 eskadra „Salmsonów”.
W tym też dniu, podczas lotu nad terenem zajętym przez wroga, została zestrzelona załoga por. obs. Fore i por. pil. Wiktor Wolski. Porucznik Wolski został przez bolszewików rozstrzelany, natomiast por. Fore jako obcokrajowiec zwolniony z niewoli.
Pod koniec września do 1 eskadry wywiadowczej włączono personel i samoloty eskadry „Salmsonów” tworząc jedną eskadrę.
Po raz pierwszy od czasu sformowania eskadra została wyposażona w odpowiedni sprzęt do wykonywania stojących przed nią zadań.
Do listopada eskadra współpracowała ze sztabem 1 Armii na Froncie Północno-Wschodnim operując nadal z Porubanka.
W listopadzie eskadra została włączona do 1 Dywizji Piechoty Legionów i w jej składzie wykonywała liczne zadania rozpoznawcze i bombardujące. Po przejściu na lotnisko Święciany, czyli do lutego 1920 pozostawała w dyspozycji Naczelnego Dowództwa i wykonywała przede wszystkim loty łącznikowe do Rygi.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład I Grupy Lotniczej, posiadała 10 pilotów, 5 obserwatorów i 4 samoloty.
W lutym przeniesiono ją na lądowisko w okolice Dźwińska do dyspozycji Grupy Operacyjnej gen. Edwarda Śmigłego-Rydza. W trudnych warunkach zimowych nie wykonywano żadnych zadań bojowych. Jedynie por. pil. Paweł Janeczko lądował przymusowo na zamarzniętym jeziorze na skutek zgęstnienia się oleju w silniku.
W tym czasie do eskadry dołączyli cudzoziemscy ochotnicy: Anglicy – kpt. kpt. Stehling, Tanąueray i por. Woodhouse oraz Belg – ppor. Robert Vanderauvera.
Po przegrupowaniu wojsk polskich, wiosną 1920 eskadra przebazowała się do Zahacia. W jej pobliżu zostały także rozlokowane eskadry 4 i 11. Wraz z sąsiadującą w sąsiedztwie 18 eskadrą wywiadowczą tworzyły one IV Grupę Lotnicą. Po reorganizacji do 1 eskadry włączono nieliczny personel 11 eskadry wywiadowczej.
W tym czasie wykonywano loty rozpoznawcze, wyszukując miejsca koncentracji wojsk Armii Czerwonej, a po ich wykryciu bombardując je. Rozpoznając na korzyść 1 Armii, docierano aż do Połocka i Witebska.
Na początku czerwca eskadra stacjonowała na lotnisku w Nowo Święcianach.
W czasie przeciwuderzenia polskiego eskadra podejmowała wiele śmiałych ataków na ważne obiekty nieprzyjaciela. 
10 czerwca załogi: por. Augustyn Domes i por. Wacław Makowski oraz por. Paweł Janeczko i ppor. Ignacy Skorobohaty przeprowadziły atak na mosty i przeprawy wojsk sowieckich w rejonie Połocka. W wyniku nalotu uszkodzono dwa mosty, ale sowiecka obrona przeciwlotnicza uszkodziła samolot por. Augustyna Domesa. 
W kolejnym locie uszkodzeniu uległ także samolot sierż. Antoniego Katarzyńskiego i ppor. Tadeusza Uszyńskiego. Załoga zdołała dociągnąć uszkodzony samolot do linii własnej piechoty.
25 czerwca załoga eskadry plut. pil. Roman Zaleski i por. obs. Antoni Święcicki wykonywała rozpoznanie w rejonie jeziora Szo i linii kolejowej Ziabki – Połock. W drodze powrotnej załoga zaatakowała maszerujący oddział bolszewicki. Silny ogień przeciwlotniczy okazał się być skuteczny. Zginął por. obs. Antoni Święcicki starający się ostatkiem sił wypełnić rozpoczęty meldunek z przeprowadzonego rozpoznania. Pilot, plut. Roman Zaleski, przywiózł na lotnisko już martwego obserwatora.
Z powodu ciężkiej sytuacji na froncie, eskadra wielokrotnie zmieniała miejsce stacjonowania.
Przenosiny te spowodowały dalsze pogorszenie stanu technicznego samolotów. Jeszcze w Zahaciu pchor. pil. Stanisław Bogucki rozbił Salmsona, a samolot ppor. Pawlucia został odesłany do remontu.
W Dokszycach spóźniony por. pil. Janeczko lądując na łące przy st. kolejowej skapotował. Okoliczna ludność pomogła odwrócić Salmsona Janeczki do normalnej pozycji, co spowodowało drugi wypadek maszyny por. pil. Mikołaja Bielawina, który widząc z powietrza stojący prawidłowo samolot, lądował w pobliżu kończąc także kapotażem. Z tego względu zarządzono rozwiązanie 11 i 18 eskadry, przeniesienie ich sprzętu do 1 eskadry, przebazowanie tego zbiorczego pododdziału do Małkini i dalej w kierunku Warszawy. Eskadra z jednym samolotem jeszcze przed 12 sierpnia wykonywała loty bojowe z lotniska pod Tłuszczem, zanim podeszły tam oddziały sowieckie. Wtedy wycofała się do stolicy celem uzupełnienia.
Działania w bitwie warszawskiej.
W ramach przygotowań do operacji znad Wieprza, Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na warszawskim węźle lotniskowym (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina.
Po wielu kolejnych zdarzeniach, w sierpniu 1920 eskadra dotarła do Warszawy mając do dyspozycji 1 samolot typu Nieuport ppor. pil. Eugeniusza Guttmejera.
W Warszawie otrzymała zakupione w Anglii samoloty Bristol F.2B Fighter i jeden Hannower CL.II.
W czasie bitwy warszawskiej, eskadra już na nowym sprzęcie wykonywała wiele lotów bojowych i rozpoznawczych na korzyść oddziałów 5 Armii.
Operowała z lotnisk w Warszawie, Siedlcach i Białymstoku. 
15 sierpnia 1 eskadra rozpoczęła loty wywiadowcze w rejon Pułtuska, gdzie wyróżniła się załoga ppor. Zbigniew Babiński i ppor. Tadeusz Uszyński. Ostrzelała ona i rozproszyła obsługę sowieckiej baterii artylerii. Podczas lotów wywiadowczych na północnym odcinku 5 Armii w rejonie Ciechanowa, a także w atakach na kawalerię 3 Korpusu Kawalerii Gaja pod Pułtuskiem wyróżniła się załoga: ppor. Stanisław Pawluć i ppor. Karol Orłoś. 
W dniach 20 i 21 sierpnia eskadra wykonywała loty w rejonie Ciechanowa i Mławy.
Tylko w czasie tygodnia walk w składzie 5 Armii 1 eskadra wykonała 22 loty bojowe i kilka łącznościowych.
Od 22 sierpnia jednostka taktycznie podporządkowana została dowództwu 2 Armii.
Z eskadry oddelegowano do dyspozycji dowódcy 5 Armii poruczników: Wacława Makowskiego i Stanisława Pawlucia.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację.
Udział w bitwie nad Niemnem.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1. Eskadra Wywiadowcza, 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12 i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza. 
Bazująca od 5 września na lotnisku Dojlidy 1 eskadra prowadziła rozpoznanie sił i ugrupowania nieprzyjaciela działając na korzyść oddziałów 2 Armii. 
Rejon bliskiego rozpoznania Armii podzielony został na dwie strefy: północną – dla 12 eskadry i południową – dla 1 eskadry.
W drugiej połowie września przygotowania do bitwy niemeńskiej weszły w stadium końcowe. 1 eskadra rozpoznawała w tych dniach przeprawy nieprzyjaciela między innymi pod Migrowem.
21 września rozpoczęła się bitwa nad Niemnem.
Tego dnia lotnictwo działało niezwykle ofiarnie, a 1 eskadra szczególnie wyróżniła się wspierając natarcie piechoty polskiej na Odelsk.
W związku z postępami wojsk lądowych, eskadra przeniosła się na lotnisko w Grodnie. Wykonywała tu między innymi loty łącznikowe.
Rozejm zastał eskadrę w Lidzie.
W czasie walk o niepodległość Polski 1 eskadra wykonała 203 loty bojowe spędzając 474 godzin nad terenami nieprzyjaciela. Zginęło 2 lotników, a 5 zostało rannych.
Eskadra w okresie pokoju.
Późną jesienią eskadra przegrupowała się z Lidy na lotnisko Porubanek w Wilnie.
Na mocy rozkazu z 18 stycznia 1921 połączono 1 i 2 eskadrę wywiadowczą tworząc nową 1 eskadrę wywiadowczą.
Wiosną eskadrę przerzucono na lotnisko w Białymstoku.
Na podstawie rozkazu Ministerstwa Spraw Wojskowych z 20 lipca 1921, 1 eskadra wywiadowcza weszła w skład formującego się na lotnisku Ławica 3 pułku lotniczego.
Samoloty z Białegostoku do Poznania przyleciały we wrześniu. Personel ulokowano w drewnianych barakach i częściowo na prywatnych kwaterach. Nieliczne samoloty i sprzęt umieszczono w jednym z poniemieckich hangarów. Organizacyjnie eskadra należała do VII dywizjonu wywiadowczego.
Na skutek bardzo trudnej sytuacji ekonomicznej kraju nie było możliwości zakupu samolotów za granicą, a krajowa produkcja nie została jeszcze uruchomiona. Niewielka liczba mocno już wyeksploatowanych samolotów nie dawała możliwości pełnego szkolenia pilotów. W początkowym okresie loty załóg odbywały się sporadycznie i nieregularnie.
W 1922, w istniejących pułkach lotniczych, rozpoczęto unifikację samolotów. Eskadry wywiadowcze 3 pułku otrzymały angielskie Bristole. Nie poprawiło to stanu ilościowego samolotów w eskadrach, ale umożliwiło personelowi technicznemu i parkowi lotniczemu bardziej sprawną naprawę i pełne okresowe remonty sprzętu.
W tym czasie niektóre załogi uczestniczyły w konkursach lotniczych organizowanych przez cywilne władze lotnicze lub aerokluby.
W lipcu 1923, podczas zawodów Związku Lotników Polskich, pełniący obowiązki dowódcy eskadry kpt. pil. Mieczysław Szczudłowski zajął I miejsce w konkurencji „lądowanie ze stojącym śmigłem z wysokości 1000 metrów”, a we wrześniu por. pil. Stanisław Pawluć zdobył II nagrodę w locie okrężnym Warszawa–Lwów–Kraków–Poznań–Warszawa.
Na skutek ustawicznego braku sprawnych samolotów oraz niepełnej obsady etatowej personelu latającego, opracowany program szkolenia i doskonalenia załóg eskadr wywiadowczych nie był w latach 1922–1924 konsekwentnie realizowany. W okresie letnim dowódca eskadry wyznaczał załogi do współpracy z jednostkami piechoty i kawalerii w czasie manewrów.
Braki kadrowe stopniowo wypełniano absolwentami szkoły obserwatorów i kursów lotniczych, ale samolotów nadal brakowało.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
1 eskadra wywiadowcza została rozwiązana, a na jej bazie sformowano 35 eskadrę lotniczą.

</doc>
<doc id="800044" url="https://pl.wikipedia.org/wiki?curid=800044" title="Marszałkowie Sejmu">
Marszałkowie Sejmu



</doc>
<doc id="800049" url="https://pl.wikipedia.org/wiki?curid=800049" title="Pomorski Kościół Ewangelicki">
Pomorski Kościół Ewangelicki

Pomorski Kościół Ewangelicki, Kościół Pomorza (, PEK) – dawny niemiecki samodzielny krajowy Kościół protestancki tradycji luterańskiej, 27 maja 2012 przekształcony w Okręg Kościelny Pomorze Ewangelicko-Luterańskiego Kościoła Północnych Niemiec. W chwili rozwiązania był członkiem Ewangelickiego Kościoła Niemiec (EKD), Ewangelickiego Kościoła Unii (Staropruskiej) (EKU, do 2003), Unii Kościołów Ewangelickich (UEK) oraz Niemieckiego Komitetu Narodowego Światowej Federacji Luterańskiej.
Pomorski Kościół Ewangelicki powstał w XVI wieku w wyniku reformacji i jej skutków polityczno-społecznych na terenie Rzeszy. Założyli go w 1535 roku książęta pomorscy z dynastii Gryfitów w związku postanowieniami sejmu trzebiatowskiego z 1534 roku. Jego ideowym twórcą i organizatorem był Jan Bugenhagen.
Po wojnie trzydziestoletniej i rozbiorze Pomorza Zachodniego, Kościół Pomorza był zmuszony działać pod administracją władz dwóch państw Brandenburgii i Szwecji. Od XVIII wieku był poddawany reformom integrującym go z innymi kościołami krajowymi Królestwa Prus, które zakończyły się w 1817 roku utworzeniem przez króla Fryderyka Wilhelma III Hohenzollerna Pruskiego Kościoła Unijnego. Od XIX wieku Kościół Pomorza stanowił prowincję kościelną tej unii, którą pozostawał do połowy XX wieku. W tym czasie siedzibą konsystorza był Szczecin.
Po II wojnie światowej i zmianie granic państwowych, zasięg terytorialny Kościoła został ograniczony do terytorium Pomorza Przedniego. W 1947 roku siedzibą władz Pomorskiego Kościoła Ewangelickiego zostało miasto Greifswald. W 1950 roku przywrócono w kościele urząd biskupa.
Kościół swoim zasięgiem administracyjnym obejmował Pomorze Przednie, gdzie jest głównym kościołem protestanckim. Od początku lat 90. XX wieku PEK dążył do zjednoczenia z Ewangelicko-Luterańskim Kościołem Meklemburgii (ELLM), chcąc wraz z nim stworzyć jeden protestancki kościół krajowy landu Meklemburgia-Pomorze Przednie. Wspólna deklaracja o unii została podjęta w 2006 roku na synodzie w Züssow. 17 listopada 2007 i 18 listopada 2007 roku synody obydwu wspólnot podjęły uchwały o rozpoczęciu procedury zjednoczenia. Pomorski Kościół Ewangelicki wraz Ewangelicko-Luterańskim Kościołem Meklemburgii i Ewangelicko-Luterańskim Kościołem Północnej Łaby (NELK) zaangażował się również w projekt utworzenia na terenie całych północnych Niemiec jednego Kościoła ewangelickiego. Do połączenia doszło 27 maja 2012 roku.
Biskupi Pomorskiego Kościoła Ewangelickiego.
Kamień Pomorski
Greifswald
Generalni superintendenci Kościoła Pomorza.
Szczecin
Zachodnia superintendentura generalna (Westsprengel) z siedzibą w Szczecinie
Wschodnia superintendentura generalna (Ostsprengel) z siedzibą w Szczecinie
Wołogoszcz (niem. Wolgast)
Kołobrzeg
Słupsk

</doc>
<doc id="800050" url="https://pl.wikipedia.org/wiki?curid=800050" title="Abraham Gombiner">
Abraham Gombiner

Abraham Abel Gombiner, Awraham Abele Halewi z Gąbina, Magen Awraham, Abraham Kalisch (ur. 1634 w Gąbinie, zm. 1682 w Kaliszu) – żydowski filozof, cadyk, asystent rabina kaliskiego, dajan, autor komentarzy do Szulchan Aruch.
Życiorys.
Abraham Abel Gombiner był synem rebe Chaima Gombinera z rodu Lewitów. Po śmierci rodziców opuścił Gąbin i udał się do Wilna, gdzie pobierał nauki u Jakuba Izaaka Gombinera. Po rzezi Wilna dokonanej w 1655 przez kozaków Bohdana Chmielnickiego przybył do Kalisza i tam zamieszkał na stałe.
Gombiner był jednym z najwybitniejszych Talmudystów swoich czasów, co jasno widać w jego komentarzu na Szulchan Aruch – Orach Chajim, zatytułowanym „Magen Awraham", który napisał, mając lat trzydzieści. Tekst został wydany drukiem w 1692 roku. Praca ta miała ogromny wpływ na praktyki religijne wyznawców judaizmu. Wśród Żydów aszkenazyjskich czasy modlitw ustala się według jego opracowania. Oprócz komentarzy napisał także książkę „Zajit Raanan" (Drzewo Zielonej Oliwki) wydane w Dessau w 1704 roku, zawierającą kabalistyczne rozważania, do których dołączył część swojego komentarza do Tory. „Szemen Sason" (Olej Radości/Przyjemności), a także komentarz na „Szulchan Aruch-Ewen ha ezer", wraz ze specjalnym esejem na temat właściwej wymowy żydowskich imion w oficjalnych dokumentach, a także uwagi do traktatów Zewahim i Menachot. Gombiner pisał także religijną poezję. Jego ostatnim życzeniem było, by jego imię oraz tytuły prac były jedynym epitafium – „Magen Awraham” – pochowano go na starym cmentarzu żydowskim w Kaliszu.

</doc>
<doc id="800054" url="https://pl.wikipedia.org/wiki?curid=800054" title="22 Dywizja Piechoty (LWP)">
22 Dywizja Piechoty (LWP)

22 Dywizja Piechoty (22 DP) – związek taktyczny ludowego Wojska Polskiego.
Formowanie i zmiany organizacyjne.
Dywizja zorganizowana została w 1951. Formowana była według etatów dywizji piechoty typu B "konna mała". Sztab dywizji stacjonował w Giżycku. Weszła w skład 8 Korpusu Piechoty.
We wrześniu 1955, w ramach dokonywanej redukcji SZ PRL, rozwiązano 22 Dywizję Piechoty. Swój 84 pułk piechoty dywizja przekazała 21 DP, a 21 dappanc, 37 daplot i 75 bsap podporządkowano bezpośrednio dowództwu 8 KA.
Struktura organizacyjna i rozmieszczenie.
2 września 1952 zaszły zmiany w podporządkowaniu poszczególnych oddziałów i pododdziałów:
Dowódcy 22 Dywizji Piechoty podporządkowano: 
Dowódca 22 Dywizji Piechoty przekazał:

</doc>
<doc id="800059" url="https://pl.wikipedia.org/wiki?curid=800059" title="11 Eskadra Wywiadowcza">
11 Eskadra Wywiadowcza

11 eskadra wywiadowcza – pododdział lotnictwa Wojska Polskiego początków II Rzeczypospolitej.
Eskadra sformowana została w 1919 w Warszawie jako 11 eskadra lotnicza. Wzięła udział w wojnie polsko bolszewickiej i w zajmowaniu Pomorza przez Wojsko Polskie. Rozwiązana na froncie i ponownie reaktywowana w Toruniu. W 1921 weszła w skład nowej 8 eskadry wywiadowczej.
Formowanie i walki.
Eskadra powstała 9 stycznia 1919 w Warszawie. 
W okresie organizacyjnym personel latający stanowili: rtm. Niżewski, a rtm. Buckiewicz, por. Tytus Karpiński, ppor. Stefan Sznuk i sierżant Karol Biel. 
Rozkazem Sztabu Generalnego nr 487/I z 9 stycznia 1919, eskadra weszła w skład I Grupy Lotniczej dowodzonej przez kpt. pil Romana Florera.
Od początku procesu formowania występowały poważne trudności z naborem personelu latającego oraz ukompletowaniem sprzętu, gdyż sprawne samoloty otrzymywały eskadry wcześniej odchodzące na front.
7 kwietnia 1919 eskadra odjechała z Warszawy na lotnisko Dojlidy. Posiadała 6 lotników, lecz w tym czasie nie dysponowała żadnym samolotem. Przydzielony w Białymstoku samolot typu DFW C.V był niesprawny i wymagał gruntownego remontu. 
Natychmiast po przybyciu do Dojlid, oficer techniczny eskadry por. obs. Karpiński w fabryce Hasbachów organizuje nieetatowy park remontowy.
Kolejne otrzymane dwa samoloty eskadra musiała przekazać odchodzącym na front 1. i 4 eskadrze.
W lipcu eskadra wyszła ze składu I Grupy Lotniczej i przeniosła się na lotniska Słonim i Baranowicze. Tu działała na korzyść 1 Dywizji Litewsko-Bialoruskiej gen. Stefana Mokrzeckiego. 
Dysponując tylko jednym sprawnym samolotem typu DFW C.V, załogi eskadry wykonywały loty rozpoznawcze, łącznikowe i bombardierskie.
1 sierpnia eskadra wykonała swój pierwszy lot bojowy startując z lotniska Baranowicze. Przeprowadziła go załoga kpt. Iwaszkiewicz i por. Karpiński rozpoznając na kierunkach: Baranowicze – Stołpce i Baranowicze – Łuniniec. 
2 sierpnia w rejon Stołpiec poleciała załoga sierż. Karol Biel i ppor. Stefan Sznuk. Nad Mirem zostali ostrzelani przez bolszewików, za co Polacy zrewanżowali się bombardowaniem 3-kilogramowymi pociskami do miotaczy min. W drodze powrotnej wykryli sowiecką baterię artylerii. 
W tym czasie eskadra otrzymała do swojej dyspozycji drugi samolot.
5 sierpnia miała miejsce nieudana próba współpracy z własną kawalerią. Oczekujący na ułanów w rejonie spotkania samolot został ostrzelany przez nieprzyjaciela i z uszkodzonym silnikiem zmuszony był do awaryjnego lądowania. 
Samolot został rozbity, a obaj lotnicy ranni. 
8 sierpnia załoga rtm. Antoni Buckiewicz i ppor. Stefan Sznuk wykonała lot zwiadowczy w kierunku na Kojdanów. 
Zaatakowano i rozproszono grupę saperów sowieckich przygotowujących się do wysadzenia mostu na Niemnie w Stołpcach. Po zajęciu Mińska 11 eskadra urządziła wysunięte lotnisko w Słucku. 
W tym okresie eskadra dysponowała 3 samolotami: 2 DFW C.V i AEG C.IV.
W związku z zagrożeniem od strony Niemiec, jesienią eskadra została ściągnięta do Białegostoku.
W zimie 1919/1920 eskadra operowała na korzyść dowództwa Frontu Mazowieckiego wykonując loty rozpoznawcze w rejon granicy z Prusami Wschodnimi. Wchodziła wtedy w skład IV Grupy Lotniczej por. Borejszy.
Z początkiem 1920 eskadra została przesunięta do Torunia. W Toruniu instaluje się na dawnym niemieckim lotnisku i stamtąd wykonuje loty grupowe w kierunku granicy z Prusami.
Miało to związek z zajmowaniem Pomorza przez oddziały Wojska Polskiego. 
Na dzień 1 lutego 1920 eskadra posiadała 3 pilotów, 3 obserwatorów i 3 samoloty.
Z końcem marca, na Froncie Litewsko-Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
11 eskadra wywiadowcza stacjonowała na lotnisku Zahaccie. 
Po 2 miesiącach przeniesiono ją na lotnisko Zahacie. Tam operowała w składzie Frontu Północnego gen. Stanisława Szeptyckiego.
W maju, dysponując tylko 2 załogami i szczupłym sprzętem, eskadra została rozdzielona między inne eskadry IV dywizjonu lotniczego i przestała istnieć jako samodzielna jednostka. Większość personelu weszła w skład 1 eskadry, a reszta uzupełniła 4 i 18 eskadrę wywiadowczą.
11 eskadrę odtworzono ponownie we wrześniu 1920 w Toruniu, wyodrębniając ją z 4 eskadry wywiadowczej. Po otrzymaniu samolotów, pododdział odjechał do Lidy. Tam wszedł w skład IV dywizjonu lotniczego. Eskadra nie wzięła już udziału w walkach. Wcześniej podpisano rozejm.
W okresie działań wojennych załogi 11 eskadry wywiadowczej wykonały 16 lotów bojowych w czasie 41 godzin.
Eskadra w okresie pokoju.
Na mocy rozkazu z 18 stycznia 1921 eskadry 8. i 11. połączono tworząc nową 8 eskadrę wywiadowczą.

</doc>
<doc id="800060" url="https://pl.wikipedia.org/wiki?curid=800060" title="Peter Heine Nielsen">
Peter Heine Nielsen

Peter Heine Nielsen (ur. 24 maja 1973 w Holstebro) – duński szachista, arcymistrz od 1994 roku.
Kariera szachowa.
Od początku lat 90. XX wieku należy do ścisłej czołówki duńskich szachistów. W roku 1991 podzielił I m. w indywidualnych mistrzostwach kraju, natomiast złote medale zdobył w latach 1996, 1999, 2001, 2003 i 2008. Odniósł wiele zwycięstw w silnie obsadzonych międzynarodowych turniejach, m.in. w:
W 2004 r. odniósł duży sukces, zwyciężając w internetowych mistrzostwach Europy w szachach błyskawicznych, w finale turnieju pokonując 2½ – ½ Michaela Adamsa.
W latach 1994–2008 siedmiokrotnie wystąpił na szachowych olimpiadach. W swoim dorobku posiada brązowy medal, który zdobył w roku 1994 w Moskwie za indywidualny wynik na III szachownicy. W roku 2005 zdobył złoty medal na drużynowych mistrzostwach Europy w Göteborgu, osiągając najlepszy indywidualny rezultat na I szachownicy.
Jest pierwszym w historii duńskim szachistą, który osiągnął granicę 2700 punktów rankingowych. Najwyższy ranking w dotychczasowej karierze osiągnął 1 lipca 2010 roku, z wynikiem 2700 punktów zajmował wówczas 37. miejsce na światowej liście FIDE, jednocześnie zajmując 1. miejsce wśród duńskich szachistów.
Od polowy lat 90. był bliskim współpracownikiem mistrza świata Viswanathana Ananda. W 2013 r. przeszedł do zespołu Magnusa Carlsena.
Życie prywatne.
W 2013 roku zawarł związek małżeński z litewską szachistką i od 2019 przewodniczącą Sejmu Republiki Litewskiej Viktoriją Čmilytė-Nielsen.

</doc>
<doc id="800067" url="https://pl.wikipedia.org/wiki?curid=800067" title="Erikson">
Erikson



</doc>
<doc id="800068" url="https://pl.wikipedia.org/wiki?curid=800068" title="8 Eskadra Wywiadowcza">
8 Eskadra Wywiadowcza

8 eskadra wywiadowcza – pododdział lotnictwa rozpoznawczego Wojska Polskiego początków II Rzeczypospolitej.
Eskadra sformowana w styczniu 1919 jako 1 eskadra łącznikowa. W marcu tego roku przeformowana w 8 eskadrę wywiadowczą. Wzięła udział w wojnie polsko–bolszewickiej początkowo w składzie Grupy Poleskiej, a następnie walczyła na Wileńszczyźnie, pod Warszawą i na Lubelszczyźnie. Zreorganizowana po wojnie, weszła początkowo w skład 1. a następnie 2 pułku lotniczego. W 1925 przemianowana na 23 eskadrę lotniczą.
Godło eskadry: orzeł ze śmigłem w szponach na tle białego obłoku.
Formowanie, zmiany organizacyjne i walki.
Eskadra powstała 16 stycznia 1919 w Warszawie jako 1 eskadra łącznikowa. 
Powodem była konieczność utrzymania przez Naczelne Dowództwo Wojska Polskiego stałego kontaktu z całym obszarem kraju. Tak więc w ramach rozbudowy sił lotniczych, zdecydowano się na zorganizowanie eskadry łącznikowej. 
Rozkazem Sztabu Generalnego nr 487/I z 9 stycznia 1919, formująca się eskadra weszła w skład I Grupy Lotniczej dowodzonej przez kpt. pil Romana Florera.
8 marca 1919 przyjęła nazwę 8 eskadry wywiadowczej i weszła w skład I Grupy Lotniczej. W składzie eskadry znajdowały się tylko cztery samoloty (dwa Hannover Roland CL.II, dwa Albatros D.II). 
Inne źródła mówią o dwóch Albatrosach C.XII, i po 1 samolocie Albatros C.III i Rumpler C.I. Formowanie eskadry zakończono 7 kwietnia 1919. Mimo niepełnego składu etatowego (6 samolotów) eskadrę skierowano na front na Polesie. 
W kwietniu 1919 eskadra rozlokowała się w Brześciu nad Bugiem wchodząc w skład wojsk gen. Antoniego Listowskiego – Grupa Poleska.
Pierwsze bojowe zadanie wykonali ppor. obs. Wiktor Szandorowski i ppor. pil. Kazimierz Jesionowski atakując bombami statki Armii Czerwonej na rzece Pina. W czerwcu eskadra przeniosła się na lotnisko Brodnica koło Pińska.
W sierpniu 1919 otrzymała 6 samolotów Halberstadt CL.II., a 20 września stacjonowała w Kożangródku.
Jesienią 1919 eskadra została przeniesiona do Wilna, na lotnisko Porubanek. Jednostka współpracowała początkowo z grupą wojsk gen. Gustawa Zygadłowicza, a następnie ze sztabem 7 Armii.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład I Grupy Lotniczej, posiadała 7 pilotów, 3 obserwatorów i 7 samolotów.
Z końcem marca, na Froncie Litewsko–Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
8 eskadra, stacjonująca nadal na lotnisku w Porubanku koło Wilna, osłaniała pogranicze polsko–niemieckie i polsko–litewskie i w tym czasie przygotowywała się do akcji lotniczej.
W czasie walkach na przełomie maja i czerwca, 8 eskadra nadal funkcjonowała w składzie 1 dywizjonu majora Narkiewicza i prowadziła działania ka korzyść 7 Armii.
W czerwcu i lipcu nadal latała z lotniska w Porubanku. Zasadniczym zadaniem eskadry było rozpoznawaniu kierunków przesuwania się jednostek sowieckich, połączone z ich bombardowaniem. W czerwcu prowadziła między innymi akcje w rejonach: jeziora Narocz, Święcian i Kobylanki, a na przełomie czerwca i lipca w okolicach Bogdanowa i Wołożyna. W tym czasie dysponowała czterema samolotami.
W związku z szybkimi postępami ofensywy wojsk sowieckich, eskadra przeniesiona została do Szepietowa, skąd ponownie podjęła działania bojowe. 22 lipca 1 i 8 eskadra jeszcze dysponowała pięcioma samolotami, a 27 lipca pozostał tylko jeden. W tej sytuacji 8 eskadra przez Białystok i Małkinię, została wycofana do Warszawy
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1 i 5 Armii – na lotniskach warszawskich (Mokotów i Siekierki), a lotnictwa 2, 3 i 4 Armii na lotniskach Radomia, Dęblina, Puław i Lublina.
9 sierpnia eskadra przybyła do Warszawy w celu dokonania uzupełnień. Uzupełniona dwoma starymi samolotami typu IFL, 12 sierpnia eskadra rozpoczęła działania na odcinku Małkinia–Tłuszcz, a następnie w rejonie Radzymina. 
W tym czasie szef pilotów 8 eskadry por. Świątecki, który wykorzystując sprzęt OSOL przeprowadził z lotniska toruńskiego 13 lotów wywiadowczych w rejon Działdowa i Mławy. Także por. Szandorowski i por. Maliszewski wykonali szeregu lotów wywiadowczych na rzecz dowództwa 5 Armii.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Wycofano, celem uzupełnienia, eskadry najbardziej wyczerpane intensywnymi walkami. Były to 2., 8. i 21 eskadra. Poza nimi, na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska.
W końcu sierpnia eskadra otrzymała 6 samolotów Halberstadt CL.IV. 
We wrześniu eskadrę skierowano do walki z oddziałami Budionnego. 
Już 3 września przybyła do Lublina i jeszcze tego dnia wykonała pierwsze loty rozpoznawcze na korzyść grupy gen. Krajewskiego. Następnie jednostka przegrupowała się do Chełma i nadal zwalczała jazdę nieprzyjaciela w rejonie Zamościa i Uściługa. 
12 września eskadra zwalczała piechotę nieprzyjaciela w rejonie Lubomia, a 17 września rejon ataków lotniczych przesunął się pod Kowel. 
W tym dniu został zestrzelony plut. Jurek, lecz mimo trudności zdołał powrócić do eskadry.
Tempo ofensywy było tak duże, że w następnych dniach eskadra operowała pod Maniewiczami, czyli 150 km od Chełma.
Z Chełma eskadra została przesunięta do Łucka i dalej do Korca, gdzie wspierała Korpus Kawalerii płk. Juliusza Rommla. 
W październiku eskadra współpracowała eskadr z rajdami kawalerii polskiej na tyły wojsk sowieckich.
5 października samoloty rozpoznały dokładnie obszar przyszłych działań, a zwłaszcza strefę Olewsk – Korosteń – Żytomierz – Berdyczów – Miropol. 
Na linii kolejowej Zwiahel – Korosteń rozpoznano cztery sowieckie pociągi pancerne. 
6 października lotnictwo przeprowadziło szczegółowe rozpoznanie Zwiahla, gdzie zauważono około 150 wagonów kolejowych wypełnionych wojskiem.
8 października korpus płk. Rómmla ruszył na Korosteń i po przebyciu kilkunastu kilometrów napotkał jeden z sowieckich pociągów pancernych, który rozpoczął ostrzał polskiej kawalerii. Trzy samoloty 8 eskadry atakami bombowymi i ogniem karabinów maszynowych zmusiły pociąg do wycofania się. 
W akcji tej wzięły udział załogi: plut. Jurek i por. Menczak, sierż. Wójcicki i ppor. Komar oraz por. Janeczko i sierż. Marchlewski. 
9 października rejon Korostenia rozpoznawała załoga sierż. Poznański i ppor. Komar. W czasie akcji samolot został zestrzelony ale załodze udało się uniknąć niewoli. Jednak eskadra utraciła łączność z kawalerzystami płk. Rómmla. 
W kolejnych dniach trwały bezskuteczne poszukiwania korpusu.
10 października sowiecka obrona przeciwlotnicza zestrzeliła samolot z załogą ppor. Swiątecki i por. Menczak. Pilotowi udało się doprowadzić samolot do pozycji własnej piechoty.
Dopiero 12 października, w dniu podpisania zawieszenia broni, załodze 9 eskadry sierż. Żuromskiemu i ppor. Bohuszewiczowi powiodły się poszukiwania. Doręczono rozkazy, a jeszcze tego dnia 8 eskadra wspólnie z 9 eskadrą wzięły udział w zwalczaniu oddziałów nieprzyjaciela zagradzającego jeździe drogę powrotu za Słucz. Na tym zakończyły się działania bojowe 8 eskadry wywiadowczej.
Rozejm zastał eskadrę w Korcu.
Ogółem eskadra wykonała 171 lotów bojowych w czasie 401 godzin. W trakcie działań eskadry zginęło 3 lotników.
Eskadra w okresie pokoju.
Na mocy rozkazu z 18 stycznia 1921 roku 8 eskadra połączona została z 11 zachowując dotychczasową nazwę – 8 eskadra wywiadowcza w Lidzie. W maju 1921 roku 8 eskadra wywiadowcza wchodziła w skład IV dywizjonu wywiadowczego 1 pułku lotniczego w Warszawie. Wydzielona w maju 1921(?) z 1 pułku lotniczego 8 eskadra wywiadowcza podporządkowana dowódcy 2 pułku lotniczego. W sierpniu 1922 (?) 8 eskadra przybyła do Krakowa.
W eskadrze brak było samolotów i personelu latającego. W drugiej połowie 1923 fabryka płatowców w Lublinie rozpoczęła dostawy samolotów Ansaldo A.300 produkowanych na włoskiej licencji. Ten typ samolotów charakteryzował się słabą jakością wykonania i był przyczyną licznych wypadków. 
Od 1924 załogi eskadry brały udział w szkole ognia artylerii w rejonie Nowego Targu. Były to początki współpracy lotnictwa z wojskami lądowymi.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
W 2 pułku lotniczym podjęto formowanie II dywizjonu lotniczego, a 8 eskadrę przemianowano na 23 eskadrę lotniczą.
W maju 1928 jednostka podporządkowana została dowódcy nowo powstałego 5 pułku lotniczego, przebazowana z lotniska rakowickiego w Krakowie na lotnisko w Lidzie i przemianowana na 54 eskadrę liniową. 
W 1933 pododdział przemianowany został na 51 eskadrę liniową. Jesienią tego roku, wraz z 53 eskadrą towarzyszącą, jednostka przeniesiona została do Wilna na lotnisko Porubanek i włączona w skład detaszowanego dywizjonu lotniczego. We wrześniu 1937 pododdział dyslokowany został ponownie do Lidy. 
W sierpniu 1939, po przeprowadzeniu mobilizacji alarmowej, jednostka przemianowana została na 51 eskadrę rozpoznawczą.

</doc>
<doc id="800073" url="https://pl.wikipedia.org/wiki?curid=800073" title="Helena Mathea">
Helena Mathea

Helena Mathea zwana również "Matejanką" lub "Krwawą Julką" (ur. 25 stycznia 1922 w Katowicach) – Górnoślązaczka podejrzewana o kolaborację z Gestapo. Według ustaleń katowickiego Instytutu Pamięci Narodowej doniosła na około 10 działaczy podziemia, w rezultacie czego zostali oni aresztowani i zgładzeni. Lista jej ofiar może być dłuższa.
Rodzina.
Jest córką powstańca górnośląskiego, radcy kolejowego Stefana Mathei i Klary Mathei (rodowe nazwisko: Krzikalla). Jej stryjem był ksiądz Karol Mathea, poseł do Sejmu Śląskiego, a po wojnie proboszcz parafii św. pw. Apostołów Piotra i Pawła w Katowicach.
Życiorys.
Kiedy wybuchła II wojna światowa, miała 17 lat. Trafiła do konspiracji, lokalnego oddziału Sił Zbrojnych Polski. Szybko stała się kurierką. Otrzymała pseudonim „Julka”. W październiku 1940 roku jej oddział aresztowało Gestapo, a większość jego członków zginęła w egzekucjach lub obozach. Wtedy właśnie padło podejrzenie na „Julkę”, która była najbliższą współpracownicą szefa oddziału, Karola Kornasa, ale została zwolniona z więzienia. Według niektórych źródeł, zapraszała konspiratorów z ruchu niepodległościowego do kawiarni, gdzie zostawali przejęci przez Gestapo. Karol Kornas został poddany brutalnemu przesłuchaniu, podczas którego odmówił zeznań. Wtedy Gestapo miało zaaranżować konfrontację: do skatowanego Kornasa podeszła „Julka” i bijąc go, zaczęła wymieniać szczegóły dotyczące operacji ruchu oporu. Przed wykonaniem wyroku przez ścięcie, Kornas zdążył napisać gryps: „Julka jest agentką”.
Po kolejnych wpadkach członków z ruchu oporu, do Katowic przybył oficer polskiego wywiadu, Antoni Goszczyk, którego zaniepokoiła pozycja kobiety, a także wpływy, jakie posiadała. Stwierdził, iż współpracuje z Gestapo i domagał się jej likwidacji. W nocy z 17 na 18 grudnia 1941 roku, Gestapo aresztowało 456 żołnierzy Inspektoratu Katowickiego ZWZ. Trzech zabito podczas akcji, a większość pozostałych, zginęła później w obozach i egzekucjach. Ze względu na prawdopodobny udział „Krwawej Julki” w tym wydarzeniu, Wojskowy Sąd Specjalny Śląskiego Okręgu AK, wydał na nią wyrok śmierci. Mathea wyjechała jednak do Wiednia na studia medyczne.
Po wojnie wróciła do Katowic i zaczęła przekonywać pozostałe przy życiu osoby, które ją znały, o swojej niewinności. Nie znalazła jednak wśród nich poparcia. Poczuła się zagrożona i rozpoczęła przygotowania do wyjazdu z Górnego Śląska. Na katowickim dworcu zatrzymał ją jeden ze zdradzonych, Ryszard Koczy, którego brat zginął podczas II wojny światowej. Próbując ją zatrzymać, wezwał na pomoc straż kolejową. Mathea jednak zdołała wymknąć się, przekonując strażników, że Ryszard Koczy jest wariatem, który ją prześladuje. Wkrótce, w przebraniu siostry PCK uciekła do Wielkiej Brytanii. Wyszła za mąż w Londynie, za Andrzeja Służewskiego i przyjęła jego nazwisko. W 1949 roku, polskie władze wnioskowały o ekstradycję Heleny Mathei, ale bezskutecznie. Wszczęte w 2001 roku przez Oddziałową Komisję Ścigania Zbrodni przeciwko Narodowi Polskiemu, kolejne śledztwo, zostało w 2006 roku zawieszone, ze względu na brak możliwości ustalenia miejsca pobytu „Krwawej Julki”.
Tymczasem w 2006 roku, po trzech latach prywatnego dochodzenia, Piotrowi Płatkowi, dziennikarzowi „Gazety Wyborczej”, udało się dotrzeć do „Matejanki” i przeprowadzić z nią wywiad. Tłumaczyła, że została wypuszczona z więzienia, bo sympatią darzył ją niemiecki komisarz kryminalny, Paul Breuche. Jako prawdziwego sprawcę dekonspiracji, wskazała niemieckiego agenta, Pawła Ulczoka, skazanego na śmierć, w powojennym procesie. Twierdziła, że do Polski bała się przyjechać, bo nie wierzyła w sprawiedliwy wyrok komunistycznych sądów. Twierdziła również, że cała historia jej zdrady, została wymyślona przez władze komunistyczne, by zniszczyć Karola Matheę. Dziennikarze odmówili jednak prokuratorom IPN podania adresu „Matejanki”, w Wielkiej Brytanii. Zdania historyków na jej temat są podzielone.
Na wydarzeniach związanych z domniemaną zdradą Heleny Mathei oparto scenariusz filmu Kazimierza Kutza "Na straży swej stać będę".

</doc>
<doc id="800074" url="https://pl.wikipedia.org/wiki?curid=800074" title="L'arc~en~Ciel">
L'arc~en~Ciel



</doc>
<doc id="800077" url="https://pl.wikipedia.org/wiki?curid=800077" title="ESKK">
ESKK

ESKK ("Europejska Szkoła Kształcenia Korespondencyjnego") uruchomiona w 1991 jako pierwszy oddział holenderskiej grupy ESCC. Metoda dydaktyczna stosowana w kursach wywodzi się z bogatego doświadczenia edukacji na odległość w USA i krajach Europy Zachodniej. Każdy student jest „jedyny w klasie” – sam wybiera tempo, w jakim będzie się uczył i ma zapewnioną opiekę osobistego nauczyciela.
Nauczanie.
ESKK przedstawia ofertę różnorodnych kursów: językowych, zawodowych i hobbystycznych. System nauki opiera się na wysyłce lub udostępnianiu materiałów, które słuchacz zgłębia samodzielnie. Na zakończenie kursów słuchacz otrzymuje świadectwo ukończenia kursu. Po ukończeniu części kursów może przystąpić do egzaminu wewnętrznego albo zewnętrznego. Egzaminy zewnętrzne dotyczą m.in. kursów komputerowych językowych (TELC), księgowych (PTE o/Poznań) oraz logistycznych.
Właściciel.
Twórcą i właścicielem ESKK jest ESCC ("European School for Correspondence Courses") – holenderska grupa oferująca naukę w trybie eksternistycznym w 7 krajach Europy środkowej i wschodniej. Firma swe kroki inwestycyjne zapoczątkowała od Polski (ESKK) oferując naukę angielskiego w 1991 r. Oddziały ESCC znajdują się w następujących krajach:

</doc>
<doc id="800078" url="https://pl.wikipedia.org/wiki?curid=800078" title="Dekanat Brzozów">
Dekanat Brzozów

Dekanat Brzozów − dekanat archidiecezji przemyskiej, w archiprezbiteracie sanockim.
Historia.
W 1746 roku bp Wacław Hieronim Sierakowski utworzył dekanat brzozowski, z wydzielonego terytorium dekanatu sanockiego. W skład nowego dekanatu weszły parafie: "Brzozów, Blizne, Domaradz, Dydnia, Grabownica, Golcowa, Humniska, Jaćmierz, Jasienica, Jasionów, Przysietnica, Strachocina".
W 1785 roku w wyniku reform józefińskich przeprowadzonych przez zaborców austriackich, w skład dekanatu weszły parafie: "Brzozów, Bachórzec, Blizne, Domaradz, Dubiecko, Dylągowa, Dynów, Golcowa, Harta, Izdebki, Jasienica, Łubno, Nozdrzec, Przysietnica, Wesoła". Natomiast parafie: "Dydnia, Grabownica, Humniska, Jaćmierz, Jasionów, Strachocina" powróciły do dekanatu sanockiego. 
W 1938 roku w skład dekanatu wchodziły parafie: "Brzozów, Blizne, Domaradz, Golcowa, Gwoźnica Górna, Hłudno, Humniska, Izdebki, Jasienica Rosielna, Przysietnica, Stara Wieś", dziekanem dekanatu był ks. Gerard Kielar.
Dziekanem jest ks. prał. Franciszek Goch.

</doc>
<doc id="800082" url="https://pl.wikipedia.org/wiki?curid=800082" title="Max Julen">
Max Julen

Max Julen (ur. 15 marca 1961 w Zermatt) – szwajcarski narciarz alpejski, mistrz olimpijski.
Kariera.
Największy sukces w karierze Max Julen osiągnął w 1984 roku, kiedy podczas igrzysk olimpijskich w Sarajewie wywalczył złoty medal w slalomie gigancie. W zawodach wyprzedził na podium Jure Franko z Jugosławii oraz Andreasa Wenzela z Liechtensteinu. Szwajcar prowadził już po pierwszym przejeździe, z przewagą 0,10 sekundy nad Wenzelem. W drugim przejeździe uzyskał drugi wynik, co dało mu jednak najlepszy czas łączny i zwycięstwo z przewagą 0,23 sekundy nad Franko. Na tych samych igrzyskach wystartował także w slalomie, jednak nie zdołał ukończyć rywalizacji. Były to jego jedyne starty olimpijskie. Wystartował także na mistrzostwach świata w Bormio w 1985 roku, gdzie był dziesiąty w gigancie, a rywalizacji w slalomie ponownie nie ukończył.
W zawodach Pucharu Świata zadebiutował w 1981 roku. Pierwsze pucharowe punkty wywalczył 9 stycznia 1982 roku w Morzine, zajmując trzynaste miejsce w gigancie. Już dziesięć dni później w Adelboden po raz pierwszy stanął na podium, zajmując trzecie miejsce w tej samej konkurencji. W zawodach tych wyprzedzili go jedynie Szwed Ingemar Stenmark oraz Phil Mahre z USA. Swoje jedyne zwycięstwo w zawodach tego cyklu odniósł 12 grudnia 1983 roku w Les Diablerets, zwyciężając w gigancie. Łącznie jedenaście razy plasował się w najlepszej trójce, po raz ostatni 10 marca 1985 roku w Aspen, gdzie był trzeci w swej koronnej konkurencji. Najlepsze wyniki osiągnął w sezonie 1982/1983, kiedy to zajął ósme miejsce w klasyfikacji generalnej, a w klasyfikacji giganta był drugi za Philem Mahre. W klasyfikacji giganta był też między innymi siódmy w sezonie 1983/1984 i ósmy rok później.
W 1983 roku wywalczył swój jedyny tytuł mistrza Szwajcarii, zwyciężając w gigancie. W 1986 roku zakończył karierę. Otworzył później hotel w rodzinnym Zermatt. Od 1987 roku prowadzi sklep sportowy, założony przez jego ojca. Jest żonaty, ma trójkę dzieci.

</doc>
<doc id="800088" url="https://pl.wikipedia.org/wiki?curid=800088" title="21 Eskadra Niszczycielska">
21 Eskadra Niszczycielska

21 eskadra niszczycielska – pododdział lotnictwa bombowego Wojska Polskiego w II Rzeczypospolitej. 
Eskadra sformowana została w 1920 na poznańskiej Ławicy. Jako jedyna eskadra bombowa lotnictwa polskiego wzięła udział w wojnie polsko-bolszewickiej. W 1921 weszła w skład nowej 14 eskadry wywiadowczej. 
Formowanie i walki.
Pierwsze plany utworzenia eskadry niszczycielskiej związane były z początkiem lotnictwa w Wielkopolsce (początek 1919 roku), kiedy to na opuszczonych przez Niemców lotniskach w Ławicy pod Poznaniem i Winiarach pozostało kilka ciężkich samolotów bombardujących typu Gotha i Friedrichshafen.
Jednak realizacja nastąpiła dopiero po roku. Wczesną wiosną komendant Szkoły Pilotów w Ławicy Ludomił Rayski powrócił do wcześniejszej idei. Zaproponował utworzenie eskadry bombardującej na bazie samolotów Gotha G.IV, Friedrichshafen G.III oraz AEG C.IV. Pomysł uzyskał aprobatę i 15 kwietnia Rayski rozpoczął formowanie nowej jednostki.
30 kwietnia 1920 nowo powstała jednostka pod nazwą 21 eskadra niszczycielska. Wyposażona w sześć lekkich samolotów rozpoznawczo-bombowych AEG C.IV i jeden średni dwusilnikowy bombowiec Gotha G.IV, wyruszyła z Ławicy na front wschodni. W maju otrzymała dalsze 8 AEG C.IV. 
15 maja 1920 eskadra zajęła lotnisko położone w pobliżu miejscowości Rachny Lasowe, weszła w skład III dyonu lotniczego i nawiązała współpracę z 12 Dywizją Piechoty. 
W pierwszych dniach walk załoga w składzie podporucznik pilot Stanisław Skarżyński i sierżant obserwator Gogulski nie powróciła z lotu. Po kilku tygodniach sierżant Gogulski przedarł się przez linię frontu, a podporucznik Skarżyński powrócił do eskadry po prawie dwóch miesiącach przedzierając się przez Rumunię.
Pod koniec maja postawiono przed eskadrą pierwsze poważne zadanie związane z bombowym charakterem jednostki. Siły bolszewickie skierowały w rejon walk polskiej 12 Dywizji Piechoty kilka pociągów pancernych, które uniemożliwiały dalsze działania polskich oddziałów. Akcja bombardowania trwała od 24 do 27 maja. Brała w niej udział głównie załoga por. Rayskiego z obserwatorem Czesławem Filipowiczem na samolocie Gotha, a także dwa sprawne AEG.
W akcji brały także udział samoloty 5 eskadry wywiadowczej i 15 eskadry myśliwskiej. Bombardowano stację kolejową Malewnaja, pociągi oraz tory przed i za nimi. W wyniku wspólnej akcji lotnictwa i piechoty 3 pociągi pancerne zostały zdobyte, a jeden poważnie uszkodzony. 
Zdobyto 27 maja pociągi „Bela Kun” i „Krasnyj Krestianin” 
W czerwcu i lipcu oddziały polskie prowadziły walki obronno-opóźniające, a Armia Konna Budionnego, będąca głównym przeciwnikiem polskiej 6 Armii, znacznie udoskonaliła metody walki z lotnictwem i stała się jego bardzo groźnym przeciwnikiem. Kawalerzyści Siemiona Budionnego zaczęli powszechnie używać sprzężone karabiny maszynowe ustawione na taczankach, organizując przy tym zasadzki z wykorzystaniem niewielkich pododdziałów kawalerii .
21 eskadra niszczycielska razem z 7 eskadrą myśliwską tworzyła „dyon Faunt-le-Roya”. 
Na początku czerwca eskadra atakowała pozycje sowieckie w rejonie Winnicy. Wyróżniał się pilot eskadry sierż. Józef Ryba. 10 czerwca jednak najbardziej wartościowy bombowiec Gotha został odesłany do Lwowa.
Po przebazowaniu z Rachny Lessowyja do Płoskirowa, eskadra rozpoczęła intensywne loty bombowe.
W dniach 18 – 22 czerwca w składzie III dywizjonu walczyła z pociągami pancernymi w rejonie Baru i Żmerynki. 22 czerwca załogi eskadry wykonały siedem lotów bojowych zrzucając ponad 450 kg bomb. Cztery dni później, na samolotach typu AEG C.IV załogi eskadry zwalczały kawalerię i artylerię nieprzyjaciela w rejonie Starej Sielawy. 
3 lipca eskadra wycofała się z lotniska w Płoskirowie i przeniosła się na lotnisko Hołoby z międzylądowaniem w Tarnopolu. Jeszcze tego dnia przeprowadziła dwa loty bojowe. Podczas pierwszego z nich nawiązano łączność z oddziałami gen. Pawła Szymańskiego w rejonie Borysowa, a podczas drugiego załoga ppor. Wieniawa-Długoszowski i ppor. Tuskiewicz rozpoznawała rejon Miropola i Szepietówki. W okolicy Izysławia pilot został ciężko ranny w brzuch. Do własnych linii postrzelany samolot doprowadził obserwator.
W czasie tych walk 15 lipca zginął wraz z amerykańskim obserwatorem Arthurem Kellym (z 7 eskadry) por. Skarżyński. Ich AEG C.IV został zestrzelony.
Także w tym dniu w rejonie Łuck– Równe–Dubno został poważnie trafiony przez artylerię przeciwlotniczą samolot ppor. pil. Zdzisława Jakubowskiego i ppor. obs. Olgierda Tuskiewicza. Uszkodzone zostały stery, śmigło i silnik. Lotnicy bezskutecznie starali się dolecieć do własnych linii. Po lądowaniu w pobliżu bolszewickiego oddziału kawalerii oficerowie podpalili samolot i uciekli do lasu. Później przedostali się do polskich wojsk.
Pod koniec lipca 21 i 7. eskadra prowadziły działania przeciw oddziałom sowieckim w rejonie Młynowa, Demidówki i Beresteczka.
27 lipca, na skutek zagrożenia lotniska w Hołobach, obie jednostki po raz kolejny zostały zmuszone do odskoku. Wycofując się na lotnisko Uściług, eskadra straciła kolejnych lotników. Załoga ppor. Zdzisław Jakubowski i mechanik Antoszek, przymusowo lądowała na terenach nieprzyjaciela, została otoczona i zabita.
W Uściłogu dowództwo nad eskadrą objął por. Franciszek Wieden. Eskadra prowadziła rozpoznanie dla 7 eskadry myśliwskiej, wkrótce została przeniesiona na lotnisko w okolice Sokala. 
Po reorganizacji jednostek polskich 21 eskadrę niszczycielską przydzielono do II dyonu lotniczego i skierowano na lotnisko w Motyczu pod Lublinem. Wkrótce z powodu braku uzupełnień oraz epidemii czerwonki eskadra została wycofana do rezerwy Naczelnego Dowództwa do Dęblina. 
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Wycofano, celem uzupełnienia, eskadry najbardziej wyczerpane intensywnymi walkami. Były to 2., 8. i 21 eskadra. Poza nimi na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska. 31 sierpnia, stacjonujący we Lwowie bombowiec Gotha został rozbity w wypadku.
Dopiero po uzupełnieniach w sprzęt i ludzi, na początku października 1920, eskadra została ponownie skierowana na front i wzięła udział w akcjach rozpoznawczych oraz bombowych przeciw wycofującym się oddziałom Budionnego. Od 4 października, startując z lotniska w Tarnopolu, działała na korzyść grupy gen. Lamezana. Walki polegały przede wszystkim na współpracy eskadr z zagonami kawalerii polskiej, które wypuszczały się głęboko na tyły wojsk sowieckich. 21 eskadra wspierała przede wszystkim 1 Brygadę Jazdy prowadzącą wówczas zagon kawaleryjski na Nowokonstantynów i Letyczew. W tym miesiącu jednostka wykonała jeszcze ponad 20 lotów bojowych. 
Ostatnie swe loty bojowe eskadra wykonała 18 października 1920.
Rozejm zastał eskadrę w Tarnopolu. 
&lt;br&gt;Podczas wojny polsko-bolszewicka o granice 21 eskadra niszczycielska wykonała 117 lotów bojowych, przebywała 270 godzin nad terenami nieprzyjaciela. Zginęło 3 lotników eskadry.
Eskadra w okresie pokoju.
Na mocy rozkazu z 18 stycznia 1921 eskadry 14 i 21 połączono tworząc 14 eskadrę wywiadowczą w Grudziądzu. Nowa eskadra weszła w skład formującego się 2 pułku lotniczego w Krakowie.
Wypadki lotnicze.
W okresie funkcjonowania eskadry miały miejsce następujące wypadki lotnicze zakończone obrażeniami lub śmiercią pilota:

</doc>
<doc id="800095" url="https://pl.wikipedia.org/wiki?curid=800095" title="Alfabet tatarski">
Alfabet tatarski

Alfabet tatarski - zapis języka tatarskiego. W różnych czasach stosowano różne systemy pisma:

</doc>
<doc id="800097" url="https://pl.wikipedia.org/wiki?curid=800097" title="17 Eskadra Wywiadowcza">
17 Eskadra Wywiadowcza

17 eskadra wywiadowcza – pododdział lotnictwa Wojska Polskiego początków II Rzeczypospolitej.
Eskadra utworzona została w 1919 na bazie francuskiej 59 eskadry Breguetów. Wzięła udział w wojnie polsko-bolszewickiej. W 1921 włączona do 6 eskadry wywiadowczej.
Formowanie i zmiany organizacyjne i walki.
W maju 1919 z Armią generała Hallera przyjechała do Polski 59 eskadra Breguetów. Początkowo stacjonowała na lotnisku mokotowskim w Warszawie, a następnie w Lublinie. Stąd startowała do wykonania zadań bojowych w ramach lądowej ofensywy na Łuck.
Wyposażona była w 10 pilotowanych przez Francuzów samolotów Breguet XIV A2.
Jednak ze względów politycznych wycofano ją z frontu do Krakowa.
We wrześniu przejęły ją władze polskie, a dowódcą eskadry mianowany został kpt. pil. Jan Strwiąż-Smolnicki.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i kompletowała polskie załogi. Na dzień 1 lutego 1920 wchodziła w skład V Grupy Lotniczej, posiadała 6 pilotów, 7 obserwatorów i 6 samolotów. 
Udział w wyprawie kijowskiej.
W związku z przygotowywana ofensywą na Kijów, w marcu 1920 eskadrę Breguetów skierowano do Tarnopola, a w kwietniu przemianowano na 17 eskadrę wywiadowczą.
Organizacyjnie weszła w skład III dywizjonu lotniczego kpt. pil. Stefana Bastyra.
Na początku maja stacjonowała w m. Rachna Lessowyja.
Działalność bojową rozpoczęła startując z polowego lotniska w Płoskirowie.
Prowadziła prawie wyłącznie dalekie loty wywiadowcze w kierunku Humania, Birzuły i Olwopola, to jest na odległość przeszło 250 km od macierzystego lotniska. 18 kwietnia, podczas lotu próbnego na Breguecie 14 A2, startując z lotniska w Tarnopolu, zginął dowódca eskadry kpt. Jan Strwiąż-Smolnicki oraz mechanik Wierzbicki. 
Walki opóźniające.
W czerwcu i lipcu oddziały polskie prowadziły walki obronno-opóźniające, a 1 Armia Konna Siemiona Budionnego, będąca głównym przeciwnikiem polskiej 6 Armii, znacznie udoskonaliła metody walki z lotnictwem i stała się jego groźnym przeciwnikiem. Kawalerzyści Budionnego zaczęli powszechnie używać sprzężonych karabinów maszynowych ustawionych na taczankach, organizując przy tym zasadzki z wykorzystaniem niewielkich pododdziałów kawalerii.
Jeszcze 10 czerwca 17 eskadra dysponowała 3 samolotami typu Breguet 14 A2. 
Wobec odwrotu wojsk polskich, eskadra wróciła do Płoskirowa i dalej cofała się do Tarnopola. 
W tym czasie szef lotnictwa Frontu Południowego wydzielił z eskadry trzy załogi wraz z samolotami do obsługi lotniska Kowel. Z powodu defektu silnika, dwie załogi nie doleciały do miejsca przeznaczenia, a trzecia w składzie: por. obs. Jan Petrażycki i sierż. pil. Władysław Wójtowski, po osiągnięciu celu, została przydzielona do dyspozycji sztabu frontu. W ciągu 9 lotnych dni załoga ta zrealizowała 14 zadań, głównie wywiadowczych i łącznościowych.
Pozbawiona ostatniego samolotu, eskadra w połowie lipca 1920 powróciła do Krakowa. Tu otrzymała kilka starych poaustriackich szkolnych samolotów pochodzących z zasobów szkoły pilotów.
Tak uzbrojona odleciała do Radomia, a później do Warszawy. 
Udział w Bitwie Warszawskiej.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina.
Eskadra wspierała oddziały 1 Armii startując z lotniska mokotowskiego. W okresie Bitwy Warszawskiej szczególnie zasłużyła się w walkach w okolicach Radzymina.
W walkach została zestrzelona załoga: sierż. Władysław Wójtowski i por. Henryk Sommerfeld. Ranny pilot z trudem doprowadził maszynę do własnych linii. W następnych dniach eskadra prowadziła rozpoznanie na korzyść jednostek grupy uderzeniowej nacierającej znad Wieprza. 16 sierpnia rozpoznaniem objęto rejon Żelechowa, Stoczka Łukowskiego, Siedlec i Radzynia Podlaskiego, a następnego dnia pojedyncze załogi 17 eskadry wywiadowczej działały między Kałuszynem i Węgrowem zwalczając wycofujące się oddziały sowieckiej 15 Armii. 
19 sierpnia, w związku z całkowitym sukcesem polskiego przeciwuderzenia, nastąpiło przegrupowanie jednostek lotniczych. 17 eskadrę wywiadowczą podporządkowano dowództwu 4 Armii oraz przeniesiono na lotnisko w rejonie Pułtuska. Z tego miejsca eskadra prowadziła loty wywiadowcze i obserwowała ruchy wojsk sowieckich wycofujących się w kierunku Prus Wschodnich. 
Załoga ppor. Adolf Dubrawski i por. Jan Petrażycki stwierdziła, że wojska sowieckie, zmuszone do przejścia granicy pruskiej, po drugiej stronie załadowują się do transportów i odjeżdżają w kierunku wschodnim.
25 sierpnia oddziały polskie się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Wycofano, w celu uzupełnienia, eskadry najbardziej wyczerpane intensywnymi walkami. Były to 2., 8. i 21 eskadra. Poza nimi na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12. i 16. w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza. 
W połowie września eskadra powróciła do Warszawy. Tu otrzymała 3 samoloty w zasadzie nie nadające się do lotów.
Z Warszawy eskadra przeniosła się do Brześcia, gdzie weszła w skład 4 Armii.
Po wejściu w życie rozejmu, eskadra przeniesiona została na lotnisko koło Przemyśla w celu przezbrojenia. 
Tam, na mocy rozkazu z 18 stycznia 1921 eskadry 6. i 17. połączono tworząc nową 6 eskadrę wywiadowczą.
Ogółem załogi 17 eskadry wywiadowczej wykonały 58 lotów bojowych w czasie 132 godzin. Zginęło 2 lotników.

</doc>
<doc id="800102" url="https://pl.wikipedia.org/wiki?curid=800102" title="Delfinek nadobny">
Delfinek nadobny

Delfinek nadobny ("Stenella clymene") – gatunek ssaka z rodziny delfinowatych (Delphinidae). Średniej wielkości delfin.
Dane.
Delfinów nadobnych nie trzyma się w delfinariach.
Taksonomia.
Delfinek nadobny przez swoje podobieństwo do delfinka długoszczękiego, był uważany za jego podgatunek od swego odkrycia w 1850 przez Johna Graya aż do 1981, kiedy to został uznany za osobny gatunek. W związku z faktem, że delfinki nadobne przypominają delfinki długoszczękie, badacze często wybierają do obserwacji te ostatnie, gdyż do nadobnych trudniejszy jest dostęp. Delfinek nadobny jest wciąż jednym z najmniej poznanych gatunków waleni.
Wygląd.
Delfinek nadobny przedstawia sylwetkę typową dla rodzaju "Stenella". Dziób jest dość długi, żuchwa jest wysunięta dalej niż górna szczęka. Płetwy piersiowe tego delfina są małe, a płetwa grzbietowa tylko lekko zagięta w tył. Górna część ciała jest u niego czarna, boki są szare, a spodnia część ciała biała. Płetwa ogonowa i krańce płetw piersiowych są czarne. Na brzegach pyska oraz na górze i dole pyska delfinek nadobny ma po czarnym pasku. Jasna linia prowadzi od oka do płetwy piersiowej.

</doc>
<doc id="800106" url="https://pl.wikipedia.org/wiki?curid=800106" title="Eriksson">
Eriksson



</doc>
<doc id="800109" url="https://pl.wikipedia.org/wiki?curid=800109" title="12 Eskadra Wywiadowcza">
12 Eskadra Wywiadowcza

12 eskadra wywiadowcza – pododdział lotnictwa rozpoznawczego Armii Wielkopolskiej i Wojska Polskiego w II Rzeczypospolitej.
Eskadra sformowana została w 1919 na lotnisku Ławica w Poznaniu jako 1 Wielkopolska eskadra polna. Brała udział w wojnie polsko-ukraińskiej i polsko-bolszewickiej. W 1920 przemianowana na 12 eskadrę lotniczą, a później 12 wywiadowczą. Po wojnie weszła w skład 1 pułku lotniczego w Warszawie. W związku z reorganizacją lotnictwa, w 1925 powtórnie przemianowana w 12 eskadrę lotniczą.
Godło eskadry:
Formowanie, zmiany organizacyjne i walki.
1 Wielkopolska eskadra polna.
12 lutego 1919 gen. Gustaw Macewicz wydał rozkaz organizacyjny, na podstawie którego przystąpiono na lotnisku Ławica w Poznaniu do formowania 1 Wielkopolskiej eskadry polowej.
Według etatu, w skład eskadry miało wchodzić 6 pilotów, 4 obserwatorów, 2 strzelców pokładowych oraz 20 podoficerów i 115 szeregowych różnych specjalności. Pierwsze wyposażenie eskadry stanowiło sześć samolotów, w tym pięć wywiadowczych typu LVG C.V i jeden myśliwski Albatros D.Va. Na swoim wyposażeniu eskadra posiadała także 4 samochody, 1 motocykl i kilka wozów konnych.
Rozkazem Sztabu Generalnego nr 487/I z 9 stycznia 1919, eskadra weszła w skład I Grupy Lotniczej dowodzonej przez kpt. pil Romana Florera.
Z początkiem marca rozpoczęła się ofensywa ukraińska. Przerwana komunikacja kolejowa pomiędzy Lwowem a Przemyślem powodowała, że obrońcy Lwowa odcięci zostali od zaopatrzenia, a oddziały polskie walczące w rejonie Lwów – Gródek znalazły się w okrążeniu.
14 marca eskadra skierowana została na front wschodni pod Przemyśl i operacyjnie podporządkowana dowódcy Grupy Wielkopolskiej płk. Danielowi Konarzewskiemu. Wraz z 5 i 9 eskadrą wywiadowczą utworzyła II Grupę Lotniczą.
W tym czasie eskadra posiadała 5 pilotów, 4 obserwatorów, 3 oficerów i 146 żołnierzy.
W kwietniu realizowano działania o kryptonimie „Jazda”. Jej celem było uzyskanie przez oddziały polskie rozszerzonych podstaw do przeprowadzenia ofensywy na froncie ukraińskim. 1 kwietnia eskadra otrzymała jeden samolot LVG C.V jako uzupełnienie, a rozbity 12 kwietnia Albatros D.V został zastąpiony przez Albatros D.III. Eskadra dysponowała ogółem sześcioma samolotami typu LVG C.V.
Eskadra atakowała oddziały ukraińskie w rejonie Glinnik i Pustomyt. W tej fazie walk wykonano 33 fotografie rejonów rozmieszczenia nieprzyjaciela, dokonując jednocześnie ostrzału jego pozycji z broni pokładowej. Zrzucono też około 400 bomb lotniczych. Celem poprawienia skuteczności, ataki bombowe i szturmowe wykonywano z małej wysokości. Narażało to jednak załogi na ogień karabinów maszynowych nieprzyjacielskiej piechoty. Sierż. pil. Franciszek Jach w czasie rajdu na Rajtarowice zestrzelił myśliwcem Albatros D.III 9 maja balon obserwacyjny. Jednak, krótko potem, sam został zestrzelony przez sowiecką piechotę. Pilot dostał się do niewoli, ale po kilku dniach udało mu się z niej zbiec.
W tym czasie eskadra prowadziła dalekie rozpoznanie na korzyść dowództwa armii gen. Wacława Iwaszkiewicza. Samoloty latały aż po Stryj. W miarę sukcesów wojsk lądowych, eskadrę przebazowano początkowo do Medyki, a później do Stryja. W toku działań utraciła z różnych przyczyn kilka samolotów; wśród uzupełnień były nowe typy: szturmowy Albatros J.I (8 maja) i wywiadowcze DFW C.V i Rumpler C.VII (w czerwcu).
Po oswobodzeniu Małopolski Wschodniej, 10 czerwca 1919 eskadra wróciła do Poznania.
Naczelna Rada Ludowa uhonorowała zasługi bojowe eskadry w czasie kampanii polsko-ukraińskiej nadaniem plakietki "„Za obronę kresów wschodnich”". Wyróżnienie to umieszczano na samolotach bojowych eskadry.
Po powrocie eskadra weszła w skład Frontu Wielkopolskiego. Stacjonując na lotnisku Wojnowice, prowadziła działania rozpoznawcze.
3 września eskadra po raz kolejny poleciała na wschód, tym razem na Front Litewsko-Białoruski. Weszła tam w skład 1 Dywizji Strzelców Wielkopolskich. 16 września została rozlokowana na lotnisku w Kisielewiczach koło Bobrujska, a 19 września rozpoczęła ataki szturmowe i współpracę z artylerią. Na jej wyposażeniu wówczas było 8 samolotów: 5 LVG C.V, Albatros J.I, DFW C.V i Rumpler C.VII; w październiku doszedł myśliwiec Fokker E.V. Brak środków łączności radiowej zmuszał wojska do używania sygnalizacji przy pomocy płacht i rakiet.
Eskadra wykonywała też zadania dalekiego zwiadu, rozpoznając nawet w rejonie Homla.
27 września załoga w składzie: ppor. pil. Teofil Krzywik i ppor. obs. Wiktor Karczewski, wracając z bombardowania mostu kolejowego na Oli pod Turkowoją na samolocie Rumpler C.VII, została zestrzelona i musiała przymusowo lądować na terenie zajętym przez wroga. Jeszcze tego dnia oficerowie przedostali się do polskich wojsk, zabierając ze sobą wymontowany z samolotu karabin maszynowy, lecz samolot został zniszczony (wymontowano z niego później silnik). Po raz kolejny ta sama załoga została zestrzelona 15 grudnia, lecąc nowym samolotem tego typu. Tym razem dostała się do bolszewickiej niewoli. Ppor. Krzywik zaginął, natomiast ppor. Karczewskiemu udało się zbiec i przedostać do bazy lotniczej, lecz z uwagi na odmrożenia, nie powrócił już do latania.
W okresie zimowym zmienił się charakter działań jednostki. Eskadra stała się bardziej niszczycielską niż, jak dotąd, obserwacyjną. Bombardowano węzły komunikacyjne, linie zaopatrzenia, a także bolszewickie pociągi pancerne. Na stacje kolejowe Żłobin i Rohaczów zrzucono ładunek około 6000 kg bomb.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład VII Grupy Lotniczej, posiadała 10 pilotów, 4 obserwatorów i 8 samolotów.
12 eskadra lotnicza/wywiadowcza.
Wczesną wiosną 1920 nastąpiły zmiany organizacyjne. Eskadra została przemianowana na 12 eskadrę lotniczą, a niedługo potem na 12 eskadrę wywiadowczą.
Z końcem marca, na Froncie Litewsko-Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
12 eskadra wchodziła w skład 7 dywizjonu lotniczego, dysponowała 12 samolotami, z czego jedynie 6 było sprawnych. Taktycznie podporządkowana była 14 Wielkopolskiej Dywizji Piechoty.
Zmienił się też charakter działań eskadry.
Jej zasadniczym zadaniem było wsparcie z powietrza działań wojsk lądowych.
W dniach od 6 do 15 kwietnia eskadra wykonała 31 lotów bojowych, zrzucając na pozycje sowieckie ponad 1000 kg bomb. W działaniach tych wyróżniła się załoga sierż. Burzyński i ppor. Płachta, która od 9 do 11 kwietnia wykonywała dalekie loty wywiadowcze w rejon Rzeczycy.
W kolejnych dniach spadła nieco aktywność eskadry.
17 kwietnia załogi wzięły udział w prowadzonej przez kpt. Jurgensona wyprawie bombowej na skupiska sowieckich okrętów rzecznych i artylerii pod Berezyną. Przy silnym ogniu obrony przeciwlotniczej eskadra zrzuciła 600 kg bomb, a z wyróżnili się sierż. Burzyński i ppor. Płachta, którzy tego dnia wykonali dwa naloty.
W boju pod Szaciłkami eskadra wykonywała ataki szturmowe na bolszewicką piechotę. Współdziałała też z artylerią wykrywając dla niej cele.
Piloci latali także w nocy. Wykonywali przy tym zarówno zadania rozpoznawcze, jak i bombardierskie.
Na początku maja dowódca 4 Armii gen. Stanisław Szeptycki odwołał podporządkowanie taktyczne eskadr i podporządkował je bezpośrednio sobie. Wyznaczył też rejony działania eskadr. 12 eskadra wywiadowcza, wspólnie z 13 eskadrą operować miała w rejonie Bobrujska.
W tym czasie 12 eskadra stacjonowała w Kisielewiczach koło Bobrujska.
10 maja przeprowadzono nalot bombowy na lotnisko nieprzyjaciela w Pirjawczach, w którym wzięły udział trzy załogi 12 Eskadry (czwarta zawróciła z powodu awarii). Przeciwko nim wystartował klucz trzech myśliwców sowieckich Nieuport 24 z 1. Dywizjonu Myśliwskiego, dowodzony przez G. Sapożnikowa. Zestrzelony został samolot LVG C.V dowódcy eskadry kpt. Władysława Jurgensona z pchor. obs. Tadeuszem Dzierzgowskim na pokładzie (według polskich meldunków, przez ogień przeciwlotniczy nad Żłobinem, według radzieckich – przez myśliwiec Sapożnikowa). Obaj lotnicy trafili do niewoli. Dowódcę rozstrzelano, a pchor. Dzierzgowskiego uwolniono dopiero po zakończeniu działań wojennych.
Według niektórych publikacji, w tym czasie por. Jach na samolocie Oeffag D.3, działając na wypożyczonym z 13 eskadry myśliwskiej, zestrzelił w rejonie lotniska Sołtanowka sowieckiego Nieuporta, lecz brak jest o tym bliższych informacji
Jako że w drugiej dekadzie maja natężenie walk w rejonie Bobrujska było znacznie mniejsze niż na odcinku borysowskim, dwa samoloty eskadry z załogami: por. Jach i por. Loria oraz sierż. Jakubowski i pchor. Święcicki zostały oddane do dyspozycji dowódcy 4 Armii i przerzucone do Mińska do dyspozycji dowódcy 4 Armii. Załogi prowadziły loty w rejonie Borysowa, a po zlikwidowaniu wyłomu w pasie obrony 4 Armii powróciły do Bobrujska.
Czerwiec dla eskadr 7 dywizjonu rtm. Buckiewicza był okresem stosunkowo spokojnym. Na linii Berezyny walki ustały. W tym czasie 12 eskadra stacjonowała w Kisielewiczach koło Bobrujska.
Zachowywała przy tym dość dużą wartość bojową. Od 12 do 20 czerwca, wspólnie z 13 eskadrą myśliwską, przeprowadziła 15 lotów bojowych, a do końca czerwca prawie 30.
W końcu czerwca rozpoczęło się natarcie oddziałów sowieckich na linii Berezyny.
Ostatnim dniem aktywnej akcji lotniczej na linii Berezyny był 29 czerwca, gdy załogi 12 i 13 eskadry przeprowadziły łącznie siedem lotów wywiadowczych i szturmowych w rejonie przyczółków i przepraw nieprzyjaciela. Wobec przewagi przeciwnika, nastąpił odwrót wojsk polskich.Szybkie postępy wojsk sowieckich zmusiły eskadrę do wycofania się z bezpośrednio zagrożonej strefy.
Eskadra zmuszona była do częstych przegrupowań. Czyniono je na tyle sprawnie, że lotnicy zawsze mogli wspierać walczącą 14 Dywizję Piechoty aż do rejonu Białegostoku.
W pierwszych dniach lipca eskadra opuściła lotnisko Serebrianka i ruszyła do Baranowicz. W tym czasie z eskadry wydzielono czołówkę lotniczą pod dowództwem por. Bogdana Kwiecińskiego, w której aktywne były załogi: sierż. Filipiak i ppor. Szczudłowski, ppor. Karpiński i sierż. Jakubowski, a także pchor. Gallus, sierż. Leonard Hudzicki i sierż. Roman Święcicki.
Czołówka eskadry dysponowała w tym czasie tylko trzema samolotami.
16 lipca eskadra opuściła Baranowicze i wycofała się do Hajnówki. Tam w dniach 23 i 24 lipca wykonała kilka lotów bojowych i nadal wspierając 14 Dywizję Piechoty wyruszyła w kierunku Warszawy.
Spod Białegostoku, już samodzielnie, odleciała do Warszawy i zainstalowała się na lotnisku w Siekierkach.
Tam eskadra ta została przydzielona do dyspozycji nowo utworzonej 5 Armii gen. Władysława Sikorskiego i do 10 sierpnia wykonała jeszcze 20 lotów bojowych, przede wszystkim w rejonie Mławy i Działdowa.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina.
Eskadra operacyjne weszła podporządkowanie dowództwa 5 Armii gen. Władysława Sikorskiego i broniła stolicy od północy operując w rejonach Mława – Działdowo. Posiadała wówczas 6 samolotów, głównie LVG C.V.
12 sierpnia zwalczała sowieckie przeprawy na Narwi i oddziały wroga w rejonie Pułtusk – Różan – Maków Mazowiecki.
W tym dniu został rozbity przy starcie samolot DFW C.V, pilot ppor. Henryk Kozanecki zginął, a ppor. Jerzy Roszkowski został ranny. Następnego dnia podczas ataków na bolszewickie wojska zestrzelony został jeden samolot, a załoga: sierż. obs. Leonard Hudzicki i sierż. pil. Alojzy Błażyński, dostała się do niewoli. W zamieszaniu jednak zbiegli, a następnie w żydowskich przebraniach dotarli do własnych pozycji.
Od 14 do 20 sierpnia załogi eskadry wykonały 38 lotów bojowych, zrzucając 875 kg bomb i wystrzeliwując 15 tysięcy nabojów, przez co eskadra oceniana jest jako najaktywniejsza z eskadr biorących udział w bitwie warszawskiej.
16 sierpnia oddziały 3. i 4 Armii rozpoczęły kontrofensywę. Tego dnia 12 eskadra wywiadowcza wspólnie z 1 eskadrą wywiadowczą i 13 eskadrą myśliwską zwalczały pozycje nieprzyjaciela pod Pułtuskiem. Poszczególne załogi tak długo ponawiały ataki, aż jednostki sowieckiej 3 Armii rozpoczęły odwrót. 17 i 18 sierpnia eskadra prowadziła działania szturmowe w rejonach Działdowa, 19 sierpnia w okolicach Sierpca, a 20 sierpnia pod Mławą i Bielskiem.
Po zakończeniu Bitwy Warszawskiej eskadra przeszła do działań bombowo-szturmowych.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12 i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza 1 19 eskadra myśliwska. W tym czasie rejon bliskiego rozpoznania 2 Armii podzielono na dwie strefy: północną – dla 12 eskadry i południową – dla 1 eskadry.
Bazująca na lotnisku Markowszczyzna 12 eskadra prowadziła szczegółowe rozpoznanie sił i ugrupowania nieprzyjaciela na korzyść oddziałów wojsk lądowych. Już od 5 września jej załogi jako pierwsze zameldowały o podchodzeniu posiłków sowieckich i rozlokowaniu się znacznych sił wroga pod Grodnem na odcinku Lipsk–Kuźnica–Odelsk. W trakcie tych działań wykryto sześć baterii sowieckiej artylerii. W drugiej połowie września przygotowania do bitwy weszły w stadium końcowe. 12 eskadra rozpoznawała w tych dniach przeprawy nieprzyjaciela między innymi pod Migrowem.
21 września rozpoczęła się bitwa nad Niemnem. W składzie 2 Armii brała udział w walkach nad Niemnem, w zdobyciu Grodna i zajęciu Lidy.
22 września podczas działań szturmowych na wycofujące się oddziały nieprzyjaciela, została zestrzelona załoga: sierż. Antoni Katarzyński i pchor. Kazimierz Szczepański. Pilot poległ, a obserwator w stanie ciężkim został odwieziony do szpitala. Kolejnym miejscem bazowania eskadry była Lida.
15 października eskadra wykonała swoje ostatnie loty bojowe swe ostatnie loty bojowe.
Po zawieszeniu broni, w listopadzie eskadra przegrupowała się do Wilanowa.
Ogółem eskadra wykonała 515 lotów bojowych przebywając 756 godzin w powietrzu. Zginęło 8 lotników.
Eskadra w okresie pokoju.
W 1921 weszła w skład powstającego 1 pułku lotniczego w Warszawie.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
12 eskadra wywiadowcza przemianowana została na 12 eskadrę lotniczą.
Cztery lata później pododdział po raz kolejny przemianowany został na 12 eskadrę liniową. W marcu 1939 eskadra została rozformowana, a jej personel wcielony został do 215 dywizjonu bombowego.
Samoloty eskadry.
Na wyposażeniu będącej w składzie 1 pułku lotniczego 12 eskadry wywiadowczej znajdowały się samoloty: Breguet 14 i Ansaldo 300

</doc>
<doc id="800113" url="https://pl.wikipedia.org/wiki?curid=800113" title="Eksperyment kontrolowany">
Eksperyment kontrolowany

Eksperyment kontrolowany – w psychologii metoda badawcza, w której obserwacje określonych zachowań przeprowadza się w systematycznie zmienianych warunkach, które kontroluje i którymi manipuluje eksperymentator, a osoby badane przydziela się losowo do grup poddawanych albo niepoddawanych bodźcom (zmiennym niezależnym).

</doc>
<doc id="800114" url="https://pl.wikipedia.org/wiki?curid=800114" title="Aston Martin V8 Vantage">
Aston Martin V8 Vantage



</doc>
<doc id="800116" url="https://pl.wikipedia.org/wiki?curid=800116" title="Michałkiewicz">
Michałkiewicz

Zobacz też

</doc>
<doc id="800117" url="https://pl.wikipedia.org/wiki?curid=800117" title="Thorvald Stauning">
Thorvald Stauning

Thorvald Stauning (ur. 26 października 1873 w Kopenhadze, zm. 3 maja 1942 tamże) – polityk duński. W latach 1910–1939 przewodniczący Partii Socjaldemokratycznej; w latach 1924–1926 i 1929–1942 premier. Zapoczątkował politykę interwencjonizmu, rozbudował ustawodawstwo socjalne. Po zajęciu Danii przez wojska niemieckie w 1940 premier rządu koalicji narodowej, który współpracował z okupantem, zachowując iluzję niepodległości państwa.
Zaliczany w poczet przyjaciół i sojuszników Kalergiego. Jako zwolennika pokoju i powszechnego rozbrojenia – otaczano go powszechnym szacunkiem.

</doc>
<doc id="800118" url="https://pl.wikipedia.org/wiki?curid=800118" title="Marian Paździoch">
Marian Paździoch

Marian Janusz Paździoch (właśc. Marian Janusz Heinrich Gottlieb Paździoch von Bibersztajn) – postać fikcyjna, bohater komediowego serialu telewizyjnego "Świat według Kiepskich". W jego rolę wcielał się Ryszard Kotys.
W latach 70. poznał i ożenił się z Heleną Meisner.
Na co dzień pracował z żoną na bazarze, gdzie zajmował się handlem bielizną damską. W młodości był ministrantem.
W starszych odcinkach serialu, Mariana Paździocha przedstawiano jako przebiegłego i sprytnego człowieka, rywalizującego z sąsiadem, Ferdynandem i kradnącego jego pomysły. W nowszych odcinkach Marian Paździoch często trzymał sojusz z Ferdynandem i pił z nim wódkę, czasem wchodząc w konflikty. Początkowo Marian Paździoch miał być postacią epizodyczną w serialu. Nazwisko postaci wzięło się od piosenki "Na podwórku u Paździocha", którą usłyszał jeden z producentów serialu.
W 541. odcinku serialu Marian poznał swojego syna, Janusza Mariana z romansu sprzed 50 lat. Janusz zamieszkał z Paździochami.
Po śmierci Ryszarda Kotysa postać Mariana Paździocha została zrekonstruowana w odcinku 589 „Wieczna kwarantanna” przy użyciu technologii deepfake, z udziałem dublera Mariusza Czajki i podkładającego głos Pawła Okońskiego.

</doc>
<doc id="800122" url="https://pl.wikipedia.org/wiki?curid=800122" title="Qatar Open">
Qatar Open

Qatar Open – męski turniej tenisowy kategorii ATP Tour 250 zaliczany do cyklu ATP Tour. Rozgrywany jest na kortach twardych w stolicy Kataru, Dosze od 1993 roku.

</doc>
<doc id="800125" url="https://pl.wikipedia.org/wiki?curid=800125" title="14 Eskadra Wywiadowcza">
14 Eskadra Wywiadowcza

14 eskadra wywiadowcza – pododdział lotnictwa rozpoznawczego Armii Wielkopolskiej i Wojska Polskiego w II Rzeczypospolitej.
Eskadra sformowana została 6 marca 1919 w Poznaniu jako 3 Wielkopolska eskadra lotnicza polna. Wzięła udział w walkach o Wielkopolskę i w wojnie polsko-bolszewickiej. W 1920 przemianowana na 14 eskadrę wywiadowczą. Po wojnie weszła w skład 2 pułku lotniczego w Krakowie. W związku z reorganizacją lotnictwa, w 1925 przemianowana w 22 eskadrę lotniczą.
Formowanie i walki.
3 Wielkopolska eskadra lotnicza.
6 marca 1919 rozpoczęto na Ławicy formowanie 3 Wielkopolskiej eskadry lotniczej. Jej organizatorem został rtm. pil. Tadeusz Grochowalski. Według etatu w skład eskadry wchodziło 6 pilotów, 4 obserwatorów, 2 strzelców pokładowych, 20 podoficerów i 115 szeregowych różnych specjalności. Sam proces formowania i wyposażenia eskadry w sprzęt przebiegał nieco wolniej niż w poprzednio organizowanych eskadrach. 
W czerwcu eskadrę, dowodzoną przez ppłk. Marka Krzyczkowskiego, przeniesiono na lotnisko Góra pod Jarocinem i tam weszła ona w skład Frontu Wielkopolskiego. Jej głównym zadaniem było wykonywanie lotów rozpoznawczych. Prowadziła też akcję propagandową (ulotkową) w rejonie Górnego Śląska. W czasie powrotu z jednej z takich wypraw, w wyniku awarii silnika i przymusowego lądowania w Sycowie, do niewoli dostali się por. pil. Wiktor Lang i sierż. obs. Jan Kasprzak. Po kilku miesiącach lotnicy uciekli z obozu i wrócili do Poznania. W połowie czerwca 1919, dowodzona wtedy przez ppor. obs. Józefa Mańczaka, eskadra skierowana została na front wschodni, zastępując wycofaną wcześniej 1 Wielkopolską eskadrę lotniczą. Weszła tam w skład Grupy Wojsk Wielkopolskich gen. Daniela Konarzewskiego. Początkowo stacjonowała w Stryju, a następnie przebazowana została do Brzeżan. Stamtąd wykonywała loty rozpoznawcze i uderzenia na linie komunikacyjne na zapleczu frontu. W sierpniu, operując z lotniska Bereźnica, dokonała wielokrotnych rajdów bombowych na stację kolejową Trzebmielówka. 
19 sierpnia eskadra powróciła do Wielkopolski na odpoczynek, rozlokowując się na lotnisku w Buku.
W październiku ponownie wróciła na front wschodni. Działała w składzie Frontu Litewsko–Białoruskego, a stacjonowała na lotnisku Żołdzino. 
W okresie jesienno–zimowym piloci prowadzili dalekie rozpoznania, a także kierowali z powietrza ogniem artylerii 2 Dywizji Piechoty Legionów. W tym czasie zginął sierż. pil. Emanuel Juraszek, ciężko ranny został sierż. obs. Marian Skórzyński, zaś załoga w składzie: sierż. pil. Ludwik Juraszek i por. obs. Paweł Krenz dostała się do niewoli.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 wchodziła w skład VII Grupy Lotniczej, posiadała 18 pilotów, 8 obserwatorów i 7 samolotów.
14 eskadra wywiadowcza.
Wiosną 1920 3 Wielkopolską eskadrę lotniczą przemianowano na 14 eskadrę wywiadowczą. Eskadra rozpoczęła loty bombardierskie.
Z końcem marca, na Froncie Litewsko-Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
W kwietniu eskadra wchodziła w skład 7 dywizjonu lotniczego, dysponowała 10 samolotami, z czego jedynie 4 były sprawne. Taktycznie podporządkowana była 2 Dywizji Piechoty Legionów.
Rozpoczęte w kwietniu walki na froncie wymagały wytężonej działalności od załóg eskadry. W tym czasie doszło do pierwszych na tym odcinku frontu spotkań z lotnictwem przeciwnika. 
17 (14) kwietnia pięć maszyn eskadry w locie grupowym skierowało się nad zajęte przez bolszewików lotnisko Sławnoje. Tam nastąpiło starcie powietrzne eskadry z pięcioma wrogimi myśliwcami (dwoma). Stoczono kilkunastominutową walkę powietrzną. Załoga w składzie: ppor. pil. Kazimierz Ziembiński i kpr. obs. Michał Dzierzgowski ostrzelała jeden z atakujących myśliwców. Pilotował go as bolszewickiego lotnictwa myśliwskiego, Aleksiej Szyrinkin. Wszystkie polskie załogi powróciły szczęśliwie do bazy, mimo że samolot ppor. Kazimierza Ziembińskiego był dość mocno postrzelany.
Od tego zdarzenia 14 eskadra wywiadowcza na bombardowanie latała w asyście samolotów 19 eskadry myśliwskiej.
18 kwietnia załogi: ppor. Ziembiński i kpr. Michał Dzierzgowski, ppor. Jasiewicz i sierż.Józef Klicze, plut. Władysław Bartkowiak i plut. Kazimierz Szczepański oraz sierż. Czesław Łagoda i ppor. Koziełło zaatakowały nieprzyjacielski pociąg pancerny na stacji Krupki. W wyniku nalotu pociąg został uszkodzony.
30 kwietnia załoga sierż. Czesław Łagoda i sierż. Józef Klicze stoczyła kolejną nierozstrzygniętą walkę z Nieuportem lotnictwa sowieckiego.
Na początku maja dowódca 4 Armii gen. Stanisław Szeptycki odwołał podporządkowanie taktyczne eskadr i podporządkował je bezpośrednio sobie. Wyznaczył też rejony działania eskadr. 14 eskadra wywiadowcza, wspólnie z 19 eskadrą operować miała w rejonie Borysowa.
W tym czasie działania lotnicze nabrały dużego rozmachu. 
Już 1 maja załoga: sierż.Czesław Łagoda i sierż. Józef Klicze w czasie lotu wywiadowczego w rejonie Prijamna została zaatakowana przez trzy Nieuporty nieprzyjaciela. Polakom udało się wyrwać spod ostrzału i powrócić na własne lotnisko, ale poważnie uszkodzoną maszynę trzeba było odesłać do remontu, do Poznania. Strata była tym boleśniejsza, że był to ostatni sprawny samolot eskadry. 
Tego samego dnia przeleciał do Żodzina jeden z pilotów grupy Szyrinkina, Polak – Piotr Abakanowicz, który korzystając z okazji, uciekł z „czerwonego” lotnictwa.
Przez kilka następnych dni eskadra była unieruchomiona.
5 maja do Żodzina przybyły pierwsze naprawione samoloty. Startując na nich, dokonano nalotu na stację w Prijamnie. 
Pod koniec pierwszej dekady maja eskadrze nadal brakowało samolotów. Z tego powodu dowódca eskadry zdecydował się na osobistą interwencję w Poznaniu. Zezwolił też części żołnierzy na wykorzystanie urlopów, a także za zgodą przełożonych, częściową demobilizację.
(7) 8 maja załogi eskadry wykonały dwa loty bojowe. Podczas pierwszego z nich załoga plut. Władysław Bartkowiak i sierż. Kazimierz Szczepański stoczyła kolejną nierozstrzygniętą walkę z dwoma sowieckimi Nieuportami, a w drugim locie ppor. Kowiarski rozrzucił 100 kg odezw z wysokości 4000 metrów w odległości 5-15 km od stacji kolejowej Krupki. Polska załoga była silnie ostrzeliwana ogniem dział przeciwlotniczych, zauważyła też zwiększanie sił lotniczych W Pryjamino. Ulotki skierowane były do miejscowej ludności i sowieckich żołnierzy.
14 maja załoga w składzie: sierż. pil. Władysław Bartkowiak i pchor. obs. Józef Klicze w trakcie próby zestrzelenia balonu obserwacyjnego na uwięzi (dokonywania fotografii lotniska) została zestrzelona przez trzy myśliwce bolszewickie. Obaj lotnicy ponieśli śmierć i zostali z honorami wojskowymi pochowani przez sowieckich lotników. Sierż. pil. Władysława Bartkowiaka i ppor. Józefa Klicze pośmiertnie odznaczono Krzyżami Orderu Virtuti Militari.
Po tym zdarzeniu w eskadrze pozostało już tylko dwóch pilotów. 
17 maja prowadzono loty w rejonie Borysowa. Jedna z załóg podczas lotu wywiadowczego w rejonie rzek Mańczy i Bobru stwierdziła wyrąb lasu nad ich brzegami. Były to widoczne symptomy przygotowywania oddziałów Armii Czerwonej do ofensywy i planowania uderzenia na Borysów.
Do działań lotnictwa polskiego w rejonie przeprawy przez Berezynę doszło dopiero 20 maja, gdy oddziały sowieckie znajdowały się zaledwie 12 km od lotniska w Żodzinie. Samoloty 12 i 14 eskadry sfotografowały wówczas rejon przeprawy i rozpoznały kierunki marszu wojsk nieprzyjacielskich. 
Tego dnia 14 eskadra otrzymała dwa samoloty AEG C.4 z 8 eskadry. Jednak z powodu złego stanu technicznego ich silników, nie wykorzystała ich w walkach. 
23 maja, wobec bezpośredniego zagrożenia Żodzina, przeniesiono eskadrę do Mińska. Następnego dnia przybył tam także etatowy dowódca 14 eskadry por. Józef Mańczak i przejął dowodzenie od kpt. Wacława Iwaszkiewicza. 
25 maja przybyli także nowi lotnicy. Byli to: sierż. Kujawa, kpr. Woźniak i kpr. Śliwa.
Ostatnie loty w rejonie Borysowa przeprowadzono 6 czerwca.
Czerwiec dla eskadr 7 dywizjonu rtm. Antoniego Buckiewicza był okresem stosunkowo spokojnym. Na linii Berezyny walki ustały. W tym czasie 14 eskadra stacjonowała Żodzinie koło Borysowa.
Była przy tym znacznie osłabione walkami z lotnictwem dywizjonu Szyrinkina.
W końcu czerwca nastąpiło natarcie oddziałów sowieckich na linii Berezyny, a wobec przewagi przeciwnika, nastąpił odwrót wojsk polskich.
Szybkie postępy wojsk sowieckich zmusiły eskadry 7 dywizjonu do wycofania się z bezpośrednio zagrożonej strefy. Jako pierwsza, jeszcze w końcu czerwca, przeniosła się na lotnisko Serebrianka pod Mińskiem 14 eskadra, a stąd po kilku dniach została przesunięta do Baranowicz. 
W tym czasie posiadała jedynie dwa sprawne samoloty.
W dniach 3, 4, 6 i 9 lipca załogi: sierż. Marian Skorzyński i pchor. Kazimierz Szczepański oraz pchor. Wiktor Daniel i pchor. Mieczysław Serdecki wykonały ostatnie loty wywiadowcze. 
Ze względu na braki w wyposażeniu eskadry zdecydowano wycofać ją z frontu do Baranowicz a stamtąd koleją do Białegostoku. Ostatecznie 1 sierpnia eskadra wróciła do Poznania.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina
14 eskadra weszła w skład 3 Armii.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację. Wycofano, celem uzupełnienia, eskadry najbardziej wyczerpane intensywnymi walkami. Były to 2., 8. i 21 eskadra. Poza nimi na tyłach przebywały także inne eskadry. Były to: 3., 11., 14., 17. i 18. oraz (4.) eskadra toruńska.
Po uzupełnieniu sprzętu eskadra została ponownie wysłana na front, do walki z oddziałami Budionnego. Bazowała kolejno na lotniskach w Lublinie, Chełmie i Łucku.
W wyniku działań ofensywnych jednostek lądowych, a także wsparcia udzielonego im przez lotnictwo, już 10 września resztki 1 Armii Konnej wycofały się pod Uściługiem na prawy brzeg Bugu. W tym rejonie do działań włączyła się 14 eskadra wywiadowcza.
22 września załoga pchor. Muhlnikiel i por. Lucjan Kulikowski wykonała lot wywiadowczy na trasie Równe – Goszcza – Zwiahel, atakując przy okazji tabory nieprzyjaciela w Zwiahlu, a podczas lotu powrotnego zrzuciła meldunek dla sztabu 9 Brygady Jazdy w Równem. 
Tego samego dnia sierż. Stefan Niewitecki i pchor. Mieczysław Serdecki przeprowadzili lot wywiadowczy na korzyść sztabu 13 Dywizji Piechoty z 3 Armii. Na drodze Annopol – Ostróg załoga zaatakowała jeden z pułków jazdy Budionnego i choć w czasie wymiany ognia pilot został ranny, to jednak zdołał on doprowadzić maszynę na lotnisko. 
Na początku trzeciej dekady września eskadra przeniosła się na lotnisko w Łucku.
Tam doczekała rozejmu.
W czasie działań wojennych załogi eskadry wykonały 191 lotów bojowych, spędzając 353 godziny w powietrzu. Zginęło 3 lotników.
Eskadra w okresie pokoju.
W okresie pokojowej organizacji lotnictwa polskiego, 14 eskadra wywiadowcza przeniesiona została do Grudziądza. W styczniu 1921 została połączona z 21 eskadrą niszczycielską zachowując swoją dotychczasową nazwę.
W sierpniu tego roku weszła w skład II dywizjonu wywiadowczego 2 pułku lotniczego, a w październiku została przetransportowana koleją na lotnisko Rakowice. Personel zakwaterowano w koszarach im. Karola Chodkiewicza w Prądniku Czerwonym.
Zła sytuacja finansowa państwa i brak sprzętu uniemożliwiał pilotom eskadry realizowanie pełnego programu szkolenia. Wyjątkowo często zdarzały się wypadki lotnicze, głównie na samolotach Ansaldo.
Przybycie i udane pokazy włoskich pilotów na samolotach SVA i Ansaldo na lotnisku Rakowice nie usunęły braku zaufania do tych maszyn. 
Mimo dużych strat, podjęto pierwsze ćwiczenia z wojskami lądowymi garnizonu krakowskiego. Początkowo były to zadania dla pojedynczych załóg na współpracę z piechotą, kawalerią lub artylerią.
Od wiosną 1924 eskadry wywiadowcze realizowały jednolity program doskonalenia personelu latającego. Zakładał on ćwiczenia w rozpoznaniu, fotografowaniu lotniczym, łączności radiowej i strzelaniu z samolotu. Ponadto weszły na stałe do programu zajęć eskadr ćwiczenia łączności z piechotą i kawalerią oraz współpraca z artylerią. 
W połowie czerwca cztery załogi eskadry, uzupełnione personelem i sprzętem 8 eskadry wywiadowczej, odleciały na lotnisko polowe koło Nowego Targu. Tam ćwiczono elementy współdziałania z 12. i 20 pułkiem piechoty.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
Rozkazem Szefostwa Departamentu Lotnictwa Ministerstwa Spraw Wojskowych z 27 maja 1925 14 eskadrę wywiadowczą przemianowano na 22 eskadrę lotniczą.

</doc>
<doc id="800126" url="https://pl.wikipedia.org/wiki?curid=800126" title="Helena Mateja">
Helena Mateja



</doc>
<doc id="800129" url="https://pl.wikipedia.org/wiki?curid=800129" title="Poświętne (powiat sokólski)">
Poświętne (powiat sokólski)

Poświętne – wieś w Polsce położona w województwie podlaskim, w powiecie sokólskim, w gminie Suchowola.
Administracyjnie wsie Krzywa i Poświętne tworzą sołectwo "Krzywa-Poświętne".
W latach 1975–1998 miejscowość administracyjnie należała do województwa białostockiego.
Przez miejscowość przebiega droga krajowa nr 8.
Wierni kościoła rzymskokatolickiego należą do parafii Matki Bożej Pocieszenia w Chodorówce lub do parafii św. Apostołów Piotra i Pawła w Suchowoli.

</doc>
<doc id="800130" url="https://pl.wikipedia.org/wiki?curid=800130" title="Matejanka">
Matejanka



</doc>
<doc id="800133" url="https://pl.wikipedia.org/wiki?curid=800133" title="Krwawa Julka">
Krwawa Julka



</doc>
<doc id="800137" url="https://pl.wikipedia.org/wiki?curid=800137" title="Paździoch">
Paździoch



</doc>
<doc id="800138" url="https://pl.wikipedia.org/wiki?curid=800138" title="13 Eskadra Myśliwska">
13 Eskadra Myśliwska

13 eskadra myśliwska – pododdział lotnictwa myśliwskiego Wojska Polskiego w II Rzeczypospolitej.
Eskadra sformowana została w lutym 1919 jako 2 Wielkopolska eskadra lotnicza. Brała udział w walkach o Wielkopolskę, a następnie w wojnie polsko-bolszewickiej.
W 1921 weszła w skład 3 pułku lotniczego. W 1925 przemianowana na 111 eskadrę myśliwską, a w 1928 na 131 eskadrę myśliwską.
Godło eskadry:
Formowanie, zmiany organizacyjne i walki.
2 Wielkopolska eskadra lotnicza.
14 lutego 1919 rozpoczęto na Ławicy formowanie 2 Wielkopolskiej eskadry lotniczej. Jej organizatorem i pierwszym dowódcą został rtm. pil. Tadeusz Grochowalski. Według etatu, w skład eskadry wchodziło 6 pilotów, 4 obserwatorów, 2 strzelców pokładowych, 20 podoficerów i 115 szeregowych różnych specjalności. Personel latający składał się z absolwentów kursów lotniczych organizowanych we własnym zakresie przez stację Ławica . Eskadra została wyposażona w samoloty rozpoznawcze Halberstadt CL.II, CLV i myśliwskie Albatros D.III. Liczyła 170 żołnierzy w tym 5 pilotów i 6 obserwatorów
Już 2 kwietnia eskadra odjechała na Front Wielkopolski, na lotnisko Klęka, w pobliże granicy zachodniej zagrożonej przez oddziały niemieckiego Grenzschutzu. Wykonywała tam loty rozpoznawcze, patrolujące i propagandowe, zrzucając między innymi ulotki adresowane do ludności cywilnej. W tym czasie podlegała bezpośrednio Dowództwu Głównemu w Poznaniu.
W czerwcu eskadra przeniosła się na lotnisko pod Kruszwicą i prowadziła loty rozpoznawcze w ramach akcji zajmowania Pomorza przez oddziały Wojska Polskiego.
23 czerwca, podczas jednego z lotów bojowych w rejonie Nowego Miasta, polegli sierż.pil. Łukasz Durka i sierż. obs. Stanisław Kruszona.
W tym czasie ofensywa bolszewicka zbliżała się do Mińska. Z uwagi na szczupłość sił lotniczych w tamtym rejonie, zdecydowano się przydzielić 2 eskadrę do 4 Armii gen. Stanisława Szeptyckiego.
Na front wschodni eskadra przegrupowana została transportem kolejowym. 4 sierpnia osiągnęła lotnisko Chorzewo koło Mołodeczna. Wykonywała tam loty rozpoznawcze i bombardierskie. 
6 sierpnia pięć samolotów zbombardowało stację w Mińsku niszcząc dwa parowozy,uszkadzając pociąg pancerny i zrywając tory. W akcji tej załoga bolszewickiego pociągu pancernego zestrzeliła samolot sierż. pil. Władysława Filipiaka i sierż. obs. Kostro. Obaj lotnicy po kilku dniach powrócili do eskadry
Z chwilą zajęcia Mińska przez oddziały polskie, eskadra przeniosła się na lotnisko Serebrianka i stamtąd działała na kierunku twierdzy Bobrujsk.
We wrześniu została przesunięta do Bobrujska, skąd operowała na korzyść 1 Dywizji Strzelców Wielkopolskich.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 wchodziła w skład VII Grupy Lotniczej, posiadała 9 pilotów, 6 obserwatorów i 9 samolotów.
13 eskadra myśliwska.
W lutym 1920 jednostka otrzymała nowe samoloty myśliwskie Albatros D-III. W tym czasie przemianowano ją na eskadrę myśliwską, a w kwietniu na 13 eskadrę myśliwską.
Z końcem marca, na Froncie Litewsko-Białoruskim stacjonowały dwa dywizjony lotnicze:1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
W kwietniu eskadra wchodziła w skład 7 dywizjonu lotniczego, dysponowała 9 samolotami, z czego jedynie 5 było sprawnych. Taktycznie podporządkowana była 14 Dywizji Piechoty.
Od 31 kwietnia do 5 maja działała dwoma samolotami z lotniska w Żodzinie, ubezpieczając akcje bombardierskie 14 eskadry wywiadowczej przed atakami myśliwców nieprzyjacielskich. 
Mimo wielokrotnych startów na przechwycenie wrogich maszyn, nie doszło w tym czasie do walk powietrznych. W działaniach wzięli udział plut. Antoni Smętowski i kpr. Ludwik Patalas, a także jeden z pilotów 14 eskadry – plut. Bartkowiak. Piloci latali wówczas na samolotach Oeffag D.3. 
Od 14 do 18 kwietnia eskadra wykonała 18 lotów, głównie wywiadowczych. Podczas jednego z nich, w trakcie ataku na stanowiska sowieckiej artylerii, został zestrzelony i dostał się do niewoli ppor. Władysław Filipiak. Jednakże wkrótce zbiegł i dołączył do eskadry.
Na początku maja dowódca 4 Armii gen. Stanisław Szeptycki odwołał podporządkowanie taktyczne eskadr i podporządkował je bezpośrednio sobie. Wyznaczył też rejony działania eskadr. 13 eskadra myśliwska, wspólnie z 12 eskadrą operować miała w rejonie Bobrujska.
Jeszcze przed wycofaniem się 14 Dywizji Piechoty z Bobrujska, do obrony Mińska został oddelegowany klucz myśliwski.
Czerwiec dla eskadr 7 dywizjonu rtm. Buckiewicza był okresem stosunkowo spokojnym. Na linii Berezyny walki ustały. W tym czasie 13 eskadra w Kisielewiczach koło Bobrujska. 
Zachowywała przy tym dość dużą wartość bojową. Od 12 do 20 czerwca wspólnie z 12 eskadrą przeprowadziła 15 lotów bojowych, a do końca czerwca prawie 30. Ostatnim dniem aktywnej akcji lotniczej na linii Berezyny był 29 czerwca, gdy załogi 13 i 12 eskadry przeprowadziły łącznie siedem lotów wywiadowczych i szturmowych w rejonie przyczółków i przepraw nieprzyjaciela. W końcu czerwca rozpoczęło się natarcie oddziałów sowieckich na linii Berezyny, a wobec przewagi przeciwnika, nastąpił odwrót wojsk polskich. Błyskawicznie prowadzonych przez bolszewików działania ofensywne zmusiły eskadrę do wycofania się z bezpośrednio zagrożonej strefy. Eskadra zmuszona była do częstych przegrupowań. Czyniono je na tyle sprawnie, że lotnicy zawsze mogli wspierać walczącą 14 Dywizje Piechoty aż do rejonu Białegostoku. 
W pierwszych dniach lipca eskadra opuściła lotnisko Serebrianka i ruszyła do Baranowicz. W tym czasie dysponowała tylko dwoma samolotami. W Baranowiczach najczęściej latali na nich: dowódca eskadry por. Edmund Norwid-Kudło oraz sierż. Antoni Smętkowski, sierż. Władysław Filipiak i sierż. Ludwik Patalas.
16 lipca eskadra opuściła Baranowicze i wycofała się do Hajnówki. 
Z Hajnówki przez Siemiatycze dotarła 27 lipca do Siedlec. Stąd wykonała kilka lotów na rozpoznanie rejonu Brześcia i przepraw nieprzyjaciela organizowanych na Bugu. Następnie odleciała do Warszawy i zainstalowała się na lotnisku w Siekierkach. Tam eskadra ta została przydzielona do dyspozycji nowo utworzonej 5 Armii gen. Władysława Sikorskiego.
Jeszcze 1 i 3 sierpnia wykonała loty wywiadowcze w trójkącie Pułtusk – Nasielsk – Ciechanów. Te działania wyczerpały jednak siły eskadry do tego stopnia, że w pierwszej dekadzie sierpnia zmuszona był zaprzestać działań bojowych.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina.
Eskadra nadal wchodziła w skład 5 Armii gen. Władysława Sikorskiego i stacjonowała na lotnisku Siekierki.
Brak aktywności lotnictwa przeciwnika powodował, że eskadra używana była do zadań szturmowych i rozpoznawczych, głównie w obszarze Pułtusk–Nasielsk–Ciechanów. 
15 sierpnia eskadra przeprowadziła kilka lotów bojowych w rejonie Nasielska. Podczas jednego z tych lotów w ataku na sowiecką kolumnę amunicyjną wyróżnił się ppor. Władysław Zdunik. 
16 i 17 sierpnia eskadra współdziałała z wojskami wypierającymi oddziały sowieckiej 3 Armii z Pułtuska. Drugiego dnia walk o to miasto został zestrzelony i zginął pilot eskadry sierż. Kazimierz Jankowski. 
18 sierpnia cała eskadra uczestniczyła w walkach o Ciechanów, wykonując tego dnia 8 lotów szturmowych.
W czasie ofensywy wojsk polskich, eskadra atakowała w rejonie Włocławka i Płocka wycofujące się oddziały 3 Korpusu Kawalerii Gaja.
W trakcie tych walk zestrzelony został samolot sierż. Ludwika Patalasa, ale pilot przeciągnął maszynę, lądując już za liniami własnych oddziałów. W bojach o Płock ponownie wyróżnia się ppor. Władysław Zdunik, skutecznie zwalczający sowiecką artylerię i gniazda ciężkich karabinów maszynowych.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12 i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza i 19 eskadra myśliwska. 
Od 5 września, bazująca na lotnisku Dojlidy, 13 eskadra prowadziła działania w kierunku Białegostoku i Grodna. 
Działała przy tym na korzyść oddziałów lądowych 2 Armii gen. Edwarda Rydza-Śmigłego. W czasie lokalnych walk nad Świsłoczą i pod Odelskiem wspierała własną piechotę.
Podczas walk o Grodno eskadra osłaniała przeprawę własnych wojsk, prowadząc naloty szturmowe w rejonie miasta oraz w obszarze Indra – Odelsk.
Po zdobyciu miasta, przegrupowała się do Grodna.
W następnych dniach 13 eskadra nadal zwalczała nieprzyjaciela na przeprawach przez Swisłocz
W dniu zakończenia działań 13 eskadra myśliwska stacjonowała w Lidzie.
W czasie działań wojennych załogi eskadry wykonały 547 lotów bojowych o łącznej ilości 793 godzin. Zginęło 4 lotników.
Eskadra w okresie pokoju.
W 1921, będąca w składzie V dywizjonu, 13 eskadra myśliwska przegrupowała się na lotnisko Ławica. Tu weszła w skład formującego się 3 pułku lotniczego. 
W pierwszym okresie pobytu w Poznaniu występowały olbrzymie problemy logistyczne. Ogólnie trudna sytuacja finansowa odrodzonego Państwa Polskiego dotknęła dotkliwie i wojsko, a w tym także lotnictwo.
Trudności występowały w zakresie zakwaterowania, wyżywienia, wyposażenia osobistego itp. Tragicznie też przedstawiała się sprawa związana z wyposażeniem w samoloty. Na stanie eskadry było kilka maszyn typu Fokker D-VII, które w ramach ujednolicenia sprzętu były co prawda uzupełniane, ale tylko doraźnie. Stąd szkolenie personelu latającego odbywało się na niskim poziomie.
W wyniku reorganizacji lotnictwa, w marcu 1925, 13 eskadra myśliwska przemianowana została w 111 eskadrę myśliwską. 
Jesienią 1928, w ramach uporządkowania nazewnictwa, jednostkę przemianowano na 131 eskadrę myśliwską.
Wypadki lotnicze.
W okresie funkcjonowania eskadry miały miejsce następujące wypadki lotnicze zakończone obrażeniami lub śmiercią pilota:

</doc>
<doc id="800141" url="https://pl.wikipedia.org/wiki?curid=800141" title="Chlewisk Dolny">
Chlewisk Dolny

Chlewisk Dolny – wieś w Polsce położona w województwie podlaskim, w powiecie sokólskim, w gminie Suchowola.
Administracyjnie wsie Chlewisk Dolny i Chlewisk Górny tworzą sołectwo "Chlewisk Dolny i Górny".
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="800144" url="https://pl.wikipedia.org/wiki?curid=800144" title="Hyde (muzyk)">
Hyde (muzyk)

Hyde – wokalista japońskiego zespołu rockowego L’Arc-en-Ciel. Dołączył do Laruku w 1991 roku, po opuszczeniu Jerusalem's Rod, w którym grał na gitarze. Wcześniej jego pseudonim brzmiał hide. Zmienił go ze względu na zbyt częste mylenie go z członkiem X-Japan.
Życiorys.
W 1991 roku grał w zespołach Kiddy Bombs i Jerusalem's Rod, które opuścił po paru miesiącach. W tym samym czasie dołączył do grupy L’Arc~en~Ciel, która podpisała kontrakt z niezależną wytwórnią płytową Danger Crue, by następnie przejść do większej wytwórni - Ki/oon Records, poddziału Sony.
W 1998 roku poznał Megumi Oishi, japońską modelką, z którą się ożenił w 2000 roku. Mają syna, który urodził im się 11 listopada 2003 roku. Jego imię do tej pory jest tajemnicą. Pierwszym solowym albumem Hyde’a był "Roentgen" wydany w 2002 roku. W tym samym roku wydał angielską wersję tego albumu.
Ma na swoim koncie dwie role w japońskich filmach. Najbardziej znany to "Moon Child", gdzie zagrał wampira u boku muzyka Gackta. Drugi obraz to "Kagen no Tsuki", gdzie wcielił się w postać Adama.
Album "666" został wydany w grudniu 2003 roku. W 2006 roku wydał płytę "Faith" i zaczął koncertować po Stanach Zjednoczonych. Wszystkie trzy albumy pokryły się złotą płytą w Japonii. W 2008 roku wraz z gitarzystą K.A.Z'em założył zespół VAMPS. Zespół wydał do tej pory trzy albumy - "Vamps", "Beast" i najnowszy z 2014 roku zatytułowany "Bloodsuckers""."
Hyde skomponował muzykę do gry "Final Fantasy" - "" i piosenki "Glamourus Sky" Miki Nakashimy. Stworzył wraz z L’Arc~en~Ciel muzykę do wielu anime, między innymi do "Great Teacher Onizuka" oraz "Fullmetal Alchemist".

</doc>
<doc id="800145" url="https://pl.wikipedia.org/wiki?curid=800145" title="Leszczyniec (Góry Kamienne)">
Leszczyniec (Góry Kamienne)

Leszczyniec (736 m n.p.m.) (niem. "Haselberg") – góra graniczna w południowo-zachodniej Polsce i północnych Czechach, w Sudetach Środkowych, w Górach Kamiennych. Brak czeskiej nazwy góry. Czasami przenoszona jest nań nazwa Červená hora z pobliskiego szczytu, znajdującego się po czeskiej stronie.
Wzniesienie położone jest na polsko-czeskiej granicy państwowej, w Sudetach Środkowych, w Górach Kamiennych, w środkowej części pasma Gór Suchych ("Javoří hory"), na południowy zachód od miejscowości Bartnica; obszarowo w większej części wzniesienie jest po stronie Czech. Góra w kształcie stożka o stromych zboczach, z wyraźnie zaznaczonym, płaskim wierzchołkiem.
Jest to wzniesienie zbudowane ze skał wylewnych - porfirów kwarcowych (trachitów), należących do północno-wschodniego skrzydła niecki śródsudeckiej. Poniżej szczytu na południowo-wschodnim zboczu góry wyrobisko górnicze nieczynnego kamieniołomu trachitu.
Wzniesienie w całości porośnięte lasem świerkowym regla dolnego. Przez szczyt przechodzi granica państwowa z Czechami.
Cały masyw porośnięty lasami mieszanymi - świerkowo-bukowymi dolnego regla. Czeska, południowo-zachodnia część znajduje się w Obszarze Chronionego Krajobrazu Broumovsko.
Turystyka.
W pobliżu szczytu przechodzi szlak turystyczny:
Po czeskiej stronie przez szczyt prowadzi:

</doc>
<doc id="800151" url="https://pl.wikipedia.org/wiki?curid=800151" title="Okean Elzy">
Okean Elzy

Okean Elzy (; występujący też jako O.E.) – ukraiński zespół pop-rockowy, założony w 1994 roku we Lwowie. Liderem i wokalistą grupy jest Swiatosław Wakarczuk.
Zespół do tej pory występował w Polsce sześć razy: 28 lutego 2007, 25 marca 2014, 13 czerwca 2015, 17 grudnia 2016, 28 czerwca 2022, oraz 29 listopada 2022. Grupa gościła w warszawskim klubie Stodoła, hali Koło oraz Hali Torwar.
Historia.
Do 1998: Okres lwowski.
W 1992 roku Andrij Holak (wokal) stworzył grupę Kłan tyszi ("Клан тиші", tł. Klan ciszy), w skład którego weszli jego znajomi: Pawło Hudimow (gitara), Jurij Chustoczka (gitara basowa) oraz Denys Hlinin (perkusja). Grupa występowała w domach kultury rodzinnego Lwowa. Dwa lata później Andrij Holak ożenił się i opuścił grupę, a Kłan tyszi przekształcił się w trio.
W marcu 1994 muzycy poznali się z dziewiętnastoletnim wtedy studentem fizyki teoretycznej Swiatosławem Wakarczukiem. Latem Wakarczuk przyszedł na pierwszą próbę, a od jesieni czwórka grała próby regularnie i już 12 października 1994 roku, jak się powszechnie uważa, powstała nowa grupa – Ocean Elzy. Zespół grał głównie mieszankę pop i lirycznej muzyki rockowej. Wakarczuk został wokalistą grupy oraz autorem większości tekstów i muzyki zespołu.
W grudniu 1994 zespół nagrał swoje pierwsze cztery demo dla studia „Hałwoks”. Pierwszy poważny występ miał miejsce 12 stycznia 1995 roku przed Lwowską Operą, gdzie zebrało się siedem tysięcy widzów. Tego samego roku, w ramach autorskiego projektu muzycznego „Je” znanego lwowskiego muzyka Ołeha „Johna” Suka zespół nakręcił swój pierwszy nieoficjalny teledysk do piosenki „Long time ago” (reżyserem był Wołodymyr Zajkowski) i wystąpił na festiwalu „Czerwona Ruta” we Lwowie. W 1996 roku grupa wydała maxi-singla „Budynok zi skła”. Począwszy od tego samego 1996 roku, О.Е. zaczął aktywnie koncertować – nie tylko na Ukrainie, ale i w Polsce, Niemczech i Francji, wziął udział w Tawrijskich ihrach (, tł. Taurydzkie gry), a także, wraz z innymi ukraińskimi grupami, wystąpił na jednej scenie z Deep Purple podczas „Osinniego rok-marafonu” w Kijowie. W 1997 roku odbył się pierwszy znaczący koncert solowy grupy we Lwowie. zaś w kwietniu 1998 muzycy przenieśli się do Kijowa.
1998–2004: „Złoty” skład.
W 1998 roku O.E. rozpoczął współpracę z producentem Witalijem Klimowem, podpisał kontrakt z „Nova Records” oraz nagrał debiutancki album, który ujrzał światło dzienne we wrześniu pod nazwą "Tam, de nas nema". Piosenki grupy zajmowały pierwsze miejsca na listach przebojów, ich liryczność i niezwykły wokal Swiatosława Wakarczuka zyskały fanów na całej Ukrainie. W 1999 Okean Elzy wystąpił w paryskiej МСМ Café (wystąpienie transmitowała telewizja МСМ International), wziął udział w rosyjskim festiwalu „Naszestwije” (). Także w 1999 na Tawrijskich ihrach muzycy otrzymali nagrody w kategorii „Debiut roku” i „Najlepsza piosenka” (za utwór „Tam, de nas nema” z albumu o tej samej nazwie). Tego samego roku miała miejsce też reedycja albumu w Rosji. Wielką popularność w tym kraju Okean Elzy zyskał jednak po premierze filmu Aleksieja Bałabanowa „Brat 2” i pojawieniu się w regularniej rotacji w MTV klipów „Tam, de nas nema” oraz „Sosny” ().
21 lutego 2000 roku grupa zakończyła prace nad drugą płytą, "Jananebibuw", która została wydana w dwóch wytwórniach, ukraińskim Nova Records i rosyjskim Real Records. Już po jej premierze do О.Е. dołączył klawiszowiec Dmytro Szurow, wtedy jako muzyk sesyjny, i rozpoczęły się występy, i próby w nowym składzie. Dwa razy z rzędu, w roku 2000 i 2001, na Tawrijskich ihrach О.Е. został laureatem w kategorii „Najlepsza grupa pop”. W 2001 roku grupa wydała album "Model", po nagraniu którego Szurow stał się piątym oficjalnym członkiem zespołu. Tego samego roku w ramach współpracy z firmą Pepsi О.Е odbył tournée po Ukrainie. Na Tawrijskich ihrach 2002, pod koniec 2001 roku dwie ich piosenki, „Druh” i „911”, znalazły się na liście dziesięciu najbardziej popularnych hitów Ukrainy, a Okean Elzy uznano „Najlepszym rockowym zespołem”. "Model" otrzymał tytuł „Albumu roku”. Rok po wydaniu płyty "Supersymetrija" (2003), która jako pierwsza na Ukrainie uzyskała status dwukrotnie platynowej, grupę opuścili basista Jurij Chustoczka i klawiszowiec Dmytro Szurow. Obaj wzięli się za realizację projektu „Esthetic Education”.
2004–2012: Drugi skład i projekty solowe Wakarczuka.
Od 2004 roku w zespole grają basista Denys Dudko i serbski klawiszowiec Miloš Jelić, który współpracował z grupą podczas trasy koncertowej „Tychyj okean” (, tł. Ocean Spokojny). Pierwszy koncert O.E. w nowym składzie miał miejsce w lipcu w mieście Ałmaty. W kwietniu 2005 roku grupę opuścił gitarzysta Pawło Hudimow. Wydarzenie to zyskało znaczny rozgłos, ponieważ, według słów Hudimowa, inicjatorem zmiany składu był Wakarczuk. Już po miesiącu zastąpił go gitarzysta Petro Czerniawski. 22 września 2005 roku miała miejsce premiera albumu "Gloria", którego nakład wyprzedany już pierwszego dnia. W ciągu sześciu godzin sprzedano sto sześć tysięcy egzemplarzy, a do końca roku dwieście tysięcy.
Wokalista Swiatosław Wakarczuk jako ambasador dobrej woli Programu Narodów Zjednoczonych ds. Rozwoju dla młodzieży na Ukrainie brał udział w projektach społecznych i kulturalnych. W szczególności, wszystkie środki uzyskane ze sprzedaży singla „Weseli, brate, czasy nastały” przeznaczony były dla domu dziecka w Makiejewce. W 2006 roku zespół zagrał koncert dla ukraińskich Sił Pokojowych w Kosowie.
25 kwietnia 2007 roku Okean Elzy zaprezentował swój nowy album, "Mira". Dzieło dedykowane było zmarłemu realizatorowi dźwięku grupy, Serhijowi Towstołuzkiemu. Członkowie O.E. uważają album za najbardziej rockowy w całej historii zespołu.
W grudniu tego samego roku grupa opublikowała wideo do utworu „Łyst do mamy”, premiera którego związana była Dniem Sił Zbrojnych Ukrainy.
W 2008 roku Swiatosław Wakarczuk zaprezentował swój pierwszy jazzowy projekt „Wnoczi”, wypuszczając na rynek debiutancki album. Dzieło ukazało się pod jego nazwiskiem, jako inspiratora projektu, jednak pracowali nad mo, zarówno wszyscy członkowie O.E., jak i wielu zaproszonych muzyków. Jednym z najbardziej rozpoznawalnych utworów albumu stała się liryczna piosenka „Taka, jak ty”, a także „Ne opuskaj swoji oczi”.
10 marca 2010 roku został przedstawiony siódmy studyjny album grupy, "Dolce Vita". Na płycie oprócz trzynastu utworów znalazła się bonusowa ścieżka, ludowa pieśń „Oj, czyj to kiń stojit'”. Promocja albumu objęła trwające osiem miesięcy tournée „Dolce Vita tour”, w ramach którego zespół zagrał w prawie stu miastach Ukrainy, Rosji, Białorusi i innych krajów Europy, a także w Kanadzie i w Stanach Zjednoczonych. 1 grudnia 2010 roku miała miejsce premiera płyty "Dolce Vita (remastered)" ze zmienionym brzmieniem tych samych piosenek.
27 września 2011 roku zespół zagrał koncert w Państwowym Pałacu Kremlowskim w Moskwie. W sześciotysięcznej hali był nadkomplet, a po koncercie muzycy kilka razy grali na bis. O.K. zagrał wespół z orkiestrą symfoniczną MSW Federacji Rosyjskiej pod batutą Fieliksa Aranowskiego.
13 grudnia 2011 na kanale grupy w serwisie YouTube miała miejsce prezentacja drugiego solowego projektu Wakarczuka, "Briussiel". Po premierze grupa odbyła promocyjne tournée po miastach obszaru WNP. Do utworów „Airplane” i „Adrenalin” () nakręcono teledyski.
21 września 2012 roku grupa O.E. wzięła udział w koncercie w ramach XI Międzynarodowego Forum Inwestycyjnego w Soczi. Występ grupy odbył się także na ostatnim koncercie w ramach Red Rocks Festival w Londynie, w przeddzień zamknięcia Igrzysk Olimpijskich 2012. Oprócz znanych już przebojów, muzycy po raz pierwszy wykonali utwór „All Together”. 
2013: "Zemla".
27 lutego 2013 roku zaprezentowano pierwszy singel z nowego albumu "Zemla", który otrzymał nazwę „Obijmy”. 11 kwietnia oficjalnie poinformowano o zakończeniu współpracy między grupą i gitarzystą Petrem Czerniawskim. Według oficjalnego komunikatu, za decyzją tą stoją „"przyczyny twórcze" i [podjęta została na podstawie] "wspólnego porozumienia wszystkich uczestników"”. Niedługo potem zastąpił go serbski gitarzysta Vladimir Opsenica, który brał udział w nagrywaniu niektórych piosenek z nowego albumu.
Premierę nowego albumu, "Zemla", zaanonsowano 12 kwietnia. 15 maja został on udostępniony w Internecie, zaś krążek CD pojawił się w sprzedaży na Ukrainie 20 maja, a w innych krajach – 22 maja. 19 maja muzycy rozpoczęli tournée poświęcone promocji płyty.
Od 2014: 20-lecie działalności artystycznej.
W latach 2014–2015 grupa odbyła ogólnokrajową trasę koncertową z okazji swojego 20-lecia. 21 czerwca 2014 roku w ramach tejże odbył się ponad trzygodzinny koncert na Stadionie Olimpijskim w Kijowie. Kilka utworów zespół zagrał w starym składzie: Swiatosław Wakarczuk, Denys Hlinin, Jurij Chustoczka, Dmytro Szurow, Pawło Hudimow. Jedynym byłym członkiem grupy, który nie pojawił się na scenie, był Petro Czerniawski, który grał w zespole od 2005 do 2013 roku. Koncert zgromadził ponad siedemdziesiąt tysięcy widzów i był największym koncertem w historii Ukrainy.
14 grudnia 2014 na Placu Niepodległości w Kijowie grupa zagrała koncert wsparcia dla Euromajdanu w swoim „złotym” składzie: Wakarczuk, Hudimow, Chustoczka, Szurow i Hlinin. Specjalnie w tym celu Chustoczka przyleciał z Paryża. Swój występ muzycy zakończyli słowami: „"Ważne rzeczy łączą, pamiętajcie... Dziękujemy, wszystko dopiero się zaczyna!"”.
W nocy z 3 na 4 lutego 2015 roku Swiatosław Wakarczuk wraz z dwoma muzykami sesyjnymi (Armen Kostandian – kachon; Merab Nutsubidze – tamburyn) nagrał piosenkę z repertuaru zespołu Skriabin, „Mowczaty”, którą zadedykował pamięci tragicznie zmarłego dzień wcześniej lidera zespołu Andrija Kuźmenki. Wakarczuk śpiewał i grał na pianinie elektrycznym.

</doc>
<doc id="800153" url="https://pl.wikipedia.org/wiki?curid=800153" title="7 Eskadra Lotnictwa Taktycznego">
7 Eskadra Lotnictwa Taktycznego

7 Eskadra Lotnictwa Taktycznego – powołana na podstawie zarządzenia Ministra Obrony Narodowej nr PF-74/Org. z dnia 15 lipca 1999 roku i rozkazu Szefa Sztabu Generalnego WP nr 083/Org. z dnia 9 sierpnia 1999 roku jednostka lotnicza o profilu myśliwsko-bombowym wydzielona do Sił Szybkiego Reagowania NATO.
Historia.
Eskadra kontynuowała tradycje 7 pułku lotnictwa bombowo-rozpoznawczego, którego historia rozpoczęła się od powołania na podstawie rozkazu nr 019 z dnia 22 stycznia 1946 Naczelnego Dowódcy Wojska Polskiego i otrzymała nazwę: "7 samodzielny pułk lotniczy bombowców nurkujących". Na miejsce jego bazowania została wyznaczona Leźnica Wielka, koło Łęczycy, a pierwszym polskim dowódcą został mjr pil. Szczepan Ścibior.
W początkowym okresie swojej historii jednostka była wielokrotnie przebazowana. Kolejno stacjonowała na lotniskach:
Szkolenie.
Od momentu powołania 7 eskadra lotnictwa taktycznego otrzymała zadanie uzyskania interoperacyjności z jednostkami lotniczymi NATO. W tym celu piloci eskadry szkoleni byli przez instruktorów ze Stanów Zjednoczonych, Wielkiej Brytanii i Kanady według Programu Osiągania Zdolności Bojowej do osiągnięcia statusu gotowości do działań realizując roczny nalot ponad 120 godzin. Czterech pierwszych pilotów zakończyło to szkolenie w połowie 2000 roku, przez co stali się pierwszymi polskimi lotnikami z uprawnieniami do lotów w ramach sił NATO. Byli to majorowie: Tadeusz Mikutel, Wojciech Stępień, Krzysztof Walczak oraz kapitan Grzegorz Węglorz, (niepełne szkolenie przeszedł major Adam Świerkocz, który status gotowości bojowej osiągnął w 2002 roku). Trzech pierwszych pilotów zdobyło także uprawnienia instruktorskie, w celu szkolenia pozostałej części eskadry.
Już w maju 2000 roku cztery samoloty eskadry, 11 załóg lotniczych oraz personel techniczny wzięli udział w międzynarodowych ćwiczeniach lotniczych "Cooperative Banners 2000" w Stavanger w Norwegii. Podczas tych ćwiczeń 29 maja 2000 – został zrealizowany pierwszy wylot samolotów eskadry całkowicie poza granicami kraju we wspólnym ugrupowaniu z norweskimi F-16. Od czasu tamtych ćwiczeń dzień ten jest uznawany za święto eskadry.
Na przełomie września i października 2001 eskadra, jako pierwsza w Polsce jednostka lotnicza, była poddana kontroli gotowości do działań według procedur NATO – TACEVAL. W czasie kontroli jednostka została przebazowana na lotnisko operacyjne, z którego realizowała misje uderzeniowe na poligonie. Wszystkie zadania wykonywane były zgodnie z zasadami stosowanymi w Sojuszu, z wykorzystaniem języka angielskiego jako podstawowego języka dowodzenia i współdziałania. Zarówno personel latający jak i techniczny potwierdził tym swoją gotowość do działań w strukturach NATO.
Eskadra od początku istnienia uczestniczyła w wielu krajowych i zagranicznych międzynarodowych ćwiczeniach lotniczych:
Piloci eskadry (mjr M. Erdmański, kpt. M. Kejna, kpt. W. Śramkowski) trzykrotnie reprezentowali Wojska Lotnicze i Obrony Powietrznej wykonując pokaz indywidualnego pilotażu na Su-22 podczas pokazów lotniczych AIR SHOW w Radomiu w latach 2001-2003.
Dnia 25 września 2007 w okolicach Jasienia k. Kościanu podczas polsko-włoskiej wymiany "Italian Dancer 2007" pilot eskadry (por. G. Gołas) katapultował się wraz z pilotem włoskim z uszkodzonego po zderzeniu z ptakiem samolotu Włoskich Sił Powietrznych typu AMX.
Wyposażenie.
Wyposażenie współczesne.
Eskadra wyposażona jest od maja 1986 roku w samoloty myśliwsko-bombowe Su-22, w kodzie NATO oznaczone nazwą "Fitter-K". Samoloty te występują w dwóch wariantach: jednomiejscowy Su-22M4 oraz dwumiejscowy Su-22UM3K. Oba są jednosilnikowymi, turboodrzutowymi, naddźwiękowymi samolotami o zmiennym kącie skosu skrzydeł, przeznaczonymi głównie do zwalczania celów naziemnych oraz nawodnych, a także do wykonywania lotniczego rozpoznania wzrokowego, fotograficznego oraz radioelektronicznego.
Dyslokacja do Świdwina.
Na przełomie 2007 i 2008 roku 7 eskadra lotnictwa taktycznego rozkazem Ministra Obrony Narodowej została przeniesiona na stałe do 21 bazy lotniczej w Świdwinie. Powodem przebazowania była zmiana charakteru 33 bazy lotniczej w Powidzu, która od tej pory miała zostać bazą dla samolotów transportowych, między innymi polskich C-130 Hercules. Ostatni wylot samolotów Su-22 z lotniska w Powidzu nastąpił 5 lutego 2008. Obecnie samoloty eskadry służą razem z samolotami 40 eskadry lotnictwa taktycznego wspólnemu realizowaniu zadań bojowych obydwu eskadr.

</doc>
<doc id="800163" url="https://pl.wikipedia.org/wiki?curid=800163" title="Goku jr.">
Goku jr.



</doc>
<doc id="800164" url="https://pl.wikipedia.org/wiki?curid=800164" title="St. Petersburg Open">
St. Petersburg Open

St. Petersburg Open – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach twardych w rosyjskim Petersburgu od 1995 z roczną przerwą, w 2014 roku. W 2020 roku zawody miały rangę ATP Tour 500, natomiast w latach 2009–2019 oraz od 2021 roku zawody były zaliczane do ATP Tour 250. Ostatnia edycja turnieju została rozegrana w 2021 roku.

</doc>
<doc id="800174" url="https://pl.wikipedia.org/wiki?curid=800174" title="Lista meczów reprezentacji San Marino w piłce nożnej mężczyzn">
Lista meczów reprezentacji San Marino w piłce nożnej mężczyzn

Poniższe zestawienie zawiera wykaz wszystkich spotkań międzynarodowych rozegranych przez reprezentację San Marino w piłce nożnej.
Mecze oficjalne.
San Marino jest członkiem FIFA i UEFA od 1988 roku. W 1990 roku zadebiutowało w oficjalnych rozgrywkach, którymi były eliminacje Mistrzostw Europy 1992 w Szwecji. Piłkarska reprezentacja San Marino rozegrała dotąd 193 oficjalne mecze. Jej bilans to 1 wygrana, 8 remisów i 184 porażki. Bilans bramkowy: 28 zdobytych goli przy 789 straconych.
Jedyne zwycięstwo San Marino odniosło w 2004 roku, kiedy to w towarzyskim meczu pokonało na Stadionie Olimpijskim w Serravalle 1:0 Liechtenstein po bramce Andy’ego Selvy. Pozostałe sukcesy reprezentacji to osiem remisów: 0:0 z Turcją w Serravalle (1993), 1:1 z Łotwą w Rydze (2001), 2:2 z Liechtensteinem w Vaduz (2003), 0:0 z Estonią w Serravalle (2014), 0:0 z Liechtensteinem w Vaduz (2020), 0:0 z Gibraltarem w Serravalle (2020), 0:0 z Seszelami w Serravalle (2022) oraz 1:1 z Saint Lucia w Gros Islet (2022). Dwukrotnie w historii San Marino udało się zdobyć w jednym meczu więcej niż jednego gola – oba przypadki miały miejsce w spotkaniach towarzyskich. Najwyższej porażki reprezentacja San Marino doznała w meczu eliminacji Mistrzostw Europy 2008, kiedy to na własnym boisku przegrała z Niemcami 0:13. W dalszej kolejności znajdują się porażki 0:11 z Holandią w Eindhoven (2011) oraz czterokrotnie 0:10 z Norwegią w Oslo (1992), Polską w Kielcach (2009), Chorwacją w Rijece (2016) i Anglią w Serravalle (2021).
Mecze nieoficjalne.
Przed afiliacją z FIFA i UEFA reprezentacja San Marino rozegrała 4 nieoficjalne spotkania międzynarodowe. 28 marca 1986 w Serravalle uległa ona olimpijskiej reprezentacji Kanady w meczu inaugurującym zmagania San Marino na arenie międzynarodowej. W 1987 roku piłkarze San Marino wzięli udział w igrzyskach śródziemnomorskich, w których zakończyli rywalizację zdobyciem 1 punktu, co oznaczało zajęcie ostatniego miejsca w grupie B. W maju 2017 roku Sanmaryńczycy rozegrali w Empoli nieoficjalny mecz przeciwko reprezentacji Włoch (0:8), złożonej w większości z piłkarzy kadr młodzieżowych. Spotkania przeciwko Libanowi, Syrii oraz Włochom wliczane są przez FSGC do oficjalnego rejestru spotkań.

</doc>
<doc id="800175" url="https://pl.wikipedia.org/wiki?curid=800175" title="Algorytm działający w miejscu">
Algorytm działający w miejscu



</doc>
<doc id="800177" url="https://pl.wikipedia.org/wiki?curid=800177" title="Cannoli">
Cannoli



</doc>
<doc id="800178" url="https://pl.wikipedia.org/wiki?curid=800178" title="Zygmunt Hubner">
Zygmunt Hubner



</doc>
<doc id="800180" url="https://pl.wikipedia.org/wiki?curid=800180" title="Szkodniki sosen">
Szkodniki sosen

Sosny ("Pinus" spp.) stanowią istotne źródło pożywienia dla wielu owadów, które żerując doprowadzają do uszkodzenia i zniekształcenia różnych części roślin i w efekcie do obniżenia kondycji drzew i jakości pozyskiwanego z nich surowca, co sprawia, że zwalczane są jako szkodniki. Czasem przenoszą również czynniki chorobotwórcze - szkodliwe wirusy, bakterie lub grzyby. Szczególnie groźne są dla monokultur sosnowych, w których panują warunki sprzyjające rozprzestrzenianiu się szkodników.
Oligofagi sosny.
Oligofagi sosny występujące w Polsce żerują głównie na sośnie zwyczajnej.
Szkodniki upraw sosnowych.
Uprawy leśne, w tym sosnowe, są szczególnie atrakcyjnym miejscem żerowania dla wielu owadów. Znaczne nasłonecznienie uprawy, w której drzewka nie dochodzą do zwarcia, sprzyja rozwojowi wielu z nich. W uprawach występować mogą wszystkie szkodniki szkółek, liczne szkodniki strzałek (pędów głównych), pędów, pączków i igieł. Wiele z nich atakuje również starsze drzewostany: młodniki, tyczkowiny i drągowiny. Duża ilość różnych szkodników jest spowodowana przede wszystkim nagromadzeniem łatwo dostępnego i wysokowartościowego pokarmu, jakim są organy młodych drzewek, w szczególności pączki i łyko.
Szkodniki igieł.
Szkodliwość tej grupy owadów polega przede wszystkim na ogryzaniu igieł, bądź wysysaniu z nich soków, co prowadzi do osłabienia drzewek. Nie uszkadzają jednak pączków, co umożliwia roślinie regenerację. W tej fazie rozwojowej mogą pojawić się też inne szkodniki, charakterystyczne dla starszych drzewostanów, są to jednak zjawiska rzadsze.
Szkodniki pączków, pędów i szyszek.
Do tej grupy szkodników należą takie, które żerują w pączkach (najczęściej bocznych pędów), pędach bocznych (rzadziej głównych) i w rozwijających się szyszkach. Uszkodzone organy często wydzielają żywicę. Naruszenie pączka lub pędu głównego (strzałki) może doprowadzić do zahamowania wzrostu i silnej deformacji korony.
Szkodniki pędów i strzałek.
Owady z tej grupy uszkadzają korę lub (i) łyko na pędach głównych i bocznych. W tej fazie mogą pojawić się też szkodniki floemu i ksylemu drzewostanów starszych.
Szkodniki młodników sosnowych.
W tej fazie występują szkodniki zarówno z upraw jak i drzewostanów starszych. Niektóre z owadów występujących na uprawach, zasiedlających pędy boczne mogą spowodować w młodnikach lokalne szkody. Staje się to szczególnie niebezpieczne w połączeniu z osłabieniem drzew przez inne czynniki np. spałowanie przez jeleniowate, choroby grzybowe czy działalność innych owadzich szkodników pierwotnych. Młodniki na słabych siedliskach oraz w zasięgu zanieczyszczeń przemysłowych są szczególnie narażone na ataki tej grupy szkodników.
Szkodniki aparatu asymilacyjnego, pędów i pączków.
Szkodliwość tej grupy owadów polega na ogryzaniu igieł, pączków, wysysaniu soków z pędów. Swoją obecność mogą tu zaznaczyć również inne owady, tak z upraw, jak i starszych drzewostanów.
Szkodniki żerujące na pniach drzew.
Największe znaczenie mają w tej grupie szkodniki wtórne. Niektóre z nich zasiedlają w starszych drzewostanach boczne, obumierające gałęzie – w młodniku mogą zasiedlać całą strzałę przyczyniając się do szybkiego wydzielania posuszu.
Szkodniki drzewostanów sosnowych średnich i starszych klas wieku.
Jest to duża grupa owadów, stanowiących istotny czynnik wpływający na stan zdrowotny przeważającej części europejskich lasów sosnowych. Są to zarówno szkodniki pierwotne jak i wtórne, żerują na igłach, pączkach, są ksylo i kambiofagami. Ich wzajemne pojawy korelują się ze sobą jak również z czynnikami atmosferycznymi, siedliskowymi i z czystością siedliska (gleb, wody i powietrza). W formie gradacyjnej mogą wystąpić również w młodszych drzewostanach.
Szkodniki aparatu asymilacyjnego.
Dynamika liczebności większości szkodników igieł sosny ma bezpośredni związek z warunkami środowiskowymi i składem gatunkowym drzewostanów. Ogniska gradacyjne mają miejsce przede wszystkim w skrajnych dla sosny warunkach ekologicznych - w zdegradowanych borach świeżych oraz borach suchych. W takiej sytuacji sosna występuje często w postaci monokultury o ubogim runie. Główne centra gradacyjne najgroźniejszych foliofagów znajdują się: w Borach Tucholskich, Puszczy Piskiej, Augustowskiej, Białej, Nadnoteckiej na Pomorzu Zachodnim, Borach Dolnośląskich oraz kompleksie Opolsko-Częstochowskim. Są to najczęściej szkodniki pierwotne.
Szkodniki floemu i ksylemu.
Gradacje tych szkodników obejmują tereny po gradacjach szkodników igieł oraz te drzewostany, które osłabione zostały z powodu innych przyczyn. Na szczególną uwagę zasługują tu choroby systemów korzeniowych (huba korzeniowa, opieńka miodowa i inne). Do tej grupy należą najczęściej szkodniki wtórne.
Polifagi.
Polifagi żyjące w glebie żerują przeważnie na podziemnych, ale także na nadziemnych częściach roślin, w tym sosen. Swoją szkodliwość wykazują przede wszystkim w terenie otwartym: na uprawach i szkółkach.
głównie pędraki:
w mniejszym stopniu:
Larwy przedstawicieli sprężyków, tzw. drutowce, mogą być jednocześnie roślinożerne, drapieżne, mogą też być saprofagami. Żerują na różnych wysokościach rośliny, uszkadzając ją najczęściej poniżej szyi korzeniowej. Spośród nich należy wymienić grupę, która często jest roślinożerna:
Bibliografia.
oraz:

</doc>
<doc id="800181" url="https://pl.wikipedia.org/wiki?curid=800181" title="Silent Stream of Godless Elegy">
Silent Stream of Godless Elegy

Silent Stream of Godless Elegy - czeski doommetalowy zespół muzyczny założony w 1995 roku. W 2006 wydał płytę Osameli, na której są dwie piosenki w języku polskim-Tańczyłabym i Razem.

</doc>
<doc id="800183" url="https://pl.wikipedia.org/wiki?curid=800183" title="Arkabalista">
Arkabalista



</doc>
<doc id="800184" url="https://pl.wikipedia.org/wiki?curid=800184" title="Alpy Lepontyńskie">
Alpy Lepontyńskie

Alpy Lepontyjskie (niem. "Lepontinische Alpen", wł. "Alpi Lepontine") – część Alp Zachodnich na terenie Szwajcarii (kantony: Valais, Ticino, Gryzonia) oraz we Włoszech (region Piemont). Zajmują centralną część Alp.
Na północy przełęcz Furka oddziela je od Alp Berneńskich, a przełęcz Oberalp oddziela je od Alp Glarneńskich, na wschodzie przełęcz Splügen oddziela je od Alp Retyckich (w Alpach Wschodnich), na południu graniczą z Prealpami Lugańskimi przez przełęcz San Jorio, a na zachodzie przełęcz Simplon odgradza pasmo od Alp Pennińskich. Najwyższym szczytem pasma jest Monte Leone, który osiąga 3552 m.
W Alpach Lepontyńskich bierze początek wiele rzek, między innymi: dopływy Rodanu na zachodzie, Reuss na północy, Vorderrhein i Hinterrhein (dopływy Renu) na wschodzie oraz Ticino i Toce na południu.
Znajdują się tu ważne połączenia komunikacyjne, np. tunel kolejowy Simplon, który łączy miejscowości Brig i Domodossola; Tunel kolejowy Świętego Gotarda i Tunel drogowy Świętego Gotarda łączące Andermatt z Airolo oraz Tunel San Bernardino.
Podgrupy:
Najwyższe szczyty Alp Lepontyńskich:
Przełęcze:
Schroniska:

</doc>
<doc id="800185" url="https://pl.wikipedia.org/wiki?curid=800185" title="Carlos Kalmar">
Carlos Kalmar

Carlos Kalmar (ur. 1958 w Montevideo) - urugwajski dyrygent austriackiego pochodzenia. Od 2003 jest dyrektorem muzycznym Orkiestry w Oregonie ("Oregon Symphony") w Portland.
Naukę gry na skrzypcach rozpoczął w wieku sześciu lat. Mając piętnaście lat pobierał lekcje dyrygentury w wiedeńskiej Akademii Muzycznej, gdzie jego nauczycielem był Karl Österreicher. W 1984 zdobył pierwszą nagrodę w konkursie dyrygentury im. Hansa Swarowsky'ego w Wiedniu. 
W przeszłości Kalmar piastował stanowisko dyrektora muzycznego Orkiestry w Hamburgu ("Hamburger Symphoniker"), Orkiestry w Stuttgarcie oraz Teatru Anhaltckiego w Dessau-Roßlau.

</doc>
<doc id="800186" url="https://pl.wikipedia.org/wiki?curid=800186" title="Ida Kurcz">
Ida Kurcz

Idalia Maria "Ida" Kurcz (ur. 13 września 1930 w Łodzi) – psycholog, profesor zwyczajny doktor habilitowany.
Życiorys.
Od 1951 jest związana z Wydziałem Psychologii Uniwersytetu Warszawskiego. Podjęła pracę w Instytucie Psychologii PAN i w Szkole Wyższej Psychologii Społecznej.
Członek Komitetu Nauk Psychologicznych PAN, towarzystw naukowych krajowych i zagranicznych. Również redaktor czasopism i podręczników. Współpracuje z magazynem psychologicznym Charaktery.
W 2011 została odznaczona Krzyżem Kawalerskim Orderu Odrodzenia Polski.
Wykorzystując własne badania empiryczne zajmuje się problematyką z zakresu psychologii poznawczej i psycholingwistyki, której jest w Polsce prekursorką.

</doc>
<doc id="800192" url="https://pl.wikipedia.org/wiki?curid=800192" title="Kuzniecow">
Kuzniecow

Kuzniecow – jedno z najpopularniejszych nazwisk rosyjskich. W wersji żeńskiej Kuzniecowa.

</doc>
<doc id="800197" url="https://pl.wikipedia.org/wiki?curid=800197" title="Socjalistyczna Partia Chile">
Socjalistyczna Partia Chile

Socjalistyczna Partia Chile (hiszp. "Partido Socialista de Chile", PSCh) – partia polityczna założona w 1933, obecnie o charakterze socjaldemokratycznym. Wchodziła w skład lewicowych koalicji: Frontu Ludowego (1936–41), Frontu Akcji Ludowej (1956–65), Jedności Ludowej (1969–73). uczestniczyła też w ich rządach. Po zamachu stanu Augusto Pinocheta w 1973 została zdelegalizowana i działała w podziemiu do 1989.
Od 1990 jest członkiem koalicji centrolewicowej "Concertación". Po 1990 jest jedną z partii współrządzących. Z Partii Socjalistycznej pochodzą prezydenci wybrani po 2000: Ricardo Lagos i Michelle Bachelet.

</doc>
<doc id="800202" url="https://pl.wikipedia.org/wiki?curid=800202" title="Rezolucja Rady Bezpieczeństwa ONZ nr 1741">
Rezolucja Rady Bezpieczeństwa ONZ nr 1741

Rezolucja Rady Bezpieczeństwa ONZ nr 1741 została uchwalona 30 stycznia 2007 podczas 5626. posiedzenia Rady odbywającego się w Nowym Jorku. Posiedzenie trwało 5 minut.
Najważniejsze postanowienia:

</doc>
<doc id="800205" url="https://pl.wikipedia.org/wiki?curid=800205" title="Rezolucja Rady Bezpieczeństwa ONZ nr 1679">
Rezolucja Rady Bezpieczeństwa ONZ nr 1679

Rezolucja Rady Bezpieczeństwa ONZ nr 1679 została uchwalona 16 maja 2006 podczas 5439. posiedzenia Rady.
Rezolucja ma w przeważającej części charakter deklaracji politycznej i wiąże się z opóźnieniami we wdrażaniu w życie porozumienia pokojowego w sprawie Darfuru. Rada wzywa wszystkie strony do bezzwłocznego podjęcia wypełniania swoich zobowiązań.

</doc>
<doc id="800206" url="https://pl.wikipedia.org/wiki?curid=800206" title="Gerardo Matos Rodríguez">
Gerardo Matos Rodríguez

Gerardo Matos Rodríguez, znany także jako Becho (ur. 28 marca 1897 w Montevideo, zm. 25 kwietnia 1948 tamże) – urugwajski muzyk, kompozytor oraz dziennikarz. Znany jest głównie jako twórca klasycznego utworu „La Cumparsita”, prawdopodobnie najsłynniejszego i najbardziej znanego tanga wszech czasów, które skomponował jako młody student w 1919 i do którego prawa autorskie sprzedał, a następnie przez wiele lat starał się je odzyskać.
Rodríguez urodził się i zmarł w Montevideo, niemniej jednak często podróżował po Europie, a Paryż był w tym czasie jego drugim domem.

</doc>
<doc id="800216" url="https://pl.wikipedia.org/wiki?curid=800216" title="Rezolucja Rady Bezpieczeństwa ONZ nr 1680">
Rezolucja Rady Bezpieczeństwa ONZ nr 1680

Rezolucja Rady Bezpieczeństwa ONZ nr 1680 została uchwalona 17 maja 2006 podczas 5440. posiedzenia Rady.
Rezolucja była reakcją na toczące się negocjacje w sprawie wycofania wojsk syryjskich z Libanu i nie zawiera postanowień o wiążącej mocy prawnej. Za najważniejszy jej zapis można uznać stanowcze wezwanie skierowane do strony syryjskiej, aby pozytywnie odniosła się do propozycji libańskich.

</doc>
<doc id="800220" url="https://pl.wikipedia.org/wiki?curid=800220" title="Partia Pracy (Holandia)">
Partia Pracy (Holandia)

Partia Pracy (niderl. "Partij van de Arbeid", PvdA) – holenderska partia polityczna, założona w 1946, socjaldemokratyczna. Jedna z gł. partii w parlamencie, kilkakrotnie współrządząca (m.in. 1989–2002 i 2007–2010). Premierzy z PvdA: Willem Drees (1948-1958), Joop den Uyl (1973-1977), Wim Kok (1994-2002). Obecnie liderem partii jest Lilianne Ploumen, zaś przewodniczącą partii jest Nelleke Vedelaar.
Powstała w 1946 roku w wyniku reorganizacji środowisk socjaldemokratycznych, liberalnych i chrześcijańskich (Socjaldemokratycznej Partii Pracy (SDAP), Wolnej Unii Demokratycznej (VDB) i Unii Chrześcijańsko-Demokratycznej (CDU)) tworzących w okresie okupacji niemieckiej wspólny front ruchu oporu.
Historia.
Geneza.
Ruch robotniczy, socjalistyczny jest pod względem historycznym, najstarszym ruchem o charakterze polityczny w Holandii. Pierwsze organizacje społeczno-polityczne o takim profilu powstawały już w pierwszej połowie XIX wieku.
W 1868 roku w Amsterdamie założony został oddział I Międzynarodówki, rok później działał on już jako sekcja organizacji międzynarodowej. Część działaczy robotniczych uznawała związki organizacji z Międzynarodówką a w więc organizacją międzynarodową w sposób negatywny, krytyce poddany został też program sekcji która zakładała przejęcie władzy przez proletariat drogą rewolucji oraz wywłaszczenie. Krytycy sekcji uważali że ruch robotniczy potrzebuje organizacji narodowej, zwolennicy takiej postawy w 1871 roku utworzyli Powszechny Holenderski Związek Pracujących (ANWV), wraz z powstaniem ANWV, zaprzestała działalności holenderska sekcja Międzynarodówki. ANWV oficjalnie nie był partią i nie startował w wyborach.
Zrzeszenie Socjaldemokratyczne-Socjaldemokratyczna Partia Robotnicza Holandii.
W 1878 roku powstała pierwsza partia ruchu robotniczego w Holandii, Zrzeszenie Socjaldemokratyczne (SDV). Początkowo SDV nie prowadziła działalności poza stolicą. Na jej wzór założony został w 1882 roku ogólnokrajowy Związek Socjaldemokratyczny (SDB).
W 1888 roku pierwszy poseł socjalistyczny zasiadł w II Izbie Stanów Generalnych. SDV dzieliła się na dwie frakcje. Pierwsza z nich pozostawała zwolennikami walki drogą legislacyjną poprzez wzmocnienie reprezentacji robotniczej w parlamencie i walki o rozszerzenie praw wyborczych. Druga z frakcji uważała, że zmiany osiągnięte mogą jedynie poprzez rewolucję, frakcja ta była bardziej liczna. Na zjeździe partii w Groningen w 1893 roku na którym podjęto ze zrezygnowania z metod parlamentarnych na rzecz rewolucyjnych, frakcja reformistyczna reprezentowana przez dwunastu czołowych działaczy partii wydało manifest proklamujący powstanie nowej partii. W sierpniu 1894 roku partia przybrała nazwę Socjaldemokratyczna Partia Robotnicza Holandii (SDAP). Pozostałe grupy które przyjęły kurs rewolucyjny zostały rozwiązane przez rząd lub rozpadły się same, część byłych członków grup rewolucyjnych w 1900 roku wstąpiła do SDAP.
Dyskusja nad poglądami Eduarda Bernsteina znalazła swoje odzwierciedlenie w Holandii. Pisma "De Nieuwe Tijd" a następnie "De Tribune" skupiły wokół siebie działaczy SDAP pozostających w opozycji do reformistycznego kierownictwa partii. Grupa składała się głównie ze znanych intelektualistów, oskarżali oni frakcję parlamentarną partii o odejście od marksizmu i reformizm.
W 1909 roku na zjeździe SDAP w Deventer, kierownictwo podjęło decyzję o zakazaniu wydawania pisma "De Tribuine" a członkom SDAP którzy nie zamierzali się posłuchać uchwały, zagrozili wyrzuceniem z partii. W odpowiedzi na decyzję władz, działacze rewolucyjni utworzyli Socjaldemokratyczną Partię Holandii która w kwietniu 1918 roku przemianowała się na Komunistyczną Partię Holandii.
Do końca XIX wieku katoliccy holenderscy nie mieli praw wyborczych, gdy nadano im te prawa a w 1904 roku powstała Katolicka Partia Ludowa, dużą część katolików zarzucała Partii Ludowej zbytnie powiązania z klerem katolickim, dlatego też dużą częścią elektoratu SDAP stali się katolicy. Duży napływ środowisk katolickich do partii przyspieszył tendencje reformistyczne wewnątrz partii.
W latach 30. na łamach SDAP doszło do kolejnego rozłamu w tym przypadku chodziło o sposób rozwiązania kryzysu gospodarczego lat 1929-1935. Frakcje rewolucyjne uważały, że kryzys może spowodować rewolucję która obali system kapitalistyczny, frakcje takie chciały aby kierownictwo SDAP nawiązało współpracę z partią komunistyczną, poza Holandią, frakcja nawiązywała kontakty z ruchami trockistowskimi. Ta tendencja nie znalazła poparcia w kierownictwie SDAP, po zjeździe z 1931 roku, frakcja rewolucyjna wystąpiła z partii i utworzyła odrębną, Niezależną Partię Socjalistyczną. Pozostawała ona jednak na uboczu sceny politycznej. W 1935 roku powstała Rewolucyjna Socjalistyczna Partia Robotnicza, także i ta formacje nie zdobyła szerszych wpływów.
W 20-leciu międzywojennym SDAP zwiększyła swoje wpływy, w 1937 roku zdobyła 23 mandaty na 100 mandatów ogółem. Przed wybuchu II wojny światowej na partię swój głos oddawała większość klasy robotniczej i urzędników. W 1936 roku uchwalono bardziej reformistyczny program partii który miał być skierowany nie tylko dla robotników lecz do całego społeczeństwa Holandii.
W okresie okupacji hitlerowskie, socjaldemokraci odmówili współdziałania z partią komunistyczną która była jedną z głównych organizacji tworzących ruch oporu. Nawiązali zaś współpracę z antyfaszystami z partii katolickiej, liberalnej oraz protestanckiej. 9 lutego 1946 roku powołaną partię pod nazwą Partia Pracy, była to kontynuatorka SDAP.
Partia Pracy na scenie politycznej powojennej Holandii.
Partia Pracy została założona w dniu 9 lutego 1946 jako kontynuacja przedwojennej Socjaldemokratycznej Partii Pracy (SDAP), Wolnej Unii Demokratycznej (VDB) i Unii Chrześcijańsko-Demokratycznej (CDU). Nowa partia miała nawiązywać do tradycji politycznej z okresu II wojny światowej, kiedy to socjaldemokraci, liberałowie i chadecy nie konkurowali ze sobą tylko wspólnie walczyli z hitlerowskim okupantem. Część działaczy przedwojennej SDAP nie była zadowolona z aliansu z liberałami, z tego powodu 11 maja 1946 roku, założyli Oude SDAP (OSDAP), który jednak rozpadł się już na początku lat 50. W praktyce wielu byłych członków VDB opuściło Partię Pracy, po powstaniu w 1948 roku Partii Liberalnej.
Partia Pracy przyjęła program który deklarował, że Partia Pracy nie jest partią marksistowską lecz "postępową partią całego narodu", oznaczało to tym samym zrezygnowanie z klasowego charakteru partii na rzecz charakteru ogólnonarodowego. W tym okresie większość krajowych partii reprezentowała interesy jednej z klas społecznych bądź jednej z grup religijnych. Partia postawiła sobie za cel zbudowanie "socjalizmu personalnego" co zapewnić miało obywatelowi "pełną samodzielność i odpowiedzialność". Partia wprowadziła postulat uspołecznienia podstawowych środków produkcji. W polityce zagranicznej zadeklarowała chęć umacniania NATO a w warunkach zimnowojennych większość wewnątrzpartyjna prezentowała antykomunizm. Liderem Partii został Willem Drees, jeden z uczestników ruchu oporu i więzień nazistowskiego obozu koncentracyjnego. W latach 1948-1958, Drees sprawował urząd premiera. W wyborach do parlamentu z 1946 roku PvdA zdobyła 28,3% poparcia stając się drugą partią zaraz po Katolickiej Partii Ludowej. W 1956 roku uzyskała już 32,8% poparcia.
Od lat 50. pozycja partii nieco osłabła. W 1959 roku partia uzyskała 30,3% co oznaczało spadek o 2,4% w porównaniu z poprzednimi wyborami. W 1959 roku partia przeszła do opozycji. Na łonie Międzynarodówki Socjalistycznej, Partia Pracy uważana była raczej za partię prawicową. Jednym z powodów osłabienia partii były wewnętrzne tarcia. Koalicja uniemożliwiła spełnienia postulatów PvdA takich jak uspołecznienie czy nadanie niepodległości koloniom. W lutym 1955 roku zarysowała się grupa wewnątrz PvdA pod nazwą Centrum Socjaldemokratyczne, opowiadała się ona przeciwko rządowi z partiami prawicowymi. Zmieniała się też sytuacja Holandii, coraz więcej Holendrów domagać się zaczęło zakończenia kolonializmu i okupacji Indonezji, pod 1945 roku narodził się nowy proletariat, był on rzecznikiem nowych kierunków partii.
W pierwszej połowie lat 60. narodziła się wewnątrzpartyjna Nowa Lewica. Przedstawiciele frakcji uważali że PvdA nie powinna wchodzić w koalicje z prawicą a w czasie rządów demokratyzować zarządzanie firmami, zmniejszać dysproporcje w płacach oraz dochodach i walczyć o sprawiedliwy podział dochodu narodowego. W polityce zagranicznej Nowa lewica domagała się wystąpienia Holandii z NATO, popierała Wietnamczyków walczących z interwencją Stanów Zjednoczonych, domagała się oficjalnego uznania Niemieckiej Republiki Demokratycznej (uznawano jedynie RFN).
Dużym sukcesem dla Nowej Lewicy było zwycięstwo na zjeździe z listopada 1967 roku, wówczas laburzystom udało się wprowadzić do 21-osobowego kierownictwa aż siedmiu zwolenników frakcji. W marcu 1969 roku na zjeździe partii uchwalono konieczność uznania NRD oraz zrezygnowano z koalicji wyborczej z partią katolicką. Nowej Lewicy nie udało się przegłosować uchwały o wystąpieniu Holandii z NATO. Prawica partii niezadowolona z rosnących wpływów Nowej Lewicy pozostawać w wyraźnej opozycji do nowych tendencji. Gdy w czerwcu 1968 roku powstała tzw. Nowa Prawica przemianowana w listopadzie na Apel Demokratyczny, z ruchu wyłoniła się partia DS-70. Różniła się ona od Partii Pracy; nie podkreślała ona potrzeby nacjonalizacji czy uspołecznienia oraz opowiadała się za współpraca z partiami religijnymi.
Z czasem stanowiska Nowej Lewicy zaakceptowała większość partii. W 1972 roku Partia uzyskała 27,4% zwiększając swoje poparcie, weszła do koalicji z częścią partii religijnych, w kolejnych wyborach w maju 1977 osiągnęła najwyższy w historii wynik 33,8% poparcia co było wynikiem lepszym od bloku wyborczego trzej partii religijnych które uzyskały 31,9%. Premier z ramienia lewicy, Joop den Uyl po kilkumiesięcznych rozmowach zrezygnował z utworzenia rządu a partia wycofała się z utworzenia koalicji z partiami wyznaniowymi. Główną przyczyną konfliktu na linii Partia Pracy-partie wyznaniowe było żądanie opodatkowania większych firm i przeznaczenie tych dochodów na inwestycje związkowe. W rezultacie w listopadzie 1977 roku powstał rządy centroprawicowy do którego weszli ministrowie z partii katolickiej, kalwińskiej (Partia Antyrewolucyjna) oraz luterańskiej (Unia Chrześcijańsko-Historyczna) do rządu weszli też liberałowie z Partii Ludowej na Rzecz Wolności i demokracji. Okres rządów lewicy sprzed 1977 roku przypadł na okres światowego kryzysu naftowego a w jego trakcie państwa arabskie nałożyły na Holandię embargo naftowe, mimo napiętej sytuacji rządowi udało się utrzymać stabilność gospodarczą i zahamować bezrobocie, wdrażała dość lewicowe reformy i walczyła z koncernami naftowymi (Holandia jest siedzibą koncernu Shell). Po wyborach z 1981 roku ponownie powstał rządy z udziałem PvdA który lewica utworzyła wraz z religijną centroprawicą, były to jednak krótkotrwałe rządy. Do roku 1989, Partia Pracy nie była już częścią koalicji rządowej. W 1986 Joop den Uyl został zastąpiony przez Wim Koka na stanowisku lidera partii.
Od lat 70. ściśle współpracuje z zielonymi z Politieke Partij Radikalenstopniowego i centrolewicową D66. Współpraca stała się podstawą do wspólnego startu w wyborach 1972 roku.
Współcześnie.
Po wyborach we wrześniu 1989 roku, Partia Pracy przystąpiła do tworzenia rządu. W wyborach parlamentarnych w 1994, PvDA poniosła klęskę. Partia przyjęła społeczno-liberalny kurs znany w świecie jako trzecia droga, który został następnie użyty przez Tony'ego Blaira w Wielkiej Brytanii i Billa Clintona w Stanach Zjednoczonych. Pod dalszymi rządami PvDA zalegalizowano eutanazję i związki homoseksualne. Szybki wzrost antyimigranckiego i populistycznego ruchu Pima Fortuyna doprowadził do największej klęski wyborczej w historii Partii Pracy - partia zdobyła jedynie 23 mandaty. W listopadzie 2002 nowym szefem partii został Wouter Bos. W wyborach z 22 stycznia 2003, Partia Pracy zwiększyła swój udział w parlamencie do 42 miejsc, stając się przy tym drugą pod względem wielkości partią w parlamencie. Partia Pracy ponownie stanowiła siłę opozycyjną. Straty dla PvDA były powodowane między innymi wzrostem poparcia dla Partii Socjalistycznej, która była nieprzychylna liberalnym gospodarczo tendencjom Partii Pracy. W wyborach parlamentarnych w 2006 zdobyła 21.2% poparcia i 33 mandaty. Partia uczestniczyła w koalicji z CDA oraz ChristenUnie.
Przed wyborami do Parlamentu Europejskiego w 2009, Thijs Berman został wybrany przewodniczącym partii. Partia zdobyła 12,1% głosów, zdobywając 3 mandaty w Parlamencie Europejskim. 20 lutego laburzyści opuścili rząd, przyczyniając się do przedterminowych wyborów. W przedterminowych wyborach w 2010 roku laburzyści zdobyli 30 miejsc (19,6% poparcia).
Polityka zagraniczna.
W okresie zimnej wojny nawoływała do obrony pokoju i odprężenia kontaktów między zachodem a wschodem. Zjazd PvdA z kwietnia 1975 roku uchwalił "Pokój i bezpieczeństwo" PvdA przedstawiła w nim wizję włączenia NATO do polityki odprężenia poprzez m.in. zobowiązania o nieużyciu broni atomowej. Partia Pracy zapowiedziała, że w przypadku niespełnienia żądań Holandia powinna opuścić NATO. W rezolucji postulowała również rozwiązanie NATO i UW w zamian powstać miał europejski system bezpieczeństwa zbiorowego który objąłby też kraje neutralne. Zdaniem partii do wyjścia z NATO powinno też dojść gdy dojdzie do sojuszu atomowego Niemiec Zachodnich i Francji. Motywem takiej polityki jest uniemożliwienie Niemcom dostępu do broni jądrowej. Socjaldemokraci występują przeciw broni atomowej i jej rozprzestrzenianiu np. w 1979 roku PvdA wypowiedziała się przeciw rozmieszczeniu broni rakietowej USA i NATO na terenie Europy zachodniej. Doszło do protestów organizowanych przez partię. Protesty zmusiły parlament do wycofania się ze zgody na instalacje broni amerykańskiej na terenie Holandii. Z inicjatywy Partii Pracy odbyły się dwie konferencje partii socjaldemokratycznych Europy, wszystkie dotyczył bezpieczeństwa i pokoju. Pierwsza odbyła się w listopadzie 1976 roku a druga współorganizowana przez Międzynarodówkę w kwietniu 1977.
Dużą część działalności PvdA stanowiły zagadnienia związane z Trzecim Światem. Socjaldemokraci popierali pomoc ekonomiczną i polityczną ruchów narodowowyzwoleńczych i trzecioświatowych. Partia nawiązała oficjalne kontakty ze SWAPO walczącą o niepodległość Namibii i Frontem Polisario z Sahary Zachodniej jej rezolucje poparły też prezydenta Chile Salvadora Allende.
Jako jedyna partia oprócz KPH utrzymywała oficjalne kontakty z partiami i organizacjami z państw bloku wschodniego. Działacze PvdA na zaproszenie Niemieckiej Socjalistycznej Partii Jedności wzięła udział w spotkaniu w Berlinie. Na zaproszenie Socjalistycznego Związku Ludu Pracującego Jugosławii złożyła wizytę w Belgradzie, do Rumunii delegacja partii przyjechała na zaproszenie Rumuńskiej Partii Komunistycznej a do stolicy Związku Radzieckiego na zaproszenie Komitetu Bezpieczeństwa Europejskiego. W programie sprzed wyborów z 1977 roku PvdA zapowiedziała nawiązanie kontaktów z organizacjami z krajów socjalistycznych traktując taką politykę jako jeden z elementów poprawy stosunków między zachodem a wschodem.
Program.
Partia określa się jako demokratycznosocjalistyczna. Od 1974 roku trwały dyskusje nad przyjęciem nowego programu partii, stało się to na zjeździe socjaldemokracji z października 1977 rok. Nowy program mówił o tym że wolny rynek zlikwidowany został przez koncerny międzynarodowe które dyktują ceny i przyczyniają się do inflacji. Zgodnie z programem na świecie powstał nowy system kolonialny który pogłębia nierównomierności podziału źródeł surowców oraz energii. Według wizji socjaldemokratów w wyniku wzrostu gospodarczego uzależnionego od konsumpcji powstały nowe grupy społeczne; drobni kupcy i rolnicy należący do grup o najniższych dochodach czy drobni przedsiębiorcy uzależnieni od międzynarodowych koncernów. Demokratyczny socjalizm w wydaniu laburzystów zmierzać ma do tego że władza ekonomiczna nie będzie się skupiać w rękach nielicznych lecz większości społeczeństwa.
Niemniej jednak współcześnie partia zajmuje stanowisko trzeciej drogi.
W polityce międzynarodowej za główny powód wojen na świecie uważa podział świata na państwa biedne i bogate, jako przykład takiego konfliktu podaje inwazję amerykańską na Wietnam. Zdaniem partii środki militarne nie są potrzebne do ochrony społeczeństwa zamiast tego są to działania polityczne i gospodarcze. Partia uważa, że nowy porządek międzynarodowy obejmować powinien; zniesienie dysproporcji między państwami biednymi i bogatymi; poszanowanie praw obywatelskich, ekonomicznych i społecznych we wszystkich państwach; likwidacja form kolonializmu, dyktatury, rasizmu, dyskryminacji oraz wyzysku; utworzenie stabilnego pokoju oparte nie na militariach lecz na zaufaniu i rozbrojeniu; rozszerzenie odprężenia międzypaństwowego. Partia w okresie zimnej wojny domagała się umocnienia roli Organizacji Narodów Zjednoczonych i likwidacji bloków militarnych w szczególności NATO i Układu Warszawskiego oraz zwiększenia aktywności Holandii w Europejskiej Wspólnocie Gospodarczej. Partia domaga się zakazu użycia broni chemicznej i biologicznej, ukierunkowania państw europejskich na rozwój o charakterze socjalistycznym, ograniczenia władz koncernów międzynarodowych i pomocy Trzeciemu Światu.
Dużą rolę wyznacza Międzynarodówce Socjalistycznej. Zdaniem partii organ ten powinien opracować nowy system ekonomicznych i politycznych stosunków międzypaństwowych. Wzywa do umocnienia Międzynarodówki i zaciśnięcia stosunków między poszczególnymi partiami bloku w szczególności w Europie zachodniej.
Struktura.
W 1976 roku partia liczyła 105 tysięcy osób. Na obszarze Holandii działa 700 organizacji terenowych laburzystów, są to grupy oddziałowe i federacje gminne. Mają one własne kierownictwo i wysuwają kandydatów w wyborach do rad gminnych i miejskich, przedstawiciele lokalnych struktur wybierają kandydatów na zjazdy partii oraz na posłów. Podstawową strukturą organizacyjną jest grupa oddziałowa. Jeśli w jednej gminie działa więcej niż grupa to tworzą one federację. Oprócz federacji gminnych statut partii pozwala na tworzenie jeszcze mniejszych federacji pod nazwą "streek" tak więc przykładowo w regionie Waterlandu miejscowi socjaldemokraci założyli federację występującą przeciwko zbytniej urbanizacji. Decyzje liderów partii mogą być odrzucone przez lokalną organizację terenową lub poddane dyskusji. Lokalne organizacje zapraszają na swoje zebrania np. posłów i innych wysokich przedstawicieli partii. Organizacje partyjne na szczeblu "gewest" powołują komórki terenowe na obszarze okręgu wyborczego, ustalają kto wystartuje do rady prowincji i kto będzie startował na posła do zarówno pierwszej i drugiej Izby Parlamentu.
Organem wyższych od komórek regionalnych jest Rada Partyjna, w jej skład wchodzą delegaci wybrani ze wszystkich organizacji na stopniu "gewest". Rada zgodnie ze statusem partii powinna się zwoływać co najmniej raz w roku w praktyce rada zwołuje się w czerwcu oraz we wrześniu. Zarząd Partii Pracy zwołuje Radę Partyjną która zajmuje się najważniejszymi sprawami organizacyjnymi i politycznymi, niekiedy fakcja parlamentarna laburzystów konsultuje swoje decyzje z Radą. Organizacje "gewest" do Rady Partyjnej delegują pięciu swoich działaczy. W przypadku większych "gewest" liczba przedstawicieli może być zwiększona nawet do 25. W Radzie uczestniczą przedstawiciele organizacji młodzieżowych i kobiecych.
Najważniejszym organem partii jest Zjazd, jest on zwoływany raz na dwa lata. Organizacje terenowe wybierają jednego delegata na 300 działaczy partii. Zjazd powołuję Zarząd partii liczący 20 członków (do kierownictwa partii zasiada też lider frakcji parlamentarnej w drugiej Izbie Parlamentarnej). Z Partią Pracy powiązane są; licząca 250 oddziałów organizacja Czerwone Kobiety, Federacja Grup Młodzieżowych, Fundacja Eerta Vermeera (zajmuje się problemami państw rozwijających się i pomocą dla nich), Fundacja Wychowania Obywatelskiego i instytut Fundacji Wiardi Backmanna o profilu naukowo-badawczym, wydaje on m.in. miesięcznik "Socialisme en democratie".
Działacze partii powołali organizację Ombudswerk, zajmuje się ona problemami społecznymi, w całym kraju w latach 80. należało do niej 500 działaczy. Ombudswerk udziela pomocy i porad prawnych osobom starszym w kontaktach z właścicielami mieszkań (porady lokatorskie) czy urzędami. Działacze organizacji reprezentują mieszkańców swojego terenu przed władzami administracyjnymi. Ponadto zajmują się m.in. ochroną środowiska. Działacze Ombudswerk mają prawo wysyłać pytania do posłów.
Partia nie dysponuje własnym organem codziennym, jej organem jest wydawany od 1974 roku miesięcznik pod nazwą "Roos in de Vuist".

</doc>
<doc id="800224" url="https://pl.wikipedia.org/wiki?curid=800224" title="Grand Capucin">
Grand Capucin

Grand Capucin – szczyt w Alpach Graickich. Leży we Francji w regionie Owernia-Rodan-Alpy. Najbardziej znana jest wschodnia ściana Grand Capucin pokonana w 1951 przez Waltera Bonattiego i Luciena Ghiggo.
Pierwszego wejścia dokonali Enrico Augusto, Adolph i Henry Rey i Louis Lanier 24 lipca 1924 r.

</doc>
<doc id="800226" url="https://pl.wikipedia.org/wiki?curid=800226" title="Lądowisko Konin-Kazimierz Biskupi">
Lądowisko Konin-Kazimierz Biskupi

Lądowisko Konin-Kazimierz Biskupi (kod ICAO: EPKB) – cywilne lądowisko sportowe Aeroklubu Konińskiego w Kazimierzu Biskupim ok. 12 km od Konina. Niedaleko lądowiska znajduje się 33 Baza Lotnictwa Transportowego w Powidzu.
Na lotnisku swoją działalność prowadzi także Stowarzyszenie działające na rzecz rozwoju spadochroniarstwa Spadochronowy Klub Sportowy Sky Camp wykonując skoki spadochronowe w tandemie i szkoląc nowych skoczków metodą AFF.

</doc>
<doc id="800228" url="https://pl.wikipedia.org/wiki?curid=800228" title="Grzegorz Nagórski">
Grzegorz Nagórski

Grzegorz Nagórski (ur. 11 kwietnia 1964 w Tczewie) – polski puzonista jazzowy.
Życiorys.
Absolwent Wydziału Jazzu i muzyki rozrywkowej Akademii Muzycznej w Katowicach. Stypendysta dwóch amerykańskich uczelni: Florida Atlantic University (1990-1991 klasa puzonu dr. Hachkrofta) oraz University of Miamii, który ukończył w 1993 tytułem magistra "Jazz Performance". W 1992 został wykładowcą w klasie puzonu jazzowego, zespołów jazzowych, kształcenia słuchu oraz improwizacji w "University of Miamii Jazz Department", a następnie w latach 1994-1995 wykładał w klasie puzonu jazzowego i klasycznego, zespołów jazzowych oraz literatury jazzowej w Florida Atlantic University. W 1999 został nauczycielem wydziału jazzu na Akademii Muzycznej im. F. Chopina w Warszawie. W październiku 2001 został starszym wykładowcą Wydziału Jazzu Akademii Muzycznej we Wrocławiu. Stale współpracuje również z Instytutem Jazzu Akademii Muzycznej w Katowicach. Jest też wykładowcą w Instytucie Jazzu Państwowej Wyższej Szkoły Zawodowej w Nysie. Oprócz tego zajmował się prowadzeniem letnich kursów i warsztatów jazzu w Polsce (Chodzież, Gdańsk, Michałowice, Pułtusk, Puławy, Trzciel, Nysa) oraz poza granicami kraju (Green Bay).
Laureat Konkursu "Złota Tarka" w 1983 roku i "I Międzynarodowego Konkursu Improwizacji Jazzowej" (1986).
Był członkiem zespołów New Coast i Young Power, a także Zbigniew Lewandowski Septet.
W 2007 roku reaktywował swój kwartet i nagrał (wraz z Pawłem Tomaszewskim, Andrzejem Święsem i Łukaszem Żyta) płytę pt. Dedication na której znalazły się jego własne kompozycje. W 2010 ukazała się płyta Over and Over, która również zawiera wyłącznie autorskie kompozycje Grzegorza Nagórskiego.
Od 1996 do chwili obecnej jego nazwisko regularnie znajduje się na pierwszej pozycji w ankietach magazynu Jazz Forum jako "Najlepszego Polskiego Puzonisty Jazzowego".

</doc>
<doc id="800229" url="https://pl.wikipedia.org/wiki?curid=800229" title="Uniwersytet Ottona von Guerickego w Magdeburgu">
Uniwersytet Ottona von Guerickego w Magdeburgu

Otto-von-Guericke-Universität Magdeburg – uczelnia w landzie Saksonia-Anhalt w Niemczech. Została założona w roku 1993 i należy do najmłodszych uniwersytetów Niemiec. Powstała on z połączenia trzech uczelni: Uniwersytetu Technicznego ("Technische Universität"), Wyższej Szkoły Pedagogicznej ("Pädagogische Hochschule") oraz Magdeburskiej Akademii Medycznej ("Medizinische Akademie Magdeburg"). Posiada 9 wydziałów, na których studiuje około 14 tysięcy studentów. Uczelnia jest członkiem licznych organizacji, bierze udział w programie wymiany studentów Socrates-Erasmus. Nosi ona imię Ottona von Guerickego, burmistrza Magdeburga i wynalazcy, który stał się sławny dzięki swoi badaniom dotyczącym próżni. Dzięki uniwersytetowi wzrasta także znaczenie miasta, które rozwija się jako ośrodek gospodarczy, naukowy i kulturowy.

</doc>
<doc id="800230" url="https://pl.wikipedia.org/wiki?curid=800230" title="9 Eskadra Wywiadowcza">
9 Eskadra Wywiadowcza

9 eskadra wywiadowcza – pododdział lotnictwa Wojska Polskiego początków II Rzeczypospolitej.
Eskadra zorganizowana została w 1919 w Krakowie. Częścią sił wzięła udział w walkach o Śląsk Cieszyński. Następnie przerzucona na wschód walczyła w wojnie polsko–ukraińskiej i polsko–bolszewickiej. Odtworzona w lipcu 1920 realizowała przede wszystkim zadania fotogrametryczne. W 1921 weszła w skład nowej 10 eskadry wywiadowczej.
Formowanie, zmiany organizacyjne i walki.
Eskadra sformowana została 9 stycznia 1919 w Krakowie.
Podczas organizacji nastąpiły trudności w zaopatrzeniu eskadry w sprzęt. Mimo to wydzielono dwie załogi, które w rejonie Śląska Cieszyńskiego wykonywały zadania lotnicze.
"Raport Inspektora Wojsk Lotniczych" z 13 marca 1919 wykazuje, ze eskadra w tym czasie posiadała 6 samolotów, 2 pilotów i 5 obserwatorów.
Formowanie jednostki zakończono w kwietniu 1919.
W tym też miesiącu eskadra została przeniesiona na lotnisko Radymno. Tu weszła w skład II Grupy Lotniczej i operowała na korzyść Grupy „Wschód” w rejonach Sambor i Stryj .
W tym czasie eskadra dysponowała 3 samolotami. Były to: 2 Lloydy C-5 i 1 Oeffag.
Po zajęciu przez Wojsko Polskie Małopolski, 9 eskadra przegrupowała się na lotnisko Lewandówka.
W początkach czerwca wcielono do jednostki nowo powstałą krakowską 12 eskadrę lotniczą. Wzmocniona eskadra utrzymała dotychczasową numerację. 
W miarę sukcesów wojsk lądowych, jednostka przesuwała się na wschód operując z lotnisk Kniaże i Brody.
Okres zimy 1919/1920 eskadra spędziła w Dubnie. Swoje stacje benzynowe zorganizowała w Ostrogu i Starokonstantynowie.
Wykorzystując względny spokój na froncie, prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład II Grupy Lotniczej, posiadała 10 pilotów, 3 obserwatorów i 7 samolotów.
Dopiero wiosną 1920, działając z wysuniętego lądowiska w Połonnem, wspierała wojska lądowe w natarciu na Berdyczów.
Posiadała wtedy 8 samolotów, 9 pilotów i 5 obserwatorów. Zaplecze techniczne eskadry stanowił II ruchomy park lotniczy w Łucku.
Po zajęciu Berdyczowa cześć załóg skierowano do Koziatyna. Tam eskadra współdziałała z Dywizją Jazdy i 13 Dywizją Piechoty. 
2 czerwca zestrzeleni zostali ppor. obs. Józef Jędrczak i kpr. pil. Rosiak, a 6 czerwca ciężko ranni ppor. obs. Antoni Romanowski i ppor. pil. Kazimierz Olechowicz.
W kilka dni później, podczas działań szturmowych, został uszkodzony samolot załogi por. Olechnowicz i ppor. Romanowski, ale tym razem pilot doprowadził maszynę do linii własnych oddziałów. Załogę odesłano do szpitala. Działania 9 eskadry w tym okresie cechowała duża skuteczność. Za dobre wykonanie zadań otrzymała pochwałę od szefa sztabu Frontu Południowego i gratulacje od dowódcy Grupy Poleskiej gen. Antoniego Listowskiego. Jednak intensywne loty i straty doprowadziły do tego, że na początku drugiej dekady czerwca eskadra dysponowała już tylko jedną załogą i jednym samolotem.
Po tak ciężkich stratach Dowództwo Lotnictwa poleciło wycofanie eskadry z frontu i odesłanie jej do Dubna, a następnie do Hołub i dalej do Lublina.
W Lublinie część personelu wcielono do oczekującej na samoloty 2 eskadry wywiadowczej, a pozostałych skierowano do dyspozycji Szefa Lotnictwa Naczelnego Dowództwa w Warszawie.
W lipcu personel 9 eskadry uzupełniony lotnikami z innych eskadr utworzył nową 9 eskadrę wywiadowczą. Nowo powstała jednostka została wyposażona w samoloty Bristol F2 i realizowała przede wszystkim zadania fotogrametryczne
Działania w Bitwie Warszawskiej.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1 i 5 Armii – na lotniskach warszawskich (Mokotów i Siekierki), a lotnictwa 2, 3 i 4 Armii na lotniskach Radomia, Dęblina, Puław i Lublina.
W okresie walk pod Warszawą eskadra walczyła w ramach Frontu Północnego. Załogi wyróżniły się między innymi w boju pod Radzyminem.
Od 15 sierpnia 9 eskadra prowadziła aktywne działania szturmowe pod Pułtuskiem przeciwko jednostkom sowieckiej 3 Armii, a w rejonie Ostrowi Mazowieckiej przeciw 15 Armii. 
Ze składu eskadry wyróżnili się: sierż. Franciszek Przybylski, który podczas bitwy warszawskiej wykonał kilkanaście lotów bojowych i zrzucił na pozycje nieprzyjaciela około 600 kg bomb, a także sierż. Józef Żuromski i ppor. Władysław Bohuszewicz, którzy 15 sierpnia wraz z resztą eskadry działali pod Radzyminem.
Pierwszy atak na pozycje sowieckie 21 DS z 3 Armii i 27 DS z 16 Armii wykonała załoga sierż. Żuromski i ppor. Bohuszewicz, a już podczas następnego wsparły ją inne załogi 9 eskadry. Byli to między innymi lotnicy: plut. Stanisław Perłowski i sierż. Zbigniew Godlewski oraz pchor. Neuman i ppor. Sioda. Eskadra współpracowała z 19 eskadrą myśliwską. Myśliwcy zaatakowali czołowe oddziały wojsk nieprzyjacielskich, podczas gdy Bristole 9 eskadry nękały tyły wroga. W czasie walk została zestrzelona załoga pchor. Neuman i ppor. Sioda.
17 sierpnia eskadra współpracowała z 15 Dywizją Piechoty i pociągami pancernymi w ataku na wycofującej się przez Mińsk Mazowiecki w kierunku wschodnim oddziały sowieckiej 15 Armii. Skuteczność ataku ułatwiał fakt, że wojska Armii Czerwonej posuwały się w ugrupowaniu marszowym w kilku kolumnach obok siebie.
Udział w ofensywie wojsk polskich.
W czasie wrześniowej ofensywy wojsk polskich eskadra operowała z lotnisk w Lublinie, Chełmie i Łucku. W tym okresie działała na korzyść 6 Armii zwalczając zgrupowania sowieckiej kawalerii.
Na początku października eskadra operowała z wysuniętego lotniska Korsteń wspierając Korpus Kawalerii płk. Juliusza Rommla.
W październiku eskadra współpracowała z oddziałami rajdowymi kawalerii polskiej działającymi na tyłach wojsk sowieckich.
5 października samoloty rozpoznały obszar przyszłych działań wojsk lądowych, a zwłaszcza strefę Olewsk – Korosteń – Żytomierz – Berdyczów – Miropol. 
Na linii kolejowej Zwiahel – Korosteń wykryto cztery sowieckie pociągi pancerne. 
6 października lotnictwo przeprowadziło szczegółowe rozpoznanie Zwiahla. Zauważono około 150 wagonów kolejowych wypełnionych wojskiem.
9 października dowództwo utraciło łączność z kawalerzystami płk. Rómmla. 
W kolejnych dniach trwały bezskuteczne poszukiwania korpusu.
Dopiero 12 października, w dniu podpisania zawieszenia broni, załodze 9 eskadry sierż. Józefowi Żuromskiemu i ppor. Władysławowi Bohuszewiczowi powiodły się poszukiwania. Doręczono odpowiednie rozkazy wykonawcze. Jeszcze tego dnia 9 eskadra, wspólnie z 8 eskadrą, wzięła udział w zwalczaniu oddziałów nieprzyjaciela, który zagradzał jeździe drogę powrotu za Słucz. 
Na tym zakończyły się działania bojowe 9 eskadry wywiadowczej.
Rozejm zastał 9 eskadrę wywiadowczą w Łucku.
&lt;br&gt;W okresie wojny załogi 9 eskadry wywiadowczej wykonały 153 loty bojowe w czasie 293 godzin. W czasie działań wojennych eskadra straciła 9 lotników (6 lotników zginęło, a 3 odniosło ciężkie rany).
Eskadra w okresie pokoju.
Na mocy rozkazu z 18 stycznia 1921 eskadry 9. i 10. połączono tworząc 10 eskadrę wywiadowczą w Krakowie.

</doc>
<doc id="800233" url="https://pl.wikipedia.org/wiki?curid=800233" title="David Sanborn">
David Sanborn

David Sanborn (ur. 30 lipca 1945 w Tampie) – amerykański saksofonista popowo-jazzowy.
Specjalizuje się w grze na saksofonie altowym. Pierwszą płytę, "Taking Off", wydał w roku 1975. Dużą popularność zyskał w latach 80., głównie dzięki albumowi "Hideaway". Współpracował z wieloma muzykami, m.in.: Al Jarreau, Marcusem Millerem, Erikiem Claptonem, Tommym Bolinem, Paulem Simonem, Steviem Wonderem, Davidem Bowiem, Steve'em Gaddem, Milesem Davisem oraz z grupą The Rolling Stones.

</doc>
<doc id="800234" url="https://pl.wikipedia.org/wiki?curid=800234" title="Langkofel">
Langkofel

Langkofel (wł. "Sassolungo", lad. "Saslonch" - we wszystkich trzech językach nazwa oznacza „Długi kamień/skała”) – mający 3181 m n.p.m. najwyższy spośród szczytów górskich, wchodzących w skład położonego w Dolomitach na terenie regionu Trydent-Górna Adyga masywu Langkofelgruppe.
13 sierpnia 1869 roku miało miejsce pierwsze w historii wejście na szczyt. Dokonał go austriacki alpinista Paul Grohmann wraz z Franzem Innerkoflerem i Peterem Salcherem.

</doc>
<doc id="800236" url="https://pl.wikipedia.org/wiki?curid=800236" title="Acidman">
Acidman

Acidman – japoński zespół muzyczny utworzony w 1997 roku. Zespół można zaliczyć do gatunku punk rock; brzmienie czerpią z różnych źródeł i lubią eksperymentować.
Czwórka członków zespołu oddała swój pierwszy koncert w 1997 roku w Shimokitazawa; na tym koncercie rozdali za darmo wśród publiczności swoje pierwsze demo. W 1999 roku odszedł wokalista Shiibashi Takeshi, a jego miejsce zajął gitarzysta Ooki Nobuo. W 2001 roku podpisali kontrakt z wytwórnią płytową Nomadic Records. Pierwszy singel "Sekitou" na liście indies zajął 3. miejsce. W marcu 2002 ukazał się minialbum "Sankazora", który nie powtórzył sukcesu singla. W 2002 roku podpisali kontrakt z Toshiba/Emi. Nagrali nowy album "Sou" i pojawił się na liście Oricon, gdzie zajął 9. pozycję. Zespół za ten album otrzymał Japan Gold Disc Award w kategorii najlepszy nowy artysta 2003 roku. Następnie nagrali album "Loop" i zawędrował na 6. pozycję na liście. Zespół wyruszył w trasę grając z takimi zespołami jak The Back Horn, Faridas Café, The Band Apart oraz Husking bee. We wrześniu 2004 zespół wydał na rynek najlepszy jak dotąd swój album "Equal".

</doc>
<doc id="800237" url="https://pl.wikipedia.org/wiki?curid=800237" title="Dawca narządów">
Dawca narządów

Dawca narządów, dawca organów lub ogólnie dawca – żywy człowiek albo zwłoki ludzkie, od których pobiera się komórki, tkanki lub narządy.
Dawca żywy.
Od dawcy żywego dozwolone jest pobranie narządów w celach przeszczepienia ich innej osobie. Ten typ dawstwa odbywa się najczęściej w obrębie najbliższej rodziny dawcy. Przeszczepienie narządu osobie niespokrewnionej wymaga zgody sądu rejonowego, chyba że pobrany ma zostać szpik kostny lub inne regenerujące się komórki lub tkanki. Najczęściej transplantowane są krew, szpik kostny, nerki, płaty wątroby.
Dawca zmarły.
Od dawcy zmarłego dozwolone jest pobranie narządów w celach diagnostycznych, leczniczych, naukowych i dydaktycznych. W Polsce pobranie narządu w celu przeszczepienia można przeprowadzić pod warunkiem, że osoba zmarła za życia nie wyraziła sprzeciwu. Sprzeciw wyraża się poprzez jeden z następujących sposobów:
Cofnięcie sprzeciwu odbywa się w podobny sposób jak jego wyrażenie i może nastąpić w dowolnym momencie.
Aby narządy można było przeszczepić nie może dojść do rozpoczęcia procesów gnilnych, podczas których dochodzi do powstania toksyn zabójczych dla organizmu biorcy. Pobranie następuje nie wcześniej niż w momencie stwierdzenia śmierci mózgu, która jest tożsama ze śmiercią człowieka jako całości, choć czynność serca i wentylacja płuc może nadal być sztucznie podtrzymywana. Trwałe nieodwracalne ustanie czynności mózgu stwierdza jednomyślnie komisja złożona z trzech lekarzy, posiadających specjalizację, w tym co najmniej jednego specjalisty w dziedzinie anestezjologii i intensywnej terapii oraz jednego specjalisty w dziedzinie neurologii lub neurochirurgii. Śmierć mózgu często jest mylnie pojmowana jako śmierć kliniczna.
Pobrania narządów można również dokonać po stwierdzeniu nieodwracalnego zatrzymania krążenia.
Handel organami.
Obok transplantologii medycznej istnieje również zjawisko handlu organami połączone z kryminalnymi aktami pobierania organów ludziom żywym.
Mowa potoczna.
W języku potocznym fraza dawca organów utarła się jako określenie motocyklistów. Prawdopodobna jej geneza wywodzi się z okresu sprzed wprowadzenia obowiązku jazdy w kasku. Wtedy niewielki wypadek drogowy mógł doprowadzić do uszkodzenia czaszki i w efekcie do nieodwracalnego ustania czynności mózgu przy nienaruszeniu pozostałych organów. Obecnie, kiedy motocykle potrafią rozwijać wyższe prędkości, efektem wypadku częściej są rozległe obrażenia, w tym obrażenia wewnętrzne, co dyskwalifikuje organy do transplantacji.

</doc>
<doc id="800238" url="https://pl.wikipedia.org/wiki?curid=800238" title="Monte Pelmo">
Monte Pelmo

Monte Pelmo – szczyt w Dolomitach w okolicy miejscowości San Vito di Cadore.
Historia zdobycia.
Z pozoru wygląda na zupełnie niedostępny. Wyruszając z miejscowości Borca di Cadore zdobył go jako pierwszy dniu 19 września 1857 r. irlandzki alpinista, naturalista i polityk John Ball. Samotne wejście (opłacony wcześniej miejscowy góralski przewodnik wycofał się ze strachu!) odbyło się charakterystyczną długą, prawie poziomą półką skalną, zwaną do dziś Półką Balla (wł. "Cengia di Ball", ang. "Ball ledge").

</doc>
<doc id="800241" url="https://pl.wikipedia.org/wiki?curid=800241" title="Saint John's (Nowa Fundlandia)">
Saint John's (Nowa Fundlandia)



</doc>
<doc id="800243" url="https://pl.wikipedia.org/wiki?curid=800243" title="Urugwajska Inwazja">
Urugwajska Inwazja

Urugwajska Inwazja – określenie muzycznego fenomenu z lat 60. XX w. podobnego do brytyjskiej inwazji, który wywołały urugwajskie zespoły rockowe popularne szczególnie w Argentynie.
Historia.
Liczni młodzi muzycy z Montevideo zainspirowani przez brytyjskie grupy takie jak The Beatles czy The Rolling Stones, zaczęli imitować ich styl i dźwięki. Szczególnie dwa z nich Los Shakers i Los Mockers były lustrzanym odbiciem odpowiednio "czwórki z Liverpoolu" i "stonesów", a ponadto śpiewały nawet po angielsku.
W połowie lat 60., gdy brytyjska inwazja osiągała swe apogeum w USA, podobny szczyt popularności urugwajskich grup miał miejsce w Argentynie, gdzie trampoliną sukcesu była tamtejsza telewizja.
Kres Urugwajskiej Inwazji przypadł na późne lata 60., kiedy na popularności zaczęła zyskiwać muzyka hiszpańskojęzyczna. Wraz z nadejściem rządów wojskowej junty w 1973, ów latynoski fenomen muzyki definitywnie się skończył.

</doc>
<doc id="800247" url="https://pl.wikipedia.org/wiki?curid=800247" title="Fredericton (Nowy Brunszwik)">
Fredericton (Nowy Brunszwik)



</doc>
<doc id="800248" url="https://pl.wikipedia.org/wiki?curid=800248" title="19 Eskadra Myśliwska">
19 Eskadra Myśliwska

19 eskadra myśliwska (19 em) – pododdział lotnictwa myśliwskiego Armii Polskiej we Francji i Wojska Polskiego w II Rzeczypospolitej.
Formowanie.
Eskadra została utworzona na bazie francuskiej eskadry Spa 162 (162 eskadra Spadów), która została przydzielona do Armii Polskiej we Francji i przyjechała wraz z nią do Polski w maju 1919. Wyposażona była w 15 samolotów SPAD S.VII, personel początkowo stanowili Francuzi, a do końca września 1919 zostali zastąpieni przez Polaków. W sierpniu 1919 na bazie 162 eskadry Spadów sformowano 19 eskadrę lotniczą. Pierwszym dowódcą był kpt. pil. Stefan Ciecierski. 20 września 1919 roku eskadra stacjonowała na lotnisku mokotowskim, pozostając w dyspozycji Naczelnego Dowództwa. Na przełomie 1919 i 1920 eskadra szkoliła się. Rozkazem z 13 kwietnia 1920 roku otrzymała nazwę 19 eskadry myśliwskiej.
Walki eskadry.
W kwietniu eskadra wchodziła w skład 7 dywizjonu lotniczego, dysponowała 6 samolotami, z czego jedynie 3 były sprawne. Taktycznie podporządkowana była 2 Dywizji Piechoty Legionów.
25 kwietnia 1920 eskadrę wysłano na Front Litewsko-Białoruski, gdzie aktywność rozpoczęło sowieckie zgrupowanie lotnicze Aleksieja Szyrynkina działające z lotniska w Sławnie. W skład eskadry wchodziło początkowo jedynie trzech pilotów. Byli to: por. Antoni Mroczkowski (dowódca), ppor. Stefan Pawlikowski i pchor. Władysław Turowski. 14 maja dołączył do nich pchor. Eugeniusz Guttmejer. Eskadra miała 6 myśliwców SPAD S.VII, w kiepskim stanie technicznym (część niezmontowana).
W tym czasie działała z lotniska w Żodzinie, w rejonie Borysowa, osłaniając samoloty 14 eskadry wywiadowczej i usiłując przechwytywać samoloty radzieckie. W większości próby przechwycenia były jednak nieskuteczne z uwagi na zbyt późne alarmowanie pilotów. Jeśli dochodziło do walk powietrznych z samolotami radzieckimi, to na ogół bez rezultatów.
Pierwszy lot bojowy eskadra wykonała 6 maja. W tym dniu w okolicach przyczółka mostowego pod Borysowem Polacy zaobserwowali pięć nieprzyjacielskich maszyn. Celem samolotów bolszewickich był most kolejowy i pociąg pancerny „Śmigły”.Na przechwycenie poleciał tylko dowódca eskadry por. pil. Antoni Mroczkowski, gdyż pozostałe Spad-y nie były uzbrojone. Samoloty przeciwnika zdołały jednak odlecieć. Startując drugi raz tego dnia,Mroczkowski dopędził bolszewicki samolot, ale ten po krótkiej i nierozstrzygniętej walce odleciał na swoje lotnisko.
Na początku maja dowódca 4 Armii gen. Stanisław Szeptycki odwołał podporządkowanie taktyczne eskadr i podporządkował je bezpośrednio sobie. Wyznaczył też rejony działania eskadr. 19 eskadra myśliwska, wspólnie z 14 eskadrą operować miała w rejonie Borysowa.
14 maja ppor. Stefan Pawlikowski uszkodził radziecki myśliwiec Spad VII pilotowany przez pil. Nikołaja Pietrowa, ale przerwał walkę sądząc błędnie, że sowiecki pilot się poddaje i zamierza lądować. Tego dnia ppor. Pawlikowski i ppor. Władysław Turowski osłaniali samolot Halberstadt CL.II z 14 eskadry wywiadowczej. Samolot wywiadowczy został jednak zestrzelony, w czasie gdy polskie myśliwce związane były walką. 17 i 22 maja ppor. Pawlikowski zniszczył dwa balony obserwacyjne radzieckiego 25 oddziału balonowego, pozbawiając ten oddział sprzętu. 19 maja ppor. Antoni Mroczkowski podczas przymusowego lądowania uszkodził samolot. Tego dnia meldował też o uszkodzeniu samolotu nieprzyjacielskiego, który miał przymusowo lądować, lecz brak jest potwierdzenia w źródłach rosyjskich.
W związku z postępami wojsk radzieckich, 23 maja eskadra ewakuowała się na lotnisko koło Mińska. 27 maja samolot ppor.Turowskiego został uszkodzony przez radzieckie myśliwce Nieuport i rozbił się przy lądowaniu, a pilot został poważnie ranny. 28 maja radziecki myśliwiec Nieuport 24 uległ strukturalnym uszkodzeniom w walce z ppor. Pawlikowskim i pchor. Eugeniuszem Guttmejerem nad Borysowem. 29 maja samolot ppor. Pawlikowskiego, atakującego lotnisko w Sławnie, został uszkodzony w walce powietrznej (przebicie zbiornika paliwa) i rozbity w przymusowym lądowaniu na własnym terenie. Był to ostatni epizod walk z lotnictwem radzieckim na tym obszarze. Do końca maja 19 eskadra myśliwska wykonała 52 loty bojowe.
Majowe walki 19 eskadry to jedyne walki powietrzne na większą skalę podczas wojny polsko–radzieckiej, w toku których kilkunastu samolotom będącym do dyspozycji strony radzieckiej przeciwstawiały się 2–3 sprawne myśliwce. Mimo braku jednoznacznych sukcesów w walce z samolotami, polscy piloci nie pozwalali Rosjanom uzyskać panowania w powietrzu. Wszyscy trzej piloci służący w eskadrze od 6 maja zostali odznaczeni Orderami Virtuti Militari.
Czerwiec dla eskadr 7 dywizjonu rtm. Buckiewicza był okresem stosunkowo spokojnym. Na linii Berezyny walki ustały. W tym czasie 19 eskadra stacjonowała Żodzinie koło Borysowa.
Była przy tym znacznie osłabione walkami z lotnictwem dywizjonu Aleksieja Szyrinkina.
W końcu czerwca nastąpiło natarcie oddziałów sowieckich na linii Berezyny, a wobec przewagi przeciwnika, nastąpił odwrót.
Szybkie postępy wojsk sowieckich zmusiły eskadry 7 dywizjonu do wycofania się z bezpośrednio zagrożonej strefy.
19 eskadra myśliwska przebazowała się pod Mińsk, skąd przeprowadzono kilka lotów wywiadowczych.
7 lipca latał pchor. Guttmejer. 
8 lipca eskadra z dwoma sprawnymi samolotami została wycofana do Baranowicz, a w połowie lipca do Brześcia. 
Tam otrzymała kilka nowoczesnych samolotów angielskich typu Sopwith 5F.1 Dolphin. Ze względu na trudny pilotaż, samoloty te nie były jednak lubiane przez pilotów. 
16 lipca podczas lotu próbnego na Dolphinie zginął w rejonie Baranowicz nowo przybyły pilot eskadry pchor. Szindler. 
W kolejnych dniach eskadra została przeniesiona do Warszawy i przeznaczona do obrony powietrznej stolicy.
W tym czasie dowódca eskadry kpt. Mroczkowski pełnił obowiązki komendanta obrony powietrznej Warszawy. 
Eskadra wykonała kilka lotów rozpoznawczych.
4 i 5 sierpnia pchor. Guttmejer rozpoznawał ugrupowanie sowieckich wojsk w rejonie Ostrowi Mazowieckiej.
W ramach przygotowań do operacji znad Wieprza Naczelne Dowództwo Wojska Polskiego zarządziło koncentrację eskadr polskiego lotnictwa wojskowego w dwóch rejonach: lotnictwa 1. i 5 Armii – na lotniskach warszawskich (Mokotów i Siekierki), a lotnictwa 2., 3. i 4 Armii na lotniskach Radomia, Dęblina, Puław i Lublina.
19 eskadra pozostawały w odwodzie Naczelnego Dowództwa Wojska Polskiego
W Bitwie Warszawskiej przydzielono jej zadanie obrony powietrznej stolicy, jednak z powodu braku aktywności lotnictwa radzieckiego, głównym zajęciem Eskadry było atakowanie wojsk naziemnych. 
13 sierpnia pchor. Guttmejer rozpoznał rejon Ostrowi Mazowieckiej oraz zniszczył sowiecki samochód na moście w Owsiance. Następnego dnia powtórzył lot w ten sam rejon, ale tym razem został celnie ostrzelany i ranny. Pilot z trudem doprowadził postrzeloną maszynę do pozycji własnych wojsk. 
15 sierpnia eskadra wspierała natarcie 10 Dywizji Piechoty w rejonie Radzymina. W walkach tych wzięli udział: kpt. Mroczkowski, por. Bieniawski, pchor. Guttmejer i plut. Waleriańczyk.
18 sierpnia 3 myśliwce Spad prawdopodobnie z 19 eskadry uszkodziły nad Mińskiem Mazowieckim myśliwiec Nieuport (pil. Iwanow), który następnie przymusowo lądował.
25 sierpnia zakończyły się działania pościgowe za rozbitymi oddziałami sowieckimi. Na kilka tygodni nastąpiła stabilizacja linii frontu, a jednostki Wojska Polskiego, w tym lotnicze, przeszły kolejną reorganizację.
Po reorganizacji ugrupowanie wojsk polskich na północnym odcinku frontu składało się z 2. i 4 Armii. Zmienił się też przydział lotnictwa do poszczególnych związków operacyjnych. W skład lotnictwa 2 Armii wchodziły: 1., 12. i 16 eskadra wywiadowcza oraz 13 eskadra myśliwska. Eskadry 1. i 13. stacjonowała w Dojlidach, a eskadry 12 i 16 w Markowszczyznie.
W tym czasie w skład lotnictwa 4 Armii wchodziły tylko eskadry: 10. i 17 eskadra wywiadowcza. We wrześniu dołączyła 3 eskadra wywiadowcza i 19 eskadra myśliwska.
19 myśliwska na front wyruszyła dopiero 22 września i przez Brześć dotarła na swoje lotnisko polowe w Tewli. Działania bojowe na korzyść 14 Wielkopolskiej Dywizji Piechoty rozpoczęła już w trakcie bitwy nad Niemnem.
25 września stacjonująca pod Prużaną eskadra próbowała nawiązać łączność z 18 pułkiem ułanów. W czasie wykonywania tego zadania w rejonie Izabelina został zestrzelony ppor. Guttmejer.
Swój udział w wojnie eskadra zakończyła 13 października. Tego dnia trzy samoloty eskadry z pilotami: por. Kołomejczukiem, ppor. Guttmajerem i ppor. Rylem przeleciały nad zdobytym przez jednostki polskie Mińskiem Litewskim.
Ogółem piloci 19 eskadry wykonali 121 lotów bojowych w czasie 253 godzin. W tej liczbie por. Mroczkowski wykonał 32 loty, ppor. Pawlikowski - 27, ppor. Guttmejer-25 i ppor. Turowski-23. Zginął 1 lotnik eskadry.
Rozwiązanie eskadry.
Na mocy rozkazu z 18 stycznia 1921 eskadry 18 wywiadowczą i 19. połączono tworząc 18 eskadrę myśliwską w Dęblinie.
W maju 1921 18 eskadra myśliwska wchodziła w skład III dywizjonu myśliwskiego 1 pułku lotniczego w Warszawie. W 1925 została przemianowana na 122 eskadrę myśliwską, a w 1928 na 112 eskadrę myśliwską, pod którą to nazwą walczyła w 1939.
Wypadki lotnicze.
W okresie funkcjonowania eskadry miały miejsce następujące wypadki lotnicze zakończone obrażeniami lub śmiercią pilota:

</doc>
<doc id="800251" url="https://pl.wikipedia.org/wiki?curid=800251" title="18 Eskadra Wywiadowcza">
18 Eskadra Wywiadowcza

18 eskadra wywiadowcza (myśliwska) – pododdział lotnictwa Armii Polskiej we Francji i Wojska Polskiego w II Rzeczypospolitej.
Eskadra powstała w wyniku przejęcia przez polski personel francuskiej 580 eskadry „Salmsonów”. Wzięła udział w zajęciu przez Wojsko Polskie Pomorza. Jako 18 eskadra wywiadowcza walczyła w wojnie polsko-bolszewickiej. W 1921 została przeorganizowana w eskadrę myśliwską i weszła w skład formującego się 1 pułku lotniczego. W 1925 przemianowana na 122 eskadrę myśliwską, a trzy lata później na 112 eskadrę myśliwską.
Formowanie i zmiany organizacyjne.
W czerwcu 1919, w składzie Błękitnej Armii gen. Hallera, przybyła z Francji do Piotrkowa Trybunalskiego 580 eskadra „Salmsonów”. Jej personel stanowili piloci francuscy. Eskadra stanowiła wówczas odwód lotnictwa Naczelnego Dowództwa. Pod koniec września samoloty obsadzone zostały przez załogi polskie. Pododdział uzbrojony był w 10 samolotów Salmson 2A2.
Na początku lutego 1920 eskadra odleciała z Piotrkowa do Torunia. Tam weszła w skład IV Grupy Lotniczej. Działania te miały związek z zajmowaniem przez Wojsko Polskie Pomorza. 
Walki na północnym odcinku frontu.
Z końcem marca, na Froncie Litewsko-Białoruskim stacjonował 1 dywizjon lotniczy w składzie 1., 4. i 8 eskadra wywiadowcza oraz wielkopolski dywizjon składający się z 12. i 14 eskadry wywiadowczej oraz 13 eskadry myśliwskiej. Jeszcze w kwietniu lotnictwo Frontu zostało wzmocnione przez 4 dywizjon lotniczy w składzie 11. i 18 eskadry wywiadowczej. W maju w rejon frontu przybyły 10 eskadra wywiadowcza i 19 eskadra myśliwska. Naczelne dowództwo przydzieliło 4 Armii pięć eskadr, 1 Armii – trzy eskadry, a do 7 Armii włączono tylko jedną eskadrę.
W kwietniu eskadra została wysłana na front wschodni na lotnisko Zahaccie. Załogi prowadziły dalekie rozpoznanie sięgające aż pod Psków i Witebsk.
Spośród personelu 18 eskadry na wyróżnienie zasłużyła załoga por. Jan Matecki i por. Edward Karaś, która poza licznymi lotami wywiadowczymi, w dniu 23 kwietnia zaatakowała i rozproszyła szwadron kawalerii sowieckiej . 
Od maja eskadra działała na korzyść oddziałów 1 Armii. W tym czasie miała pełne stany i to zarówno osobowe, jak też sprzętowe. 
Już 1 maja załoga eskadry por. Jan Matecki i por. Edward Karaś w czasie lotu bojowego w rejonie Połocka zaatakowała i zestrzeliła balon obserwujący przeciwnika. 
14 maja załoga sierż. Miklasiewicz i mech. Wiśniewski w walce powietrznej pokonała i zmusiła do lądowania załogę sowieckiego Farmana F-30.
W maju do eskadry trafili piloci stanowiący nadwyżkę fuzji 1. i 11 eskadry wywiadowczej.
Na początku czerwca 18 eskadrę wywiadowczą znajdowała się w składzie IV dywizjonu lotniczego por. Jurkiewicza i działała na korzyść 1 Armii. Samoloty eskadry stacjonowały wówczas w Mołodecznie.
W czasie przeciwuderzenia polskiego eskadra działała niezwykle ofiarnie, podejmując wiele śmiałych ataków na ważne obiekty nieprzyjaciela. 
21 czerwca por. Janowi Mateckiemu udało się zestrzelić sowiecki balon obserwacyjny.
Prowadzono również loty rozpoznawcze.
Postępy wojsk Armii Czerwonej na północnym odcinku frontu zmuszały jednostkę do częstych zmian lądowisk. W tym czasie startowała ona z lotnisk Molodeczno, Duniłowicze, Królewszczyzna, Parafianów i Dokszyce. Do Lidy przybył już tylko 1 samolot. Włączono go do 1 eskadry i zarządzono przebazowanie tego zbiorczego pododdziału do Małkini.
Reorganizacja eskadry.
W lipcu eskadra została przemianowana na 18 eskadrę wywiadowczą.
Straty w sprzęcie i ludziach spowodowały wycofanie jednostki do Bydgoszczy, a następnie do Torunia w celu uzupełnienia. 
Wraz z 4 eskadrą wywiadowczą utworzyły lotniczy dywizjon rezerwowy.
Celem przeprowadzenia reorganizacji eskadry, przeniesiono ją do Warszawy, a potem do Grudziądza. Tu zastał ją rozejm. Eskadra nadal nie posiadała samolotów.
Podczas pobytu na froncie, załogi 18 eskadry wywiadowczej wykonały 38 zadań bojowych, przebywając 86 godzin nad terenem nieprzyjacielskim. Zginęło 2 lotników.
Eskadra w okresie pokoju.
W Grudziądzu eskadra otrzymała samoloty myśliwskie. 
Na mocy rozkazu z 18 stycznia 1921 18 eskadra wywiadowcza połączona została z 19 eskadrą myśliwską. W wyniku scalenia powstała 18 eskadra myśliwska.
W maju 1921 18 eskadra myśliwska weszła w skład III dywizjonu myśliwskiego 1 pułku lotniczego. 
Szczupłość pomieszczeń na lotnisku mokotowskim spowodowała, że do połowy 1922 eskadra stacjonowała w Dęblinie. Na wyposażeniu eskadry znajdowały się wówczas samoloty francuskie Spad VII.
Przesunięcie eskadry na lotnisko Mokotów uaktywniło działalność szkoleniową personelu, ale brak dostatecznej liczby sprawnych samolotów utrudniał nadal planową działalność.
W 1922 wymieniano sukcesywnie samoloty SPAD S.VII na Spad XIII. Pod koniec 1923 eskadrze przydzielono samoloty Ansaldo „Balilla”.
W 1925 18 eskadra myśliwska przemianowana została na 122 eskadrę myśliwską, a trzy lata później na 112 eskadrę myśliwską.

</doc>
<doc id="800254" url="https://pl.wikipedia.org/wiki?curid=800254" title="Toruńska Eskadra Wywiadowcza">
Toruńska Eskadra Wywiadowcza



</doc>
<doc id="800255" url="https://pl.wikipedia.org/wiki?curid=800255" title="I liga argentyńska w piłce nożnej (1927)">
I liga argentyńska w piłce nożnej (1927)

Mistrzem Argentyny w roku 1927 został klub San Lorenzo de Almagro, natomiast tytuł wicemistrza Argentyny zdobył klub Boca Juniors. Do drugiej ligi nikt nie spadł. Z drugiej ligi awansowały dwa kluby – Club El Porvenir i Club Argentino de Banfield. Liga została zwiększona z 34 do 36 klubów.
Z połączenia federacji Asociación Argentina de Football i Asociación Amateurs de Football powstała federacja Asociación Amateurs Argentina de Football. Do nowej I ligi nie dostały się następujące kluby występujące dotąd w I lidze w ramach federacji Asociación Argentina de Football: CA Alvear, Club Argentino de Banfield, Boca Alumni Buenos Aires, Del Plata Buenos Aires, General San Martín Buenos Aires, Palermo Buenos Aires, Club Progresista, Sportivo Balcarce Buenos Aires, Sportivo Dock Sud, Sportsman Buenos Aires oraz Universal Buenos Aires. Zakończył się siedmioletni okres podziału w futbolu argentyńskim.
Primera División.
Końcowa tabela sezonu 1927.
Wobec równej liczby punktów rozegrano mecze barażowe o 30 miejsce. Cztery ostatnie miejsca miały znaczenie, gdyż klub-założyciel Asociación Amateurs Argentina de Football spadał do drugiej ligi tylko wtedy, gdy znalazł się w ostatniej czwórce ligi dwa razy z rzędu.

</doc>
<doc id="800256" url="https://pl.wikipedia.org/wiki?curid=800256" title="Florencio Sánchez">
Florencio Sánchez

Florencio Sánchez (ur. 17 stycznia 1875 w Montevideo, zm. 7 listopada 1910 w Mediolanie) – urugwajski dramatopisarz i dziennikarz.

</doc>
<doc id="800259" url="https://pl.wikipedia.org/wiki?curid=800259" title="Kwas dichlorooctowy">
Kwas dichlorooctowy

Kwas dichlorooctowy ("DCA") – związek organiczny, mocny kwas karboksylowy, pochodna chlorowa kwasu octowego.
Ze względu na dobrą rozpuszczalność w rozpuszczalnikach organicznych wykorzystywany jest w chemii organicznej m.in. do zakwaszania środowiska reakcji oraz do usuwania kwasolabilnych grup ochronnych (np. grupy dimetoksytrytylowej podczas syntezy oligonukleotydów na podłożu stałym).
Może być używany jako lek między innymi przy leczeniu chorób mitochondrialnych – związanych z niewydolnością mitochondriów (zespół MELAS), jednak towarzyszą mu skutki uboczne, np. neuropatia. Jego rakotwórczość dla człowieka nie została udowodniona i jest zaliczany do substancji "możliwie rakotwórczych dla człowieka" (grupa 2B) przez Międzynarodową Agencję Badania Raka.
W 2007 roku badacze z University of Alberta opublikowali artykuł, z którego wynika, że kwas dichlorooctowy w postaci soli sodowej (CHCl2COONa, NaDCA) skutecznie niszczy komórki rakowe w hodowli i nowotwory u myszy.

</doc>
<doc id="800262" url="https://pl.wikipedia.org/wiki?curid=800262" title="Anilana (klub sportowy)">
Anilana (klub sportowy)

KS „Anilana” – łódzki klub sportowy działający w latach 1948-1997. Powstał pod nazwą "Klub Sportowy „Chemia”", w 1963 przemianowany na "KS „Unia”", od 1970 funkcjonował jako "KS „Anilana”".
Dyscypliny.
Sekcja piłki ręcznej.
KS „Anilana” był jednym z najbardziej zasłużonych klubów piłki ręcznej w Polsce.
Największe sukcesy piłkarze Anilany osiągnęli w latach 70. i 80: mistrzostwo Polski (w 1983), pięciokrotne wicemistrzostwo (w 1977, 1984, 1985, 1986 i 1987), sześć brązowych medali oraz dwukrotnie Puchar Polski (w 1973 i 1977).
W zespole Anilany grali m.in. zdobywcy brązowego medalu na Igrzyskach w Montrealu w 1976 – Andrzej Szymczak, Zygfryd Kuchta, Ryszard Przybysz, olimpijczyk Włodzimierz Wachowicz, medalista mistrzostw świata i olimpijczyk Grzegorz Kosma, medalista mistrzostw świata i czterokrotny król strzelców polskiej ligi Lesław Dziuba, medalista zawodów Przyjaźń-84 Marek Pazdur, reprezentant Polski i król strzelców niemieckiej Bundesligi Marek Kordowiecki.
Sekcja szachowa.
Sekcja szachowa trzykrotnie zdobyła medale drużynowych mistrzostw Polski: dwa srebrne (Ciechocinek 1976 i Katowice 1977) oraz brązowy (Augustów 1975). Wieloletnim kierownikiem sekcji (która została rozwiązana w maju 1997 roku) był Jan Łachut.
Sekcja piłki wodnej.
Sekcja piłki wodnej wywalczyła dwa tytuły mistrza Polski – w latach: 1992 i 1993 (w latach 1999 i 2000 zdobyła mistrzostwo drużyna funkcjonująca jeszcze pod nazwą „Anilana” lecz należąca już do ŁSTW).
Kontynuacja tradycji KS „Anilana”.
Sukcesorem sekcji wodnej jest zespół Łódzkiego Sportowego Towarzystwa Waterpolowego (ŁSTW).
Młodzieżowe Stowarzyszenie Piłki Ręcznej „Anilana” zakończyło działalność w 2004 roku z powodów finansowych.
Obecnie funkcjonuje Uczniowski Klub Sportowy „Anilana”. Powstał on w kwietniu 2001 w Zespole Szkół Elektronicznych w Łodzi. Początkowo funkcjonował jako UKS „Elektronik”. Współpracował ściśle z MSPR „Anilana” aż do jego rozwiązania w 2004 roku. Po tym zdarzeniu UKS „Elektronik” przejął w dzierżawę halę sportową „Anilana” przy ul. Sobolowej 1. 13 lutego 2008 klub zmienił nazwę na UKS „Anilana”.
W 2008 UKS „Anilana” wraz z AZS Łódź, Uniwersytetem Łódzkim oraz Politechniką Łódzką powołali drużynę seniorów o nazwie AZS UŁ PŁ Anilana Łódź.

</doc>
<doc id="800267" url="https://pl.wikipedia.org/wiki?curid=800267" title="Przełożenie dynamiczne">
Przełożenie dynamiczne

Przełożenie dynamiczne (przełożenie momentów) określa następujący wzór:
gdzie:
Przełożenie dynamiczne określa, w jakim stopniu napęd zmienia moment obrotowy przy przekazywaniu ruchu. Przełożenie to może być dla danego napędu stałe i wówczas określane jest za pomocą odpowiedniej funkcji. Zmiana przełożenia dynamicznego napędu może odbywać się samoczynnie pod wpływem zmiany parametrów ruchu lub też może być kierowana przez obsługę.

</doc>
<doc id="800270" url="https://pl.wikipedia.org/wiki?curid=800270" title="Eric Truffaz">
Eric Truffaz



</doc>
<doc id="800275" url="https://pl.wikipedia.org/wiki?curid=800275" title="Pfinz">
Pfinz

Pfinz – prawy dopływ Renu o długości 60 km, płynący na terenie Badenii-Wirtembergii.
Źródła Pfinzu znajdują się na północnym skraju Schwarzwaldu w okolicy Straubenhardt-Pfinzweiler. Koło Durlach Pfinz wpływa na Równinę Reńską i płynie dalej, dzieląc się na wiele rowów i kanałów, częściowo przez północny skraj miasta Karlsruhe i przez miejscowości położone dalej na północ w kierunku północno-zachodnim. W Dettenheim-Rußheim uchodzi do Renu. Przed ujściem Pfinz przecina dwa kanały przeciwpowodziowe – koło Hagsfeld i Dettenheim-Rußheim.
Od nazwy rzeki nazwano gminę Pfinztal, powstałą poprzez połączenie kilku miejscowości położonych nad Pfinzem. Okolice rzeki noszą tradycyjnie nazwę Pfinzgau.

</doc>
<doc id="800284" url="https://pl.wikipedia.org/wiki?curid=800284" title="Pad">
Pad

Urządzenia wskazujące:

</doc>
<doc id="800293" url="https://pl.wikipedia.org/wiki?curid=800293" title="Q-koder">
Q-koder

Q-koder – opracowana w 1988 roku przez naukowców z IBM wersja kodera arytmetycznego umożliwiającego bezstratną kompresję danych.
Graficzny format plików JBIG (.jbg.jbig) oparty jest o algorytm Q-Kodera.

</doc>
<doc id="800295" url="https://pl.wikipedia.org/wiki?curid=800295" title="Problem geometryczny Karola Borsuka">
Problem geometryczny Karola Borsuka

Problem geometryczny Karola Borsuka dotyczy dzielenia zbiorów ograniczonych w przestrzeni euklidesowej na podzbiory o mniejszych średnicach.
Nietrudno w przestrzeni euklidesowej pokryć 3-wymiarową kulę czterema podzbiorami o średnicy mniejszej od średnicy kuli. Podobnie jest z kulą "n"-wymiarową i formula_1 podzbiorami. W roku 1933 Karol Borsuk pokazał, że formula_2 podzbiorów nie wystarczy. Postawił zatem następujące pytanie ogólne, dotyczące dowolnych zbiorów w przestrzeni euklidesowej, a nie tylko kul:
(Borsuk pyta o formula_1 zbiorów, gdyż, jak sam pokazał na przykładzie kuli, formula_2 nie wystarczy).
W roku 1945 Hugo Hadwiger opublikował swój wynik o pozytywnej odpowiedzi w szczególnym wypadku ograniczonych zbiorów wypukłych, których powierzchnia jest gładka (dopuszcza w każdym punkcie dokładnie jedną ("n"–1)-wymiarową płaszczyznę styczną). W roku 1971 A.S. Riesling pokazał, że hipoteza Borsuka zachodzi dla zbiorów centralnie symetrycznych, a C. A. Rogers, w tym samym roku, że dla każdego zbioru ograniczonego, który odwzorowywany jest w siebie przez symetrie "n"-wymiarowego sympleksu regularnego.
Pełną odpowiedź na pytanie Borsuka dla formula_5 uzyskał polski matematyk Julian Perkal w 1947 i Anglik H.G. Eggelston w 1955. Prostsze rozwiązania dla formula_5 podali w 1957 pracujący w USA izraelski geometra Branko Grünbaum i Węgier Aladár Heppes. Grünbaum dowolny przestrzenny zbiór o średnicy 1 zawarł w jedenastościanie, który otrzymuje się z foremnego ośmiościanu, o przeciwległych ścianach odległych o 1, poprzez ścięcie 3 „rogów” (stąd dodatkowe 3 kwadratowe ściany, w sumie formula_7 ścian). Teraz wystarczy podzielić jedenastościan. Cztery części na które można podzielić jedenastościan (a więc i dany zbiór) mają średnice nie przekraczające:
a więc mniejszą od jeden. Przypuszczenie, że średnice części dadzą się zmniejszyć do:
nie zostało potwierdzone.
J. Kahn i G. Kalai pokazali w 1993, że dla wszystkich, dostatecznie dużych formula_2 odpowiedź na pytanie Borsuka jest negatywna. W szczególności jest ona negatywna dla formula_11 oraz dla wszystkich formula_12 Z kolei Hinrichs i Richter udowodnili w roku 2003, że odpowiedź jest negatywna już dla formula_13.
Wynik ten został poprawiony: w 2013 Andrej Bondarenko pokazał, że odpowiedź jest negatywna dla formula_14, zaś Thomas Jenrich jeszcze obniżył ograniczenie do 64.

</doc>
<doc id="800296" url="https://pl.wikipedia.org/wiki?curid=800296" title="Rafał Krajewski">
Rafał Krajewski

Rafał Krajewski herbu Jasieńczyk, ps. "Wujaszek", "August", "Helena" (ur. 24 października 1834 w Łempicach Wielkich (obecnie Łępice w gminie Pokrzywnica), zm. 5 sierpnia 1864 w Warszawie) – dyrektor Wydziału Spraw Wewnętrznych w Rządzie Narodowym w czasie powstania styczniowego.
Życiorys.
W 1850 wstąpił do warszawskiej Szkoły Sztuk Pięknych, którą ukończył celująco w 1854. W 1857 uzyskał patent architekta. Projektował i budował wiele stołecznych kamienic. Według jego projektu odbudowano m.in. spalony w powstaniu Ratusz Warszawski. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Politycznie związany był ze środowiskiem millenerów Edwarda Jürgensa. W grudniu 1862 wyjechał za granicę w tajnej misji politycznej. W połowie lutego 1863 wrócił do kraju i wszedł do sformowanej przez Stefana Bobrowskiego Komisji Wykonawczej. Romuald Traugutt mianował go dyrektorem Wydziału Spraw Wewnętrznych. 10 marca 1864 został przez Rosjan aresztowany, więziony był w X Pawilonie Cytadeli Warszawskiej. Nie dał się złamać w śledztwie pomimo bicia, głodzenia i przetrzymywania w lochu. Dopiero 22 kwietnia, wobec obciążających go zeznań szesnastu świadków, przyznał się do kierowania WSW.
19 lipca sąd wojenny skazał go na karę śmierci. Stracony 5 sierpnia na stokach Cytadeli Warszawskiej wraz z Romualdem Trauguttem, Józefem Toczyskim, Romanem Żulińskim i Janem Jeziorańskim. Wszyscy zostali symbolicznie upamiętnieni na grobie córki Traugutta, Alojzy, na Cmentarzu Powązkowskim w Warszawie.

</doc>
<doc id="800300" url="https://pl.wikipedia.org/wiki?curid=800300" title="Maciej Grzybowski">
Maciej Grzybowski

Maciej Grzybowski (ur. 20 lutego 1942 w Łowiczu) – polski aktor teatralny i filmowy, reżyser teatralny, dyrektor teatru, pedagog, od 1977 aktor Teatru im. Wojciecha Bogusławskiego w Kaliszu.
Życiorys.
Ukończył studia na Wydziale Aktorskim Państwowej Wyższej Szkoły Filmowej i Teatralnej im. Leona Schillera w Łodzi w 1965. W tym samym roku debiutował rolą Henryka VI w "Henryku VI na łowach" Wojciecha Bogusławskiego w reżyserii Marii Wiercińskiej na scenie Teatru im. Wojciecha Bogusławskiego w Kaliszu, którego aktorem pozostał do 1967.
W latach 1967–1976 był aktorem Teatru Nowego w Łodzi, w latach 1976–1977 tamtejszego Teatru Powszechnego. Od 1977 ponownie związany z Teatrem im. Wojciecha Bogusławskiego w Kaliszu, w latach 1982–1991 był jego dyrektorem naczelnym.
Jest wykładowcą w Państwowym Pomaturalnym Studium Kształcenia Animatorów Kultury w Kaliszu.

</doc>
<doc id="800312" url="https://pl.wikipedia.org/wiki?curid=800312" title="Amon Ereb">
Amon Ereb

Amon Ereb (sin. "Samotne Wzgórze") – szczyt ze stworzonej przez J.R.R. Tolkiena mitologii Śródziemia. Znajdował się między uskokiem Ramdal a Gelionem w Beleriandzie Wschodnim.
Miał być widoczny znad Gelionu. Był najdalej wysuniętym na południe umocnionym miejscem w Beleriandzie wschodnim. Miał znaczenie strategiczne, strzegąc podejść do Taur-im-Duinath. Poległ tam Denethor, władca Nandorów osiadłych w Ossiriandzie. Na tej górze mieszkał też Maedhros po klęsce w Nirnaeth Arnoediad.

</doc>
<doc id="800313" url="https://pl.wikipedia.org/wiki?curid=800313" title="HAL">
HAL

Zobacz też:

</doc>
<doc id="800315" url="https://pl.wikipedia.org/wiki?curid=800315" title="Hrabstwo Cook (Illinois)">
Hrabstwo Cook (Illinois)

Hrabstwo Cook – drugie pod względem liczby ludności hrabstwo w Stanach Zjednoczonych (po hrabstwie Los Angeles w Kalifornii). W jego granicach znajduje się miasto Chicago i liczne przedmieścia wchodzące w skład metropolii chicagowskiej. Siedzibą władz hrabstwa jest Chicago, które obejmuje 54% całkowitej populacji hrabstwa, które z kolei obejmuje 43,8% całkowitej populacji stanu Illinois.
Hrabstwo Cook posiada więcej niż jakiekolwiek inne hrabstwo stanu członków Partii Demokratycznej i jest jednym z czołowych demokratycznych hrabstw w Stanach Zjednoczonych. W ciągu ostatnich 40 lat mieszkańcy hr. Cook tylko raz w wyborach prezydenckich zagłosowali na kandydata republikanów (1972 53,4% głosów na Richarda Nixona).
Od 6 grudnia 2010 przewodniczącym Rady hrabstwa jest Toni Preckwinkle, która zastąpiła na tym stanowisku Todda Strogera.

</doc>
<doc id="800316" url="https://pl.wikipedia.org/wiki?curid=800316" title="Ulica Elbląska w Gdańsku">
Ulica Elbląska w Gdańsku

Ulica Elbląska w Gdańsku (do 1945 niem. "Kneipab") – trasa wylotowa prowadząca z centrum Gdańska w kierunku Elbląga oraz Warszawy, przed wybudowaniem południowej obwodnicy Gdańska była częścią drogi krajowej nr 7 (E28) E77, do 1985 roku stanowiła część drogi państwowej nr 10 oraz drogi międzynarodowej E81.
Na większości trasy droga jest o przekroju dwujezdniowym po dwa pasy ruchu w każdym kierunku.
Przebieg.
Ulica Elbląska przebiega przez następujące dzielnice i osiedla Gdańska:
Komunikacyjnie, od strony centrum miasta ulica Elbląska jest przedłużeniem ciągu ulicy Podwale Przedmiejskie. Przed 1989 ulica Elbląska rozpoczynała się obecnymi Długimi Ogrodami, jednak po transformacji ustrojowej postanowiono przywrócić historyczną nazwę (na odcinku Szafarnia-Siennicka) przy zachowaniu numeracji.
Węzły drogowe.
Ulica Elbląska tworzy na swojej trasie dwa węzły drogowe z innymi drogami:
Zabudowa wzdłuż ulicy.
Rudno.
Rudno podzielone jest przez ul. Elbląską na dwie części:
Sienna Grobla II i Błonia.
Po opuszczeniu terenu Rudna charakter zabudowań wokół ul. Elbląskiej staje się zdecydowanie przemysłowy. Po obu stronach trasy znajdują się różnego rodzaju zakłady przemysłowe, hurtownie, salony dilerów samochodowych itp. Obszar po stronie północnej tego odcinka ul. Elbląskiej to Sienna Grobla II, zaś po stronie południowej – Błonia.
Miałki Szlak.
Na wysokości węzła z Trasą Sucharskiego po południowej stronie ul. Elbląskiej znajduje się niewielkie osiedle robotnicze – Miałki Szlak.
Płonia Mała.
Na krótkim odcinku ul. Elbląska wkracza na teren Płoni Małej – obszarów zajmowanych współcześnie przez budynki PKN Orlen-Oddział w Gdańsku. Przy ul. Elbląskiej 135 znajduje się charakterystyczny biurowiec Gdańskiego oddziału PKN Orlen, zarządzającej rafinerią, który dzięki nowoczesnej technologii zmienia swoje barwy.
Ulica Elbląska przed wojną.
Okolice ulicy Mostek były przed wybudowaniem linii do plaży na Stogach końcowym punktem gdańskiej sieci tramwajowej. W pobliżu znajdowały się również miejskie kąpielisko i dworzec Gdańskiej Kolei Dojazdowej.
Ulica Główna.
Przedłużeniem ulicy Elbląskiej w graniczącym z miastem Przejazdowie jest ul. Główna. Przy ul. Głównej 6 mieści się hurtownia cash and carry Makro. Około 1,5 km dalej znajduje się zjazd na drogę wojewódzką nr 501, która jest główną trasą łączącą Wyspę Sobieszewską z resztą Gdańska.

</doc>
<doc id="800318" url="https://pl.wikipedia.org/wiki?curid=800318" title="Apoplast">
Apoplast

Apoplast – zespół ścian komórkowych, wnętrz martwych komórek i przestworów międzykomórkowych w organizmie roślinnym. Połączone ze sobą i wysycone wodą ściany komórkowe razem z wypełnionymi wodą wnętrzami martwych komórek przewodzących są głównymi drogami transportu wody w roślinie. W ścianach komórkowych ruch wody możliwy jest dzięki zjawisku imbibicji. Wypełnione powietrzem przestwory międzykomórkowe stanowią rezerwuary gazów i umożliwiają roślinie prowadzenie wymiany gazowej z otoczeniem.

</doc>
<doc id="800319" url="https://pl.wikipedia.org/wiki?curid=800319" title="Hummel International">
Hummel International

Hummel A/S – duńska firma odzieżowa produkująca sprzęt sportowy (stroje, obuwie).
Firma powstała w 1923 w Hamburgu jako Messmer &amp; Co. Jej założycielami byli Michael i Albert Ludwig Messmerowie. Firma jako pierwsza wprowadziła na rynek korki piłkarskie – w 1927 roku pojawia się model „hummel” od którego później firma zyska swoją obecną nazwę. W 1964 roku Hummel podpisuje najdłuższą w historii (trwającą do dziś) umowę sponsorską z GWD Minden, natomiast w 1968 pierwszą umowę z klubem 2. Bundesligi MSV Duisburg.
Rok 1974 jest kolejnym przełomowym w historii marki. Od tego czasu zaczynają się trwające sześć następnych lat przenosiny z RFN do Danii. Chociaż Hummel jest marką kojarzoną z piłką ręczną, w strojach jej produkcji grają również piłkarze nożni, siatkarze, koszykarze, a od 2016 roku również hokeiści reprezentacji Polski i GKS Tychy. Hummel wytwarza również stroje na potrzeby innych sportów – piłki nożnej, futsalu, rugby czy siatkówki. W 2016 roku Hummel jako pierwsza firma na rynku wprowadził specjalną odzież typu "base layer" dla kobiet z krajów muzułmańskich, zakrywający włosy i jednocześnie zapewniający komfort podczas wysiłku fizycznego. Innowacja została wprowadzona z racji tego, że Hummel jest partnerem technicznym reprezentacji piłkarskiej (kobiet i mężczyzn) Afganistanu.

</doc>
<doc id="800321" url="https://pl.wikipedia.org/wiki?curid=800321" title="Horniki Górne">
Horniki Górne

Horniki Górne (kaszb. "Gòrné Horniczi") – część wsi Nowa Karczma w Polsce położona w województwie pomorskim, w powiecie kościerskim, w gminie Nowa Karczma.
Wieś jest częścią składową sołectwa Nowa Karczma.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
"Arniki Górne", niem. "Ober Hornikau"

</doc>
<doc id="800322" url="https://pl.wikipedia.org/wiki?curid=800322" title="AMD Accelerated Processing Unit">
AMD Accelerated Processing Unit

AMD Accelerated Processing Unit (wcześniej jako AMD Fusion) – platforma procesorowa zaprojektowana wspólnie przez inżynierów AMD i dawnego ATI.
Historia.
Projekt AMD Fusion rozpoczął się w 2006 roku w celu opracowania układu scalonego, który łączy procesor z kartą graficzną na jednej matrycy. AMD uczyniło kluczowy krok w kierunku realizacji takiej wizji, kiedy w 2006 r. nabyło producenta chipsetu graficznego ATI. Projekt wymagał trzech wewnętrznych iteracji koncepcji Fusion, aby stworzyć produkt uznany za warty wydania. Przyczyny opóźnienia projektu obejmują trudności techniczne związane z połączeniem procesora i karty graficznej na tej samej matrycy w technologii 45 nm oraz sprzeczne poglądy na temat roli procesora i karty graficznej w projekcie.
APU pierwszej generacji do komputerów stacjonarnych i laptopów o nazwie kodowej Llano ogłoszono 4 stycznia 2011 r. na wystawie CES w 2011 roku w Las Vegas, a wkrótce potem nastąpiło jej wydanie. Platforma zawierała rdzenie procesora K10 i procesor graficzny Radeon z serii HD 6000 na tej samej matrycy w gnieździe FM1. APU dla urządzeń małej mocy ogłoszono jako platformę Brazos, opartą na mikroarchitekturze Bobcat i procesorze graficznym z serii Radeon HD 6000 na tej samej matrycy.
Na konferencji w styczniu 2012 r. Phil Rogers ogłosił, że AMD dokona Rebrandingu platformy Fusion na "Heterogeneous System Architecture" (HSA), stwierdzając: "pasowałoby, aby nazwa tej rozwijającej się architektury i platformy była reprezentatywna dla całej społeczności technicznej, która jest liderem w tym bardzo ważnym obszarze rozwoju technologii i programowania.” Jednak później ujawniono, że AMD miało wytoczony proces o naruszenie znaku towarowego przez szwajcarską firmę Arctic, która używała nazwy „Fusion” dla linii produktów zasilających.
APU do komputerów stacjonarnych i laptopów drugiej generacji, o nazwie kodowej Trinity, zostało ogłoszone podczas Dnia Analityków Finansowych w 2010 i wydane w październiku 2012 r. Ta platforma zawierała rdzenie procesorów Piledriver i rdzenie GPU z serii Radeon HD 7000 na gnieździe FM2. AMD wydało nową APU w oparciu o mikroarchitekturę Piledriver 12 marca 2013 r. (dla laptopów i telefonów komórkowych) oraz 4 czerwca 2013 r. (dla komputerów stacjonarnych), a nazwa robocza brzmiała "Richland". APU drugiej generacji dla urządzeń o niskiej mocy, Brazos 2.0, używał dokładnie tego samego układu APU, ale działał z większą częstotliwością zegara i zmienił nazwę GPU na Radeon HD7000 i zastosował nowy układ kontrolera IO.
Układy półniestandardowe zostały wprowadzone w konsolach do gier Microsoft Xbox One i Sony PlayStation 4.
Trzecia generacja technologii została wydana 14 stycznia 2014 r., oferując lepszą integrację procesora z kartą graficzną. Wersja na komputery stacjonarne i laptopy nosi nazwę kodową "Kaveri" i została oparta na architekturze "Steamroller", natomiast warianty małej mocy, o nazwie kodowej "Kabini" i "Temash", bazują na architekturze "Jaguar". W listopadzie 2017 r. firma HP wydała Envy x360 z APU Ryzen 5 2500U, pierwszym APU czwartej generacji, z procesorem opartym na architekturze "Zen" i grafiką opartej na architekturze "Vega".
Opis.
W skład platformy wchodzą wielordzeniowe procesory przeznaczone do:
Łączą one w sobie tradycyjną architekturę mikroprocesora CPU oraz karty graficznej GPU w jednym układzie scalonym APU.
Mostek północny "Hudson M2" obsługuje pamięci DDR3 1600 MHz, USB 3.0, 4X PCIe, 6SATA z RAID i CIR.
Premiera miała miejsce 4 stycznia 2011 roku, nowa platforma zastąpiła starszą AMD Eagle.
Parametry techniczne.
W tabeli przedstawiono parametry techniczne jednostek APU AMD.
Platformy APU.
Jednostki APU AMD mają unikalną architekturę: mają moduły CPU AMD, pamięć podręczną i dyskretny procesor graficzny, wszystkie na tej samej matrycy przy użyciu tej samej magistrali. Ta architektura pozwala na użycie akceleratorów graficznych, takich jak OpenCL, ze zintegrowanym procesorem graficznym. Celem jest stworzenie „w pełni zintegrowanego” APU, który według AMD ostatecznie będzie posiadał „heterogeniczne rdzenie” zdolne do automatycznego przetwarzania zarówno CPU, jak i GPU, w zależności od wymagań obciążenia
Procesory graficzne oparte na architekturze TeraScale.
Architektura K10 (2011): Llano.
APU pierwszej generacji, wydany w czerwcu 2011 roku, był używany zarówno na komputerach stacjonarnych, jak i laptopach. Został oparty na architekturze K10 i zbudowany w technologii 32 nm, obejmującej od dwóch do czterech rdzeni procesora o wartości TDP rzędu 65-100 W, oraz zintegrowaną grafikę opartą na serii Radeon HD6000 z obsługą DirectX 11, OpenGL 4.2 i OpenCL 1.2. Po porównaniu wydajności z podobnie wycenionym procesorem Intel Core i3-2105, Llano został skrytykowany za słabą wydajność procesora lecz otrzymał chwały za lepszą wydajność GPU. AMD zostało później skrytykowane zarezygnację z Socket FM1 po jednej generacji.
Architektura Bobcat (2011): Ontario, Zacate, Desna, Hondo.
Platforma AMD Brazos została wprowadzona 4 stycznia 2011 r. i jest skierowana na rynki takich urządzeń jak: subnotebooki, netbooki i urządzenia o małej mocy Zawiera 9-watową jednostkę APU AMD C-Series (nazwa kodowa: Ontario) dla netbooków i urządzeń o niskiej mocy, a także 18-watową jednostkę APU AMD E-Series (nazwa kodowa: Zacate) dla popularnych i cenionych notebooków, komputerów typu "All-in-one" i małych komputerów stacjonarnych. Oba APU mają jeden lub dwa rdzenie Bobcat x86 i procesor graficzny Radeon Evergreen Series z pełną obsługą DirectX11, DirectCompute i OpenCL, w tym akceleracją UVD3 dla wideo HD, w tym 1080p.
AMD rozszerzyło platformę Brazos w dniu 5 czerwca 2011 r., Wprowadzając 5,9-watową jednostkę APU AMD Z-Series (nazwa kodowa: Desna) zaprojektowaną na rynek tabletów. Desna APU oparta jest na 9-watowej jednostce APU Ontario. Oszczędności energii uzyskano poprzez obniżenie napięcia procesora, karty graficznej i mostka północnego, zmniejszenie bezczynności zegarów procesora i karty graficznej oraz wprowadzenie sprzętowego trybu kontroli termicznej. Wprowadzono również dwukierunkowy tryb AMD Turbo Core.
AMD ogłosiło platformę Brazos-T 9 października 2012 r. Składała się z 4,5-watowej jednostki APU AMD Z-Series (o nazwie kodowej Hondo) i z mostka południowego (FCH) ) A55T, zaprojektowanego z myślą o rynku tabletów. Hondo APU to przeprojektowana APU Desna. AMD obniżyło zużycie energii poprzez optymalizację APU i FCH dla tabletów.
Platforma Deccan, w tym APU Krishna i Wichita, została anulowana w 2011 r. AMD pierwotnie planowało wydać je w drugiej połowie 2012 r.

</doc>
<doc id="800329" url="https://pl.wikipedia.org/wiki?curid=800329" title="Bcr-abl">
Bcr-abl



</doc>
<doc id="800330" url="https://pl.wikipedia.org/wiki?curid=800330" title="Chromosom Filadelfia">
Chromosom Filadelfia



</doc>
<doc id="800331" url="https://pl.wikipedia.org/wiki?curid=800331" title="Kamiony">
Kamiony

Kamiony ("Wielki Kamień", kaszb. "Wiôlgë Kamiéń") – część wsi Nowa Karczma w Polsce położona w województwie pomorskim, w powiecie kościerskim, w gminie Nowa Karczma.
Osada położona jest nad jeziorem Kamionki.
W latach 1975–1998 miejscowość administracyjnie należała do województwa gdańskiego.

</doc>
<doc id="800332" url="https://pl.wikipedia.org/wiki?curid=800332" title="Kamionka (Grabówko)">
Kamionka (Grabówko)

Kamionka ("Kamionki") (kaszb. "Kamionczi") – część wsi Grabówko w Polsce położona w województwie pomorskim, w powiecie kościerskim, w gminie Nowa Karczma.
Na południe od miejscowości znajduje się jezioro Kamionki.
W latach 1975–1998 miejscowość administracyjnie należała do województwa gdańskiego.

</doc>
<doc id="800334" url="https://pl.wikipedia.org/wiki?curid=800334" title="Nowe Horniki">
Nowe Horniki

Nowe Horniki (kaszb. "Nowé Horniczi") – część wsi Nowa Karczma w Polsce położona w województwie pomorskim, w powiecie kościerskim, w gminie Nowa Karczma.
Miejscowość leży przy drodze wojewódzkiej nr . Miejscowość jest częścią składową sołectwa Nowa Karczma.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
"Nowe Arniki", niem. "Neu Hornikau"

</doc>
<doc id="800335" url="https://pl.wikipedia.org/wiki?curid=800335" title="Horniki Dolne">
Horniki Dolne

Horniki Dolne (kaszb. "Dólné Horniczi") – część wsi Nowa Karczma w Polsce położona w województwie pomorskim, w powiecie kościerskim, w gminie Nowa Karczma
Miejscowość leży przy drodze wojewódzkiej numer 221.
Horniki Dolne są wsią luźno zabudowaną na sporej przestrzeni.
Miejscowość jest częścią składową sołectwa Nowa Karczma.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
"Arniki Dolne", niem. "Nieder Hornikau"

</doc>
<doc id="800336" url="https://pl.wikipedia.org/wiki?curid=800336" title="Shane Warne">
Shane Warne

Shane Keith Warne (ur. 13 września 1969 w Melbourne, zm. 4 marca 2022 w Ko Samui) – australijski krykiecista, powszechnie uważany za najwybitniejszego "bowlera" w stylu "leg spin" i jednego z najlepszych, jeżeli nie najlepszego, "bowlera" w historii krykieta. W latach 1991–2007 członek drużyny australijskiej, aktualny rekordzista świata (708) pod względem zdobytych "wicketów". W 2000 „biblia” krykieta Wisden wybrała go na jednego z pięciu krykiecistów stulecia. Solidny "batsman", zajmuje pierwsze miejsca pod względem zdobytych "runów" (punktów) na liście "batsmanów," którzy nigdy nie zdobyli 100 "runów" w jednym "innings" (jego najwyższy wynik to 99).
Warne nie tylko posiadał biegłość techniczną jako "bowler", potrafił również umiejętnie wpływać na psychikę przeciwnika, deprymując go przed rozgrywką. Do jego ulubionych metod należało ogłoszenie przed meczem, którego z przeciwników uważa za najgorszego gracza "leg spinu" i że będzie on jego celem. Jedną z jego najbardziej spektakularnych „ofiar” był znakomity południowoafrykański "batsman" Daryl Cullinan, który nieomal zrezygnował z krykieta i potrzebował pomocy terapeuty po szeregu „pojedynków” z Warne'em.
Pod względem technicznych Warne nie miał sobie równych; dzięki znakomitej technice rzucania potrafił on podkręcać piłkę nawet na powierzchniach, które nie były tradycyjnie uznawane za sprzyjające dla "spin bowlingu".
W 2000 został pozbawiony funkcji wicekapitana australijskiej reprezentacji za udział w szeregu skandali obyczajowych, polegających na wysyłaniu kobietom niechcianych seryjnych wiadomości tekstowych o charakterze seksualnym. Karierę zakończył w 2007 po serii Ashes 2006/2007, w której Australia pokonała Anglię 5:0.

</doc>
<doc id="800337" url="https://pl.wikipedia.org/wiki?curid=800337" title="Stuart MacGill">
Stuart MacGill

Stuart MacGill (ur. 25 lutego 1971 w Perth) – australijski krykiecista, "bowler" rzucający w stylu "leg spin" znany z bardzo ofensywnego i agresywnego stylu gry, a równocześnie uważany za jednego z największych pechowców w historii krykieta. Pech MacGilla polega na tym, że przez większość kariery znajdował się w cieniu zawodnika uznanego za najznakomitszego rzucającego w stylu "leg spin" w historii krykieta - Shane'a Warne'a i bardzo rzadko miał szansę grać w reprezentacji Australii. Większość jego meczów przypada na okresy, kiedy Warne był kontuzjowany, albo - w przypadku sezonu 2003-2004 – kiedy Warne otrzymał 12-miesięczny zakaz gry za stosowanie niedozwolonych substancji chemicznych. Tylko kilkukrotnie obaj zawodnicy mieli okazję grać razem i MacGill w tych meczach wypadał prawie zawsze lepiej niż Warne.
Jest słabym "batsmanem" i bardzo kiepskim "fielderem", przez co grał dla Australii w meczach jednodniowych tylko trzy razy, pomimo znakomitej skuteczności ("strike average") z jaką zdobywa "wickety" w jednodniowych meczach ligowych w Australii – co zaledwie 27 rzutów, a każdy zdobyty przez niego "wicket" kosztuje zaledwie 22,52 "runa" (dla porównania "strike average" Warne'a w meczach jednodniowych to prawie 36 rzutów, a koszt każdego to 24,3 "runa"). 
Znany jest z tego, że w odróżnieniu od większości "bowlerów" nie uśmiecha się po zdobyciu "wicketa", ale raczej wydaje z siebie głośny krzyk triumfu; zapytany o to, powiedział, że "to ("bowling") jest bardzo ciężką pracą, po zdobyciu "wicketa" następuje u mnie po prostu eksplozja emocji". W 2007 powrócił do reprezentacji Australii po 18-miesięcznej przerwie, swój dwusetny "wicket" zdobył w 41 meczu testowym, jest 13 australijskim krykiecistą który tego dokonał. W historii krykieta trzej krykieciści, Clarrie Grimmett, Dennis Lillee i Waqar Younis zdobyli 200 "wicketów" potrzebowali mniej meczów aby dojść do takiej liczby "wicketów".
Jest koneserem wina którego posiada bardzo dużą kolekcję. Jego żoną jest popularna australijska aktorka i prezenterka telewizyjna Rachel Friend. Zarówno dziadek Stuarta - Charlie MacGill jak i ojciec – Terry MacGill, grali w drużynie stanowej Australii Zachodniej (w "pierwszej lidze krykieta" w Australii).

</doc>
<doc id="800341" url="https://pl.wikipedia.org/wiki?curid=800341" title="Rachel Friend">
Rachel Friend

Rachel Friend (ur. 8 stycznia 1970), australijska aktorka i dziennikarka telewizyjna. W latach 1988-1990 występowała w popularnym australijskim serialu telewizyjnym "Neighbours" ("Sąsiedzi"). W 1990 była laureatką nagrody "Logie" jako najpopularniejsza aktorka roku.
W 1993 wzięła ślub z australijskim aktorem i piosenkarzem Craigiem McLachlanem, którego poznała na planie "Sąsiadów", ale w 1994 rozwiodła się z nim. W 2000 poślubiła australijskiego krykiecistę Stuarta MacGilla i ma z nim dwoje dzieci.

</doc>
<doc id="800342" url="https://pl.wikipedia.org/wiki?curid=800342" title="Jelcz M121M">
Jelcz M121M

Jelcz M121M – autobus miejski niskowejściowy produkowany przez firmę Jelcz w Jelczu-Laskowicach w latach 1995-2004.
Ogólnie.
Jelcz M121M był pierwszym autobusem miejskim firmy Jelcz dostosowanym do potrzeb osób o ograniczonej mobilności - posiada niską podłogę w przedniej części pomiędzy pierwszymi a drugimi drzwiami, oraz specjalne miejsce do przypięcia wózka inwalidzkiego. Podłoga znajduje się na wysokości 37 centymetrów nad jezdnią, dodatkowo podczas postoju na przystanku można ją obniżyć o kolejne 8 cm dzięki funkcji przyklęku. Tylna część autobusu jest podniesiona względem przedniej i oddzielona od niej schodkami. Jest to więc autobus niskowejściowy.
Historia modelu.
W 1994 roku przedstawiono prototyp pierwszego polskiego autobusu niskopodłogowego. Nosił on oznaczenie Jelcz MN120M i tak naprawdę był niskowejściową wersją autobusu Jelcz 120MM/1. W stosunku do swojego wysokopodłogowego brata posiadał na nowo zaprojektowane wnętrze oraz przednią oś portalową Jelcz 65N. Prototyp ten wyposażony został w niemiecki silnik Diesla MAN D0826 LUH05 o mocy maksymalnej 230 KM, współpracujący z 4-biegową skrzynią automatyczną ZF 4HP-500. Nowością zastosowaną w tym prototypie była możliwość przyklęku pojazdu, dzięki całkowicie pneumatycznemu zawieszeniu.
Rok później model ten został wprowadzony do produkcji seryjnej pod oznaczeniem zmienionym na M121M, jedyną zmianą techniczną było stosowanie w standardzie 3-biegowej automatycznej skrzyni biegów Voith D851.3 (ZF 4HP-500 i 5HP-500 w opcji). Z uwagi na dosyć powolne przełożenie mostu napędowego (5,86, dopiero później zmieniono na 5,125) jedynie skrzynia 5HP500 była właściwym rozwiązaniem, ponieważ pozostałe (ZF4HP-500 i VoithD851.3) nie posiadają nadbiegu, przez co drastycznie ograniczona jest prędkość maksymalna pojazdu i zużycie paliwa jest stosunkowo wysokie.
Pierwszą modernizację autobus ten przeszedł już pod koniec 1995 roku. Zastosowano nową ścianę tylną wykonaną z tworzywa sztucznego oraz drzwi wejściowe z wklejaną szybą.
W roku 1996 nastąpiła kolejna, lecz tym razem znacznie poważniejsza, modernizacja. Pojazd uzyskał nową ścianę przednią z panoramiczną szybą, we wnętrzu zlikwidowano podesty, które znajdowały się w przedniej niskopodłogowej części autobusu, przeniesiono zbiornik paliwa na prawe przednie nadkole, przez co pojawiły się nowe obudowy ze zintegrowanym fotelem. W przedniej części nadwozia obniżono linię okien.
Dwa lata po gruntownej modernizacji modelu pojawił się w ofercie silnik MAN D0826 LUH12 spełniający normę czystości spalin Euro-2, jednostka ta zastąpiła stosowany dotychczas silnik spełniający normę Euro-1.
Od 2000 model M121M, tak jak wszystkie autobusy firmy Jelcz, posiada kratownice oraz poszycie wykonane ze stali nierdzewnej, dzięki czemu wydłużony został czas przewidywanej eksploatacji tego autobusu.
Produkcję seryjną zakończono w 2004 roku.
Kariera.
Od momentu wprowadzenia do sprzedaży autobus cieszył się dużą popularnością wśród przewoźników. Ponad 100 egzemplarzy trafiło w latach 1995-1998 do samej tylko Warszawy. Za sprawą tego sukcesu stał fakt, że pojazd zapewniał komfort podróży niepełnosprawnym, jednocześnie pozostając relatywnie tanim w porównaniu do zachodniej konkurencji. Nie bez znaczenia był również fakt, że autobus był zbliżony konstrukcyjnie do innych obecnych już na rynku produktów Jelcza, co obniżało ewentualne koszty serwisowania i napraw.

</doc>
<doc id="800346" url="https://pl.wikipedia.org/wiki?curid=800346" title="MAN NG 313">
MAN NG 313

MAN NG 313 (A23) – niskopodłogowy, przegubowy autobus miejski, produkowany w latach 1998-2004 przez niemiecką firmę MAN. Był również produkowany w zakładzie MAN STAR Trucks &amp; Busses w Sadach koło Poznania. W 2004 r. wprowadzono na rynek zmodernizowaną wersję, której podstawowy typ – zgodnie z nową nomenklaturą nazwano NG313 MAN Lion’s City G.

</doc>
<doc id="800350" url="https://pl.wikipedia.org/wiki?curid=800350" title="MAN NL 2x2">
MAN NL 2x2

MAN NL 2x2 – seria niskowejściowych autobusów miejskich, produkowanych w latach 1989–2001 przez niemiecką firmę MAN. Konstrukcja autobusu oparta jest na zunifikowanych przez zachodnioniemiecki Związek Publicznych Zakładów Komunikacyjnych ("VÖV") standardach autobusu tzw. drugiej generacji. W pojazdach stosowano jednostki napędowe o różnej mocy: 213, 220, 250, 260 i 280 KM (odpowiednio modele: NL 202, NL 222, NL 252 i NL 262).
Przegubowym odpowiednikiem autobusów NL 2x2 jest seria NG xx2, odpowiednikiem o zmniejszonej długości – NM 152, zaś wersją piętrową – ND 202. Bezpośrednim następcą serii NL 2x2 jest seria NL xx3.
Historia.
Produkcję modelu uruchomiono w 1989 roku w fabryce w niemieckim Salzgitter w oparciu o obowiązujące wówczas w zachodnich Niemczech standardy Związku Publicznych Zakładów Komunikacyjnych ("VÖV") drugiej generacji. Pierwsze modele, wyposażane w silnik o mocy 213 KM (NL 202) spełniały europejski standard emisji spalin Euro 1. W roku 1995, z uwagi na wprowadzenie normy Euro 2, wprowadzono nowy silnik o mocy 220 KM – zmieniono oznaczenie z NL 202 na NL 222. Dostępne były także inne wersje, z jednostką napędową o różnej mocy.
Do 1998 roku wyprodukowano ok. 4000 pojazdów tego typu, po czym produkcję przeniesiono do nowej fabryki w Sadach koło Poznania, gdzie kontynuowano ją do 2001 roku.
Od 2002 roku do Polski zaczęły napływać pierwsze wycofywane w Niemczech autobusy tego typu. Obecnie jest to najpopularniejszy w Polsce autobus używany z importu. Pierwszym w Polsce użytkownikiem MAN-ów NL 202 był od 1996 roku Poznań. Pierwszy egzemplarz wyprodukowany w Polsce trafił w 1998 roku do gminy Tarnowo Podgórne.
Konstrukcja.
Nadwozie.
Specyficzna budowa pojazdów serii NL 2x2 wiąże się z obowiązującymi w początkowym okresie produkcji standardami niemieckiego zrzeszenia "VÖV". Pojazd produkowano w wersjach dwudrzwiowej i trzydrzwiowej. 
Niska podłoga dostępna jest w pierwszych i drugich drzwiach. Początkowo wszystkie siedzenia wewnątrz umieszczone były na podwyższeniach, dopiero w 1992 roku przeprowadzono modernizację serii, wprowadzając charakterystyczną, wygiętą w połowie autobusu linię okien oraz zwiększając liczbę siedzeń na poziomie niskiej podłogi. W niektórych opracowaniach zmodernizowana wersja traktowana jest jako odrębny model, NL 202(2).
Podwozie.
Autobusy napędzane były wysokoprężnymi silnikami o różnej mocy: 213, 220, 250, 260 i 280 KM (odpowiednio modele: NL 202, NL 222, NL 252 i NL 262), umieszczone w pozycji leżącej za drugą osią (napędową) autobusu. Oznaczenia cyfrowe poszczególnych modeli składają się z trzech cyfr, z których dwie pierwsze określają przybliżoną moc maksymalną silnika w KM. Trzecia cyfra informuje o generacji autobusów.

</doc>
<doc id="800351" url="https://pl.wikipedia.org/wiki?curid=800351" title="Jelcz 120M">
Jelcz 120M

Jelcz 120M – seria 12-metrowych, średniopodłogowych autobusów miejskich o trzech dwuskrzydłowych drzwiach o układzie 2-2-2 produkowanych przez zakłady Jelcz w Jelczu-Laskowicach w latach 1992–2007.
Historia modelu.
W 1992 roku zaprezentowano i wdrożono do produkcji autobus Jelcz 120M, który jest modernizacją szeroko rozpowszechnionego w Polsce Jelcza PR110M. Najbardziej rzucającymi się w oczy zmianami stylistycznymi pojazdu było zastosowanie w górnej części ściany czołowej nowej wykonanej z tworzywa sztucznego obudowy zewnętrznej miejsca przeznaczonego na tablicę informacyjną oraz zastosowanie szyby tylnej o zmniejszonych wymiarach. Nieznacznie zmienione zostało również wnętrze pojazdu. Zlikwidowano 2 miejsca siedzące naprzeciw trzecich drzwi na rzecz przestrzeni dla osób stojących, oraz zmniejszono o 20 mm wysokość pierwszego stopnia w trzecich drzwiach. Jednak najważniejszą zmianą w stosunku do modelu PR110M było zastosowanie zmodernizowanego turbodoładowanego silnika WS Mielec SWT 11/300/1 o mocy maksymalnej 162 kW (220 KM) zblokowanego z 4-biegową skrzynią S4-95 produkcji polskiej. W porównaniu z Jelczem PR110 zastosowano zmienione (szybsze) przełożenie mostu napędowego (5,86, a od roku 1994 5,125), dzięki czemu wzrosła prędkość maksymalna oraz uległo znaczącej redukcji zużycie paliwa (o kilkanaście l/100 km. w porównaniu z PR 110U). Jeszcze w tym samym roku do oferty dołączyła wersja o oznaczeniu 120MM wyposażona w silnik MAN D2866UH o mocy maksymalnej 184 kW (250 KM) oraz 4-biegową automatyczną skrzynię biegów 4HP-500. Stworzono również prototyp autobusu wyposażonego w silnik Volvo THD102KB o mocy maksymalnej 180 kW (245 KM), jednak wersja ta o oznaczeniu 120MV nie została wprowadzona do produkcji seryjnej.
W 1993 roku model 120MM został zastąpiony przez 120MM/1 z silnikiem MAN D0826LUH05 o mocy maksymalnej 169 kW (230 KM), który spełniał normę czystości spalin Euro-1. Wprowadzono również możliwość wyposażenia standardowej wersji 120M w 4-biegową automatyczną skrzynię ZF 4HP-500. W modelu tym (wersja standardowa) występowała też 5 biegowa skrzynia automatyczna ZF 5HP-500.
W następnym roku zaprezentowano prototyp modelu 120M ze zmodernizowanym nadwoziem. Pojazd ten otrzymał wklejane szyby boczne, nową ścianę tylną wykonaną z tworzywa sztucznego z wklejaną prostokątną szybą oraz wydzielonym miejscem na tablice informacyjną, zaprojektowaną specjalnie dla tego prototypu ścianę przednią z tworzywa sztucznego z szybą z modelu T120. Autobus ten był eksploatowany do lipca 2008 roku w PKS Lubin. Również w 1994 roku do wyposażenia opcjonalnego serii 120M wprowadzono zderzaki wykonane z tworzywa sztucznego.
W 1995 roku zbudowano serię 3 prototypów z nadwoziem poddanym unifikacji ze wprowadzonym w tym samym roku modelem M121M. Pojazdy te otrzymały wklejane szyby boczne, przedni zderzak z prostokątnymi reflektorami ze zintegrowanymi kierunkowskazami (jak w pierwszych M121M) oraz plastikowy zderzak tylny. We wnętrzu zastosowano twarde plastikowe siedzenia firmy Astromal w miejsce miękkich obitych skajem lub tkaniną. Wszystkie 3 egzemplarze trafiły do MPK Rzeszów, gdzie były eksploatowane do 2013 roku.
Rok 1996 przyniósł prezentację kolejnego prototypu ze zmodernizowanym nadwoziem. Zastosowano w nim tą samą ścianę tylną oraz przednią jak w koncepcie z 1994 roku. Różnicą było zastosowanie w ścianie czołowej wydzielonego miejsca na tablicę lub świetlik informacyjny. Obniżona została górna linia okien oraz zastosowano nowe drzwi aluminiowe z wklejanymi szybami. We wnętrzu pojazdu zlikwidowano większość podestów, zwiększając tym samym funkcjonalność tego autobusu. Prototyp ten do 2006 roku był użytkowany przez MPK Legnica.
W tym samym roku wprowadzono do produkcji seryjnej serię 120M ze zmodernizowanym nadwoziem. W przedniej części pojazd ten otrzymał nowy plastikowy zderzak przejęty z rodziny M121x i M181x. Zastosowano również nową tylną ścianę z tworzywa sztucznego (podobną do tej z prototypów z 1994 i 1996), drzwi aluminiowe z wklejanymi szybami (prototyp 1996) oraz wklejane szyby boczne. We wnętrzu pojawiły się twarde siedzenia marki Astromal.
W 1997 roku cała seria przeszła kolejną modernizację, w wyniku której wprowadzono ścianę przednią z tworzywa sztucznego z dużą panoramiczną szybą i wyraźnie wydzielonym miejscem na tablicę informacyjną.
W 1998 roku wprowadzono do produkcji wersję 120MM/2, która zastąpiła model 120MM/1. W 1999 roku zaprezentowano prototyp modelu 120MD oraz 120M/2 LPG. W 2000 roku modele 120M/1 CNG oraz 120M/3.
W 2003 roku wycofano z produkcji wersję 120M wyposażoną w standardowy silnik Mielec SWT 11/300/1. Pod koniec tego samego roku zaprezentowano model M120MM/3 wyposażony w silnik MAN D0836DUH03. Oprócz zastosowanej jednostki napędowej model ten charakteryzował się zmodernizowanym nadwoziem ze ścianą czołową oraz tylną przejętą z modelu M101I. W następnym roku do produkcji skierowane zostały identycznie od strony stylistycznej modele 120M/3 oraz nowy M120I. Ostatnią wersją serii 120M był wprowadzony do produkcji w 2006 roku Jelcz M120M/4 CNG.
Od 1993 roku istniała możliwość zamówienia tego modelu z nadwoziem o układzie drzwi 2-0-2, a od 1999 roku również z układem 2-2-0.

</doc>
<doc id="800352" url="https://pl.wikipedia.org/wiki?curid=800352" title="Jelcz M081MB">
Jelcz M081MB

Jelcz M081MB (zwany potocznie m.in. "Edkiem" od pierwotnej nazwy "Edi" lub "verczedesem" od połączenia późniejszej nazwy "Vero" i "Mercedes") – autobus miejski klasy mini produkowany w latach 1999-2008 przez firmę Jelcz w Jelczu-Laskowicach na podwoziu Mercedes-Benz Vario 814D.
Historia modelu.
W III kwartale 1998 roku powstał prototyp tego autobusu, oznaczony symbolem M081MB „Midi”. Projekt nadwozia wykonano w Wydziale Architektury Wnętrz i Wzornictwa Przemysłowego Akademii Sztuk Pięknych we Wrocławiu. Do produkcji trafił on w 1999 roku jako Jelcz M081MB „Edi”. Od 2000 roku wszystkie autobusy z rodziny "081" wyposażane są w szkielet oraz poszycie boczne, wykonane ze stali nierdzewnej. W tym samym roku pojawiła się możliwość wyposażenia tego modelu w klimatyzację i w pełni zamkniętą kabinę kierowcy oraz 4-biegową skrzynię automatyczną Allison AT-542, zamontowaną w łącznie 15 pojazdach: 10 dla MPK Włocławek, a także po jednym dla MZK Kęty, MZK Leszno, MPK Radom, MZK Toruń oraz ZKM Ciechanów.
Na początku września 2001 roku w trakcie Wystawy Komunikacji Miejskiej w Łodzi zaprezentowano ten model po kosmetycznych zmianach oraz przedstawiono jego nową nazwę: Jelcz M081MB "Vero".
W październiku 2002 roku do oferty dołączył model z silnikiem spełniający normę czystości spalin Euro-3, a co za tym idzie zmieniło się ponownie jego oznaczenie na Jelcz M081MB/3 Vero, która to nazwa funkcjonowała do zakończenia produkcji.
Od 2005 roku produkowana była zmodernizowana wersja Jelcz M081MB Vero. Istniała również możliwość wyposażenia tego autobusu w reflektory projektorowe, które z powodu podniesionych kosztów zastosowane zostały jedynie w prototypowym egzemplarzu, który do 2018 roku był w posiadaniu MPK Kraków.
W październiku 2008 roku ze względu na brak możliwości kontynuowania produkcji autobusów przez ZS Jelcz zakończono produkcję tego modelu. Ostatni Jelcz M081MB wyprodukowany został w 2007 roku, a następnie w maju 2008 roku trafił do MPK Kraków.
Modele pochodne.
W 2000 roku rozpoczęto sprzedaż lokalnej wersji tego modelu - Jelcz L081MB. Zastosowano w niej jedne drzwi dwuskrzydłowe za osią przednią w układzie 0-2-0. W tym samym roku wprowadzono odmianę turystyczną - Jelcz T081MB. Zbudowana ona została na podwoziu Mercedes-Benz Vario 815D. Do napędu wykorzystano silnik MB OM904LA o mocy maksymalnej 152 KM, spełniający wówczas normy czystości Euro-2, połączony z 5-biegową przekładnią manualną ZF S5-42. W 1999 roku powstał Jelcz L081MB „Kajtek”, który stanowił szkolną odmianę modelu L081MB. Model ten z powodu zbyt wysokiej ceny nie znalazł nabywców.
Wielkość produkcji.
Na podstawie serwisu Transport Wroc.Biz

</doc>
<doc id="800356" url="https://pl.wikipedia.org/wiki?curid=800356" title="Lubieszynek">
Lubieszynek

2 miejscowości w Polsce:

</doc>
<doc id="800357" url="https://pl.wikipedia.org/wiki?curid=800357" title="Szarzyn">
Szarzyn

Szarzyn (dodatkowa nazwa w j. kaszub. Szarzëno; niem. "Helenendorf") – przysiółek wsi Pomysk Wielki w Polsce, położony w województwie pomorskim, w powiecie bytowskim, w gminie Bytów, na Pojezierzu Bytowskim. Wchodzi w skład sołectwa Pomysk Wielki.
W latach 1975–1998 przysiółek położony był w województwie słupskim.
Przysiółek położony jest w kierunku północnym od jeziora Pipienek.

</doc>
<doc id="800360" url="https://pl.wikipedia.org/wiki?curid=800360" title="Fundacja Ecobaltic">
Fundacja Ecobaltic

Fundacja Ecobaltic – organizacja pozarządowa nie nastawiona na zysk (non-profit), powstała w 1988 w Gdańsku (zarejestrowana w 1989 jako jedna z pierwszych organizacji pozarządowych), była lub jest aktywnym członkiem Forum Fundacji Polskich, Coalition Clean Baltic (sieć organizacji ekologicznych z krajów basenu Morza Bałtyckiego) i European Union for Coastal Conservation, stowarzyszenia "Biuro Wspierania Lobbingu Ekologicznego", od 2003 roku jest członkiem Foundation for Environmental Education (organizacji realizującej programy w zakresie edukacji ekologicznej o zasięgu ogólnoświatowym).
Fundacja Ecobaltic realizuje swoje cele statutowe poprzez szeroko zakrojoną działalność podejmowaną zarówno samodzielnie, jak i w ramach różnego rodzaju struktur o zasięgu krajowym i międzynarodowym, a także we współpracy z innymi organizacjami pozarządowymi i samorządem lokalnym. Misją fundacji jest poprawa warunków środowiska przyrodniczego i dziedzictwa kulturowego Bałtyku oraz jego otoczenia lądowego. Swoje cele fundacja realizuje przez:
Główne obszary działalności Fundacji Ecobaltic to:
Fundacja wydawała miesięcznik ekologiczny Eko Bałtyk (ISSN 1230-879X), który docierał do województw północnej Polski (Gdańsk, Szczecin, Koszalin, Słupsk, Elbląg, Olsztyn). Fundacja wydała wiele książek i broszur edukacyjnych tematycznie związanych z ochroną środowiska i edukacją ekologiczną m.in.: "Leksykon Ochrony Środowiska", "Podręcznik ICLEI", seria: Żuławy Delty Wisły na przełomie tysiącleci, "Jak i dlaczego tworzyć zielone szkoły"?, "Małe Morze", "Letnie wędrówki wybrzeżem Bałtyku".
Podstawową formą działalności Fundacji Ecobaltic jest opracowywanie i wdrażanie projektów realizowanych przez własne wyspecjalizowane jednostki. Fundacja Ecobaltic uzyskuje środki finansowe z wielu źródeł. W konkursach na dotacje celowe projekty fundacji są doceniane przez takie instytucje i organizacje jak: Regional Environmental Center (REC), Environmental Partnership for Central Europe (EPCE) – Partnerstwo dla Środowiska, Coalition Clean Baltic (CCB), MATRA, Nordic Council, Ambasada USA w Polsce, Fundacja Stefana Batorego, Fundacja "Fundusz Współpracy": programy PHARE – Program Dialog Społeczny – NGOs, PHARE – Rozwój społeczeństwa obywatelskiego, Gminne i Wojewódzkie Fundusze Ochrony Środowiska, Narodowy Fundusz Ochrony Środowiska i Gospodarki Wodnej, Ministerstwo Środowiska, Kancelaria Prezesa Rady Ministrów RP.
Projekty:

</doc>
<doc id="800363" url="https://pl.wikipedia.org/wiki?curid=800363" title="Dom towarowy Renoma">
Dom towarowy Renoma



</doc>
<doc id="800366" url="https://pl.wikipedia.org/wiki?curid=800366" title="Jedi Academy">
Jedi Academy



</doc>
<doc id="800368" url="https://pl.wikipedia.org/wiki?curid=800368" title="Wodzisław Śląski (stacja kolejowa)">
Wodzisław Śląski (stacja kolejowa)

Wodzisław Śląski – stacja kolejowa położona w Wodzisławiu Śląskim otwarta dla ruchu w 1882 roku. Przy ul. Dworcowej znajduje się dworzec pochodzący z 1882, który w latach 2017–2019 przeszedł remont generalny. W otoczeniu dworca znajduje się nieczynna już i zdewastowana wieża ciśnień oraz pompa. Dodatkowe tory są zdatne do eksploatacji.
W 2019 obsłużyła pomiędzy 700 a 999 pasażerów na dobę.
Wodzisław Śląski posiada nastawnie: WSA (dysponująca od strony Rybnika) oraz WSB (dysponująca od strony Chałupek) oraz nieczynną lokomotywownię a dawniej również zakład napraw wagonów towarowych. Posiadał również nastawnie WSA-1 (wykonawcza od strony Rybnika).
Stacja jest ważnym węzłem towarowym na trasie Katowice-Bogumin oraz dla pobliskich kopalni węgla kamiennego oraz koksowni w Radlinie.
Historia.
Historia kolei żelaznej w Wodzisławiu sięga drugiej połowy XIX w. Mieszczanie wodzisławscy chcieli uzyskać połączenie kolejowe z Katowicami i Raciborzem jednak z pominięciem Rybnika. W 1861 roku królewskie władze rządowe wyraziły zgodę na budowę szosy z Wodzisławia przez Radlin Dolny, Obszary, Biertułtowy do dworca kolejowego Czernica (obecnie Rydułtowy). Ukończono ją po kilku latach i odtąd Wodzisław miał samodzielne połączenie z koleją zarówno do Katowic jak i Raciborza. W 1882 roku droga ta straciła na znaczeniu w wyniku zakończenia budowy szerokotorowej linii kolejowej z Wodzisławia do Niedobczyc. W tym samym roku miasto uzyskało połączenie poprzez Chałupki z węzłem kolejowym w Boguminie. Dalsza rozbudowa linii kolejowej doprowadziła do połączenia Jastrzębia z Wodzisławiem a dalej z Orzeszem. W roku 2017 stacja obsługiwała 200–299 pasażerów na dobę. W 2018 obsłużyła już pomiędzy 500 a 699 pasażerów na dobę. W 2019 obsługiwała pomiędzy 700 a 999 pasażerów na dobę.
Połączenia kolejowe.
W Wodzisławiu Śląskim kursują zarówno lokalne pociągi regionalne jak i dalekobieżne i międzynarodowe. W 2022 roku kursują pociągi pośpieszne PKP Intercity do Wiednia, Grazu, Warszawy, Gdyni Przemyśl, Pragi oraz pociąg osobowe przewoźnika Koleje Śląskie do Oświęcimia, Katowic Rybnika, Chałupek i Pszczyny
Marsz śmierci 1945.
W styczniu 1945 roku do stacji kolejowej Wodzisław (wtedy Loslau) dotarł marsz śmierci z obozów w Oświęcimiu. Wodzisław był główną stacją docelową dla ewakuacji więźniów, gdyż tędy prowadzi szlak w kierunku utrzymywanych przez Niemców Moraw. Więźniów transportowano następnie wagonami towarowymi w kierunku Austrii i Niemiec przez Bogumin i Ostrawę.

</doc>
<doc id="800372" url="https://pl.wikipedia.org/wiki?curid=800372" title="Lethwei">
Lethwei



</doc>
<doc id="800373" url="https://pl.wikipedia.org/wiki?curid=800373" title="Boks birmański">
Boks birmański

Boks birmański, znany także jako lethwei lub lethwae – rodzaj kick-boxingu pochodzący z Birmy (obecnie Mjanma). Boks birmański jest pod wieloma względami podobny do pokrewnych dyscyplin z krajów sąsiedniego rejonu Azji Południowo-Wschodniej, jak do "tomoi" z Malezji, do "pradal serey" z Kambodży, a przede wszystkim do boksu tajskiego. Od boksu tajskiego różni lethwei dopuszczalność uderzeń głową. Boks birmański uważa się za bardziej ekstremalny. Istnieją zapisy dotyczące walk w lethwei z czasów cesarstwa Pyu w Birmie. Armie dawnej Birmy z powodzeniem używały lethwei, bando i jej zbrojnej wersji "banshay" w wielu zwycięstwach nad sąsiednimi krajami.
Zawodnicy walczą bez rękawic ani innych ochraniaczy, jedynie owinąwszy swoje ręce w kawałki materiału z konopi lub gazy. Reguły są zbliżone do boksu tajskiego, lecz zezwalają i zachęcają zarówno do wszystkich rodzajów obaleń, jak i uderzeń głową. Walki tradycyjnie odbywały się na zewnątrz pomieszczeń, na klepisku, lecz obecnie toczą się głównie na ringu. Popularne techniki boksu birmańskiego obejmują kopnięcia, kopnięcia kolanem, ciosy łokciami, głową, rękami, a także obalenia. Dawniej, niekiedy również gryzienie i dłubanie było dozwolone.
Walki tradycyjnie i ostatecznie mogły toczyć się aż zawodnik nie mógł walczyć dalej. We wcześniejszych czasach nie było remisów, jedynie zwycięstwo albo porażka przez nokaut. Nie funkcjonował system punktowy. Skrajne rozlewy krwi zdarzały się często, i dochodziło do wypadków śmiertelnych. Obecnie, po nokaucie, przywraca się boksera do przytomności i ma on możliwość kontynuowania; takie przepisy sprawiają, że przywiązuje się dużą wagę do obrony, kondycji i nauki przyjmowania ciosów. Bokserzy birmańscy spędzają dużo czasu, przygotowując ciała swe do przyjmowania ciosów i wzmacniając swoją naturalną broń. Obecne walki prowadzi się zarówno w sposób tradycyjny, jak i w bardziej nowoczesny, zapoczątkowany w 1996 jako „tradycyjny boks Myanma”. Współczesny styl uległ zmianom, aby uczynić go dyscypliną sportową nadzorowaną przez władze sportowe. Zmierza się do uczynienia boksu birmańskiego bardziej komercyjną dyscypliną, na wzór boksu tajskiego. Część bokserów lethwei startowało w kick-boxingu i boksie tajskim poza Birmą, lecz ich skrajny styl i technika zostały potępione w międzynarodowych turniejach, co czyniło ich nieprzystosowanymi do zawodów w profesjonalnych sportach walki, zatem niezdolnymi do zdobycia jakiegokolwiek ważniejszego tytułu. Jednakże część bokserów birmańskich występuje zawodowo w Tajlandii ze zmiennym szczęściem.
Na uwagę zasługuje, że współczesny styl „tradycyjnego boksu Myanma” w dużym stopniu przypomina boks tajski w sportowym zarysie, a w mniejszym stopniu brutalne walki swoich wiejskich korzeni.
W wielu tradycyjnych i wiejskich walkach, widzowie są zapraszani na ring, aby walczyć z zawodowym bokserem. Zdarza się, że zawodnik z publiczności skutecznie nokautuje boksera na ringu.
Pewne grupy etniczne w Birmie mają swoje własne odmiany miejscowych sztuk walki, dających im niekiedy wyraźnie inne style lethwei.
Wariant plemienia Kaczinów określa się jako miękki. Jest w nim mało straconych ruchów lub wysiłku. Mecze lethwei zwykle zaczynają się w dużym dystansie z kopnięciami w nogi i ciosami w twarz, aby puścić krew. W miarę rozwoju walki, zawodnicy przechodzą do klinczu i głównymi technikami są chwyty zapaśnicze w stójce połączone z obaleniami i podcięciami. Najczęściej kończącymi technikami są ciosy głową, łokciami i kolanami. Zawodnicy kaczińscy ogólnie preferują walkę z klinczu i mają skłonność do niewchodzenia w niekorzystną sytuację po chybieniu ciosem z długiego dystansu, zamiast tego przechodząc niskimi kopnięciami i ciosami do zwarcia.
Traktując ten sport w kontekście przygotowania do walki wręcz, można dostrzec, że nie tylko on uczy wyczucia czasu, dystansu i techniki, lecz także znoszenia bólu (i zadania go). Celem jest nie tylko wygrana, lecz również twarda walka i umiejętność przetrwania.
Boks birmański lethwei jest w Polsce niemal nieznany. Ukazał się jedynie krótki opis w książce Stanisława Tokarskiego "Sztuki walki. Ruchowe formy ekspresji filozofii Wschodu" (Wydawnictwo GLOB, Szczecin 1989, s. 188–189).

</doc>
<doc id="800377" url="https://pl.wikipedia.org/wiki?curid=800377" title="Światowy Kongres Ukraińców">
Światowy Kongres Ukraińców

Światowy Kongres Ukraińców (ukr. Світовий Конґрес Українців, "Switowyj Kongres Ukrajinciw") – ukraińska organizacja emigracyjna koordynująca działalność wszystkich organizacji diaspory ukraińskiej na całym świecie. Powstała w listopadzie 1967 w Nowym Jorku w Stanach Zjednoczonych jako "Światowy Kongres Wolnych Ukraińców" (zmiana nazwy nastąpiła w 1991). Współpracuje z organizacjami ukraińskimi ponad 30 krajów.
W żądaniach podpisanych 30 grudnia 2006 Kongres wystąpił do rządu Rzeczypospolitej Polskiej, by Polska wypłaciła Ukraińcom odszkodowania za akcję „Wisła” oraz złożyła przeprosiny, jak również zwraca uwagę Rady Europy, Organizacji Bezpieczeństwa i Współpracy w Europie, Unii Europejskiej oraz Organizacji Narodów Zjednoczonych, że rząd RP otwarcie odmówił potępienia, przeproszenia i wypłacenia odszkodowań ofiarom akcji „Wisła”. Autorzy żądań zwrócili się też do prezydenta Ukrainy, żeby z ich postulatów uczynił istotną część stosunków ukraińsko-polskich – nie spotkało się to jednak z aprobatą ukraińskich władz.
Kongres już wcześniej w uchwałach swoich zjazdów zgłaszał podobne postulaty wobec Polski, mimo że w 1990 akcję „Wisła” potępił Senat Rzeczypospolitej Polskiej, a w 2002 prezydent Aleksander Kwaśniewski wyraził ubolewanie z powodu przeprowadzenia tej operacji. Ponadto 27 lutego 2007 prezydent Polski, Lech Kaczyński, i prezydent Ukrainy, Wiktor Juszczenko, we wspólnym oświadczeniu potępili akcję „Wisła”. Część Ukraińców przetrzymywanych wówczas w obozie w Jaworznie otrzymuje rentę specjalną.
11 lipca 2016 przewodniczący Kongresu, Eugene Czolij, oddał hołd ofiarom rzezi wołyńskiej pod upamiętniającym ją warszawskim pomnikiem.

</doc>
<doc id="800378" url="https://pl.wikipedia.org/wiki?curid=800378" title="Friend">
Friend

Osoby o nazwisku Friend:

</doc>
<doc id="800381" url="https://pl.wikipedia.org/wiki?curid=800381" title="MacGill">
MacGill

Osoby o nazwisku MacGill lub Macgill:

</doc>
<doc id="800382" url="https://pl.wikipedia.org/wiki?curid=800382" title="Macgill">
Macgill



</doc>
<doc id="800388" url="https://pl.wikipedia.org/wiki?curid=800388" title="Janicki">
Janicki

Janicki (forma żeńska: Janicka; liczba mnoga: Janiccy) – polskie nazwisko. Najprawdopodobniej pochodzi od imienia Jan. Na początku lat 90. XX wieku Polskę zamieszkiwało 18903 osób o tym nazwisku.

</doc>
<doc id="800389" url="https://pl.wikipedia.org/wiki?curid=800389" title="Europejski Instytut Norm Telekomunikacyjnych">
Europejski Instytut Norm Telekomunikacyjnych

Europejski Instytut Norm Telekomunikacyjnych (, "ETSI") – niezależny instytut standaryzacyjny. Podstawowym zadaniem ETSI jest opracowywanie norm niezbędnych do stworzenia europejskiego rynku telekomunikacyjnego.
Historia powstania.
W styczniu 1988 roku podpisano "Memorandum of Understanding" pomiędzy Europejską Konferencją Administracji Poczty i Telekomunikacji (CEPT) a Komisją Europejską na mocy którego, podczas posiedzenia przedstawicieli obu instytucji 29 marca 1988 roku podjęto decyzję o utworzeniu Europejskiego Instytutu Norm Telekomunikacyjnych.
30 marca 1988 roku odbyło się pierwsze Walne Zgromadzenie organizacji, na którym uchwalono statut w oparciu o podstawy prawne działalności. W 1995 roku uchwalono umiędzynarodowienie prac organizacji przez dopuszczenie do udziału w pracach także instytucji spoza Europy.
Działalność.
Zgodnie ze statutem ETSI jest prywatnym stowarzyszeniem typu „non-profit” działającym zgodnie z prawem francuskim, ponieważ jego siedziba znajduje się w Sophia-Antipolis we Francji. Skupia instytucje zajmujące się opracowywaniem telekomunikacyjnych norm europejskich, z państw biorących udział w pracach Europejskiej Konferencji Administracji Poczty i Telekomunikacji. ETSI jako pierwsza jednostka normalizacyjna zapewnił bezpłatny dostęp do dokumentów normalizacyjnych przez Internet.
Obecnie ETSI poprzez współpracę międzynarodową, realizuje cel, jakim jest opracowywanie dokumentów normalizacyjnych stosowalnych globalnie, spełniających potrzeby społeczności telekomunikacyjnej i komunikacji elektronicznej, jednocześnie spełniając swe podstawowe zadanie jakim jest wspomaganie regulacji i inicjatyw Unii Europejskiej i EFTA. ETSI uczestniczyło w definiowaniu takich standardów jak DECT, GSM, TETRA, MHP, CSA. Ponieważ GSM stał się standardem popularnym na całym świecie, do jego rozwijania powołano konsorcjum standaryzacyjne 3GPP, a ETSI stało się jednym z jego członków.
Struktura organizacyjna.
Najwyższą władzą ETSI wyznaczającą jego ogólną politykę oraz podejmującą organizacyjne i strategiczne decyzje jest Zgromadzenie Ogólne ("General Assembly – GA"). Składa się ono z przedstawicieli członków pełnych, stowarzyszonych i obserwatorów, a także doradców, będących przedstawicielami Komisji Europejskiej i sekretariatu EFTA. Na posiedzeniach Zgromadzenia Ogólnego prawo do głosowania we wszystkich kwestiach mają jedynie członkowie pełni. Zgromadzenia Ogólne odbywają się dwa razy do roku.
W imieniu Zgromadzenia Ogólnego między jego posiedzeniami działa Rada ("ETSI Board").
Sprawuje ona funkcje powierzone jej przez Zgromadzenie Ogólne i przed nim odpowiada za swoją działalność. W skład Rady wchodzi zwykle od 15 do 30 przedstawicieli pełnych członków ETSI, którzy są wybierani większością głosów wyłącznie przez pełnych członków ETSI. przy radzie działa Sekretariat.
W strukturze ETSI znajduje się także Organizacja Techniczna. W skład Organizacji Technicznej wchodzą;
W strukturze ETSI znajdują się także komitety specjalne ("Special Committees"). Komitety powoływane są do wykonania określonych zadań.
Członkostwo w ETSI.
Zgodnie ze statutem, członkami ETSI mogą być nie tylko organizacje z krajów Unii, lecz także i z innych krajów europejskich oraz spoza Europy. W 1992 roku ETSI zrzeszał 309 członków pełnych, 8 stowarzyszonych i 56 członków obserwatorów. Obecnie ETSI skupia około 800 członków z całego świata.
Współpracujące instytucje mogą uzyskać status członka pełnego, stowarzyszonego lub członka obserwatora.
672 instytucje (z 35 krajów europejskich) mają status członka pełnego, 191 (z 19 krajów pozaeuropejskich) członka stowarzyszonego oraz 49 obserwatora (z krajów Europy). W Polsce status członka pełnego miało od 1990 roku Ministerstwo Łączności (a po jego likwidacji Ministerstwo Administracji i Cyfryzacji), a od 1991 Instytut Łączności. Inne polskie instytucje które są członkami ETSI to Urząd Komunikacji Elektronicznej, Polska Wytwórnia Papierów Wartościowych, Akademia Górniczo-Hutnicza, Instytut Maszyn Matematycznych, Instytut Logistyki i Magazynowania, T-Mobile Polska S.A., Politechnika Poznańska, Uniwersytet Ekonomiczny w Poznaniu. Obecnie ETSI skupia ponad 750 członków z 64 krajów.
Krajowe organizacje normalizacyjne ds. ETSI.
W Europejskich krajach członkowskich zostały powołane krajowe organizacje normalizacyjne (ang. "National Standards Organizations" – NSOs). W Polsce rolę NSO, na podstawie ustawy o normalizacji z dnia 3 kwietnia 1993 pełni Polski Komitet Normalizacyjny i Instytut Łączności (za zgodą PKN). Polski Komitet Normalizacyjny i Ministerstwo Łączności podpisały 6 sierpnia 1994 roku deklarację o współdziałaniu przy współpracy z ETSI. Postanowiono, że Instytut Łączności będzie otrzymywać i przechowywać kopie wszystkich dokumentów normalizacyjnych ETSI. Jako jedyna instytucja w Polsce będzie organizować oraz przeprowadzać powszechną ankietyzację i głosowanie nad projektami norm. Będzie także opracowywać i przedstawiać stanowisko krajowe dotyczące opiniowanych dokumentów. Polski Komitet Normalizacyjny natomiast, oprócz przechowywania kopii dokumentów ETSI, będzie przygotowywać do ustanowienia Polskie Normy oparte na normach ETSI, ustanawiać je i publikować. W związku z wejściem w życie nowej ustawy o normalizacji zaszła potrzeba zapewnienia PKN wyłączności reprezentowania Polski za granicą w sprawach dotyczących normalizacji krajowej. Ponadto, w związku z dostosowywaniem polskiego systemu normalizacji do europejskiego, konieczne stało się podpisanie nowego porozumienia pomiędzy PKN a ETSI. W wyniku tego 25 marca 2003 zostało podpisane nowe "Memorandum of Understanding" między PKN a ETSI. Na mocy tego porozumienia PKN pełni wyłączną rolę krajowej organizacji normalizacyjnej.
Rodzaje i oznaczenia dokumentów ETSI.
Do roku 1997 ETSI publikował:
W 1997 roku zostały wprowadzone inne oznaczenia:
Procedury zatwierdzania dokumentów.
W zatwierdzaniu dokumentów uczestniczą członkowie ETSI. Przy czym pełni członkowie we wszystkich procedurach i wszystkich dokumentów. Umożliwia to wypracowanie krajowego stanowiska odnośnie do projektów norm ETSI i wpływa na ich treść.
Głosowanie członkowskie.
Głosowanie członkowskie ("Member Voting – MV") jest procedurą wprowadzoną przez ETSI w 1997 roku. Dotyczy projektów dokumentów informacyjnych EG i normatywnych ES. Jest to procedura jednostopniowa, w której biorą udział pełni i stowarzyszeni członkowie ETSI. Po zatwierdzeniu projektu normy przez Organizację Techniczną, sekretariat ogłasza głosowanie MV, trwające 60 dni. Głosowanie odbywa się za pośrednictwem internetu.
Prowadzona przez ETSI działalność normalizacyjna jest istotnym czynnikiem tworzenia zharmonizowanego rynku europejskiego w dziedzinie telekomunikacji. Komisja Europejska zdecydowanie popiera plany powstania wspólnego, jednolitego rynku.
Dostęp do dokumentów.
Pojedyncze opublikowane dokumenty ETSI są bezpłatnie udostępniane poprzez stronę internetową. Odpłatnie można zamówić komplet dokumentów na płycie DVD.
Zobacz też.
Inne europejskie komitety standaryzacyjne:
Inne organizacje normalizacyjne związane z telekomunikacją:

</doc>
<doc id="800391" url="https://pl.wikipedia.org/wiki?curid=800391" title="Christine Goitschel">
Christine Goitschel

Christine Marion Goitschel (ur. 9 czerwca 1944 w Sallanches) – francuska narciarka alpejska, dwukrotna medalistka mistrzostw świata i igrzysk olimpijskich. Siostra Marielle Goitschel.
Kariera.
Największe sukcesy w karierze Christine Goitschel osiągnęła w 1964 roku, kiedy podczas igrzysk olimpijskich w Innsbrucku wywalczyła dwa medale. Po pierwszym przejeździe slalomu zajmowała drugie miejsce, tracąc do prowadzącej siostry Marielle 0,76 sekundy. W drugim przejeździe osiągnęła najlepszy wynik i sięgnęła po złoty medal, o 0,89 sekundy przed siostrą i o 1,50 sekundy przed Jean Saubert z USA. Był to pierwszy w historii złoty medal olimpijski dla Francji w tej konkurencji. Dwa dni później wywalczyła także srebrny medal w slalomie gigancie, rozdzielając na podium siostrę oraz Jean Saubert. Na rozgrywanych dwa lata później mistrzostwach świata w Portillo jej najlepszym wynikiem było szóste miejsce w slalomie. W Pucharze Świata zadebiutowała 7 stycznia 1967 roku w Oberstaufen, gdzie zajęła piąte miejsce w slalomie. Tym samym już w swoim debiucie wywalczyła pierwsze pucharowe punkty. Jedyne podium w zawodach tego cyklu wywalczyła 11 marca 1967 roku we Franconii zwyciężając w gigancie. Najlepsze wyniki osiągnęła w sezonie 1966/1967, który ukończyła na dziesiątym miejscu w klasyfikacji generalnej i szóstym w klasyfikacji giganta. Po tym jak kontuzja wykluczyła jej start na igrzyskach olimpijskich w Grenoble w 1968 roku zakończyła karierę.
Po zakończeniu kariery wyszła za mąż za swego trenera, Jeana Bérangera, z którym pracowała w ośrodku narciarskim w Val Thorens. Trzykrotnie zdobywała mistrzostwo Francji: w slalomie w latach 1962 i 1964 oraz gigancie w 1963 roku. W 1964 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1995 roku została odznaczona Legią Honorową.

</doc>
<doc id="800392" url="https://pl.wikipedia.org/wiki?curid=800392" title="Samodzielna Grupa Kozacka Savoia">
Samodzielna Grupa Kozacka Savoia

Samodzielna Grupa Kozacka "Savoia" (wł. "Gruppo Autonomo Cossacchi "Savoia"") – kozacka formacja zbrojna w składzie włoskiej 8 Armii podczas II wojny światowej.
Pierwszy oddział kozacki w składzie Włoskiego Korpusu Ekspedycyjnego w Rosji powstał 25 września 1942 r. w Millerowie nad Donem z inicjatywy dowództwa 8 Armii. Został on przydzielony do 3. Pułku Kawalerii "Savoia Cavalleria", który zresztą wsparł Kozaków sprzętem i kadrą. Na ich czele stanął włoski oficer kpt. Stavro Santarosa, jednocześnie mianowany honorowym Kozakiem stanicy Kamiszczewackiej w rejonie Ejskim na Kubaniu. 
1 kwietnia 1943 r. jednostkę kozacką powiększono do rozmiarów dywizjonu. Nowym dowódcą został mjr hrabia Ranieri di Campello, a jego zastępcą kpt. Władimir Ostrowski. Po klęsce wojsk osi w bitwie pod Stalingradem na pocz. 1943 r. Kozacy rozpoczęli odwrót wraz z pozostałymi oddziałami włoskimi, prowadząc wówczas liczne walki z partyzantką sowiecką. Przemianowano ich wówczas na Gruppo Autonomo Cosacchi "Savoia" w sile batalionu (dwa szwadrony kawalerii). Liczyła ona ponad 360 Kozaków. 
W maju jednostka znalazła się w północnych Włoszech w rejonie Werony, gdzie przydzielono ją do Pułku Kawalerii "Lanzieri Novara". W sierpniu przegląd Grupy przeprowadził gen. Italo Gariboldi, b. dowódca Włoskiego Korpusu Ekspedycyjnego w Rosji. Po ogłoszeniu 8 września zawieszenia broni przez Włochy, Niemcy nie internowali Kozaków, w zamian ci oddali uzbrojenie i konie. Część Kozaków zbiegła na wieś, gdzie ukrywała się przebrana w cywilne ubrania. Pozostali natomiast dołączyli do tzw. Kozackiego Stanu pod dowództwem gen. mjr. Timofieja Domanowa.
Kozacy Samodzielnej Grupy Kozackiej "Savoia" nosili zarówno włoskie, jak też kozackie mundury. Na prawym ramieniu mieli plakietkę w kolorach białym, niebieskim i czerwonym (flaga carskiej Rosji).

</doc>
<doc id="800397" url="https://pl.wikipedia.org/wiki?curid=800397" title="Borðoy">
Borðoy

Borðoy (wym. , duń. "Bordø") – szósta co do wielkości i czwarta co do liczby mieszkańców wyspa wchodząca w skład archipelagu Wysp Owczych. Powierzchnia jej wynosi 95 km², a zamieszkuje ją ok. 5 tysięcy osób. Na wyspie jest pięć gór: Lokki (755 m n.p.m.), Depilsknúkur (680), Háfjall (647), Hálgafelli (503), Borðoyarnes (392). Jest tam też kilka jezior, między innymi Skúvadalur.
Największym miastem zarówno wyspy, jak i tej części całego archipelagu, zwanej Norðoyar jest Klaksvík, który liczy ok. 4,6 tys. ludności. Pozostałe osady wyspy to: Norðdepil (169), Norðoyri (72), Árnafjørður (59), Ánir (18), Depil (2), Norðtoftir (?), Strond (?), a także trzy niezamieszkane: Múli, Fossá i Skálatoftir. Pierwsza z wymienionych nie posiadała drogi łączącej ją z innymi aż do 1989 roku, jednak jej wybudowanie, nie zahamowało emigracji, która zakończyła się w 1994, kiedy osadę opuścił ostatni jej mieszkaniec. W 1969 roku powstał plan, aby drugą z wymienionych, Fossę przekształcić w muzeum. Zajęło się tym miasto Klaksvík, tworząc tam typową średniowieczną osadę wikingów.

</doc>
<doc id="800400" url="https://pl.wikipedia.org/wiki?curid=800400" title="Nowy Klępsk">
Nowy Klępsk

Nowy Klępsk – przysiółek wsi Klępsk Polsce, położony w województwie lubuskim, w powiecie zielonogórskim, w gminie Sulechów, w sołectwie Klępsk. 
W latach 1975–1998 przysiółek należał administracyjnie do województwa zielonogórskiego.
Według danych na 30 czerwca 2021 przysiółek zamieszkuje 9 mieszkańców.

</doc>
<doc id="800403" url="https://pl.wikipedia.org/wiki?curid=800403" title="Szabliska">
Szabliska

Szabliska – część wsi Kije w Polsce, położona w województwie lubuskim, w powiecie zielonogórskim, w gminie Sulechów, w sołectwie Kije. 
W latach 1975–1998 Szabliska należały administracyjnie do województwa zielonogórskiego.

</doc>
<doc id="800405" url="https://pl.wikipedia.org/wiki?curid=800405" title="Hubert Henno">
Hubert Henno

Hubert Henno (ur. 6 października 1976 w Boulogne-Billancourt) – francuski siatkarz. Wielokrotny reprezentant Francji, grający na pozycji libero.
Jego żoną jest albańska siatkarka Alketa Doci. Obaj ich synowie Hilir i Mathis są siatkarzami.
Sukcesy klubowe.
Puchar Francji:
Puchar Europy Zdobywców Pucharów:
Mistrzostwo Francji:
Superpuchar Europy:
Liga Mistrzów:
Puchar Rosji:
Mistrzostwo Rosji:
Puchar CEV:
Mistrzostwo Włoch:
Superpuchar Włoch:
Puchar Włoch:
Superpuchar Francji:
Sukcesy reprezentacyjne.
Mistrzostwa Świata:
Mistrzostwa Europy:
Liga Światowa:

</doc>
<doc id="800408" url="https://pl.wikipedia.org/wiki?curid=800408" title="Maharashtra Open">
Maharashtra Open

Maharashtra Open – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach twardych w Pune w Indiach.
Pierwsza edycja turnieju odbyła się w 1996 roku, w Gold Flake. Od 1997 do 2017 roku odbywał się w Ćennaju na obiekcie SDAT Tennis Stadium.
W latach 1996–2001 turniej nosił nazwę "Gold Flake Open", w latach 2002–2004 były to rozrywki pod nazwą "Tata Open", zaś w latach 2005–2017 zawody nosiły miano "Chennai Open".

</doc>
<doc id="800410" url="https://pl.wikipedia.org/wiki?curid=800410" title="Laskowo (Mozów)">
Laskowo (Mozów)

Laskowo – przysiółek wsi Mozów w Polsce, położony w województwie lubuskim, w powiecie zielonogórskim, w gminie Sulechów.
W latach 1975–1998 przysiółek administracyjnie należał do województwa zielonogórskiego.
Według danych na 31 grudnia 2019 przysiółek zamieszkuje 3 mieszkańców.

</doc>
<doc id="800411" url="https://pl.wikipedia.org/wiki?curid=800411" title="IV Grupa Lotnicza">
IV Grupa Lotnicza

IV Grupa lotnicza - jednostka lotnictwa wojskowego utworzona w 1919 roku. Pierwszym dowódcą był kpt pil Julian Słoniewski
Grupa lotnicza.
W końcu marca 1919 działające na froncie polsko-ukraińskim w rejonie Kowla 2 eskadra lotnicza por. Robotyckiego i 3 eskadra lotnicza kpt. Donata Makijonka utworzyły IV grupę lotniczą pod dowództwem kpt. Juliana Słoniewskiego.
Grupa lotnicza była organem dowódczym i organizacyjnym.
W skład dowództwa grupy lotniczej wchodził: dowódca, oficer sztabu, adiutant, referent do spraw technicznych oraz 9 podoficerów lub pracowników cywilnych.
Rozkazem MSWojsk. z 6 września 1919 wprowadzono nowy etat dowództwa grupy. Liczba personelu pomocniczego została w nim znacznie zwiększona.
20 września 1919 roku dowództwo grupy miał swą siedzibę w Warszawie, w jej skład wchodziły zaś
W lutym 1920 roku dowódcą grupy był rtm. pil. Antoni Buckiewicz
IV dywizjon lotniczy.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20). 
W kwietniu 1920 roku przeorganizowana w IV dywizjon lotniczy.
Dywizjon stacjonował wtedy w Mołodecznie, a w jego skład weszły: 11. i 18. eskadry wywiadowcze.
W czerwcu 1920 roku w skład dywizjonu wchodziły eskadry:
Operował wówczas na froncie od Połocka do Borysowa. Dowódcą był kpt. pil Julian Słoniewski
W maju 1921 roku IV dywizjon wywiadowczy składający się z 3 eskadry i 8 eskadry wszedł w skład 1 pułku lotniczego w Warszawie.

</doc>
<doc id="800414" url="https://pl.wikipedia.org/wiki?curid=800414" title="Cristian Savani">
Cristian Savani

Cristian Savani (ur. 22 lutego 1982 w Castiglione della Stiviere) – włoski siatkarz, reprezentant kraju grający na pozycji przyjmującego. Brązowy medalista olimpijski 2012. Trzykrotny medalista mistrzostw Europy.
Życie prywatne.
Jego żoną jest Mihaela, córka Ljubomira Travicy i siostra Dragana. 4 kwietnia 2013 parze urodziła się córka Mia.
Sukcesy klubowe.
Puchar CEV:
Puchar Challenge:
Mistrzostwo Włoch:
Superpuchar Włoch:
Klubowe Mistrzostwa Azji:
Mistrzostwo Chin:
Sukcesy reprezentacyjne.
Liga Światowa:
Mistrzostwa Europy:
Igrzyska Olimpijskie:
Puchar Wielkich Mistrzów:
Memoriał Huberta Jerzego Wagnera:

</doc>
<doc id="800419" url="https://pl.wikipedia.org/wiki?curid=800419" title="Anne Heggtveit">
Anne Heggtveit

Anne Heggtveit (ur. 11 stycznia 1939 w Ottawie) – kanadyjska narciarka alpejska, mistrzyni olimpijska i dwukrotna mistrzyni świata,
Kariera.
Pierwszy sukces w karierze Anne Heggtveit osiągnęła w 1954 roku, kiedy podczas zawodów Holmenkollen ski festival w Oslo zwyciężyła w slalomie gigancie. W tym samym roku wystartowała na mistrzostwach świata w Åre, gdzie jej najlepszym wynikiem było siódme miejsce w slalomie. W 1956 roku wystąpiła na igrzyskach olimpijskich w Cortina d’Ampezzo, zajmując miejsca w trzeciej i czwartej dziesiątce. Podczas rozgrywanych w 1958 roku mistrzostw świata w Bad Gastein Heggtveit była szósta w kombinacji, siódma w zjeździe, ósma w slalomie oraz piętnasta w gigancie. Największe sukcesy osiągnęła jednak podczas igrzysk olimpijskich w Squaw Valley w 1960 roku. Kanadyjka wywalczyła tam złoty medal w slalomie, prowadząc już po pierwszym przejeździe. W drugim przejeździe osiągnęła drugi czas, co jednak wystarczyło do zwycięstwa z przewagą 3,3 sekundy nad Betsy Snite z USA i 7,0 sekundy nad Barbarą Henneberger ze Wspólnej Reprezentacji Niemiec. Był to pierwszy w historii złoty medal olimpijski dla Kanady w narciarstwie alpejskim. Igrzyska w Squaw Valley były równocześnie mistrzostwami świata, jednak kombinację rozegrano tylko w ramach drugiej z tych imprez. W konkurencji tej Heggtveit również zwyciężyła, wyprzedzając dwie reprezentantki RFN: Sonję Sperl i Barbarę Henneberger. Została tym samym pierwszą Kanadyjką w historii, która została mistrzynią świata w kombinacji. Ponadto w 1959 roku zwyciężyła w kombinacji podczas zawodów Arlberg-Kandahar-Rennen rozgrywanych w Garmisch-Partenkirchen. W 1960 roku zakończyła karierę.
W 1976 roku została odznaczona Orderem Kanady. Po zakończeniu kariery pracowała w szkole narciarskiej, a następnie założyła własną firmę. Wraz z mężem i dwójką dzieci przeprowadziła się do stanu Vermont.

</doc>
<doc id="800420" url="https://pl.wikipedia.org/wiki?curid=800420" title="Puszczykówko (stacja kolejowa)">
Puszczykówko (stacja kolejowa)

Puszczykówko – jedna z dwóch stacji kolejowych w Puszczykowie, w województwie wielkopolskim, w Polsce. Według klasyfikacji PKP ma kategorię dworca aglomeracyjnego. Z uwagi na położenie w pobliżu szpitala (dawniej kolejowego), na tej stacji zatrzymywało się wiele pociągów dalekobieżnych i pospiesznych.
Pasażerowie.
W roku 2017 wymiana pasażerska wyniosła 700-1000 osób dziennie.
W roku 2018 stacja obsługiwała 700–1000 pasażerów na dobę.
W roku 2019 wymiana pasażerska wyniosła 700-1000 osób dziennie.
W roku 2020 wymiana pasażerska wyniosła 500-700 osób dziennie.
W roku 2021 wymiana pasażerska wyniosła 438 tys. osób (1,2 tys. dziennie).
Historia i architektura.
Budynek dworca został zbudowany po roku 1905 przy budowanej wówczas linii kolejowej. Powodem budowy był intensywny rozwój Puszczykowa, jako popularnego wśród poznaniaków letniska. Letniskowy charakter zabudowy miejscowości znalazł odbicie w architekturze dworca, który harmonijnie wpisał się w zabudowę miasta.
W lipcu 2010 rozpoczęto jego modernizację, która zakończyła się 24 stycznia 2011 r. W jej ramach wymieniono dach budynku dworca i wiaty oraz odnowiono ich elewację, wymieniono instalację wewnętrzną, przebudowano pomieszczenia wewnętrzne oraz dojścia do dworca. Wymieniono także tablice z nazwą stacji, kubły na śmieci oraz ławki, a także położono nowe płytki bezpośrednio przy budynku dworca. Powierzchnia i krawędzie peronów pozostały niezmienione. Wbrew wcześniejszym planom, nowa elewacja nie otrzymała tego samego, jasnożółtego koloru, lecz została pomalowana na wyblakłoseledynowo, a część zawierająca stanowisko dróżnika została obudowana pruskim murem z czerwonawą cegłą. Wartość inwestycji to 1 mln złotych. Budynek został wpisany do rejestru zabytków pod numerem 2161/A w dniu 5 września 1988.
Obiekt otrzymał w 2014 nagrodę w konkursie „Zabytek Zadbany”, w kategorii "architektura przemysłowa i dziedzictwo techniki".
Turystyka.
Na stacji swój koniec ma Szlak im. Bernarda Chrzanowskiego.
Przez stację przebiegają Szlak imienia Arkadego Fiedlera i Szlak kosynierów.

</doc>
<doc id="800425" url="https://pl.wikipedia.org/wiki?curid=800425" title="Nowa Karczma (Kamień)">
Nowa Karczma (Kamień)

Nowa Karczma (kaszb. "Nowô Karczma") – część wsi Kamień w Polsce, położona w województwie pomorskim, w powiecie wejherowskim, w gminie Szemud, nad południowym brzegiem jeziora Kamień.
W latach 1975–1998 Nowa Karczma administracyjnie należała do województwa gdańskiego.

</doc>
<doc id="800426" url="https://pl.wikipedia.org/wiki?curid=800426" title="I Wielkopolska Grupa Lotnicza">
I Wielkopolska Grupa Lotnicza

I Wielkopolska Grupa Lotnicza – jednostka lotnictwa Armii Wielkopolskiej i Wojska Polskiego II RP. 
Grupa utworzona została w pierwszych miesiącach 1919 roku w Poznaniu. Jej pierwszym dowódcą został ppłk pil Tadeusz Grochowalski. Pierwotnie podlegała dowództwu Frontu Wielkopolskiego.
20 września 1919 roku grupa wchodziła w skład IV Grupy Lotniczej w Warszawie, a siedzibą jej dowództwa był Poznań.
W jej skład wówczas wchodziły:
W lutym 1920 roku dowódcą grupy był ppłk pil. Marek Krzyczkowski.

</doc>
<doc id="800429" url="https://pl.wikipedia.org/wiki?curid=800429" title="FNC">
FNC



</doc>
<doc id="800430" url="https://pl.wikipedia.org/wiki?curid=800430" title="Grabowski">
Grabowski



</doc>
<doc id="800431" url="https://pl.wikipedia.org/wiki?curid=800431" title="Small Unmanned Ground Vehicle">
Small Unmanned Ground Vehicle

Small Unmanned Ground Vehicle (SUGV) – niewielkich rozmiarów zdalnie sterowany pojazd naziemny produkowany i opracowany przez amerykańską firmę iRobot. Przeznaczeniem SUGV są działania bojowe w ramach Armii Stanów Zjednoczonych w programie "Future Combat Systems" (Systemów Bojowych Przyszłości).
SUGV jest militarną wersją innego produktu firmy iRobot. Jego niewielka masa, nieprzekraczająca 13 kilogramów, umożliwia przenoszenie pojazdu przez jednego człowieka. Docelowo SUGV ma być odporny na przeciążenia rzędu 400 g, a jego zadaniem ma być rozpoznanie niebezpiecznych miejsc np. pomieszczeń, rozminowywanie i neutralizowanie prowizorycznych ładunków wybuchowych (IED) oraz zaznaczanie laserem celów do ataku.

</doc>
<doc id="800432" url="https://pl.wikipedia.org/wiki?curid=800432" title="Dębnik (Kamień)">
Dębnik (Kamień)

Dębnik (kaszb. "Dembnik" lub "Dãbnik") – część wsi Kamień w Polsce, położona w województwie pomorskim, w powiecie wejherowskim, w gminie Szemud, nad wschodnim brzegiem jeziora Kamień. Do końca 2017 roku była to samodzielna osada.
W latach 1975–1998 osada administracyjnie należała do województwa gdańskiego. 

</doc>
<doc id="800434" url="https://pl.wikipedia.org/wiki?curid=800434" title="Renée Colliard">
Renée Colliard

Renée Feraud z d. Colliard (ur. 24 grudnia 1933 w Genewie, zm. 15 grudnia 2022) – szwajcarska narciarka alpejska, mistrzyni olimpijska i mistrzyni świata.
Kariera.
Największy sukces w karierze Renée Colliard osiągnęła w 1956 roku, kiedy podczas igrzysk olimpijskich w Cortina d’Ampezzo wywalczyła złoty medal w slalomie. Już po pierwszym przejeździe Szwajcarka znajdowała się na prowadzeniu, z przewagą 0,4 sekundy nad Austriaczką Reginą Schöpf. Colliard najlepsza była także w drugim przejeździe, sięgając po złoto z przewagą 3,1 sekundy nad Schöpf i 4,4 sekundy nad Jewgieniją Sidorową z ZSRR. Był to jej jedyny występ na międzynarodowej imprezie tej rangi oraz pierwszy w historii złoty medal dla Szwajcarii w tej konkurencji w rywalizacji kobiet. Ponadto Colliard w 1956 roku została także mistrzynią Szwajcarii w slalomie oraz zajęła drugie miejsce w tej konkurencji na zawodach SDS-Rennen w Grindelwald, gdzie lepsza była tylko Maria Kowalska z Polski.
Oprócz narciarstwa alpejskiego uprawiała także wspinaczkę, koszykówkę oraz lekkoatletykę. Po zakończeniu kariery ukończyła studia farmaceutyczne na Uniwersytecie Genewskim. Następnie wraz z mężem prowadziła ośrodek narciarski oraz pracowała w aptece.

</doc>
<doc id="800436" url="https://pl.wikipedia.org/wiki?curid=800436" title="Insulina lispro">
Insulina lispro

Insulina lispro - analog insuliny ludzkiej o krótkim czasie działania. Jego preparat jest stosowany w postaci wstrzyknięć w leczeniu cukrzycy.
Modyfikacja dokonana w insulinie lispro w porównaniu z insuliną ludzką polega na zamianie miejscami aminokwasów proliny i lizyny, które znajdują się w pozycjach B28 i B29. Powoduje to powstawanie słabszych połączeń między cząsteczkami insuliny z tworzeniem dimerów czy heksamerów, co skutkuje szybszym wchłanianiem z tkanki podskórnej.
Profil farmakodynamiczny insuliny lispro charakteryzuje się szybszym i krótszym działaniem. Początek po 15 min od podania podskórnego, szczyt między 40-60 min, koniec po 3-5 godzinach.
Poza standardowym podawaniem za pomocą wstrzykiwaczy insulina lispro jest główną insuliną podawaną w pompach insulinowych.

</doc>
<doc id="800437" url="https://pl.wikipedia.org/wiki?curid=800437" title="HK33">
HK33



</doc>
<doc id="800439" url="https://pl.wikipedia.org/wiki?curid=800439" title="Galil">
Galil



</doc>
<doc id="800440" url="https://pl.wikipedia.org/wiki?curid=800440" title="Serbski">
Serbski



</doc>
<doc id="800445" url="https://pl.wikipedia.org/wiki?curid=800445" title="Gustaw Macewicz">
Gustaw Macewicz

Gustaw Juliusz Ksawery Macewicz (ur. 3 września 1878 w majątku Prussy, zm. 1 lutego 1933 w Warszawie) – pułkownik awiacji Armii Imperium Rosyjskiego i generał brygady Wojska Polskiego.
Życiorys.
Gustaw Juliusz Ksawery Macewicz urodził się 3 września 1878 w majątku Prussy, w powiecie czerkaskim, w ówczesnej guberni kijowskiej. Był synem Gustawa Macewicza i Kazimiery z Cywińskich. Po ukończeniu 7 klas szkoły realnej Pankiewicza w Warszawie wstąpił do Oficerskiej Szkoły Kawalerii w Jelizawetgradzie. Od 1900 oficer zawodowy armii rosyjskiej, służył do 1911 w stopniu korneta w 9 pułku kirasjerów w Białej Cerkwi. W 1911 skończył pierwszy kurs pilotażu wojskowego w Rosji. Ukończył szkołę pilotów w Sewastopolu. Początkowo dowodził 7 eskadrą lotniczą, później objął dowództwo 9 dywizjonu lotniczego w Ossowcu. Po wybuchu I wojny światowej objął stanowisko inspektora wojsk lotniczych w sztabie Rosyjskiego Frontu Zachodniego. W 1916 uległ ciężkiemu wypadkowi lotniczemu, w wyniku którego zapadł na ciężką chorobę płuc.
Będąc w stopniu podpułkownika wstąpił w 1917 do I Korpusu Polskiego. W październiku 1918 przyjechał do Polski i wstąpił do Wojska Polskiego. 22 stycznia 1919 został mianowany inspektorem wojsk lotniczych formacji wielkopolskich (dowódcą lotnictwa byłego zaboru pruskiego) z kwaterą w Poznaniu.
23 maja 1919 został oficjalnie przyjęty przez Komisariat Naczelnej Rady Ludowej do Sił Zbrojnych Polskich w byłym zaborze pruskim, w stopniu pułkownika ze starszeństwem z dniem 1 lipca 1914. 23 czerwca 1919 Komisariat Naczelnej Rady Ludowej nadał mu starszeństwo w posiadanej szarży pułkownika wojsk lotniczych od dnia 1 stycznia 1913, a dwa dni później, na wniosek głównodowodzącego generała piechoty Józefa Dowbor-Muśnickiego, mianował generałem podporucznikiem w wojskach lotniczych.
Od 25 września 1919 roku Naczelny Wódz Wojsk Polskich przyjął go formalnie do Wojska Polskiego i mianował Inspektorem Wojsk Lotniczych. Między innymi, połączył on formacje lotnicze powstałe w centralnej Polsce z lotnictwem wielkopolskim i przybyłym z Francji lotnictwem Armii Hallera. 7 marca 1920 został dowódcą polskiego lotnictwa wojskowego - szefem Departamentu Żeglugi Powietrznej Ministerstwa Spraw Wojskowych. Doprowadził do wzmocnienia lotnictwa polskiego do 20 eskadr (wiosna 1920).
29 maja 1920 Naczelny Wódz zatwierdził go w stopniu pułkownika Wojsk Lotniczych ze starszeństwem z dniem 1 kwietnia 1920, a 4 czerwca 1920 Minister Spraw Wojskowych, generał porucznik Józef Leśniewski zezwolił mu korzystać z tytułu generała podporucznika.
Ze stanowiska szefa departamentu został odwołany 20 stycznia 1923, na skutek choroby. Począwszy od 30 września 1925 został przeniesiony w stan spoczynku. Był inicjatorem budowy Pomnika Ku Czci Poległych Lotników oraz brał udział w działalności charytatywnej dla lotników inwalidów oraz rodzin poległych lotników.
Za wielkie zasługi, jakie położył na polu organizacji lotnictwa jako pierwszy Inspektor Lotnictwa i Szef Departamentu III Żeglugi Napowietrznej MSWojsk. został odznaczony Krzyżem Komandorskim Orderu Odrodzenia Polski.
Został pochowany na cmentarzu Wojskowym na Powązkach (kwatera A18-1-1).
Awanse.
w Armii Imperium Rosyjskiego
w Siłach Zbrojnych Polskich w byłym zaborze pruskim
w Wojsku Polskim

</doc>
<doc id="800449" url="https://pl.wikipedia.org/wiki?curid=800449" title="Dôme du Goûter">
Dôme du Goûter

Dôme du Goûter – szczyt w Masywie Mont Blanc, w grupie górskiej Mont Blanc. Leży na granicy między Francją (departament Górna Sabaudia), a Włochami (region Dolina Aosty). Droga normalna na Mont Blanc prowadzi na wschód od głównego wierzchołka. Wejście z tej drogi na szczyt zajmuje kilka minut. Całkowite trudności wejścia określane są na PD+. 
Pierwszego wejścia dokonali J.M. Coutter i F. Cuidet 17 sierpnia 1784 r.

</doc>
<doc id="800450" url="https://pl.wikipedia.org/wiki?curid=800450" title="Dome du Gouter">
Dome du Gouter



</doc>
<doc id="800452" url="https://pl.wikipedia.org/wiki?curid=800452" title="Sputnik Sweetheart">
Sputnik Sweetheart

 – powieść japońskiego pisarza Harukiego Murakamiego.
Treść.
Narrator, młody nauczyciel literatury, jest zakochany w początkującej powieściopisarce – Sumire. Ona jednak darzy uczuciem Miu – swoją pracodawczynię, niemal dwukrotnie starszą od niej. Chce być jak najbliżej ukochanej, dlatego też rzuca pisarstwo, by zostać sekretarką Miu. Obie kobiety wyjeżdżają do Grecji na wakacje. Miu wyjawia Sumire straszne przeżycie ze swej przeszłości. Niedługo później Sumire znika, nie zostawiwszy żadnej informacji. Miu kontaktuje się z przyjacielem Sumire, ponieważ wie, że nie miała ona przed nim żadnych tajemnic. Ten przyjeżdża, by pomóc w odnalezieniu Sumire. Poszukiwanie rozwiązania zagadki na podstawie nielicznych śladów, jak na przykład pełen niejasności dziennik Sumire, stały się dla Murakamiego pretekstem do przedstawienia wzruszającego studium miłości, seksualności i przyjaźni.

</doc>
<doc id="800453" url="https://pl.wikipedia.org/wiki?curid=800453" title="Bł. Dorota z Mątowów">
Bł. Dorota z Mątowów



</doc>
<doc id="800455" url="https://pl.wikipedia.org/wiki?curid=800455" title="Komunistyczna Partia Urugwaju">
Komunistyczna Partia Urugwaju

Komunistyczna Partia Urugwaju (, PCU) – partia polityczna w Urugwaju. 
Historia.
Założona we wrześniu 1920 roku. Twórcami grupy byli radykalni rozłamowcy z Socjalistycznej Partii Urugwaju. Partia w 1921 roku dołączyła do Międzynarodówki Komunistycznej. W 1962 roku powołała koalicję Lewicowy Front Wyzwolenia. Przed wyborami w 1971 roku dołączyła do koalicji Szeroki Front Ludowy (wespół z partiami takimi jak Partia Socjalistyczna i Partia Chrześcijańsko-Demokratyczna). Brała udział w Międzynarodowych Naradach Partii Komunistycznych i Robotniczych w Moskwie w 1957, 1960 i 1969. W 1973 została zdelegalizowana. Nielegalnie działała do 1985 roku. Należy obecnie do lewicowej koalicji Szeroki Front.

</doc>
<doc id="800458" url="https://pl.wikipedia.org/wiki?curid=800458" title="Washington Beltrán">
Washington Beltrán

Washington Beltrán (ur. 6 kwietnia 1914 w Montevideo, zm. 19 lutego 2003 tamże) – urugwajski prawnik i polityk, prezydent Urugwaju w latach 1965–1966. Członek Partii Blancos.
W czasach poprzedzających polityczną karierę był dziennikarzem.

</doc>
<doc id="800460" url="https://pl.wikipedia.org/wiki?curid=800460" title="Litza">
Litza



</doc>
<doc id="800461" url="https://pl.wikipedia.org/wiki?curid=800461" title="Kronika ptaka nakręcacza">
Kronika ptaka nakręcacza

 – powieść japońskiego pisarza Harukiego Murakamiego, wyróżniona nagrodą literacką Yomiuri w 1996 roku.
Treść.
Narrator powieści, Tōru Okada, rezygnuje z pracy, później ucieka mu kot, następnie porzuca go żona. Życie Okady, po stracie pracy monotonne i pozbawione ambicji (żona zarabia wystarczająco dużo na utrzymanie ich obojga, Tōru prowadzi dom) zostaje w ten sposób zburzone. Tōru wyrusza na poszukiwanie zwierzątka. Gdy odejście żony pozbawia go środków do życia i nie może sobie pozwolić na bezczynność, jest już innym człowiekiem, gotowym zacząć nowe życie.
Wydania.
Pierwsze wydanie w roku 1995, pierwsze wydanie polskie przez Wydawnictwo MUZA SA w roku 2004.

</doc>
<doc id="800464" url="https://pl.wikipedia.org/wiki?curid=800464" title="Bruce Eckel">
Bruce Eckel

Bruce Eckel – amerykański informatyk, jest autorem wielu książek i artykułów dotyczących programowania. Do najsłynniejszych należą "Thinking in C++" oraz "Thinking in Java", które dotyczą języków programowania Java i C++.
Eckel ukończył studia na Uniwersytecie Kalifornijskim oraz na California Polytechnic State University. Był członkiem Komitetu Standardów C++ (ANSI/ISO).
W ramach swoich seminariów oraz promocji książek kilkukrotnie odwiedził również Polskę, gdzie wygłaszał na temat programowania Java oraz eXtreme Programming. W maju 2000 roku odwiedził Kraków, następnie Warszawę w maju 2002 r. W listopadzie 2006 był gościem honorowym na konferencji JDD 2006. W maju 2012 wystąpił na konferencji GeeCON w Poznaniu, gdzie poprowadził konferencję Open Spaces oraz zaprezentował projekt poszukiwania nowej struktury organizacyjnej dla firm, nad którym pracuje od kilku lat. 
W roku 2001 pojawiło się pierwsze polskie wydanie "Thinking in Java" – z inicjatywy grupy Polish Java User Group, wydane przez Helion.
Publikacje.
Większość książek (głównie w starszych wydaniach) Eckela została za darmo udostępniona w internecie (w języku angielskim):

</doc>
<doc id="800465" url="https://pl.wikipedia.org/wiki?curid=800465" title="Luis Giannattasio">
Luis Giannattasio

Luis Giannattasio (ur. 1894, zm. 1965) – urugwajski polityk. W latach 1964–1965 prezydent Urugwaju. Był członkiem Partii Blancos. Na stanowisku zastąpił go Washington Beltrán.

</doc>
<doc id="800466" url="https://pl.wikipedia.org/wiki?curid=800466" title="HK G3">
HK G3



</doc>
<doc id="800467" url="https://pl.wikipedia.org/wiki?curid=800467" title="Skrótowce w technikach NMR">
Skrótowce w technikach NMR

W technikach (ang. "Nuclear Magnetic Resonance, NMR") są stosowane skrótowce zamiast pełnych nazw wielu technik eksperymentalnych. Poniżej lista większości skrótowców z wyjaśnieniem ich znaczenia. (ang. "Nuclear Magnetic Resonance, NMR") są stosowane skrótowce zamiast pełnych nazw wielu technik eksperymentalnych. Poniżej lista większości skrótowców z wyjaśnieniem ich znaczenia.
A.
APT – ang "Attached Proton Test" – test dołączonego protonu – "protoplasta" eksperymentu DEPT.
C.
CAMELSPIN – ang. "Cross-relaxation Appropriate for Minimolecules Emulated by Locked SPINs" – dawna nazwa eksperymentu TOCSY (między technikami są niewielkie różnice)
COSY – ang. "COrrelation SpectroscopY" – (dosł. spektroskopia korelacyjna) dwuwymiarowa (2D) technika pozwalająca na korelowanie sygnałów pochodzących od jąder tego samego pierwiastka, oddalonych o nie więcej niż trzy wiązania, a ściślej takich, które są ze sobą sprzężone poprzez sprzężenie J.
Jest to najprostsza sekwencja dwuwymiarowa, zaproponowana przez Jeeniera a po raz pierwszy zastosowana w praktyce przez R.R. Ernsta (laureata Nagrody Nobla za wkład w rozwój spektroskopii NMR).
COLOC – ang. Correlatied Spectroscopy for Long Range Coupling – spektroskopia korelacyjna (2D) dalekiego zasięgu.
CP – ang. "Cross Polarization" – Zjawisko wykorzystujące wysoką czułość detekcji i polaryzowalność protonów (a w zasadzie ich dużą energię) do detekcji innych, niskoczułych jąder, tj. 13C, 29Si... do rejestracji widm NMR w fazie/ciele/ stałej. Patrz CP MAS.
CP MAS – and. "Cross Polarization Magic Angle Spinnining" – połączenie techniki CP i MAS dające w efekcie znaczne polepszenie czułości i rozdzielczości pomiarów NMR w ciele stałym.
CRAMPS – ang. "Combined Rotational and Multiple Pulse Spectroscopy"
CRIPT – ang. "Cross Relaxation-Induced Polarization Transfer" – Przeniesienie polaryzacji indukowane relaksacją poprzeczną
CRINEPT – ang. "Cross-correlated RelaxatIoN-Enhanced Polarization Transfer" – Krzyżowo skorelowane z relaksacją przeniesienie wzmocnienia polaryzacji
CW – ang. "Continuous Wave" – metoda ciągłej fali
D.
DEPT – ang. "Distortionless Enhancement by Polarization Transfer" – Distortionless znaczy tu BEZZAKŁÓCENIOWE, a cały DEPT to: bezzakłóceniowe wzmocnienie sygnału (jąder niskoczułych) poprzez transfer polaryzacji (od jądra "wysokoczułego" – najczęściej protonu). Bezzakłóceniowe, bo eksperyment ten jest modyfikacją sekwencji INEPT, która wprowadzała zakłócenia fazy sygnałów, co powodowało problemy przy interpretacji widm INEPT.
Obecnie wykorzystywany do rejestracji widm 13C umożliwiających określenie rzędowości poszczególnych atomów węgla. W praktyce, wykorzystuje się do tego trzy widma DEPT (różniące się nieznacznie parametrami: DEPT-45, DEPT-90 oraz DEPT-135) i "normalne" widmo 13C.
DQF – ang. "Double Quantum Filtered" – eksperyment wykorzystujący odfiltrowanie przejść dwukwantowych; lub ang. "Double Quantum Filter" – filtr (filter) przejść dwukwantowych.
DQF-COSY – ang. "Double Quantum Filtered COSY" – COSY z filtrem dwukwantowym. Na takim widmie nie obserwuje się sygnałów pochodzących od niesprzężonych protonów (np metylowych).
DOSY – ang. "Diffusion-Ordered Spectroscopy" – technika pozwalająca na uzyskanie widm pseudo-2D, zawierających informację o prędkości dyfuzji cząsteczek w rozpuszczalniku.
F.
FT-NMR – ang. "Fourier Transform Nuclear Magnetic Resonance" – Spektroskopia Magnetycznego Rezonansu Jądrowego z wykorzystaniem spektroskopii impulsowej i transformacji Fouriera
H.
HETCOR – ang. "HETeronuclear CORrelation" – eksperyment z korelacją heterojądrową (np. 1H–13C). Jest to technika tzw. bezpośrednia, a więc uwidaczniająca korelacje 13C–1H (ogólnie X-1H); patrz INVERS. Obecnie zarzucona prawie całkowicie na rzecz eksperymentów HMQC i HSQC.
HMBC – ang. "Heteronuclear Multiple Bond Coherence" – heterojądrowa korelacja (1H-X) dalekiego zasięgu – dwuwymiarowa (2D) technika pozwalająca na korelowanie sygnałów pochodzących od jąder różnych pierwiastków, oddalonych o wiele wiązań (najczęściej 3 lub 5). Jest to nowoczesna wersja – a więc z gradientami (PFG) i detekcja odwrotną – eksperymentu COLOC (patrz COLOC).
HMCHCCOSW – eksperyment korelacyjny z detekcją dla jąder 13C
HMCINV4GSSW – eksperyment korelacyjny z odwrotną detekcją z zastosowaniem gradientów pola B0 (PFG)
HMQC – ang. "Heteronuclear Multiple Quantum Correlation" – heterojądrowa korelacja z detekcją przejść wielokwantowych – najprostszy heterojądrowy eksperyment 2D. Nowoczesna wersja – wykorzystująca gradienty (PFG) i detekcję odwrotną (INVERSE) – eksperymentu HETCOR.
HOHAHA – ang. "HOmonuclear HArtmann HAhn" – homojądrowa technika Hartmana – Hahna; (prawie) to samo co TOCSY i CAMELSPIN
HOESY – ang. "Heteronuclear Overhauser Efect Spectroscopy" – heterojądrowa odmiana eksperymentu NOESY.
HSQC – ang. "Heteronuclear single quantum correlation" – technika pozwalająca na korelowanie sygnałów protonów z sygnałami jąder innego pierwiastka (heterojądra) na jednym widmie 2D, korelowane jądra są odległe o jedno wiązanie.
W rzeczywistości uzyskuje się dokładnie te same informacje, co w eksperymencie HMQC, z tym, że eksperyment HSQC jest bardziej czuły.
I.
INADEQUATE – ang. "Insensitive Natural Abundance DoublE QUAntum Transfer Experiment" – Eksperyment z podwójnym transferem kwantowym do jąder o niskiej zawartości naturalnej izotopu. Ta technika w wersji jednowymiarowej umożliwia wyznaczenie stałych sprzężeń między jądrami 13C-13C, a w wersji dwuwymiarowej daje widmo korelacyjne 13C-13C podobne do heterojądrowego COSY
INEPT – ang. "Insensitive Nuclei Enhancement by Polarization Transfer" – wzmocnienie (detekcji) niskoczułych jąder (np: 13C, 29Si lub 15N) poprzez transfer polaryzacji (od jąder wysokoczułych – najczęściej 1H). Obecnie wykorzystywany prawie wyłącznie do stosunkowo szybkiej rejestracji widm NMR jąder 29Si oraz 15N – patrz DEPT.
INVERS lub
INVERSE – tzw. techniki odwrotnej detekcji, czyli korelacje typu 1H-X (X = 13C, 15N) otrzymane poprzez detekcję protonu (a nie jądra X). Obecnie prawie wszystkie widma korelacyjne (2D) otrzymuje się tą technika i przy wspomaganiu gradientami (PFG). Do tego typu technik należą: HMQC, HMBC, HSQC (i wiele innych korelacji heterojądrowych tu opisanych).
INVGATE – ang. "Inverse Gated Decoupling" – odsprzęganie (rozprzęganie) odwrotnie bramkowane. Umożliwia rejestracje widm (np 13C) odsprzęganych od protonów bez efektu Overhausera (heterojądrowego), co pozwala na ilościową analizę widm 13C.
J.
J-resolved – termin "nieprzetłumaczalny" – technika 2D umożliwiająca wyznaczenie stałych sprzężeń J (homo i heterojądrowych). "Koreluje" przesunięcie chemiczne ze stałą sprzężenia.
M.
MAS – ang. "Magic Angle Spinning" – techniki NMR wykorzystywane w pomiarach w ciele (fazie) stałym wykorzystujące rotację próbki pod kątem magicznym względem linii pola magnetycznego B(0).
MRI – ang. "Magnetic Resonance Imaging" – obrazowanie rezonansem magnetycznym w diagnostyce medycznej
MRT – ang. "Magnetic Resonance Tomography" – tomografia rezonansu magnetycznego w diagnostyce medycznej
N.
NEPT – ang. "Nuclei Enhanced by Polarization Transfer" – Wzmocnienie sygnału jądra w wyniku przeniesienia polaryzacji
NMR – ang. "Nuclear Magnetic Resonance" – magnetyczny rezonans jądrowy
NMR-DOC – ang. "NMR DOCking" – dokowanie cząsteczek z wykorzystaniem technik NMR
NOE – ang. "Nuclear Overhauser Effect" – jądrowy efekt Overhausera – homo- i hetrojądrowy – powodujący zmianę (wzrost lub zmniejszenie) intensywności sygnałów.
NOE-Difference – różnicowa spektroskopia NOE – wykorzystywana najczęściej do określania izomerii cis/trans (E/Z) prostszych zw. organicznych.
NOESY – ang. "Nuclear Overhauser Effect SpectroscopY"- homojądrowa technika wielowymiarowa (standardowo 2D, choć wykorzystuje się także techniki aż do 4D), wykorzystująca efekt NOE, na ogół pomiędzy protonami (istnieje również odmiana heterojadrowa – patrz HOESY). Umożliwia określenie ich wzajemnego położenia/odległości w przestrzeni. Istnieje również technika jednowymiarowa NOESY, w której próbka naświetlana jest promieniowaniem elektromagnetycznym o częstotliwości odpowiadającej częstotliwości jednego z protonów badanego związku. Protony znajdujące się w odległości mniejszej niż około 5 Å od naświetlonego protonu dają silniejsze sygnały na widmie w stosunku do sygnałów rejestrowanych bez uprzedniego naświetlania. Patrz również NOE-Difference.
P.
POLYCHROM – ang. "POLYCHROMatic" – techniki przeniesienia polaryzacji wykorzystujące sygnał polichromatyczny
PGD – ang. "Programmed Gated Decoupling" – Programowane rozsprzęganie bramkowane
PFG – ang. "Pulse Field Gradnient" – techniki NMR wykorzystujące gradienty pola B(0) – czyli zmiany głównego pola w trakcie pomiaru NMR. W zasadzie większość opisanych tu technik wykonywana jest w "wersji" gradientowej.
PRESAT – ang. "Solvent Signal Presaturation" – tłumienie sygnału rozpuszczalnika.
R.
RDC – ang. "Residual dipolar coupling" – resztkowe sprzężenia dipolowe
REDOR – ang. "Rotational-Echo Double Resonance" – Podwójny rezonans z echem rotacyjnym
ROESY – ang. "Rotation Frame Nuclear Overhauser Effect SpectroscopY" – Spektroskopia NOE w rotującym układzie współrzędnych – odmiana NOESY (pozwala na obserwację sygnałów korelacyjnych dla cząsteczek o średnich rozmiarach (rzędu 1000 D), które w technice NOESY są słabe lub niewykrywalne).
S.
SAR by NMR – ang. "Structure Activity Relationship by Nuclear Magnetic Resonace" – obserwacje zależności struktura – aktywność metodami NMR
SEA-TROSY – ang. "Solvent-Exposed Amide Transverse Relaxation-Optimized Spectroscopy" – spektroskopia zoptymalizowana pod kątem relaksacji poprzecznej grup amidowych wystawionych na oddziaływanie z rozpuszczalnikiem
SS NMR – ang. "Solid State NMR" – spektroskopia NMR w fazie (ciele) stałym. patrz również: CP, MAS, CRAMPS
STD – ang. "Saturation Transfer Difference" – różnice w przenoszeniu nasycenia
STINT – ang."STructural INTeraction" – techniki NMR zaprojektowane do obserwowania oddziaływań strukturalnych w komórkach żywych organizmów.
T.
TOCSY – ang. " TOtal Correlation SpectroscopY " – Korelacyjna spektroskopia zupełna (totalna) – odmiana COSY umożliwiająca obserwacje sprzężeń pomiędzy protonami wzajemnie sprzężonymi (śledzenie "ścieżki spinowej" – ang "spin path").
TROSY – ang. " Transverse Relaxation Optimised SpectroscopY" – Spektroskopia optymalizowana pod kątem pomiarów relaksacji poprzecznej
TROPIC – ang. " Transverse Relaxation-Optimized Polarization Transfer Induced by Cross-Correlation Effects" – Przeniesienie polaryzacji zoptymalizowane pod kątem relaksacji poprzecznej indukowane efektami korelacji krzyżowej
W.
WATERGATE – ang. "WATER (Signal Supression) Gradient Accelerated (lub Assisted) Technique" – eksperyment umożliwiający wytłumienie sygnału wody (lub ogólnie rozpuszczalnika) wykorzystujący gradienty pola B(0) – gradientowa i bardziej precyzyjna wersja eksperymentu "PRESAT".
Water-LOGSY – ang. "Water-Ligand Observed via Gradient SpectroscopY" – obserwacja oddziaływań woda-ligand za pomocą spektroskopii gradientowej
Z.
ZQ – ang. "Zero Quantum"
Inne.
1D – ang. "1-Dimmensional" – widma jednowymiarowe
2D – ang. "2-Dimmensional" – widma dwuwymiarowe
3D – ang. "3-Dimmensional" – widma trójwymiarowe

</doc>
<doc id="800468" url="https://pl.wikipedia.org/wiki?curid=800468" title="Pleszczotka górska">
Pleszczotka górska

Pleszczotka górska, pleszczotka gładkołuszczynkowa ("Biscutella laevigata" L.) – gatunek rośliny należący do rodziny kapustowatych. Występuje tylko w niektórych rejonach Europy, głównie w górach. W Polsce występuje głównie w Tatrach, poza tym na pojedynczych tylko stanowiskach na Górnym Śląsku i Wyżynie Śląskiej (hałdy galmanowe w Bolesławiu) oraz na Dolnym Śląsku.
Zagrożenia i ochrona.
Roślina umieszczona na Czerwonej liście roślin i grzybów Polski w grupie gatunków narażonych na wyginięcie na izolowanych stanowiskach, poza głównym obszarem występowania (kategoria zagrożenia [V]).

</doc>
<doc id="800469" url="https://pl.wikipedia.org/wiki?curid=800469" title="Biscutella laevigata">
Biscutella laevigata



</doc>
<doc id="800472" url="https://pl.wikipedia.org/wiki?curid=800472" title="Karabinek Ak 5">
Karabinek Ak 5

Ak 5 (Automatkarbin 5) – szwedzki karabinek automatyczny, pochodna belgijskiego FN FNC.
Historia konstrukcji.
W 1984 roku armia Szwecji przyjęła do uzbrojenia amunicję 5,56 mm NATO i rozpoczęła próby karabinków zasilanych tym nabojem. W próbach wzięły udział karabinki Galil, HK33, M16, SIG 540 i FN FNC. Do uzbrojenia postanowiono przyjąć karabinek FNC. Jego produkcję miały podjąć zakłady "FFV-Carl Gustaf" (obecnie "Bofors Carl Gustav"). Produkowane w Szwecji karabinki zostały przystosowane do użytkowania w warunkach arktycznych. Powiększono kabłąk spustu i pogrubiono łoże co miało ułatwić obsługę broni w grubych rękawicach. Wszystkie części metalowe zabezpieczono antykorozyjnie. Dodatkowo podjęto decyzję o uproszczeniu mechanizmu spustowego poprzez usunięcie ogranicznika długości serii. Pierwsze AK 5, wyprodukowane jeszcze w Fabrique Nationale dostarczono armii szwedzkiej w 1986 roku, w następnym roku rozpoczęto produkcję AK 5 w zakładach "FFV-Carl Gustaf". W następnych latach Ak 5 zastąpiły w armii szwedzkiej stare Ak 4 (licencyjny HK G3). W czerwcu 2005 rozpoczęto testy zmodyfikowanej wersji AK 5CF. Po ich zakończeniu otrzymała ona finalne oznaczenie Ak 5C. Karabinki tej wersji są dostarczane od czerwca 2006 roku i sukcesywnie zastępują Ak 5.
Opis.
Ak 5 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ z długim ruchem tłoka gazowego). Broń wyposażona w dwupołożeniowy regulator gazowy (dodatkowo podniesienie celownika do strzelania granatami nasadkowymi powoduje odcięcie połączenia rury gazowej z lufą). Ryglowanie przez obrót zamka (dwa rygle). Po wystrzeleniu ostatniego naboju zamek zatrzymuje się w tylnym położeniu. Zamek zwalniany przyciskiem z lewej strony gniazda magazynka. Rękojeść przeładowania po prawej stronie broni, porusza się w trakcie strzelania. Wycięcie w którym porusza się rękojeść przeładowania jest automatycznie zamykane specjalną pokrywką. Mechanizm spustowy umożliwia strzelanie ogniem pojedynczym i seriami. Przełącznik rodzaju ognia połączony z bezpiecznikiem, po lewej stronie broni. Zasilanie z dwurzędowych magazynków łukowych o pojemności 30 naboi (zgodnych ze STANAG 4179). Otwarte przyrządy celownicze składają się z muszki i celownika przerzutowego z przeziernikiem (nastawy 250 i 400 m). Lufa zakończona szczelinowym tłumikiem płomieni. Końcowy odcinek lufy pełni rolę nasadki do miotania granatów nasadkowych. Kolba składana na prawy bok.
Wersje.
Ak 5.
Wersja standardowa.
Ak 5B.
Wersja wyposażona w celownik optyczny SUSAT L9A1, pozbawiona mechanicznych przyrządów celowniczych. Jest ona cięższa od Ak 5 i waży 4,8 kg bez magazynka.
Ak 5C.
Zmodernizowana wersja Ak 5 wyposażona w szyny Picatinny przeznaczoną do montażu celowników i wyposażenia dodatkowego, zmodyfikowaną kolbę, składane, mechaniczne przyrządy celownicze (celownikiem zasadniczym jest celownik optyczny), chwyt pistoletowy o zmienionym kształcie, demontowany przedni chwyt, nowy tłumik płomienia. W czasie testów wersja ta nosiła oznaczenie AK 5CF (F od szwedzkiego "försök", eksperymentalny).
Ak 5D.
Konwersja Ak 5C do subkarabinka (skrócona wersja).
CGA5P.
Samopowtarzalna wersja Ak 5D przeznaczona dla policji szwedzkiej i norweskiej.

</doc>
<doc id="800473" url="https://pl.wikipedia.org/wiki?curid=800473" title="T4 t6">
T4 t6

Są to oficjalne standardy opublikowane przez Międzynarodową Unię Telekomunikacyjną - Sektor Telekomunikacji (ITU –T – International Telecommunication Union Telecommunications Sector) definiujące schemat kodowania i funkcje sterujące kodowaniem dla urządzeń faksowych grupy 3 i 4.
Standardy te określają:
Stosowana metoda kompresji, bit-perserving (kontrola bitowa) jest odporna na zniekształcenia kanałowe, co oznacza, że otrzymany po stronie odbiorczej zdekodowany obraz jest identyczny z oryginalnym.
T4 ma zastosowanie do urządzeń telekopiowych grupy 3, natomiast T6 stosuje się do urządzeń telekopiowych grupy 4.
W T6 zastosowano znacznie wydajniejsze mechanizmy kompresji. Większość produkowanych i oferowanych na rynku urządzeń faksowych działa w oparciu o te standardy.

</doc>
<doc id="800474" url="https://pl.wikipedia.org/wiki?curid=800474" title="Initial Graphics Exchange Specification">
Initial Graphics Exchange Specification

Initial Graphics Exchange Specification (IGES) – wstępna specyfikacja wymiany danych graficznych (wersja 5.3) American National Standards Institute (ANSI, pl. "Amerykański Narodowy Instytut Standaryzacyjny"), standard US PRO/IPO-100-1993, występuje również pod nazwą: AS 3643.1:1989 i AS 3643.2:1992.
Zastosowania.
IGES definiuje neutralny (niezależny od sprzętu) format danych dla cyfrowej wymiany informacji graficznej reprezentowanej wektorowo dla potrzeb komputerowych systemów wspomagania projektowania ("Computer-Aided Design" – CAD) oraz innych aplikacji.
Standard zapewnia wsparcie dla wymiany rysunków technicznych 2-D i 3-D, dokumentacji i innych danych niezbędnych w procesie projektowania i wytwarzania, włączając dane geometryczne i niegeometryczne dotyczące materiałów i powierzchni wraz z ich właściwościami (kształty, wymiary, tolerancje, cechy użytkowe itp.).
Dodatkowo zawarto opis wszystkich informacji typowych dla procesów projektowania i wytwarzania wspomaganych komputerowo.

</doc>
<doc id="800476" url="https://pl.wikipedia.org/wiki?curid=800476" title="Computer Graphics Metafile">
Computer Graphics Metafile

Computer Graphics Metafile (CGM) - format pliku grafiki wektorowej 2D, grafiki rastrowej i tekstu.
CGM jest nazwą oficjalnego standardu zdefiniowanego przez Międzynarodową Organizację Normalizacyjną ("International Organisation for Standarisation" – "ISO") i Międzynarodową Komisję Elektrotechniczną ("International Electrotechnical Commission – IEC") w dokumencie ISO/IEC 8632 oraz Narodowy Instytut Standardów i Technologii ("National Institute of Standards and Technology") w dokumencie FIPS ("Federal Inforrmation Processing Standard") 128 -1.
CGM jest formatem wymiany danych graficznych niezależnym od systemu operacyjnego. Standard posiada elementy do reprezentacji zarówno zawartości grafiki geometrycznej (np. okręgi, wielokąty), jak i grafiki rastrowej (np. tablica pikseli).
Na wygląd elementów mają wpływ atrybuty (np. zakończenie linii, połączenia linii, wzorce wypełnień). Standard obsługuje różne modele reprezentacji barw (RGB, CMYK i inne). CGM jest szeroko wykorzystywany w przemyśle wydawniczym.
Elementy zawarte w zbiorze CGM reprezentują szeroki zakres typów obrazów graficznych. Elementy są podzielone na grupy funkcjonalne, wyznaczające główne struktury, które:

</doc>
<doc id="800478" url="https://pl.wikipedia.org/wiki?curid=800478" title="JBIG">
JBIG

JBIG – standard bezstratnej kompresji opracowany przez grupę ekspertów o tej samej nazwie ().
Jest to reprezentacja kodowa informacji graficznej i głosowej, progresywna dwupoziomowa kompresja obrazów.
Zastosowania.
Standard definiuje metodę dla bezstratnego dwupoziomowego (czarno – białego) kodowania kompresyjnego obrazów, może być również stosowany do kodowania obrazów o różnej skali szarości oraz obrazów kolorowych.
Stosowana metoda „bit-perserving”, charakteryzuje się dużymi możliwościami implementacyjnymi, w szczególności pozwala tworzyć aplikacje wykorzystujące wspólną bazę danych, która:

</doc>
<doc id="800480" url="https://pl.wikipedia.org/wiki?curid=800480" title="Johann Friedrich Karcher">
Johann Friedrich Karcher

Johann Friedrich Karcher (ur. 8 września 1650 w Dreźnie, zm. 9 lutego 1726 tamże) – niemiecki architekt barokowy, projektant krajobrazu i budowniczy, przypuszczalnie jeden z uczniów francuskiego architekta André Le Nôtre. Działał na terenie Saksonii.
Życiorys.
Na temat dzieciństwa Karchera, jego lat młodzieńczych i edukacji nic nie wiadomo. Zachowana ekspertyza Karchera dotycząca przebudowy Großer Garten w Dreźnie z marca 1683 zdradza jego gruntowną znajomość francuskiej sztuki ogrodowej, co wskazywałoby na wcześniejszą działalność we Francji, prawdopodobnie pod kierunkiem André Le Nôtre'a. W 1683 Karcher został naczelnym ogrodnikiem (niem. "Obergärtner") w Saksonii. W 1684 odbył podróż studialną do Włoch, a w 1698 i 1714 do Francji. Od 1710 król August II Mocny zaczął preferować projekty krajobrazowe innego architekta – Matthäusa Daniela Pöppelmanna; Karcher był mniej aktywny jako projektant ogrodów, także z powodu choroby oczu, która trapiła go od 1714.
Od 1684 opiekował się drezdeńskim Großer Garten, odpowiadając za jego przebudowy i poszerzenia ukończone w 1719. Przypisuje się mu ponadto założenia ogrodowe w Zinzendorfie pod Dreznem i wokół pałacu "Joachimstein" w Radomierzycach koło Zgorzelca. 
Niewiele wiadomo na temat jego działalności architektonicznej – większość jego planów nie została zrealizowana z powodu ówczesnej trudnej sytuacji politycznej, a do czasów obecnych zachowało się jedynie niewiele jego projektów sygnowanych nazwiskiem. Prawdopodobnie Karcher zaangażowany był w plany rezydencji w Dreźnie (po 1701). Najprawdopodobniej opracował również plany przebudowy Zamku Królewskiego w Warszawie (od ok. 1699) – z uwagi na ogromny koszt finansowy realizacji projektu i liczne przeszkody terenowe, projekt nigdy nie został zrealizowany. W 1699 Karcher został mianowany naczelnym architektem krajowym (niem. "Oberlandbaumeister"). 

</doc>
<doc id="800483" url="https://pl.wikipedia.org/wiki?curid=800483" title="MHEG-5">
MHEG-5

MHEG-5 - specyfikacja stosowana w cyfrowych usługach teletekstowych w Wielkiej Brytanii, Nowej Zelandii i Hongkongu oraz jako standard prezentacji aplikacji w modułach CI+. Określa ona dostępne klasy obiektów multimedialnych oraz sposoby ich wzajemną wymienność. 
Standard został opracowany przez Grupę Ekspertów Kodowania Informacji Multimedialnych i Hypermedialnych ("Information Technology Coding of Multimedia and Hypermedia information, multimedia and Hypermedia information Coding Export Group" - MHEG), a zatwierdzony przez
Międzynarodową Organizację Standaryzacyjną (ISO) i Międzynarodową Komisję Elektrotechniczną (IEC) – ISO/IEC 13522.
Standard MHEG-5 zapewnia podstawowe narzędzia służące do zapewnienia wymiany informacji multimedialnych poprzez sieci telekomunikacyjne oraz do składowania tej informacji na słabej jakości nośnikach danych.
Standard posiada usługi umożliwiające prezentację i kodowanie synchronicznych danych multimedialnych oraz hyperlinków, z uwzględnieniem żądań związanych z obsługą w czasie rzeczywistym. MHEG-5 jest rozwijany zgodnie z koncepcją orientacji obiektowej.
Będąc opartym na standardzie multimedialnym, MHEG pozwala na o wiele więcej niż proste pokazywanie stron teletekstu. Na przykład, MHEG-3 dotyczy skryptów a MHEG-6 - aplikacji interaktywnych. Jest to język obiektowy z widocznymi obiektami, grupami, dziedziczeniem i programami. Prezentacja MHEG-5 jest inicjalizowane przez "aplikację" która ładuje "scenę", zawierającą listę widocznych "składników" oraz niewidoczne odnośniki, programy i zmienne.
Obecnie ten standard jest wypierany przez HbbTV.

</doc>
<doc id="800485" url="https://pl.wikipedia.org/wiki?curid=800485" title="Vidoy">
Vidoy



</doc>
<doc id="800486" url="https://pl.wikipedia.org/wiki?curid=800486" title="Kwaśna buczyna">
Kwaśna buczyna



</doc>
<doc id="800488" url="https://pl.wikipedia.org/wiki?curid=800488" title="Rezolucja Rady Bezpieczeństwa ONZ nr 1681">
Rezolucja Rady Bezpieczeństwa ONZ nr 1681

Rezolucja Rady Bezpieczeństwa ONZ nr 1681 została uchwalona 31 maja 2006 podczas 5450. posiedzenia Rady.
Rezolucja przedłuża mandat Misji ONZ w Etiopii i Erytrei (UNMEE) do 30 września 2006 i jednocześnie podnosi dopuszczalny limit liczebności wojsk misji do 2300 żołnierzy, w tym 230 obserwatorów wojskowych.

</doc>
<doc id="800490" url="https://pl.wikipedia.org/wiki?curid=800490" title="DCLZ">
DCLZ

DCVL (Data Compression Lempel-Ziv) – algorytm kompresji.
Standard Międzynarodowej Organizacji Normalizacyjnej ("International Organisation for Standarisation – ISO") i Międzynarodowej Komisji Elektrotechnicznej ("International Electrotchnical Commisson – IEC") – ISO/IEC 11558:1992.
Standard określa algorytm bezstratnej kompresji danych, zgodny z ideą Lempela i Ziwa, który znacznie ogranicza liczba bitów potrzebnych do odwzorowania informacji kodowanej z wykorzystaniem 8-bitowych bajtów.
Algorytm ten jest szczególnie użyteczny, gdy informacja została pozyskana za pomocą medium pośredniczącego. Zastosowanie algorytmu nie ogranicza się tylko do aplikacji.

</doc>
<doc id="800495" url="https://pl.wikipedia.org/wiki?curid=800495" title="Rezolucja Rady Bezpieczeństwa ONZ nr 1682">
Rezolucja Rady Bezpieczeństwa ONZ nr 1682

Rezolucja Rady Bezpieczeństwa ONZ nr 1682 została uchwalona 2 czerwca 2006 podczas 5451. posiedzenia Rady.
W rezolucji Rada wyraża zgodę na wzrost liczebności sił Misji ONZ na Wybrzeżu Kości Słoniowej (UNOCI) do 1500 osób, w tym 1025 żołnierzy i 475 policjantów. Decyzja ta ma być ważna do 15 grudnia 2006. 

</doc>
<doc id="800496" url="https://pl.wikipedia.org/wiki?curid=800496" title="NorBAC">
NorBAC



</doc>
<doc id="800501" url="https://pl.wikipedia.org/wiki?curid=800501" title="Rezolucja Rady Bezpieczeństwa ONZ nr 1683">
Rezolucja Rady Bezpieczeństwa ONZ nr 1683

Rezolucja Rady Bezpieczeństwa ONZ nr 1683 została uchwalona 13 czerwca 2006 podczas 5454. posiedzenia Rady.
Rezolucja wprowadza kilka wyjątków do embarga na broń, nałożonego na Liberię w rezolucji 1521. Zezwala na sprowadzania ograniczonych ilości broni dla potrzeb kontrolowanych przez rząd i działających pod nadzorem Misji ONZ w Liberii (UNMIL) sił bezpieczeństwa. 

</doc>
<doc id="800502" url="https://pl.wikipedia.org/wiki?curid=800502" title="Wrocław Open">
Wrocław Open

Wrocław Open, dawniej KGHM Dialog Polish Indoors – męski turniej tenisowy rozgrywany we Wrocławiu na kortach twardych w hali Orbita (w latach 2000–2009 w Hali Stulecia). Impreza zaliczana jest do cyklu ATP Challenger Tour. Pierwsza edycja turnieju odbyła się w lutym 2000 roku, a w latach 2010–2014 z powodu kryzysu finansowego i braku sponsorów turnieje nie były rozgrywane.

</doc>
<doc id="800503" url="https://pl.wikipedia.org/wiki?curid=800503" title="Florian Henckel von Donnersmarck">
Florian Henckel von Donnersmarck

Florian Maria Georg Christian Graf Henckel von Donnersmarck (ur. 2 maja 1973 w Kolonii) – niemiecki reżyser, scenarzysta i producent filmowy, twórca głośnego obrazu "Życie na podsłuchu". Laureat Oscara.
Życiorys.
Pochodzi z nakielsko-ramułtowickiej linii górnośląskiego rodu hrabiów i książąt Henckel von Donnersmarck. Wczesne dzieciństwo spędził mieszkając w wielu miastach: Berlinie, Frankfurcie nad Menem, Brukseli i Nowym Jorku.
Po maturze przez dwa lata studiował w ówczesnym Leningradzie (dziś Petersburg) język rosyjski i przez krótki czas był nauczycielem tego języka. W latach 1993-1996 studiował na Uniwersytecie Oksfordzkim filozofię, nauki polityczne i ekonomię polityczną. W nagrodę za wygranie konkursu filmowego uzyskał możliwość asystowania Richardowi Attenborough podczas realizacji filmu "Miłość i wojna" (o pierwszej, młodzieńczej miłości Ernesta Hemingwaya). Następnie studiował w Wyższej Szkole Telewizji i Filmu w Monachium. Tam reżyserował dwa filmu krótkometrażowe: "Dobermann" (1998) i "Der Templer" (2001). Wiosną 2006 do kin niemieckich wszedł jego pierwszy pełnometrażowy film "Życie na podsłuchu". Niecały rok później obraz ten otrzymał Oscara w kategorii: „Najlepszy film nieanglojęzyczny”.
W 2007 został członkiem AMPAS (The Academy of Motion Picture Arts and Sciences).
Florian jest żonaty z Christiane Asschenfeldt, ma z nią troje dzieci: córkę – Larę Cosimę (ur. 2003) oraz synów – Leo Sylwestra (ur. 2005) i Alexisa Jaguara (ur. 2007).

</doc>
<doc id="800506" url="https://pl.wikipedia.org/wiki?curid=800506" title="1. KFA Wielkopolska">
1. KFA Wielkopolska

1. KFA Fireballs Wielkopolska, "1. (pierwszy) Klub Futbolu Amerykańskiego Fireballs Wielkopolska") – polski zespół futbolu amerykańskiego, członek Polskiego Związku Futbolu Amerykańskiego, występujący w PLFA II.
Klub założony w maju 2004 w Poznaniu. Pierwsze treningi odbyły się w Suchym Lesie pod Poznaniem.
W lipcu 2005 powstał zespół juniorów (futbolu flagowego), w którym występują zawodnicy do 18 roku życia.
Liczba zawodników:
Trener: Mack Rakowski

</doc>
<doc id="800513" url="https://pl.wikipedia.org/wiki?curid=800513" title="Rezolucja Rady Bezpieczeństwa ONZ nr 1684">
Rezolucja Rady Bezpieczeństwa ONZ nr 1684

Rezolucja Rady Bezpieczeństwa ONZ nr 1684 została uchwalona 13 czerwca 2006 podczas 5455. posiedzenia Rady.
Rada postanawia przedłużyć do dnia 31 grudnia 2008 kadencję następujących sędziów Międzynarodowego Trybunału Karnego dla Rwandy:

</doc>
<doc id="800514" url="https://pl.wikipedia.org/wiki?curid=800514" title="Linie tramwajowe w Łodzi">
Linie tramwajowe w Łodzi



</doc>
<doc id="800517" url="https://pl.wikipedia.org/wiki?curid=800517" title="Kily González">
Kily González

Cristian Alberto González Peret (ur. 4 sierpnia 1974 w Rosario) – argentyński piłkarz, grający na pozycji pomocnika. Posiada również obywatelstwo hiszpańskie. W reprezentacji Argentyny rozegrał 56 meczów i strzelił 10 goli. Wystąpił na Mistrzostwach Świata 2002.

</doc>
<doc id="800519" url="https://pl.wikipedia.org/wiki?curid=800519" title="7 Eskadra Myśliwska">
7 Eskadra Myśliwska

7 eskadra myśliwska im. Tadeusza Kościuszki (tzw. Eskadra Kościuszkowska) – pododdział lotnictwa myśliwskiego Wojska Polskiego z lat 1918–1925, walcząca podczas wojny polsko-ukraińskiej i wojny polsko-bolszewickiej, w której służyli m.in. ochotnicy amerykańscy. Wcześniej nosiła nazwy III eskadry lotniczej i 7 eskadry lotniczej.
III eskadra lotnicza bojowa.
Eskadra została utworzona jeszcze przed oficjalną datą odzyskania przez Polskę niepodległości, 7 listopada 1918, na lotnisku rakowickim w Krakowie, jako III eskadra lotnicza bojowa , wykorzystując samoloty pozostawione przez Austriaków. Została następnie przebazowana z odsieczą do Lwowa i 21 grudnia weszła w skład Lwowskiej Grupy Lotniczej kpt. Bastyra. (następnie III Grupy Lotniczej), stacjonując na lotnisku Lewandówka pod Lwowem. Eskadra latała głównie na samolotach rozpoznawczo-bombowych różnych typów, wspierając wojska polskie w walkach z siłami ukraińskimi otaczającymi Lwów podczas wojny polsko-ukraińskiej. Pierwszym dowódcą był kpt. obs. Karol Stelmach (początkowo faktycznie kpt. pil. Camillo Perini).
7 Eskadra Lotnicza.
21 grudnia 1918, w ramach unifikacji numeracji eskadr w lotnictwie polskim, zmieniono nazwę eskadry na 7 eskadrę lotniczą.
Od stycznia 1919 eskadrą dowodził por. Jerzy Borejsza, a po jego wypadku, od kwietnia 1919, por. Stefan Stec. Eskadra była intensywnie używana w czasie wojny polsko-ukraińskiej, operując z lotniska Lewandówka na froncie galicyjskim do czerwca 1919, w lotach rozpoznawczych i bombowych oraz szturmowych, ostrzeliwując cele naziemne z broni maszynowej. Szczególnie stosowano zespołowe naloty bombowe po kilka samolotów, wespół z 6 eskadrą III Grupy. Od 19 kwietnia eskadra wspierała polską operację "Jazda". Spotkania w powietrzu były rzadkie; 29 kwietnia por. Stec uszkodził ukraiński myśliwiec Nieuport 17. Od 14 maja 1919 eskadra wspierała polską ofensywę w Galicji Wschodniej. Podczas grupowego nalotu 14 maja 1919 na pozycje ukraińskie zginęła załoga ppor.pil. Zygmunt Kostrzewski i ppor.obs. Mieczysław Motylewski (Oeffag C.II) i utracono też drugi samolot; oprócz tego kilka razy samoloty eskadry były zestrzeliwane, lecz lądowały po własnej stronie.
Stan samolotów był zmienny na skutek zużywania sprzętu, wypadków i ograniczonej liczby dostępnych dla Polaków samolotów. W lutym 1919 eskadra miała jedynie 4 samoloty rozpoznawcze (Oeffag, Uffag i 2 BFW C.XVIII). W maju 1919 eskadra miała 7 samolotów: 3 myśliwskie Fokker D.VIII (E.V), 3 rozpoznawcze Hansa-Brandenburgi i 1 rozpoznawczy LVG C.V. W czerwcu 1919, z inicjatywy Steca eskadrę przekształcono na myśliwską, przezbrajając w całości na samoloty myśliwskie i grupując w niej najlepszych pilotów (m.in. Mieczysław Garsztka, który wkrótce zginął w wypadku). W sierpniu 1919 otrzymała 12 nowych myśliwców Albatros D.III (Oef) (Oeffag D.III).
W związku z zakończeniem działań przeciw Ukrainie, 20 września 1919 eskadra znajdowała się w Rezerwie Naczelnego Dowództwa. Do tej pory wykonała 197 lotów bojowych.
W październiku 1919 dowództwo objął na krótko Ludomił Rayski, po czym do eskadry skierowano amerykańskich pilotów - ochotników zwerbowanych przez Meriana C. Coopera i Cedrica Fauntleroya Lotnicy amerykańscy przybyli z inicjatywy gen. Tadeusza Rozwadowskiego, który podjął samodzielnie decyzję o ich zwerbowaniu. Gen. Rozwadowski, wówczas szef Polskiej Misji Wojskowej w Paryżu, działał w tej sprawie w porozumieniu m.in. z gen. Johnem Pershingiem. Powstała eskadra w zamyśle generała miała być częścią szerszej formacji nazwanej w planach Rozwadowskiego Legionem Amerykańskim. Zgoda władz amerykańskich reprezentowanych przez płk. Harry'ego Howlanda na formowanie eskadry została wydana 16 sierpnia 1919 r. a następnie została potwierdzona przez gen. Rozwadowskiego. Od połowy października 1919 początkowo służyło w Eskadrze 8 pilotów amerykańskich, potem przybyli kolejni ochotnicy. W sumie służyło w niej 21 Amerykanów, w tym 20 pilotów i jeden obserwator oraz kilku pilotów polskich (Ludwik Idzikowski, Ludomił Rayski, Władysław Konopka, Jerzy Weber, Aleksander Seńkowski). 22 listopada 1919 jednak Edmund Graves zginął w wypadku na pokazie lotniczym. Całą obsługę naziemną stanowili Polacy (31 mechaników). Eskadra miała do dyspozycji 12 samolotów, przede wszystkim myśliwców Albatros D.III (Oef) (Oeffag D.III) oraz 3 samochody (znany ze zdjęć jedyny samolot Sopwith Camel przybył dopiero w październiku 1920, jako prywatny Kennetha Murraya).
Od listopada 1919 dowództwo eskadry objął Cedric Fauntleroy, a Merian C. Cooper został jego zastępcą. Mniej więcej w tym czasie powstało godło eskadry. Pilot Elliot Chess zaprojektował godło malowane na wszystkich samolotach eskadry, przedstawiające czerwoną krakowską rogatywkę (jaką naczelnik Tadeusz Kościuszko nosił podczas insurekcji 1794 roku) i dwie skrzyżowane kosy (symbolizujące chłopów walczących razem z Kościuszką), na tle barw flagi Stanów Zjednoczonych Ameryki. Godło to przetrwało następnie w użyciu polskich jednostek lotniczych, m.in. Dywizjonu 303, do chwili obecnej.
7 Eskadra Myśliwska im. Tadeusza Kościuszki.
31 grudnia 1919 jednostka przyjęła nazwę 7 Eskadra Myśliwska im. Tadeusza Kościuszki. Jak się okazało, nie miała jednak szansy podczas działań wojennych wykazać się jako jednostka myśliwska, z uwagi na brak starć z lotnictwem radzieckim, natomiast była używana intensywnie do rozpoznania i ataków na cele naziemne.
Wykorzystując względny spokój na froncie, w okresie jesienno–zimowym eskadra prowadziła szkolenie personelu lotniczego i uzupełniała stany. Na dzień 1 lutego 1920 eskadra wchodziła w skład III Grupy Lotniczej, posiadała 12 pilotów, 2 obserwatorów i 10 samolotów.
Piloci eskadry wykonywali też loty łącznikowe między Lwowem a Tarnopolem. Już 5 marca por. Harmon Rorison wykonał z Tarnopola lot rozpoznawczy, wykrywając i ostrzeliwując radzieckie pociągi pancerne i piechotę. Na prośbę dowódcy, 7. Eskadrę włączono do II dywizjonu 2 Armii gen. Listowskiego i 3 kwietnia 1920 przeniesiono na lotnisko w Połonnem, skąd rozpoczęła loty operacyjne. Piloci wykonywali loty rozpoznawcze, a 10 kwietnia naloty szturmowe na wojska w Czudnowie, które ułatwiły jego zdobycie. Mjr Fauntleroy z 4 pilotami został następnie wysłany do Warszawy po nowe samoloty.
Podczas wyprawy na Kijów rozpoczętej 25 kwietnia 1920, eskadra intensywnie brała udział w lotach rozpoznawczych i szturmowych, nie dochodziło natomiast do walk powietrznych. Piloci informowali o ruchach wojsk bolszewickich oraz skutecznie je zwalczali z broni maszynowej. Eskadra przyczyniła się do zajęcia Berdyczowa. Podczas walk o to miasto 26 kwietnia ciężko ranny został por. Noble. Eskadra stacjonowała kolejno od 30 kwietnia w Berdyczowie, od 8 maja na lotnisku w Białej Cerkwi pod Kijowem. 2 maja do eskadry powrócił mjr Fauntleroy z pozostałymi pilotami i 3 pierwszymi myśliwcami Ansaldo A-1 Balilla (dwa dalsze uległy rozbiciu). 10 maja kpt. Crawford zaatakował i zatopił statek bolszewicki na Dnieprze. Eskadra utraciła kilka samolotów, lecz bez strat w ludziach. Od 17 maja do początku czerwca Cooper z trzema pilotami (Clark, Corsi, Weber) działał jako oddział wydzielony z Kijowa w osłonie polskich bombowców przeciw żegludze na Dnieprze. 25 maja kpt. Crawford jako pierwszy zameldował dowództwu o zbliżającej się w rejon Humania Armii Konnej Budionnego, z którą eskadra walczyła do zakończenia działań wojennych.
Po ewakuacji z Białej Cerkwi eskadra 28 maja 1920 przeniosła się do Fastowa, 30 maja do Koziatynia. Tam wyróżnił się Fauntleroy, który podczas jednego z lotów rozpoznawczych 31 maja dostrzegł Rosjan minujących tory kolejowe na drodze polskiego pociągu pancernego. Za pomocą akrobacji lotniczych wykonywanych bezpośrednio przed lokomotywą zatrzymał skład i poinformował o zasadzce. 
Po ewakuacji jednostki z Koziatynia część eskadry trafia do Berdyczowa, a część do Żytomierza. Tu znów spostrzegawczością odznaczył się Fauntleroy, dostrzegając 7 czerwca pod Żytomierzem zagony konnicy Budionnego, której nikt się nie spodziewał na tym odcinku frontu. Ta informacja pozwalała na dalszą, sprawną ewakuację wojsk polskich z gen. Listowskim i jego sztabem. Natomiast na lotnisku w Berdyczowie Rosjanie zaskoczyli i uszkodzili samoloty Coopera i Crawforda, w wyniku czego musieli oni zostawić maszyny i uchodzić pieszo. Pozostałe siły eskadry ewakuowano do Zwiahla.
Z uwagi na straty w sprzęcie, eskadra 23 czerwca 1920 została wycofana do Lwowa, a jej dowódcą wkrótce został Cooper, bowiem Fauntleroy po awansie na ppłk. objął dowodzenie całego II dywizjonu lotniczego 2 Armii, w skład którego wchodziła eskadra. 
Po naprawieniu i uzupełnieniu sprzętu, eskadra pilotów przeniosła się na lotnisko w Hołobach. Po zestrzeleniu 13 lipca maszyny Coopera, uznano go za zaginionego (trafił on do niewoli).15 lipca podczas ataków na kawalerię został zestrzelony i zginął kpt.obs. Arthur H. Kelly (odbywający jako obserwator loty w ramach 21 eskadry niszczycielskiej). Również tego dnia został zestrzelony i wzięty do niewoli świeżo przybyły do eskadry kpt. Stefan Ciecierski wraz z jedynym myśliwcem RAF SE.5a. Wówczas dowódcą eskadry został kpt. pil. George M. Crawford.
Od 11 sierpnia, eskadra operowała z lotniska we Lwowie. Weszła wówczas ponownie w skład III dywizjonu lotniczego, którego dowództwo przejął Fauntleroy. Na wyposażeniu posiadała wówczas samoloty Ansaldo A-1 Balilla oraz Albatros D.III (Oef).
Wówczas cały III dywizjon lotniczy, w tym 7 eskadra przypisany był do 6 Armii na Froncie Południowym. Front miał za zadanie bronić Lwowa i szachować Budionnego w Małopolsce wschodniej.
16 sierpnia 1920 roku III dywizjon otrzymał rozkaz powstrzymania armii Budionnego. 7 eskadra w tym czasie miała tylko 5 zdolnych do służby pilotów: Fauntleroy (dowódca dywizjonu), Edward Corsi, Elliot Chess, Jerzy Weber i Aleksander Seńkowski (Crawford był chory). W ciągu dwóch dni eskadra wykonała 36 lotów szturmowych, ostrzeliwując kawalerię z karabinów maszynowych, demoralizując ją i zadając straty. Wyróżnili się m.in. por. Weber, który wykonał 10 lotów w dwa dni oraz kpt. Corsi 17 sierpnia z 4 lotami.
Dzień 18 sierpnia był dniem największego wysiłku bojowego lotników w czasie obrony Lwowa. Przeprowadzono wówczas 72 loty bojowe. W walkach tych na szczególne wyróżnienie zasłużyli: kpt. Corsi i por. Weber.
W obawie przed zajęciem Lwowa, pod wieczór 18 sierpnia III dywizjon, w tym 7 eskadra odleciał do Przemyśla, we Lwowie pozostało jedynie dowództwo lotnictwa frontu i armii z mjr pil. Cedric Fauntleroyem na czele. Samoloty jednak nadal brały udział w walkach operując z Przemyśla i używając lotniska lwowskiego jako wysuniętej bazy. 24 sierpnia eskadra powróciła do Lwowa, co wiązało się z okresem odpoczynku od intensywnych działań, po odparciu wojsk radzieckich. Jako uzupełnienie przybył kpt. John McCallum, lecz 31 sierpnia zginął w wypadku. Ogółem w sierpniu 1920 lotnicy 7 eskadry wykonali 79 lotów bojowych.
Od początku września eskadra zwalczała kawalerię sowiecką w rejonie Hrubieszowa i Uściługa.
W tym czasie działania bojowe nie miały już takiego nasilenia. 
Eskadra wykonała jeszcze 19 lotów rozpoznawczych. 
Ostatni raz lotnicy brali udział w walce 23 września.
Ogółem w okresie walk eskadra wykonała 462 loty bojowe, spędzając w powietrzu 682 godziny. Zginęło 5 lotników.
W tym czasie działania bojowe nie miały już takiego nasilenia. 
6 i 7 eskadra wykonały we wrześniu przeszło 50 lotów, głównie wywiadowczych, bez strat własnych. 
Na mocy rozkazu z 18 stycznia 1921 7 eskadra stacjonowała we Lwowie. W maju 1921 7 eskadra myśliwska wchodziła w skład III dywizjonu myśliwskiego 1 pułku lotniczego w Warszawie. W 1925 została przekształcona w 121, późniejszą 111 eskadrę myśliwską.
Odznaka eskadry.
Jednoczęściowa odznaka wykonana w tombaku srebrzonym, częściowo złoconym, ma kształt pierścienia z 13 złotymi gwiazdkami na jego obwodzie. Pole pierścienia wypełnia sześć pionowych belek. W centrum dwie skrzyżowane złote kosy, wychodzące poza obwód pierścienia, a na ich skrzyżowaniu rogatywka kościuszkowska. Na rewersie grawerowany numer, nazwisko oraz napis KOŚCIUSZKO ESCADMA.
Odznaka o wymiarach 33 mm mocowana była na zapinkę, a na podkładce widniało nazwisko matki chrzestnej eskadry. Zaprojektował ją E.W. Chess, a wykonał Eugeniusz Marian Unger ze Lwowa. Jedna z wersji posiadała numer na podkładce.
Wypadki lotnicze.
W okresie funkcjonowania eskadry miały miejsce następujące wypadki lotnicze zakończone obrażeniami lub śmiercią pilota:

</doc>
<doc id="800522" url="https://pl.wikipedia.org/wiki?curid=800522" title="Punkt odosobniony">
Punkt odosobniony



</doc>
<doc id="800524" url="https://pl.wikipedia.org/wiki?curid=800524" title="Mystic Production">
Mystic Production

Mystic Production – niezależna polska wytwórnia płytowa.
Historia.
Powstała w 1995 roku z siedzibą w Skale, jej właścicielką jest Barbara Mikuła. Mystic Production prowadzi w Polsce dystrybucję płyt wydawanych przez: Regain Records, Indie Recordings, Armoury Records, Eagle Rock, Mascot Records, Witching Hour Productions, Razor Productions i MaxFloRec.
Wytwórnia początkowo trudniła się dystrybucją oraz wydawaniem płyt z szeroko pojętą muzyką heavymetalową. Były to m.in. pierwsze albumy takich wykonawców jak: Sceptic, Asgaard i Virgin Snatch. W latach późniejszych Mystic Production znacznie rozszerzyła zakres wydawanej muzyki, m.in. o rock, punk rock, rock alternatywny, rock progresywny oraz pop.
Wytwórnia organizuje także koncerty m.in. w ramach Mystic Festival. Na przestrzeni lat podczas festiwalu wystąpiły m.in. takie grupy jak: Iron Maiden, Nightwish, Mayhem, Children of Bodom, Slayer, Celtic Frost, Kreator czy Behemoth. Częściowy zapis drugiej edycji festiwalu ukazał się w 2001 roku na DVD i kasecie wideo VHS pt. "Mystic Festival 2001".
Od 1996 roku przedsiębiorstwo także wydaje magazyn muzyczny "Mystic Art". Wśród redaktorów pisma występują członkowie zespołów wydawanych przez Mystic: Łukasz „Zielony” Zieliński – wokalista Virgin Snatch oraz Adam „Nergal” Darski – piosenkarz formacji Behemoth. 
W 2012 roku przedsiębiorstwo wydało swoją pierwszą książkę. Publikacją jest autoryzowana biografia zespołu Behemoth pt. "Konkwistadorzy diabła" () autorstwa Łukasza Dunaja, dziennikarza związanego z "Mystic Art".

</doc>
<doc id="800526" url="https://pl.wikipedia.org/wiki?curid=800526" title="Helena Karolina Wittelsbach">
Helena Karolina Wittelsbach

Helena Bawarska (niem. Helene Caroline Therese; ur. 4 kwietnia 1834 w Monachium, zm. 16 maja 1890 w Ratyzbonie), zwana Néné – księżna von Thurn und Taxis jako żona Maksymiliana Antoniego von Thurn und Taxis. Była najstarszą córką Maksymiliana Bawarskiego i Ludwiki Wilhelminy Wittelsbach oraz siostrą cesarzowej Elżbiety, zwanej "Sissi."
Biografia.
Rodzina.
Helena urodziła się 4 kwietnia 1834 roku w Monachium jako najstarsza córka księcia Maksymiliana Bawarskiego, wywodzącego się z młodszej linii książęcej Wittelsbachów. Jej matka, Ludwika Wilhelmina, była córką Maksymiliana I Józefa, pierwszego króla Bawarii oraz siostrą Ludwika I. Helena miała ośmioro rodzeństwa: 
Dzieciństwo i okres młodzieńczy.
Helena dzieciństwo spędziła w zamku Possenhofen nad jeziorem Starnberg. Odebrała staranne wykształcenie. A jej uroda sprawiła, że rodzice oczekiwali dla niej szczególnie dobrej partii.
Matka Heleny, Ludwika, ustaliła ze swoją siostrą, arcyksiężną Zofią, że Néné poślubi swojego kuzyna, następcę tronu austriackiego –Franciszka Józefa I. Latem 1853 Helena wraz z matką i młodszą siostrą, Elżbietą, pojechały do austriackiego kurortu Bad Ischl, gdzie miały odbyć się zaręczyny. Jednak młody Franciszek Józef zakochał się w piętnastoletniej wówczas Sissi, która ostatecznie została jego żoną. Mimo tego, że to Sissi została cesarzową, stosunki między siostrami były bardzo dobre.
Dorosłe życie.
W wieku 22 lat, kiedy Helenę określano już mianem „starej panny”, poznała księcia Maksymiliana Antoniego von Thurn und Taxis, którego poślubiła 24 sierpnia 1858 roku. Para miała 4 dzieci: 
Krótko po narodzinach ostatniego syna, w czerwcu 1867 roku, Helena owdowiała. Jej mąż, Maksymilian Antoni, zmarł w wieku 36 lat z powodu choroby nerek.
Śmierć.
W 1890 roku poważnie zachorowała. Na łożu śmierci Helenę odwiedziła jej młodsza siostra, cesarzowa Elżbieta. Według słów arcyksiężniczki Marii Walerii siostry odbyły rozmowę, jak zawsze, w języku angielskim. Na słowa Sissi – „Życie zadawało nam obu ciężkie rany” – Néné miała odpowiedzieć: „Tak, ale miałyśmy serca”.
Helena zmarła 16 maja 1890 w Ratyzbonie. Pochowano ją w grobie rodziny Thurn und Taxis w Ratyzbonie, zgodnie z jej wolą.

</doc>
<doc id="800528" url="https://pl.wikipedia.org/wiki?curid=800528" title="Rezolucja Rady Bezpieczeństwa ONZ nr 1685">
Rezolucja Rady Bezpieczeństwa ONZ nr 1685

Rezolucja Rady Bezpieczeństwa ONZ nr 1685 została uchwalona 13 czerwca 2006 podczas 5456. posiedzenia Rady.
Rezolucja przedłuża mandat Rozjemczych Sił Obserwacyjnych ONZ (UNDOF), stacjonujących na Wzgórzach Golan, do 31 grudnia 2006.

</doc>
<doc id="800531" url="https://pl.wikipedia.org/wiki?curid=800531" title="Zali Steggall">
Zali Steggall

Zali Steggall (ur. 16 kwietnia 1974 w Sydney) – australijska narciarka alpejska, brązowa medalistka olimpijska i mistrzyni świata.
Kariera.
Zali Steggall urodziła się w Australii, jednak wczesną młodość spędziła we Francji. W wieku 15 lat wróciła do Australii i szybko znalazła się w kadrze tego kraju. Już w 1992 roku wystąpiła na igrzyskach olimpijskich w Albertville, gdzie zajęła 23. miejsce w slalomie gigancie, a slalomu i kombinacji nie ukończyła. Startowała jeszcze na trzech kolejnych edycjach tej imprezy, największy sukces osiągając podczas igrzysk olimpijskich w Nagano w 1998 roku. Wywalczyła tam brązowy medal w slalomie, ulegając jedynie Niemce Hilde Gerg oraz Włoszce Deborze Compagnoni. Australijka uzyskała trzeci czas pierwszym przejeździe oraz czwarty w drugim, ostatecznie tracąc 0,26 sekundy do Gerg i 0,21 sekundy do Compagnoni. Był to pierwszy w historii medal zimowych igrzysk olimpijskich wywalczony przez sportowca z Australii. Na rozgrywanych rok później mistrzostwach świata w Vail/Beaver Creek zdobyła złoty medal w tej samej konkurencji. Wyprzedziła tam bezpośrednio Szwedkę Pernillę Wiberg i Trine Bakke z Norwegii.
W zawodach Pucharu Świata zadebiutowała 27 marca 1993 roku w Åre, zajmując dwudzieste miejsce w slalomie gigancie. Tym samym już w swoim debiucie zdobyła pierwsze pucharowe punkty. Na podium po raz pierwszy stanęła 23 listopada 1997 roku w Vail, gdzie zwyciężyła w slalomie. Wyprzedziła tam bezpośrednio Szwedkę Ylvę Nowén oraz Claudię Riegler z Nowej Zelandii. W kolejnych startach jeszcze wielokrotnie plasowała się w czołowej dziesiątce, jednak na podium stanęła tylko raz: 3 grudnia 1998 roku w Mammoth Mountain była druga w slalomie. Najlepsze wyniki osiągnęła w sezonie 1997/1998, kiedy zajęła 32. miejsce w klasyfikacji generalnej i dziewiąte w klasyfikacji slalomu.
W 2001 roku ukończyła studia prawnicze na Griffith University. W 2007 roku została odznaczona Order of Australia.

</doc>
<doc id="800533" url="https://pl.wikipedia.org/wiki?curid=800533" title="SES ASTRA">
SES ASTRA



</doc>
<doc id="800536" url="https://pl.wikipedia.org/wiki?curid=800536" title="Świerków">
Świerków

Świerków – wieś w Polsce położona w województwie świętokrzyskim, w powiecie włoszczowskim, w gminie Radków.
W latach 1975–1998 miejscowość położona była w województwie częstochowskim.

</doc>
<doc id="800538" url="https://pl.wikipedia.org/wiki?curid=800538" title="Sedum fabaria">
Sedum fabaria



</doc>
<doc id="800539" url="https://pl.wikipedia.org/wiki?curid=800539" title="Rejon bieriozowski">
Rejon bieriozowski

Rejon bieriozowski lub berezowski (ros. "Берёзовский район") – nazwa kilku jednostek podziału administracyjnego w Rosji, na Białorusi i Ukrainie: 

</doc>
<doc id="800544" url="https://pl.wikipedia.org/wiki?curid=800544" title="Trzeci Oddział Kancelarii">
Trzeci Oddział Kancelarii



</doc>
<doc id="800545" url="https://pl.wikipedia.org/wiki?curid=800545" title="Karabin Interdynamics MKS">
Karabin Interdynamics MKS

MKS – skonstruowany w połowie lat 70. XX wieku w szwedzkiej firmie "Interdynamics AB" karabin szturmowy. Charakterystyczną cechą tej konstrukcji było wykorzystanie magazynka jako chwytu pistoletowego co pozwoliło skrócić broń, ale pogorszyło ergonomię. Powstały dwie wersje tej broni różniące się długością lufy (karabin i karabinek), żadna z nich nie była produkowana seryjnie.

</doc>
<doc id="800546" url="https://pl.wikipedia.org/wiki?curid=800546" title="Grupa Orange">
Grupa Orange

Grupa Orange (dawniej "Grupa TP" i "Orange Polska") – grupa kapitałowa powiązana z Orange Polska, kontrolowana przez francuski Orange S.A., wykorzystująca globalną markę Orange na podstawie licencji pozyskanej od Orange Brand Services Ltd.
Ogólne przychody grupy kapitałowej w roku 2012 przekroczyły 14,7 mld złotych, przychody ze sprzedaży wyniosły ponad 14,1 mld złotych, co plasuje ją na pozycji lidera w branży telco i IT rankingu największych firm Polityki, także pod względem zatrudnienia (22413 osób).
W skład grupy wchodzą (według stanu na 31 grudnia 2013):
Orange Polska (poprzez nieistniejący obecnie PTK Centertel) i T-Mobile Polska utworzyły spółkę joint venture NetWorkS! Sp. z o.o., w której Orange Polska posiada 50% udziałów.

</doc>
<doc id="800549" url="https://pl.wikipedia.org/wiki?curid=800549" title="Rezolucja Rady Bezpieczeństwa ONZ nr 1686">
Rezolucja Rady Bezpieczeństwa ONZ nr 1686

Rezolucja Rady Bezpieczeństwa ONZ nr 1686 została uchwalona 15 czerwca 2006 podczas 5461. posiedzenia Rady.
Rezolucja przedłuża mandat Międzynarodowej Niezależnej Komisji Śledczej, powołanej do zbadania okoliczności zabójstwa byłego premiera Libanu, Rafika Haririego, do 15 czerwca 2007.

</doc>
<doc id="800551" url="https://pl.wikipedia.org/wiki?curid=800551" title="Zbigniew Polakowski">
Zbigniew Polakowski

Zbigniew Eugeniusz Polakowski (ur. 14 lipca 1938 w Przasnyszu, zm. 21 marca 2002 tamże) – polski regionalista, przyrodnik i publicysta.
Życiorys.
Był absolwentem Liceum Ogólnokształcącego w Przasnyszu (1956) i Wydziału Leśnego Szkoły Głównej Gospodarstwa Wiejskiego w Warszawie (1969). Pracował w nadleśnictwach Parciaki i Przasnysz; w latach 1974–1976 był naczelnikiem gminy Baranowo.
Działał w Lidze Ochrony Przyrody, Polskim Związku Pszczelarskim i wielu stowarzyszeniach przyrodoznawczych. Był członkiem zarządu Towarzystwa Przyjaciół Ziemi Przasnyskiej (1966–1973 skarbnik; 1996–2001 wiceprezes). Pełnił funkcję zastępcy redaktora naczelnego lokalnego miesięcznika samorządowego "Ziemia Przasnyska" (1996–2001).
Był autorem książek o tematyce regionalnej oraz kilkudziesięciu broszur. W latach (1993–2001) był wydawcą i autorem zeszytów regionalno-przyrodniczych "Zapiski Przasnyskie". Współpracował z prasą lokalną i regionalną (m.in. "Trybuna Mazowiecka", "Tygodnik Ciechanowski", "Tygodnik Ostrołęcki", "Echo Puszczy Kurpiowskiej", "Ziemia Przasnyska", "Tygodnik Ilustrowany", "Gazeta Przasnyska") oraz ogólnopolską: "Pszczelarstwo", "Wszechświat", "Przyroda Polska", "Poznaj Swój Kraj", "Las Polski", "Eko Świat" i in. W sumie opublikował ponad dwa tysiące artykułów i felietonów prasowych. Był odznaczony Złotą Odznaką Honorową Ligi Ochrony Przyrody (1981, 1986) i Odznaką „Zasłużony dla Leśnictwa i Przemysłu Drzewnego” (1984).

</doc>
<doc id="800552" url="https://pl.wikipedia.org/wiki?curid=800552" title="Gretchen Fraser">
Gretchen Fraser

Gretchen Claudia Fraser (ur. 11 lutego 1919 w Tacoma – zm. 17 lutego 1994 w Sun Valley) – amerykańska narciarka alpejska, dwukrotna medalistka igrzysk olimpijskich i mistrzostw świata.
Kariera.
Największe sukcesy w karierze Gretchen Fraser osiągnęła w 1948 roku, kiedy podczas igrzysk olimpijskich w Sankt Moritz zdobyła dwa medale. Olimpijskie starty rozpoczęła od występu w biegu zjazdowym, który ukończyła na trzynastej pozycji. Wyniki zjazdu wykorzystane zostały w kombinacji, po pierwszej konkurencji Amerykanka traciła do prowadzącej Hedy Schlunegger ze Szwajcarii 8,8 sekundy. W slalomie do kombinacji uzyskała drugi wynik, co dało jej drugi łączny czas. Ostatecznie na podium rozdzieliła Austriaczki: Trude Beiser oraz Erikę Mahringer. Dzień później wystartowała w slalomie, w którym wygrała pierwszy przejazd, obejmując prowadzenie z przewagą 0,1 sekundy nad Mahringer. W drugim przejeździe była druga, co jednak wystarczyło jej do zwycięstwa, z przewagą 0,5 sekundy nad Szwajcarką Antoinette Meyer i 0,8 sekundy nad Eriką Mahringer. Slalom kobiet rozgrywano na igrzyskach po raz pierwszy w historii, Fraser została tym samym pierwszą mistrzynią olimpijską w tej konkurencji. Ponadto w 1941 roku wywalczyła mistrzostwo USA w kombinacji, a rok później była najlepsza w slalomie.

</doc>
<doc id="800554" url="https://pl.wikipedia.org/wiki?curid=800554" title="Wiesław Stępniewski">
Wiesław Stępniewski

Wiesław Zenon Stępniewski (ur. 4 stycznia 1909 w Kamieńcu Podolskim, zm. 9 grudnia 1998 w Springfield (USA)) – polski konstruktor lotniczy.
Urodził się w rodzinie starej szlachty wołyńskiej herbu Szreniawa. W 1927 ukończył Korpus Kadetów nr 2 w Chełmnie po czym wstąpił na Wydział Mechaniczny Politechniki Warszawskiej, gdzie studiował na Oddziale Lotniczym. W marcu 1934 roku otrzymał dyplom inżyniera. Był współkonstruktorem między innymi samolotu PZL.37 Łoś. Od 1935 roku kierownik techniczny Instytutu Techniki Szybownictwa i Motoszybownictwa we Lwowie i wykładowca tamtejszej politechniki. Był konstruktorem motoszybowca ITS-8 i współkonstruktorem szybowca wyczynowego TS-1/34 Promyk. Od 1935 roku brał udział w kongresach ISTUS, a w 1939 r. był członkiem międzynarodowe­go jury w konkursie na Szybo­wiec Olimpijski.
Po wybuchu II wojny światowej pracownik przemysłu lotniczego we Francji, gdzie w firmie Bronzavia w Paryżu pracował nad modernizacją francuskich samolotów myśliwskich. Po upadku Francji przedostał się do Anglii, gdzie w listopadzie 1940 roku został powołany w skład Polskiej Grupy Ekspertów, w marcu 1941 roku został kierownikiem działu aerodynamiki i wytrzymałości kanadyjskiej wytwórni samolotów De Havilland. Również w 1941 roku przygotował dla National Advisory Comittee for Aeronautics opracowanie dotyczące zagadnień transportu lotniczego z wykorzystaniem szybowców. W następnych latach współpracował z Wacławem Czerwińskim nad odtworzeniem dokumentacji projektowej szybowca WWS-1 Salamandra i zbudowaniem jego kanadyjskiej wersji oznaczonej jako DHC "Sparrow". W latach 1944-1945, wspólnie z Wsiewołodem Jakimiukiem opracował wstępny projektu samolotu wielozadaniowego De Havilland Canada DHC-2 Beaver, oraz samolotu szkolnego De Havilland Canada DHC-1 Chipmunk dla brytyjskiego RAF. 
W 1946 osiadł na stałe w USA, gdzie stał się jednym z pionierów amerykańskiego przemysłu śmigłowcowego. W latach 1946–1947 pracował w Jet Helicopter Corp. Następnie pracował w wielu firmach, między innymi w wytwórni śmigłowców Piasecki Helicopter, znanej potem jako Boeing Vertol, gdzie był dyrektorem badań rozwojowych.
W tym okresie do największych osiągnięć profesora zaliczyć można opracowanie aerodynamiczne śmigłowców dwuwirnikowych w układzie podłużnym, który to typ śmigłowców jest wytwarzany do dziś dnia w Boeing Helicopters w Filadelfii. Drugim ważnym osiągnięciem jest kierowanie pracami nad samolotem pionowego startu i lądowania z pochylanymi skrzydłami Vertol 76 (oznaczenie wojskowe VZ-2). Była to konstrukcja pionierska, a doświadczenia zdobyte przy jej projektowaniu, produkcji i badaniach otworzyły drogę do współczesnych pionowzlotów tego typu.
W latach 1969–1975 wykładowca na uczelniach technicznych w USA między innymi w Princeton University. Autor lub współautor blisko 100 publikacji w tym fundamentalnego podręcznika aerodynamiki wiropłatów, a także tłumacz kilku naukowych książek rosyjskich. W 1975 przeszedł na emeryturę, pozostając jednak konsultantem wytwórni śmigłowców Boeing Helicopters w Filadelfii. W 1992 założył własną firmę prowadzącą prace studialne i tłumaczenia na rzecz wojska i NASA. W trakcje swojej pracy we własnej firmie stale współpracował także z polskimi instytucjami naukowymi w dziedzinie badań nad śmigłowcami i edukacją w tym zakresie.
Członek polskich i międzynarodowych stowarzyszeń lotniczych. Laureat nagród i odznaczeń polskich, amerykańskich, brytyjskich oraz szwedzkich.
Zmarł 9 grudnia 1998 w USA. Zgodnie z ostatnią wolą jego prochy zostały sprowadzone do Polski i 6 marca 1999 spoczęły na Cmentarzu Rzymskokatolickim w Radomiu, przy ulicy Limanowskiego.
Został upamiętniony na Wydziale MEiL Politechniki Warszawskiej poprzez nadanie jego imienia jednemu z audytoriów.

</doc>
<doc id="800555" url="https://pl.wikipedia.org/wiki?curid=800555" title="Gretchen Frazer">
Gretchen Frazer



</doc>
<doc id="800559" url="https://pl.wikipedia.org/wiki?curid=800559" title="Konwerter (LNB)">
Konwerter (LNB)



</doc>
<doc id="800565" url="https://pl.wikipedia.org/wiki?curid=800565" title="Zenit-3SL">
Zenit-3SL

Zenit-3SL – trójczłonowa rakieta nośna używana przez amerykańsko-norwesko-rosyjsko-ukraińskie konsorcjum Sea Launch. Wystrzeliwana z pływającej platformy startowej Ocean Odyssey. Starty przeprowadzane są na wodach międzynarodowych na równiku, na Oceanie Spokojnym (154°W), 370 kilometrów na wschód od wyspy Kiritimati.
Jednostki napędowe wszystkich stopni są napędzane ciekłym tlenem (utleniacz) i kerozyną RP-1 (paliwo rakietowe).
Najniższy człon ma długość 32,9 m i średnicę 3,9 m. Drugi liczy 10,4 m długości przy tej samej średnicy 3,9 m. Oba człony o nazwie Zenit są budowane przez firmę KB Jużnoje.
Najwyższy stopień – Blok DM-SL ma 4,9 m długości i 3,7 m średnicy i jest produkowany przez RKK Energię.
Rakieta jest zakończona jednostką ładunkową o długości 11,4 m oraz średnicy 4,15 m wyprodukowaną przez Boeinga.
Pierwszy start rakiety odbył się w 1999 r. Do chwili obecnej rakieta startowała 36 razy, z czego trzy loty zakończyły się niepowodzeniem, a jeden był częściowo udany. Wszystkie starty, z wyjątkiem jednego, wynosiły satelity telekomunikacyjne na orbitę geostacjonarną.
Istnieje również wersja rakiety Zenit-3SL oznaczona jako Zenit 3SLB, której starty odbywają się z Kompleksu nr 45 w kazachskim kosmodromie Bajkonur.

</doc>
<doc id="800569" url="https://pl.wikipedia.org/wiki?curid=800569" title="Kalendarz Google">
Kalendarz Google

Kalendarz Google – napisany w technologii AJAX uruchomiony 13 kwietnia 2006 roku całkowicie darmowy kalendarz internetowy dostarczany przez Google. Od 20 września 2006 dostępny w języku polskim. Jego hasłem reklamowym jest "Upraszczaj. Organizuj. (I wyluzuj.)". Znany wcześniej jako Google Calendar i projekt CL2. Pozwala swoim użytkownikom tworzyć i udostępniać publiczne kalendarze.

</doc>
<doc id="800574" url="https://pl.wikipedia.org/wiki?curid=800574" title="Blogger">
Blogger

Blogger – darmowy serwis blogowy stworzony w roku 1999 przez Pyra Labs, a następnie przejęty i rozwijany przez Google (od 2003). Zsynchronizowany z serwisem Picasa Web Albums. Blogi użytkowników widoczne są najczęściej w domenie blogspot.com.

</doc>
<doc id="800581" url="https://pl.wikipedia.org/wiki?curid=800581" title="Paleoazjaci">
Paleoazjaci



</doc>
<doc id="800583" url="https://pl.wikipedia.org/wiki?curid=800583" title="Rezolucja Rady Bezpieczeństwa ONZ nr 1687">
Rezolucja Rady Bezpieczeństwa ONZ nr 1687

Rezolucja Rady Bezpieczeństwa ONZ nr 1687 została uchwalona 15 czerwca 2006 podczas 5465. posiedzenia Rady.
Rezolucja ma głównie charakter deklaracji politycznej i stanowi swoisty przegląd ostatnich wydarzeń w zakresie działań na rzecz zjednoczenia Cypru. Jedynym prawnie wiążącym postanowieniem jest przedłużenie mandatu misji UNFICYP do 15 grudnia 2006. 

</doc>
<doc id="800585" url="https://pl.wikipedia.org/wiki?curid=800585" title="Intelsat 703">
Intelsat 703



</doc>
<doc id="800587" url="https://pl.wikipedia.org/wiki?curid=800587" title="Stępniewski Wiesław">
Stępniewski Wiesław



</doc>
<doc id="800588" url="https://pl.wikipedia.org/wiki?curid=800588" title="Paulette Bourgeois">
Paulette Bourgeois

Paulette Bourgeois (ur. 20 lipca 1951 w Winnipeg) – kanadyjska pisarka dla dzieci, twórczyni postaci żółwia Franklina.

</doc>
<doc id="800591" url="https://pl.wikipedia.org/wiki?curid=800591" title="Google Calendar">
Google Calendar



</doc>
<doc id="800592" url="https://pl.wikipedia.org/wiki?curid=800592" title="Tenis ziemny na Letnich Igrzyskach Olimpijskich 2000">
Tenis ziemny na Letnich Igrzyskach Olimpijskich 2000

Zawody tenisowe na XXVII Letnich Igrzyskach Olimpijskich w NSW Tennis Centre w Sydney rozgrywane były w czterech konkurencjach. Mistrzami olimpijskimi w grach pojedynczych zostali Amerykanka Venus Williams i Rosjanin Jewgienij Kafielnikow. 

</doc>
<doc id="800594" url="https://pl.wikipedia.org/wiki?curid=800594" title="W6">
W6



</doc>
<doc id="800596" url="https://pl.wikipedia.org/wiki?curid=800596" title="Charles Robert Darwin">
Charles Robert Darwin



</doc>
<doc id="800598" url="https://pl.wikipedia.org/wiki?curid=800598" title="Burmistrzowie Tirany">
Burmistrzowie Tirany

Poniższa tabela przedstawia burmistrzów Tirany w XX i XXI wieku wraz z latami urzędowania.

</doc>
<doc id="800602" url="https://pl.wikipedia.org/wiki?curid=800602" title="Janusz Borzucki">
Janusz Borzucki

Janusz Andrzej Borzucki (ur. 6 stycznia 1970 w Rudzie Śląskiej) – polski muzyk
Współzałożyciel zespołu Gang Olsena, absolwent Studium Muzycznego Uniwersytetu Śląskiego w Cieszynie. Od 27 kwietnia 2005 roku klawiszowiec grupy Dżem, następca tragicznie zmarłego Pawła Bergera.

</doc>
<doc id="800603" url="https://pl.wikipedia.org/wiki?curid=800603" title="W5">
W5



</doc>
<doc id="800609" url="https://pl.wikipedia.org/wiki?curid=800609" title="Suchanki">
Suchanki

Suchanki – kolonia w Polsce położona w województwie zachodniopomorskim, w powiecie stargardzkim, w gminie Suchań, położona 3,5 km na północny wschód od Suchania (siedziby gminy) i 22 km na południowy wschód od Stargardu (siedziby powiatu).
W latach 1975–1998 miejscowość położona była w województwie szczecińskim.

</doc>
<doc id="800615" url="https://pl.wikipedia.org/wiki?curid=800615" title="Jacob Roggeveen">
Jacob Roggeveen

Jacob Roggeveen (ur. 1 lutego 1659 w Middelburgu, zm. 31 stycznia 1729 tamże) – holenderski admirał i podróżnik, odkrywca Wyspy Wielkanocnej.
Był synem holenderskiego matematyka Arenta Roggeveena. Z wykształcenia był prawnikiem. Dowodził wyprawą trzech statków, która 1 sierpnia 1721 roku na polecenie Holenderskiej Kompanii Wschodnioindyjskiej wypłynęła w rejs po Oceanie Spokojnym, celem odkrycia nieznanego dotąd kontynentu Terra Australis. W niedzielę wielkanocną 5 kwietnia 1722 odkrył wyspę, której nadał nazwę Wyspa Wielkanocna. Roggeveen oceniał, że na wyspie żyje 2-3 tys. mieszkańców. Figury Moai zlekceważył sądząc, że są gliniane. W utarczkach z tubylcami kilku z nich zostało zastrzelonych. Po opuszczeniu wyspy obrał kurs na Batawię (ob. Dżakarta). Po drodze odwiedził archipelagi Tuamotu i Wyspy Towarzystwa, gdzie odkrył atol Bora-Bora a 13 czerwca 1722 roku dopłynął na Samoa, gdzie został aresztowany za naruszenie regulaminu Holenderskiej Kompanii Wschodnioindyjskiej, wkrótce jednak został zwolniony, otrzymał odszkodowanie i w 1723 roku wrócił do Holandii.

</doc>
<doc id="800617" url="https://pl.wikipedia.org/wiki?curid=800617" title="W4">
W4



</doc>
<doc id="800618" url="https://pl.wikipedia.org/wiki?curid=800618" title="Mojków (powiat strzeliński)">
Mojków (powiat strzeliński)

Mojków – przysiółek wsi Kuropatnik w Polsce, położony w województwie dolnośląskim, w powiecie strzelińskim, w gminie Strzelin.
W latach 1975–1998 przysiółek administracyjnie należał do województwa wrocławskiego.

</doc>
<doc id="800622" url="https://pl.wikipedia.org/wiki?curid=800622" title="W3A">
W3A



</doc>
<doc id="800623" url="https://pl.wikipedia.org/wiki?curid=800623" title="W2">
W2



</doc>
<doc id="800624" url="https://pl.wikipedia.org/wiki?curid=800624" title="W1">
W1



</doc>
<doc id="800625" url="https://pl.wikipedia.org/wiki?curid=800625" title="Ulsza">
Ulsza

Ulsza – wieś w Polsce, w województwie dolnośląskim, w powiecie strzelińskim, w gminie Strzelin. Przebiega tędy droga wojewódzka nr 396.
1 stycznia 2019 roku zmieniono urzędową nazwę miejscowości z Ulica na Ulsza oraz dokonano zmiany jej rodzaju z przysiółka wsi Krzepice na odrębną wieś. Nazwa Ulica została nadana w 1949 roku, w miejsce niemieckiej nazwy Ultsche.
W latach 1975–1998 przysiółek administracyjnie należał do województwa wrocławskiego.

</doc>
<doc id="800626" url="https://pl.wikipedia.org/wiki?curid=800626" title="Haematoma">
Haematoma



</doc>
<doc id="800627" url="https://pl.wikipedia.org/wiki?curid=800627" title="Burmistrzowie Kopenhagi od 1938">
Burmistrzowie Kopenhagi od 1938

Burmistrzowie Kopenhagi od 1938.
Poniższa lista przedstawia nadburmistrzów (duński: Overborgmester) Kopenhagi od 1938 roku (daty wprowadzenia tego stanowiska):

</doc>
<doc id="800629" url="https://pl.wikipedia.org/wiki?curid=800629" title="Trøllanes">
Trøllanes

Trøllanes – wioska na wyspie Kalsoy, na Wyspach Owczych, mająca 15 stałych mieszkańców (I 2005 r.). Kod pocztowy wioski to FO-798.
Demografia.
Według danych Urzędu Statystycznego (I 2015 r.) jest 99. co do wielkości miejscowością Wysp Owczych.

</doc>
<doc id="800633" url="https://pl.wikipedia.org/wiki?curid=800633" title="Myszkowice (województwo dolnośląskie)">
Myszkowice (województwo dolnośląskie)

Myszkowice – przysiółek wsi Skoroszowice w Polsce, położony w województwie dolnośląskim, w powiecie strzelińskim, w gminie Strzelin.
W latach 1975–1998 przysiółek administracyjnie należał do województwa wrocławskiego.

</doc>
<doc id="800644" url="https://pl.wikipedia.org/wiki?curid=800644" title="Artur Kotenko">
Artur Kotenko

Artur Kotenko (ur. 20 sierpnia 1981 w Tallinnie) – estoński piłkarz pochodzenia ukraińskiego, grający na pozycji bramkarza.
Kariera klubowa.
Kotenko rozpoczął karierę w estońskich klubach. Po grze w Tallinna KSK Vigri, Tallinna FC Lantana, fińskim Kauhajoen Karhu, Levadii II Maardu, Levadia Pärnu i Levadii Tallinn, w styczniu 2008 podpisał dwuletni kontrakt z norweskim Sandnes Ulf. W lutym 2009 trafił do Vikinga. W czerwcu 2010 podpisał roczny kontrakt z AEP Pafos z możliwością przedłużenia o kolejny rok. W czerwcu 2011 podpisał dwuletni kontrakt z Rəvanem Baku. W październiku tegoż roku odszedł z klubu. W styczniu 2012 przeszedł do FF Jaro, z którym podpisał roczny kontrakt. W lutym 2013 trafił do Dniapra Mohylew. W grudniu 2013 trafił do Szachciora Soligorsk. W grudniu 2014 przedłużył kontrakt z klubem. W lutym 2017 podpisał roczny kontrakt z Transem Narva.
Kariera reprezentacyjna.
W reprezentacji Estonii rozegrał 27 spotkań w latach 2004–2012.

</doc>
<doc id="800658" url="https://pl.wikipedia.org/wiki?curid=800658" title="Gliczyny">
Gliczyny

Gliczyny – przysiółek wsi Gęsiniec w Polsce, położony w województwie dolnośląskim, w powiecie strzelińskim, w gminie Strzelin.
W latach 1975–1998 przysiółek administracyjnie należał do województwa wrocławskiego.
Występuje również wariant nazewniczy Gliczyna.

</doc>
<doc id="800659" url="https://pl.wikipedia.org/wiki?curid=800659" title="Mazury i Warmia">
Mazury i Warmia



</doc>
<doc id="800660" url="https://pl.wikipedia.org/wiki?curid=800660" title="Rezolucja Rady Bezpieczeństwa ONZ nr 1691">
Rezolucja Rady Bezpieczeństwa ONZ nr 1691

Rezolucja Rady Bezpieczeństwa ONZ nr 1691 została uchwalona 22 czerwca 2006 podczas 5473. posiedzenia Rady.
Rada rekomenduje Zgromadzeniu Ogólnemu przyjęcie w poczet członków ONZ nowo powstałej Republiki Czarnogóry.

</doc>
<doc id="800664" url="https://pl.wikipedia.org/wiki?curid=800664" title="Fides et Ratio">
Fides et Ratio



</doc>
<doc id="800667" url="https://pl.wikipedia.org/wiki?curid=800667" title="Noumea">
Noumea



</doc>
<doc id="800671" url="https://pl.wikipedia.org/wiki?curid=800671" title="Jaworowo (województwo kujawsko-pomorskie)">
Jaworowo (województwo kujawsko-pomorskie)

Jaworowo – osada w Polsce położona w województwie kujawsko-pomorskim, w powiecie mogileńskim, w gminie Strzelno.
W latach 1975–1998 miejscowość administracyjnie należała do województwa bydgoskiego.

</doc>
<doc id="800674" url="https://pl.wikipedia.org/wiki?curid=800674" title="Argentina Open">
Argentina Open

Argentina Open – turniej tenisowy zaliczany do cyklu ATP Tour kategorii ATP Tour 250. Rozgrywany od 1993 roku na kortach ziemnych w argentyńskim Buenos Aires. W latach 1996–2000 turniej nie odbywał się z powodów finansowych. W latach 1929–1987 przerwami toczyły się rozgrywki żeńskie. Gra mieszana toczyła się tylko w dwóch edycjach: w 1932 i 1965 roku.

</doc>
<doc id="800678" url="https://pl.wikipedia.org/wiki?curid=800678" title="Bławatki">
Bławatki

Bławatki – osada w Polsce położona w województwie kujawsko-pomorskim, w powiecie mogileńskim, w gminie Strzelno przy drodze wojewódzkiej nr 255.
W latach 1975–1998 miejscowość administracyjnie należała do województwa bydgoskiego.

</doc>
<doc id="800681" url="https://pl.wikipedia.org/wiki?curid=800681" title="Johann Sachenkirch">
Johann Sachenkirch

Johann Sachenkirch ("Johannes Sachenkirch") – patrycjusz świdnicki, burmistrz miasta w latach 1483/1484, 1486/1487, 1488/1489, 1489/1490, 1498/1499 i 1501/1502.
Pochodził ze znanej, szlacheckiej rodziny, której członkowie od dawna odgrywali ważną rolę w życiu społeczno - politycznym miasta. Był żonaty z Veronicą (Veroniką, Weroniką) Ebersdorfin, córką Johannesa Ebersdorffa (Ebersdorfa) i Margarethy z domu Schlegel. W 1500 roku wspólnie z małżonką ufundował kościół pw. św. Barbary (obecnie ul. Basztowa 2).
W dokumentach zachowała się też wzmianka o złożonej przez niego ofierze w wysokości 1 grzywny na kaplicę św. Małgorzaty.

</doc>
<doc id="800687" url="https://pl.wikipedia.org/wiki?curid=800687" title="Przedbórz (województwo kujawsko-pomorskie)">
Przedbórz (województwo kujawsko-pomorskie)

Przedbórz – osada leśna w Polsce położona w województwie kujawsko-pomorskim, w powiecie mogileńskim, w gminie Strzelno.
W latach 1975–1998 miejscowość administracyjnie należała do województwa bydgoskiego.

</doc>
<doc id="800691" url="https://pl.wikipedia.org/wiki?curid=800691" title="Bartosz Obuchowicz">
Bartosz Obuchowicz

Bartosz Obuchowicz (ur. 3 marca 1982 w Warszawie) – polski aktor.
Życiorys.
Edukacja.
W 2001 studiował psychologię, jednak po dwóch latach zrezygnował z dalszych studiów na rzecz nauki w Szkole Aktorskiej Haliny i Jana Machulskich.
Kariera zawodowa.
Kiedy miał osiem lat, zaczął uczęszczać na zajęcia do teatru tańca i muzyki, po czym trafił do tanecznej grupy hip-hopowej Tintilo. W młodości przez dwa lata grał koszykarskiej sekcji Legii Warszawa. Występował również w musicalach oraz grał w spotach reklamowych (m.in. sieci fast foodów Pizza Hut). Zagrał również Nemeczka, głównego bohatera spektaklu Teatru Telewizji "Chłopcy z Placu Broni" w reż. Macieja Dejczera. Wraz z przyjaciółmi założył Teatr ZOO, z którym wystawił w Teatrze Nowym spektakl "Guwernantki" w reż. Roberta Kuderskiego.
Za główną rolę Huberta w filmie "Cwał" (1995) otrzymał nagrodę indywidualną za rolę dziecięcą na 21. Festiwalu Polskich Filmów Fabularnych w Gdyni. W latach 1995–1997 współprowadził z Jackiem Łączyńskim program TVN "Rzut za 3", w którym opowiadał o koszykówce. Zagrał również m.in. Fryderyka w jednym z odcinków serialu "13 posterunku" (1997).
W 1999 zaczął występować w roli Tomasza Burskiego w "Na dobre i na złe", który zapewnił mu największą rozpoznawalność. Za rolę w "Stacji" (2001) otrzymał nagrodę dla najlepszego aktora drugoplanowego na 26. Festiwalu Polskich Filmów Fabularnych w Gdyni. Zagrał również m.in. główną rolę Marcina Makowskiego w filmie "Haker" (2002) i Darka w serialu "Julia" (2012).
Jest także aktorem dubbingowym, użyczył głosu m.in. Zeke’owi w polskiej wersji filmów z serii "High School Musical" oraz Stanowi Marshowi w kilku sezonach polskojęzycznej wersji animacji "Miasteczko South Park".
W 2007 uczestniczył w piątej edycji programu rozrywkowego TVN "Taniec z gwiazdami" i choć w parze z Kingą Jurecką byli jednymi z głównych faworytów do wygranej, odpadli w siódmym odcinku, zajmując piąte miejsce. Do 2010 prowadził program "Brejk" na kanale ZigZap. Bierze udział w zawodach Rallycross.
Życie prywatne.
Jego żoną jest psycholożka Katarzyna Sobczyńska, z którą ma trzy córki: Mariannę, Marcelinę i Michalinę.

</doc>
<doc id="800693" url="https://pl.wikipedia.org/wiki?curid=800693" title="Kurzebiela">
Kurzebiela

Kurzebiela – część wsi Łąkie w Polsce, położona w województwie kujawsko-pomorskim, w powiecie mogileńskim, w gminie Strzelno. Wchodzi w skład sołectwa Łąkie.
W latach 1975–1998 Kurzebiela administracyjnie należała do województwa bydgoskiego.

</doc>
<doc id="800694" url="https://pl.wikipedia.org/wiki?curid=800694" title="Góry Lisie">
Góry Lisie

Góry Lisie – niewielki zalesiony grzbiet o długości ok. 3,5 km o południkowym przebiegu stanowiący południowo-zachodni fragment Kotliny Marciszowskiej w Sudetach Zachodnich.
Od zachodu doliny Sierniawy i Bystrka oddzielają je od Rudaw Janowickich.
Wzniesienia:
Niekiedy Góry Lisie włączane są do Rudaw Janowickich lub też Wzgórz Bramy Lubawskiej.
Cały masyw zbudowany jest z dolnokarbońskich piaskowców i zlepieńców należących do północno-zachodniego fragmentu niecki śródsudeckiej.
Większa część grzbietu znajduje się w Rudawskim Parku Krajobrazowym.

</doc>
<doc id="800695" url="https://pl.wikipedia.org/wiki?curid=800695" title="Olga Pall">
Olga Pall

Olga Pall (ur. 3 grudnia 1947 w Göstling an der Ybbs) – austriacka narciarka alpejska, złota medalistka igrzysk olimpijskich i mistrzostw świata oraz zdobywczyni Małej Kryształowej Kuli Pucharu Świata w klasyfikacji zjazdu.
Kariera.
Pierwszy sukces w karierze Olga Pall osiągnęła w 1965 roku, wygrywając bieg zjazdowy w Madonna di Campiglio. Od 1966 roku była członkinią reprezentacji Austrii, a w sezonie 1966/1967 zadebiutowała w Pucharze Świata. Pierwsze punkty wywalczyła 18 stycznia 1967 roku w Schruns, gdzie w zjeździe zajęła szóste miejsce. W zawodach tego cyklu pięciokrotnie stawała na podium: 17 stycznia 1968 roku w Bad Gastein, 10 lutego 1968 roku w Grenoble i 31 stycznia 1969 roku w St. Anton wygrywała zjazd, a 15 marca 1968 roku w Aspen była druga w tej konkurencji. Ponadto 3 stycznia 1969 roku w Oberstaufen zajęła drugie miejsce w gigancie. Najlepsze wyniki osiągnęła w sezonie 1967/1968, kiedy była ósma w klasyfikacji generalnej, a w klasyfikacji zjazdu zdobyła Małą Kryształową Kulę. W klasyfikacji zjazdu była też trzecia w sezonie 1968/1969, ulegając tylko swej rodaczce Wiltrud Drexel i Francuzce Isabelle Mir.
W lutym 1968 roku wystartowała na igrzyskach olimpijskich w Grenoble, gdzie zwyciężyła w biegu zjazdowym. W zawodach tych o 0,46 sekundy wyprzedziła Isabelle Mir, a o 0,54 sekundy pokonała broniącą tytułu Christl Haas. Na tej samej imprezie zajęła także piąte miejsce w gigancie oraz dziewiąte w slalomie. Wystartowała także na rozgrywanych dwa lata później mistrzostwach świata w Val Gardena, gdzie w swoim jedynym starcie zajęła trzynaste miejsce w zjeździe. Kilkukrotnie zdobywała medale mistrzostw Austrii, w tym złote w zjeździe w latach 1968 i 1969. W 1970 roku zakończyła karierę.
W 1968 roku została wybrana sportowcem roku w Austrii. W 1996 roku otrzymała Odznakę Honorową za Zasługi dla Republiki Austrii.
Po zakończeniu kariery sportowej pracowała jako fizjoterapeutka. Pracowała między innymi z reprezentacją kraju podczas igrzysk olimpijskich w Lake Placid w 1980 roku oraz rozgrywanych cztery lata później igrzysk w Sarajewie. W latach 1990-2002 była wiceprezydentem Austriackiego Związku Narciarskiego, a następnie nadano jej tytuł Prezydenta Honorowego tego związku.

</doc>
<doc id="800696" url="https://pl.wikipedia.org/wiki?curid=800696" title="Rosyjska Partia Faszystowska">
Rosyjska Partia Faszystowska

Rosyjska Partia Faszystowska () – faszystowskie ugrupowanie polityczne w Mandżukuo złożone z rosyjskich emigrantów (tzw. białych).
Zarys historyczny.
Rosyjska Partia Faszystowska została utworzona 26 maja 1931 r. w Harbinie z inicjatywy Konstantina W. Rodzajewskiego, który objął funkcję sekretarza generalnego. Grupowała Rosjan, którzy byli zmuszeni opuścić kraj po zwycięstwie wojsk bolszewickich w wojnie domowej. W 1934 r. połączyła się z Wszechrosyjską Organizacją Faszystowską Anastasiosa A. Wonsiatskiego, zachowując dotychczasową nazwę. Na czele wspólnego ugrupowania stanął K. Rodzajewski. Wykorzystując działaczy partii, zorganizował międzynarodową sieć białych emigrantów z siedzibą w Harbinie i 26 placówkami w różnych państwach na całym świecie (najważniejsza znajdowała się w Nowym Jorku). Rosyjska Partia Faszystowska liczyła ok. 12 tys. członków w Mandżukuo. Prowadzili oni antykomunistyczną propagandę oraz dokonywali aktów sabotażu na przygranicznych terenach ZSRR. W ramach tych zadań członkowie ugrupowania zainstalowali ok. 3 km przed sowiecką granicą wielką świecącą swastykę, która symbolizowała ich siłę wymierzoną w sowieckie władze. W ramach przygotowań do planowanego ataku japońskiego na ZSRR od 1938 r. prowadzono szkolenie wojskowe w ramach tzw. Brygady Asano, która miała wraz z Armią Kwantuńską wkroczyć na obszary sowieckiego Dalekiego Wschodu i Syberii. Japońskie władze rozważały koncepcję utworzenia rosyjskiego marionetkowego państwa na granicy z Mandżukuo. Współpraca wojskowa z Japończykami trwała już od 1932 r., kiedy gen. mjr Kocumbara, szef japońskiego ośrodka wywiadowczego w Harbinie, zwrócił się do gen. Władimira D. Kośmina, jednego z przywódców Rosyjskiej Partii Faszystowskiej, z propozycją utworzenia rosyjskich oddziałów wojskowych. Odbywały one służbę patrolową na liniach kolejowych Mukden-Shanhaiguan i Jilin-Lafachan. Wielu członków partii brało udział w hiszpańskiej wojnie domowej po stronie gen. Francisco Franco; część pozostała w Hiszpanii i w trakcie II wojny światowej zasiliła szeregi formowanej przez Niemców Rosyjskiej Armii Wyzwoleńczej. Po wybuchu tej wojny K. Rodzajewski starał się doprowadzić do otwartego konfliktu z Sowietami, ale Japończycy powstrzymywali te starania. Działalność Rosyjskiej Partii Faszystowskiej zakończyła błyskawiczna sowiecka ofensywa na Mandżukuo w sierpniu 1945 r. Natomiast K. Rodzajewski, wierząc, że rządy Józefa Stalina ewoluują w kierunku nacjonalistycznym, poddał się dobrowolnie wkraczającej do Harbina Armii Czerwonej. Następnie powrócił do ZSRR z obietnicą pracy w jednej z gazet, ale natychmiast został aresztowany i skazany na śmierć.
Program i organizacja.
Rosyjska Partia Faszystowska wzorowała się na włoskich faszystach Benito Mussoliniego, używając swastyki jako swojego symbolu. Używała także symboliki carskiej Rosji. Głosiła ponadto hasła nacjonalistyczne i antysemickie; K. Rodzajewski był autorem broszury „Koniec Judasza” i książki „Współczesna judeizacja świata lub żydowski problem w XX w.”. Za głównego wroga uważano sowieckich komunistów, a za podstawowe zadanie uwolnienie od nich Rosji i przywrócenie dawnych rządów. Organami prasowymi ugrupowania były pisma „Nasza droga” i „Naród”.
K. Rodzajewski zorganizował swoją straż przyboczną, której członkowie nosili – za wzorem włoskich faszystów – czarne mundury z czarnymi pasami przez bluzę. Byli uzbrojeni w broń otrzymaną od Japończyków.

</doc>
<doc id="800701" url="https://pl.wikipedia.org/wiki?curid=800701" title="Przemytnik">
Przemytnik



</doc>
<doc id="800705" url="https://pl.wikipedia.org/wiki?curid=800705" title="Joseph Ebers">
Joseph Ebers

Joseph Ebers (ur. 10 grudnia 1845 w Hildesheimie, zm. 14 lipca 1923 we Wrocławiu) – niemiecki architekt, autor licznych projektów neogotyckich kościołów w stylu hanowerskiej szkoły architektury.
Życiorys.
Był synem złotnika, wychowany w rodzinie katolickiej. Od 1864 studiował architekturę na Wyższej Szkole Technicznej w Hanowerze, kończąc ją w 1869, był uczniem Conrada Wilhelma Hasego. W 1878 zdał egzamin budowlany. 1 kwietnia 1883 roku został mianowany radcą budowlanym diecezji wrocławskiej przez ówczesnego biskupa Roberta Herzoga, pozostał na stanowisku do 1921 roku. Ebers nadzorował prace nad najbardziej prestiżowymi przedsięwzięciami budowlanymi w wówczas największej niemieckiej diecezji. Zmarł wieczorem 14 lipca 1923 roku we Wrocławiu, został tamże pochowany.

</doc>
<doc id="800707" url="https://pl.wikipedia.org/wiki?curid=800707" title="Zatańczymy?">
Zatańczymy?

Zatańczymy? (ang. "Shall We Dance") – amerykański film muzyczny z 1937 roku w reżyserii Marka Sandricha. W rolach głównych wystąpili Fred Astaire i Ginger Rogers (był to siódmy z ich dziesięciu wspólnych filmów).

</doc>
<doc id="800710" url="https://pl.wikipedia.org/wiki?curid=800710" title="Komi-Permiacy">
Komi-Permiacy

Komi-Permiacy – lud ugrofiński zamieszkujący wschodnią część Europy, głównie wchodzący w skład rosyjskiego Kraju Permskiego.
Istnieją spory, czy Komi-Permiacy to odrębny naród, czy jedynie grupa etniczna w obrębie Komiaków. Sprawa ta w nauce nie jest ostatecznie rozstrzygnięta, także wśród samych Komiaków i Komi-Permiaków nie ma w tej kwestii jednomyślności. Obie grupy ludu Komi, tj. żyjący na północy Komiacy (zwani też, dla lepszego odróżnienia od drugiej grupy Komi-Zyrianami) oraz zamieszkujący tereny na południu Komi-Permiacy posiadają bardzo zbliżoną kulturę i język; także nazwa własna obu grup jest identyczna ("Komi" lub "Komis"), stąd dla odróżnienia południową część tego ludu dookreślana jest poprzez dodanie cząstki Permiacy, pochodzącej od największego miasta na ich dawnych terenach – Permu.
Nie jest także definitywnie rozstrzygnięte, czy używany przez te dwie grupy język komi to dwa dialekty tego samego języka, czy też odrębne języki. Język (lub dialekt) komi używany przez Komiaków właściwych określa się mianem języka komi lub języka (dialektu) komi-zyriańskiego, zaś język (dialekt) Komi-Permiaków nazywany jest komi-permskim.
Rosyjskie spisy powszechne rozróżniają te dwa narody, i spis z 2010 r. wykazał, iż w Rosji żyje 94 456 Komi-Permiaków.

</doc>
<doc id="800711" url="https://pl.wikipedia.org/wiki?curid=800711" title="Amiga Unix">
Amiga Unix

Amiga Unix (znany również jako Amix) – uniksopodobny system operacyjny dla mikrokomputera Amiga – port systemu AT&amp;T Unix System V Release 4. Rozwijany w latach 1990–92. Dostarczany był z komputerem Amiga 3000UX. Nie zdobył większej popularności.

</doc>
<doc id="800712" url="https://pl.wikipedia.org/wiki?curid=800712" title="Aneta Lemiesz">
Aneta Lemiesz

Aneta Lemiesz (ur. 17 stycznia 1981 w Łodzi) – polska lekkoatletka, specjalizująca się w biegach na 400 i 800 metrów.
Życiorys.
W 1997 roku wystąpiła w Lublanie na mistrzostwach Europy juniorów, gdzie wraz z koleżankami z reprezentacji zajęła piąte miejsce w biegu rozstawnym 4 × 400 metrów. Rok później zdobyła w Moskwie srebrny medal światowych igrzysk młodzieży w biegu na 400 metrów. Brązowa medalistka w sztafecie (indywidualnie nie awansowała do finału biegu na 400 metrów) z mistrzostw Europy juniorów. Jesienią 2000 roku została w Santiago wicemistrzynią świata juniorek w biegu na 400 metrów ustanawiając czasem 52,78 rekord Polski juniorek w tej kategorii wiekowej (pobity w 2012 przez Patrycję Wyciszkiewicz). W 2001 zdobyła brązowy medal młodzieżowych mistrzostw Europy w biegu na 400 metrów oraz wraz z koleżankami zajęła siódmą lokatę w biegu rozstawnym na mistrzostwach świata w Edmonton. Podczas halowych mistrzostw Europy w 2002 roku była członkinią sztafety 4 × 400 metrów, która zdobyła srebrny medal. W kolejnych latach podjęła studia w Stanach Zjednoczonych, gdzie startowała m.in. w mistrzostwach NCAA. Na mistrzostwach Europy w 2006 roku pobiegła na 800 metrów docierając do półfinału. W tym samym sezonie wzięła udział w zawodach pucharu świata. Podczas halowych mistrzostw Europy w Birmingham (2007) indywidualnie dotarła do półfinału biegu na 800 metrów, a wraz z koleżankami z reprezentacji zajęła czwarte miejsce w biegu rozstawnym 4 × 400 metrów. Reprezentantka Polski w pucharze Europy. Złota medalistka mistrzostw świata weteranów. Mimo ukończonych 40 lat nadal regularnie startuje w zawodach lekkoatletycznych, m.in. jako ceniony pacemaker (zawodnik dyktujący tempo). W 2021 r. trzykrotnie poprawiała halowy rekord świata w biegu na 400 m w swojej kategorii wiekowej (kolejno: 55,44, 55,39, 54,80). Obecnie pracuje w Polskim Związku Lekkiej Atletyki, w 2011 nagrodzona przez European Athletics. Była żoną Michała Kaczmarka, polskiego długodystansowca.

</doc>
<doc id="800715" url="https://pl.wikipedia.org/wiki?curid=800715" title="Bjoerk">
Bjoerk



</doc>
<doc id="800716" url="https://pl.wikipedia.org/wiki?curid=800716" title="Abstrahowanie">
Abstrahowanie



</doc>
<doc id="800718" url="https://pl.wikipedia.org/wiki?curid=800718" title="Bitwa o Birch Coulee">
Bitwa o Birch Coulee

Bitwa o Birch Coulee – starcie zbrojne, które miało miejsce w trakcie powstania Dakotów w Minnesocie w 1862 roku. Po bitwach o Nowy Ulm i Fort Ridgely pułkownik Henry Hastings Sibley planował pokonać i ukarać Santee, oraz uwolnić osadników, którzy dostali się do niewoli powstańców. Gdy Sibley trenował żołnierzy i próbował organizować zapasy, przypomniał sobie, iż ciała wielu zabitych przez Santee osadników wciąż leżą niepochowane na polach walk. Sibley postanowił więc wysłać 31 sierpnia oddział w sile 170 żołnierzy w celu pogrzebania zabitych. Oddział znajdował się pod dowództwem majora Josepha R. Browna.
Oddział opuścił Fort Ridgely ruszył w stronę przeprawy Redwood, zatrzymując się tam aby pogrzebać ciała szesnastu osadników. Następnego dnia rano, Brown wraz z kawalerią przeprawił się na południowy brzeg rzeki, podczas gdy kapitan Grant wraz z piechotą pozostali na jej północnym brzegu. Pod koniec dnia, Brown i żołnierze Granta połączyli się ponownie koło parowu nazwanego później Birch Coulee. Żołnierze pochowali 54 ciała, nie napotykając aż do tego czasu żadnych Indian stwierdzili, iż są bezpieczni. Tymczasem, wódz Mały Kruk prowadził 110 wojowników od strony od Nowego Ulmu, zaś wódz wojenny Szary Ptak prowadził 350 ludzi w dół rzeki Minnesota południowym brzegiem rzeki. Grupy Szarego Ptaka i Browna nie napotkały się w ciągu dnia, jednak zwiadowcy indiańscy wykryli żołnierzy na obozowisku w Birch Coulee. Santee zaplanowali atak na następny dzień sądząc, iż przebywa tam jedynie kawaleria, którą uda się łatwo zniszczyć.
Obóz w Birch Coulee był trudny do obrony. Przede wszystkim otaczające parów zarośla umożliwiały skryte podejście ze wszystkich stron. Późnym wieczorem Szary Ptak wraz z wodzami Czerwone Nogi, Wielkim Orłem, Mankato przekroczył rzekę Minnesota i otoczył obóz. Rankiem 2 września, Santee rozpoczęli atak raniąc co najmniej trzydziestu żołnierzy i zabijając większą część kawaleryjskich koni w ciągu kilku pierwszych minut. Najintensywniejsza część walk trwała około godziny, jednak oblężenie przeciągnęło się na długie godziny. Pułkownik Sibley usłyszał dźwięki walki w odległym o 16 mil Forcie Ridgley i wysłał na pomoc 240 ludzi pod dowództwem pułkownika McPhaila. Pułkownik McPhail sam został otoczony przez Santee i zawrócił po posiłki. Sibley przybył na pomoc z dodatkowymi żołnierzami i artylerią. Ostrzał artyleryjski zmusił Santee do rozproszenia i Sibley mógł wkroczyć do obozu Browna o godzinie 11 rano 3 września. Obrońcy spędzili ponad 30 godzin bez jedzenia i picia. Bitwa o Birch Coulee była najbardziej krwawym dla armii USA starciem powstania.

</doc>
<doc id="800719" url="https://pl.wikipedia.org/wiki?curid=800719" title="Kłopoty małej pani">
Kłopoty małej pani

Kłopoty małej pani (ang. "A Damsel in Distress") – amerykański film muzyczny z 1937 roku w reżyserii George’a Stevensa.
Obsada.
i inni

</doc>
<doc id="800722" url="https://pl.wikipedia.org/wiki?curid=800722" title="Paulin z Noli">
Paulin z Noli

Paulin z Noli, Paulin Miłościwy, Poncjusz Metropiusz Anicjusz Paulin (, , , ; ur. ok. 353 w Bordeaux, zm. 22 czerwca 431 w Noli) – rzymski kapłan i poeta chrześcijański, biskup Noli, święty katolicki i prawosławny.
Życiorys.
Urodził się w Bordeaux lub w dobrach rodzinnych w pobliżu miasta. Pochodził z bogatej, senatorskiej rodziny rzymskiej, posiadającej rozległe dobra w Galii, Hiszpanii i Italii. Otrzymał staranne wykształcenie. Jego nauczycielem w Bordeaux był poeta Auzoniusz. Po zdobyciu wykształcenia Paulin rozpoczął obiecującą karierę urzędniczą. W 378 wyjechał do Rzymu. Po otrzymaniu jednej z magistratur, będącej stopniem do senatu, staje się w krótkim czasie także i senatorem. Przyjmuje się, iż w połowie 378, czyli po śmierci cesarza Walensa, Paulin został prawdopodobnie konsulem ("consul suffectus"). W l. 381-382 był gubernatorem Kampanii ze stolicą w Neapolu. Tam też zetknął się z chrześcijanami i zaczął ich wspierać, budując m.in. hospicjum dla chorych i drogę dojazdową dla pielgrzymów do sanktuarium św. Feliksa. Zainteresował go również kult świętego Feliksa z Noli. Kariera polityczna Paulina kończy się jednak wraz ze śmiercią cesarza Gracjana w 383, kiedy to do władzy doszedł Magnus Maksymus. Prześladował on zwolenników poprzedniego cesarza, w tym i rodzinę Paulina, której dobra zamierzał zagarnąć. W tej sytuacji Paulin zrezygnował z urzędu gubernatora i powrócił do Akwitanii.
W l. 383-384 Paulin przebywał w Hiszpanii, gdzie ożenił się z kobietą o imieniu Terazja (Teresa), pochodzącą z zamożnej rodziny z Barcelony. Małżonkowie powrócili do Akwitanii, gdzie Paulin przyjął chrzest z rąk biskupa Bordeaux, Delfina, w 389. Jeszcze przed przyjęciem chrztu udał się do szkoły biskupa Ambrożego w Mediolanie, aby poznać lepiej wiarę chrześcijańską, a także spotykał się z wybitnymi biskupami galijskimi: św. Marcinem z Tours i Wiktrycjuszem z Rouen. Zamierzał jednak pozostać jedynie świeckim chrześcijaninem. Wkrótce potem wyjechał wraz z żoną do Hiszpanii, gdzie boleśnie przeżył śmierć swego syna (któremu nadano imię Celsus), zmarłego w osiem dni po urodzeniu. Pod wpływem tego wydarzenia postanowił radykalnie zmienić swoje życie. Od 393, za zgodą żony, zaczął wyprzedawać część swych posiadłości oraz posiadłości żony. Wtedy też został mnichem, zaprzestając współżycia małżeńskiego. Uzyskane ze sprzedaży majątku pieniądze przeznaczył na rzecz ubogich, wspieranie wdów i wykup niewolników. W międzyczasie został ostiariuszem, a w Boże Narodzenie 394 przyjmuje z rąk biskupa Lampiusza święcenia kapłańskie w kościele katedralnym w Barcelonie.
W 395, w towarzystwie żony i kilku domowników udał się do Noli, gdzie pozostały ostatnie jego dobra rodzinne. Tam też założył wspólnotę monastyczną oraz ufundował nową bazylikę na cześć św. Feliksa. Dużą część swojego klasztoru przeznaczył na potrzeby ubogim, o których mówił: “moi patroni”. Ich modlitwa miała stanowić fundament całej wspólnoty monastycznej, dlatego mieszkali oni na parterze klasztoru. Pomiędzy 408 a 415 zmarła żona Paulina, Terazja, prowadząca również życie mnisze w Noli.
W 409 Paulin został wyświęcony na biskupa. Kiedy wielu wiernych zostało uprowadzonych do Afryki pieniądze kościelne przeznaczał na ich wykupienie z niewoli. Gdy zabrakło majątku, miał sam przebrać się za niewolnika i zastąpić syna biednej wdowy. Tajemnica ta szybko wydała się jednak i biskup powrócił na katedrę. Jako biskup Paulin nawiązał szerokie stosunki z wielu osobistościami Kościoła, m.in. przyjaźnił się ze świętym Augustynem i świętym Hieronimem. Po śmierci pochowany został obok sanktuarium świętego Feliksa w Noli.
Jego żywot spisał kapłan Uraniusz, który spędził u boku świętego wiele lat. W XI wieku jego szczątki przeniesiono do Rzymu, do kościoła św. Bartłomieja. Obecnie spoczywają w sarkofagu-trumnie w kościółku w miejscowości Sutera na Sycylii obok relikwii św. Onufrego Wielkiego. Cerkiew w uznaniu jego trudów na rzecz biednych nazwała go Miłościwym.
Twórczość.
Paulin był znanym poetą. Uważany jest za czołowego poetę wczesnochrześcijańskiego na Zachodzie i za jednego z twórców (obok Prudencjusza) łacińskiej poezji chrześcijańskiej. Zachowały się jego trzydzieści trzy poematy, jedna z najwcześniejszych chrześcijańskich pieśni weselnych, pięćdziesiąt jeden listów, skierowanych do wielu wybitnych ówczesnych osobistości, m.in. do Augustyna, Hieronima, Marcina z Tours, Ambrożego z Mediolanu, Sulpicjusza Sewera, Pammachiusza, Amanda i Delfina z Bordeaux. Ukazują one autora jako człowieka łagodnego i uczciwego.
Kult.
Wspomnienie liturgiczne św. Paulina w Kościele katolickim obchodzone jest 22 czerwca.
Cerkiew prawosławna wspomina Paulina Miłościwego 23 stycznia/5 lutego, tj. 5 lutego według kalendarza gregoriańskiego.

</doc>
<doc id="800726" url="https://pl.wikipedia.org/wiki?curid=800726" title="Christl Haas">
Christl Haas

Christl Haas (ur. 19 września 1943 w Kitzbühel – zm. 8 lipca 2001 w Manavgat) – austriacka narciarka alpejska, dwukrotna medalistka olimpijska oraz czterokrotna medalistka mistrzostw świata
Kariera.
Pierwszy sukces w karierze Christl Haas osiągnęła w 1960 roku, zdobywając mistrzostwo Austrii juniorów w zjeździe. W tym samym roku wygrała biegi zjazdowe w ramach Parsenn-Derby w szwajcarskim Davos i w ramach Coppa Femina we włoskim Abetone, a na zawodach Arlberg-Kandahar w Sestriere była druga w slalomie i kombinacji. W 1962 roku wystartowała na mistrzostwach świata w Chamonix, zdobywając złoty medal w zjeździe. W zawodach tych wyprzedziła bezpośrednio Włoszkę Pię Rivę o ponad 3 sekundy oraz Barbarę Ferries z USA o ponad 4,5 sekundy. Wystąpiła tam również w gigancie, zajmując ostatecznie czternaste miejsce.
Największe sukcesy osiągnęła jednak podczas rozgrywanych w 1964 roku igrzysk olimpijskich w Innsbrucku. Wywalczyła tam kolejny złoty medal w zjeździe, wyprzedzając tym razem dwie rodaczki: Edith Zimmermann oraz Traudl Hecher. Był to pierwszy przypadek, kiedy w olimpijskiej rywalizacji kobiet w narciarstwie alpejskim całe podium zajęły reprezentantki jednego kraju (w rywalizacji mężczyzn podczas ZIO 1956 Austriacy dokonali tego w gigancie). Na tej samej imprezie była także szósta w slalomie oraz czwarta w gigancie, w którym walkę o podium przegrała 0,75 sekundy z Jean Saubert z USA. Igrzyska w Innsbrucku były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej Zimmermann wywalczyła srebrny medal, rozdzielając na podium Francuzkę Marielle Goitschel oraz Christl Haas.
Z rozgrywanych dwa lata później mistrzostw świata w Portillo wróciła jednak bez medalu. Haas zajęła tam piąte miejsce w gigancie oraz 24. miejsce w slalomie. Wystąpiła także na igrzyskach w Grenoble w 1968 roku, zdobywając brązowy medal w biegu zjazdowym. Uległa tam jedynie innej Austriaczce, Oldze Pall oraz Isabelle Mir z Francji. W międzyczasie zadebiutowała w zawodach Pucharu Świata, pierwsze punkty zdobywając 1 lutego 1967 roku w Monte Bondone, gdzie była czwarta w slalomie. W walce o trzecie miejsce lepsza o 0,28 sekundy okazała się Traudl Hecher. W klasyfikacji generalnej sezonu 1966/1967 zajęła 23. miejsce. W zawodach tego cyklu trzykrotnie stawała na podium: 17 stycznia 1968 roku w Bad Gastein była druga w zjeździe, 27 stycznia w Saint-Gervais zajęła trzecie miejsce, a 23 lutego 1968 roku w Chamonix w tej samej konkurencji ponownie była druga. Dało jej to dziesiąte miejsce w klasyfikacji generalnej sezonu 1967/1968 oraz trzecie w klasyfikacji zjazdu, w której wyprzedziły ją Isabelle Mir i Olga Pall.
W 1960 roku Haas wygrała zjazd w ramach zawodów Parsenn-Derby w Davos, a cztery lata później była najlepsza w zjeździe na zawodach Silberkrugrennen w Bad Gastein. Ponadto w latach 1965-1966 wygrywała zjazd na zawodach SDS-Rennen w Grindelwald, a w 1966 roku była też najlepsza w zjeździe, slalomie i kombinacji na zawodach Arlberg-Kandahar w Mürren. Kilkukrotnie zdobywała medale mistrzostw Austrii, w tym złote w zjeździe w latach 1961, 1963 i 1966, kombinacji w latach 1964, 1966 i 1968, gigancie w 1964 roku i slalomie dwa lata później. W 1968 roku zakończyła karierę.
W 1976 roku wzięła udział w ceremonii otwarcia XII Zimowych Igrzysk Olimpijskich, wspólnie z saneczkarzem Josefem Feistmantlem zapalając znicz olimpijski. W 1996 roku otrzymała Odznakę Honorową za Zasługi dla Republiki Austrii.
Zmarła na zawał serca podczas wakacji w Turcji.

</doc>
<doc id="800728" url="https://pl.wikipedia.org/wiki?curid=800728" title="Bitwa pod Skałą (1863)">
Bitwa pod Skałą (1863)

Bitwa pod Skałą − starcie zbrojne, które miało miejsce 5 marca 1863 roku pomiędzy polskimi powstańcami a Rosjanami w czasie powstania styczniowego.
Historia.
Po pobiciu wojsk rosyjskich w bitwie pod Pieskową Skałą, oddział powstańczy pod dowództwem Mariana Langiewicza i Antoniego Jeziorańskiego (około 1500 żołnierzy) uderzył na Skałę, gdzie na miejscowym cmentarzu obozowało zgrupowanie rosyjskie majora Stolzenwalda (około 400 żołnierzy). 
Po trzygodzinnej walce Polacy wyparli Rosjan przy stratach własnych 23 zabitych i 24 rannych (wśród poległych powstańców był ukraiński oficer Andrzej Potiebnia). Rosjanie wycofali się do Miechowa, porzucając na miejscu tabor.
Upamiętnienie.
Bitwa została wspomniana we fragmencie „Popamiętają Moskale Jak dostali w skórę w Skale”, znajdującym się w pieśni żołnierskiej z 1863 roku napisanej przez hrabiego Władysława Tarnowskiego pt. Jak to na wojence ładnie.

</doc>
<doc id="800729" url="https://pl.wikipedia.org/wiki?curid=800729" title="Paolo Tofoli">
Paolo Tofoli

Paolo Tofoli (ur. 14 sierpnia 1966 w Fermo) – włoski siatkarz, były reprezentant Włoch występujący na pozycji rozgrywającego, trzykrotny medalista olimpijski, mistrz świata i Europy oraz trener siatkarski.

</doc>
<doc id="800733" url="https://pl.wikipedia.org/wiki?curid=800733" title="Polska Liga Futbolu Amerykańskiego">
Polska Liga Futbolu Amerykańskiego

Polska Liga Futbolu Amerykańskiego (skrót PLFA) – nieistniejące już rozgrywki ligowe futbolu amerykańskiego w Polsce, składająca się z rozgrywek seniorskich oraz juniorskich, wyłaniające Mistrza PLFA w futbolu amerykańskim. Zarządzana oraz założona w 2006 z inicjatywy Stowarzyszenia Polski Związek Futbolu Amerykańskiego (PZFA) a od 2017 Związek Sportowy Polski Związek Futbolu Amerykańskiego. Triumfator rozgrywek nie ma prawa tytułowania się Mistrzem Polski, gdyż jedynie polskie związki sportowe mają wyłączne prawo do organizowania współzawodnictwa o tytuł Mistrza Polski. PZFA nie jest Związkiem Sportowym w myśl ustawy. 
W sezonie 2013 występowało w niej 74 zespoły w czterech klasach rozgrywkowych (oraz rozgrywki juniorskie), a finał ekstraklasy (SuperFinał) po raz pierwszy odbył się na Stadionie Narodowym w Warszawie. W opozycji do rozgrywek PLFA utworzono, z inicjatywy między innymi Panthers Wrocław, Seahawks Gdynia, Lowlanders Białystok czy Tychy Falcons, konkurencyjne rozgrywki, również nie mające statusu Mistrzostw Polski - Liga Futbolu Amerykańskiego. 
Historia.
Wstępne koncepcje powołania w Polsce oficjalnych rozgrywek ligowych futbolu amerykańskiego pojawiły się jeszcze w latach 90. XX wieku, jednak zrealizowanie tych planów uniemożliwiał brak odpowiedniej struktury organizacyjnej. Dopiero sformowanie pierwszej polskiej drużyny futbolowej - Warsaw Eagles w czerwcu 1999, a także założenie Polskiego Związku Futbolu Amerykańskiego - w listopadzie 2004 - dało realne podstawy do zrealizowania owej idei. Dodatkowo - między kwietniem 2004 a listopadem 2005 - zorganizowano szereg imprez promocyjnych (pokazów, obozów-campów, nieoficjalnych meczów i turniejów) w różnych miastach Polski. Przełomowym okazał się rok 2005, gdy zapadła wstępna decyzja o utworzeniu 4-zespołowej ligi pod egidą PZFA. Formalnie została ona powołania w 2006 i już 8 października 2006 o godzinie 13:00 na stadionie Startu przy ul. św. Teresy od Dzieciątka Jezus 56/58 w Łodzi, spotkaniem dwóch najstarszych polskich klubów Warsaw Eagles - 1. KFA Fireballs Wielkopolska (66:6), oficjalnie zainaugurowała swe rozgrywki premierowego sezonu 2006 (PLFA gra systemem "wiosna-jesień"). Od tego czasu rywalizacja ligowa jest jednocześnie mistrzostwami Polski tej dyscypliny sportu, a same MP stały się zmaganiami oficjalnymi. Pierwszym triumfatorem zostali Warsaw Eagles, którzy w rozegranym 12 listopada 2006 o godzinie 12:30 na stadionie Marymontu przy ul. Potockiej 1 w Warszawie finale pokonali 34:6 Seahawks Gdynia. Do kolejnej edycji PLFA przystąpiło już 9 drużyn, a w sezonie 2008 o osiem więcej. Dodatkowo w 2008 stworzono w Polsce zhierarchizowany system ligowy, powołując II ligę - jako rozgrywki drugiego szczebla, w której gra obecnie 14 zespołów podzielonych na 2 grupy. W 2012 ligę podzielono na 4 klasy rozgrywkowe: Topligę, PLFA I (2 grupy), PLFA II (2 grupy) oraz PLFA8 (dla drużyn rozwijających się oraz rezerw w futbol ośmioosobowy, 3 grupy), zorganizowano także pierwszy ogólnopolski turniej juniorski PLFAJ.
2 września 2012 w Warszawie odbył się pierwszy trening pierwszej w Polsce żeńskiej drużyny futbolowej, Warsaw Sirens.
W 2016 roku pod patronatem PLFA został rozegrany pierwszy sezon Warszawskiej Ligi Flagówki, w której wystartowało 8 drużyn. Pierwsze miejsce w rozgrywkach zdobyła drużyna „Clockwork Orange”, która w finale pokonała Wombaty Warszawa.
Rozgrywki.
Rozgrywki zostały podzielone na sezon zasadniczy, półfinały i finał (nazwany SuperFinał).
SuperFinał to finałowy mecz Polskiej Ligi Futbolu Amerykańskiego decydujący o uzyskaniu tytułu mistrza Topligi.
Drużyny.
70 drużyny w 4 klasach rozgrywkowych oraz rozgrywkach juniorskich
Topliga.
Bydgoszcz Archers, Ząbki Dukes, Warsaw Eagles, Vilnius Iron Wolves, Kaunas Dukes, Kraków Tigers 
PLFA8.
"futbol ośmioosobowy- drużyny rezerw oraz drużyny rozwijające się"
PLFAJ (juniorskie).
"Mistrzostwa Polski juniorów w futbolu amerykańskim, futbol ośmioosobowy zawodnicy w wieku 14-17 lat"

</doc>
<doc id="800734" url="https://pl.wikipedia.org/wiki?curid=800734" title="Stanisław Karpowicz">
Stanisław Karpowicz

Stanisław Karpowicz (ur. 24 lutego 1864 w Haciszkach k. Nowogródka, zm. 16 czerwca 1921 w Otwocku) – polski pedagog.
Życiorys.
Rozległe wykształcenie zawdzięczał głównie samokształceniu. Był współpracownikiem periodyków: „Poradnik dla Samouków”, „Nowych Torów”, „Przeglądu Pedagogicznego”. Był również encyklopedystą oraz w latach 1900-1914 członkiem komitetu redakcyjnego Encyklopedii wychowawczej. Wykładowca Uniwersytetu Latającego w Warszawie. W latach 1906-1913 był działaczem Towarzystwa Kultury Polskiej. W latach 1919–1921 zajmował stanowisko docenta w Wolnej Wszechnicy Polskiej.
Interesował się problemami epistemologicznymi pedagogiki, usiłując oprzeć pedagogikę na podstawach naukowych, a także zagadnieniami ustroju szkolnego i systemu wychowawczego w szkole polskiej.

</doc>
<doc id="800735" url="https://pl.wikipedia.org/wiki?curid=800735" title="Uniwersytet Sztokholmski">
Uniwersytet Sztokholmski

Uniwersytet Sztokholmski, Uniwersytet w Sztokholmie (szw. "Stockholms universitet") – szwedzki uniwersytet państwowy w Sztokholmie. 
Działalność rozpoczął w 1878, jako Sztokholmska Szkoła Wyższa ("Stockholms högskola"), prowadząc otwarte wykłady z dziedziny nauk przyrodniczych. W 1904 otrzymał prawo przyznawania stopni naukowych. W 1960 otrzymał status uniwersytetu. W 2012 kształcił 66 944 studentów i zatrudniał 4932 pracowników.
Wydziały.
Na Uniwersytecie Sztokholmskim znajduje się około 70 różnych wydziałów i ośrodków w obszarach Nauk Humanistycznych i Społecznych. Niektóre z nich to:
Rankingi.
Według Akademickiego Rankingu Uniwersytetów Świata z 2013 Uniwersytet Sztokholmski zajął 82. pozycję spośród 500 ocenionych uniwersytetów.
W innym globalnym rankingu uczelni, "Times Higher Education World University Rankings" z 2013/2014, Uniwersytet Sztokholmski znalazł się na 103. miejscu spośród 400 ocenionych uniwersytetów.
Wydział Sztokholmskiej Szkoły Biznesu na Uniwersytecie Sztokholmskim zajął 2. miejsce wśród najlepszych uczelni biznesowych w całej Szwecji. Ranking został opracowany przez globalną agencję Eduniversal, zajmującą się oceną i rankingami uczelni biznesu na świecie.
Absolwenci.
Do tej pory sześciu naukowców związanych z tym uniwersytetem otrzymało Nagrodę Nobla:

</doc>
<doc id="800739" url="https://pl.wikipedia.org/wiki?curid=800739" title="Pławikoniki">
Pławikoniki

Pławikoniki, koniki morskie – zbiorcza nazwa kilkudziesięciu gatunków ryb morskich z rodziny igliczniowatych (Syngnathidae), wyróżniających się charakterystycznym kształtem ciała przypominającym konika szachowego.
Występowanie.
Pławikoniki występują zarówno w wodach stref umiarkowanych, jak i tropikalnych, w przybliżeniu od równoleżnika 50°N po równoleżnik 50°S. Gatunki morskie zasiedlają wody płytkie (do 30 m głębokości), niektóre przebywają do 100 m p.p.m., jak "Hippocampus minotaur".
Taksonomia i nazewnictwo.
W języku polskim pławikonikami (powszechnie określanymi nazwą koniki morskie) nazywane są głównie gatunki z rodzaju "Hippocampus", choć pod tą nazwą występują również gatunki z innych rodzajów, np. pławikonik australijski ("Phycodurus eques"). Czasami do koników morskich zaliczane były różne lokalne formy oraz gatunki z rodzaju "Phyllopteryx", badania wykazały jednak, że wszystkie one należą do jednego gatunku "Phyllopteryx taeniolatus", który jest bliżej spokrewniony z igliczniami (podrodzina Syngnathinae) niż z konikami morskimi z rodzaju "Hippocampus". Polskie słowo "pławikonik" nie odpowiada angielskiemu "seahorse", które dotyczy tylko taksonów z rodzaju "Hippocampus".
Znane są szczątki kopalne 3 gatunków: pławikonika sargassowego ("Hippocampus guttulatus") występującego współcześnie w Morzu Śródziemnym oraz dwóch gatunków znanych tylko ze szczątków kopalnych. Podobni do pławikoników przedstawiciele "Idiotropiscis", różniący się jednak pływaniem w postawie horyzontalnej (nie pionowej), dzielili z nimi najpewniej wspólnego przodka, żyjącego w późnym oligocenie, około 25 mln lat temu. Był to okres wielkich ruchów tektonicznych między północną Australią a Indonezją. Nowo powstałe środowisko, porośnięte trawami morskimi stanowiło dobre środowisko rozwoju nowych gatunków, których przedstawiciele wyróżniali się niespotykaną dotąd pionową postawą.
Największe bogactwo gatunków odnaleźć można w strefie indopacyficznej.
Budowa.
Kształtem przedniej części ciała przypominają figurkę konika szachowego. Skóra naga, niepokryta łuskami, u przedstawicieli niektórych gatunków porośnięta różnorodnymi wyrostkami, pełniącymi zwykle funkcje maskujące. Pyszczek ma kształt rurkowaty, pozbawiony jest zębów. Oczy poruszają się niezależnie od siebie. Ogon pozbawiony jest płetwy ogonowej, ruchliwy i czepny. Esowaty kształt ciała ułatwia im polowanie z dystansu. Z płetw posiada tylko niewielkie płetwy piersiowe, ulokowane niedaleko tyłu głowy, i płetwę grzbietową, wykonującą do 35 ruchów na sekundę. Wieczko skrzelowe jest przyrośnięte, znajduje się na nim niewielki okrągły otwór, przez który wydostaje się woda z komory skrzelowej. Część ogonowa wykazuje zdolności chwytne. W układzie pokarmowym pławikoników żołądek nie jest wyodrębnionym narządem. Różnice pomiędzy samcem a samicą (dymorfizm płciowy) są łatwe do rozpoznania: samiec posiada pod brzuchem trwałą torbę lęgową. Nie jest ona widoczna wystarczająco do wskazania płci u "H. bargibanti" i "H. denise".
Długość ciała waha się od 1,5 do 35 cm. Jednym z najmniejszych pławikoników jest "Hippocampus pontohi", osiągający do 1,7 cm długości.
Ekologia i zachowanie.
Przebywają wśród koralowców, alg, korzeni drzew namorzynowych, traw morskich, niektóre gatunki występują przy otwartych piaszczystych lub błotnistych dnach, niektóre w estuariach i lagunach. Zwyczaje większości gatunków nie zostały zbadane na wolności. Słabo pływają. Są szczególnie narażone na niszczenie środowiska przez człowieka. Dorosłe osobniki mają niewielu naturalnych wrogów ze względu na dobre maskowanie się oraz nieatrakcyjne dla drapieżnika płytki kostne; pławikoniki znajdowano w żołądkach większych ryb, np. tuńczyków i dorad; są zjadane także przez płaszczki, pingwiny i inne ptaki wodne.
Pożywienie.
Niewiele jest badań dotyczących składu pokarmu dziko żyjących pławikoników; wiadomo, że zjadają drobne widłonogi, obunogi, krewetki i skorupiaki z rodzaju "Mysida". Podczas żerowania wydają klikające dźwięki. Stosują specjalną technikę, zwaną w języku angielskim "pivot feeding". Zbliżają się do ofiary lub czekają, aż ta z kolei zbliży się do ich pyska. Po nagłym obrocie głowy zwiększają średnicę otworu gębowego, co zasysa ofiarę do jamy gardzielowej.
Rozród.
Pławikoniki są monogamiczne. Samica, przy pomocy pokładełka, składa do torby lęgowej samca ziarna ikry. Samiec inkubuje ikrę. Liczba ziaren ikry różni się w zależności od gatunku; przeważnie jest to około 100–300, u mniejszych gatunków, jak "Hippocampus zosterae" może wynosić 5, u "Hippocampus ingens" 2000. Osobniki młodociane mierzą 2–12 mm długości, budową przypominają dorosłe. Wyróżniają się proporcjonalnie większą głową, smuklejszym i bardziej kolczastym ciałem.
W niewoli przedstawiciele gatunków ze stref tropikalnych żyją 4–6 lat. Dojrzałość płciową osiągają w wieku 5–12 miesięcy.
Zagrożenia.
Wiele gatunków z tego rodzaju jest zagrożonych wymarciem. Są często kupowane na prezenty lub hodowane w akwariach. Największe zapotrzebowanie istnieje w tradycyjnej medycynie chińskiej, japońskiej i koreańskiej (przypisuje im się właściwości lecznicze w chorobach układu oddechowego oraz impotencji). W medycynie starożytnej i średniowiecznej wysuszone i sproszkowane koniki morskie były używane jako lekarstwo na kolki w brzuchu. Pławikoniki sprzedawane są także jako kulinarne osobliwości. Szacunkowo rocznie nielegalnie sprzedawanych jest około 20 milionów pławikoników; popyt na suszone pławikoniki największy jest w Chinach, Hongkongu i na Tajwanie. W jednym z badań wśród suszonych pławikoników z 23 sklepów na Tajwanie zidentyfikowano przedstawicieli 8 gatunków. Jeden z nich, pławikonik przylądkowy ("Hippocampus capensis"), uznawany jest przez IUCN za gatunek zagrożony wyginięciem (EN, Endangered), pozostałe 7 za narażone (VU, Vulnerable).
Na terenie Unii Europejskiej import pławikoników jest możliwy tylko poprzez uzyskanie zezwolenia importu od kraju pochodzenia zwierząt oraz pozwolenia na eksport od kraju, do którego sprowadza się pławikoniki. Handel niektórymi gatunkami jest zakazany, a aktualne informacje dotyczące przepisów dotyczących danego gatunku oferuje witryna Species+.

</doc>
<doc id="800740" url="https://pl.wikipedia.org/wiki?curid=800740" title="Ołeksij Hatin">
Ołeksij Hatin

Ołeksij Hatin (; ur. 28 maja 1974 w Ługańsku) – ukraiński siatkarz występujący obecnie we włoskiej Serie A, w drużynie M. Roma Volley. Gra na pozycji przyjmującego. Mierzy 200 cm. Wielokrotny reprezentant Ukrainy.

</doc>
<doc id="800743" url="https://pl.wikipedia.org/wiki?curid=800743" title="Ivan Zaytsev (siatkarz)">
Ivan Zaytsev (siatkarz)

Ivan Zaytsev (, "Iwan Wiaczesławowicz Zajcew", ur. 2 października 1988 w Spoleto) – włoski siatkarz pochodzenia rosyjskiego. Gra na pozycji przyjmującego, a także atakującego. Brązowy medalista olimpijski 2012 z Londynu. 
Lata młodości.
Jest synem złotego medalisty olimpijskiego Wiaczesława Zajcewa i pływaczki Iriny Pozdniakowej. W dzieciństwie chciał zostać hokeistą.
Życie prywatne.
18 maja 2013 wziął ślub z Ashling Sirocchi. Uroczystość weselna odbyła się w Villa Borghese. 31 października 2014, w jednym z moskiewskich szpitali na świat przyszedł jego syn, Aleksandr. 4 stycznia 2018 urodziła się jego córka - Sienna, natomiast 3 października 2019 na świat przyszła jego druga córka.
Sukcesy klubowe.
Superpuchar Włoch:
Liga włoska:
Puchar CEV:
Liga rosyjska:
Liga Mistrzów:
Puchar Włoch:
Klubowe Mistrzostwa Świata:
Sukcesy reprezentacyjne.
Igrzyska Śródziemnomorskie:
Memoriał Huberta Jerzego Wagnera:
Mistrzostwa Europy:
Igrzyska Olimpijskie:
Liga Światowa:
Puchar Świata:

</doc>
<doc id="800748" url="https://pl.wikipedia.org/wiki?curid=800748" title="Urugwajskie Siły Powietrzne">
Urugwajskie Siły Powietrzne

Siły Powietrzne Urugwaju ("Fuerza Aérea Uruguaya") - jedna z części Urugwajskich Sił Zbrojnych.
Historia.
Założone zostały 17 marca 1913 i funkcjonowały początkowo jako wojskowa Szkoła lotnicza nieopodal Montevideo. Pierwszymi używanymi wówczas samolotami, były maszyny francuskiej wytwórni Farman.
W 1935 znacznie rozwinięte siły powietrzne przyjęły miano "Aeronáutica Militar", a obecna nazwa formacji pojawiła się i została przyjęła 4 grudnia 1952.
12 sierpnia 2016 roku rozbił się śmigłowiec Bell UH-1H. W wypadku zginęło dwóch pilotów po przewiezieniu do szpitala. 16 sierpnia 2016 roku rozbił się samolot Cessna A-37B, w której to katastrofie zginęło obu pilotów. 
Personel FAU liczy dziś ok. 3500 osób i składa się z trzech brygad lotniczych. Akademia Sił Powietrznych ("Escuela Militar de Aeronáutica") znajduje się w Pando.

</doc>
<doc id="800751" url="https://pl.wikipedia.org/wiki?curid=800751" title="Ruski Las">
Ruski Las

Ruski Las – zachodnia część Gór Lisich w Rudawach Janowickich (Sudety). Po II wojnie światowej na zalesione tereny na zachód od Antonówki (osiedle w Kamiennej Górze) żołnierze Armii Radzieckiej zwozili i unieszkodliwiali niewypały powojenne z części Dolnego Śląska.

</doc>
<doc id="800752" url="https://pl.wikipedia.org/wiki?curid=800752" title="Makumba">
Makumba

Makumba – słowo pochodzenia afrykańskiego, związane z kulturą Bantu, kojarzone m.in. z imieniem jednego ze środkowoafrykańskich bóstw, względnie pojęciem magii lub po prostu z nazwą instrumentu muzycznego.
Od XIX w. słowo "macumba" pojawia się także w społecznościach afrobrazylijskich, głównie w Rio de Janeiro, początkowo jako ogólne określenie praktyk religijnych przedstawicieli ludów Bantu, przywożonych przemocą do Brazylii przez handlarzy niewolników; później (i obecnie) znaczenie nabrało bardziej pejoratywnego zabarwienia i zaczęło być używane na określenie obrzędów czarnej magii.
Są dwie odmiany makumby. Makumba biała – leczy, błogosławi itp. oraz makumba czarna, która zabija, sprowadza śmierć, ale również leczy.
Symbolem makumby jest zaciśnięta pięść w wystawionym kciukiem między palcem wskazującym i środkowym (w Polsce tak często pokazuje się figę).
Makumba jest to też wywar z konopi indyjskich, zawierający duże ilości środka psychoaktywnego THC.
Wywar ten jest sporządzany na bazie mleka o wysokiej zawartości tłuszczu. Jej wygląd zależny jest od rodzaju krzewów konopi, wykorzystywanych do jej produkcji.
Makumba jest substancją wywołującą bardzo silne doznania emocjonalne. przypominające działanie marihuany, lecz są one silniejsze i trwają przez dłuższy okres, od 8 do 24 godzin, w zależności od ilości THC zawartej w wywarze.

</doc>
<doc id="800754" url="https://pl.wikipedia.org/wiki?curid=800754" title="Komparatystyka prawnicza">
Komparatystyka prawnicza

Komparatystyka prawnicza (inaczej prawo porównawcze, od łac. "comparare" – porównywać) – badania prawnoporównawcze, w których studiuje się podobieństwa i odmienności prawa poszczególnych państw. W komparatystyce prawniczej można dokonywać porównań pomiędzy systemami prawa występującymi na świecie: "common law", prawo kontynentalne (ang. "civil law"), szariat, dawniej także tzw. prawo socjalistyczne itp. W pewnym zakresie komparatystyka prawnicza może obejmować także prawo międzynarodowe i prawa od niego pochodne, np. prawo Unii Europejskiej. Bardzo często komparatystyka prawnicza dokonywana jest w obrębie poszczególnych dziedzin prawa, wtedy możemy mówić o porównawczym prawie konstytucyjnym, prawie cywilnym porównawczym, prawo administracyjnym porównawczym, prawie karnym porównawczym itd.
Komparatystyka prawnicza może obejmować sam opis i analizę obcego porządku prawnego, nawet jeżeli nie porównuje się go bezpośrednio z innym porządkiem prawnym. Znaczenie badań prawnoporównawczych wzrasta we współczesnym świecie w związków z globalizacją i potrzebą poruszania się w różnych porządkach prawnych.
Historia komparatystyki prawniczej.
W 1900 r. w Paryżu odbył się pierwszy światowy zjazd komparatystyki prawniczej. Przedmiotem porównania mogą być: ustroje, poszczególne organy państwowe, kultury polityczno-prawne, systemy prawne, gałęzie prawne, poszczególne instytucje prawne (np. małżeństwo, pożyczka, orzeczenie), poszczególne normy prawne.
Prekursorem komparatystyki prawniczej był Solon (ur. ok. 640 p.n.e., zm. 561 p.n.e.), który jeżdżąc po różnych krajach doskonalił wiedzę o innych systemach prawnych, po czym wprowadził tzw. Reformy Solona. Badania prawnoporównawcze przeprowadzał już Arystoteles. W dziele "Ustrój Aten" porównał około 180 "poleis" greckich. Z kolei Monteskiusz opisywał ustroje poszczególnych państw, badał także wpływ klimatu na ustrój.

</doc>
<doc id="800755" url="https://pl.wikipedia.org/wiki?curid=800755" title="Jaworowo">
Jaworowo



</doc>
<doc id="800757" url="https://pl.wikipedia.org/wiki?curid=800757" title="Arkadij Naiditsch">
Arkadij Naiditsch

Arkadij Naiditsch (ur. 25 października 1985 w Rydze) – azerski szachista pochodzenia łotewskiego, arcymistrz od 2001 roku. Do roku 2015 reprezentował Niemcy.
Kariera szachowa.
W 1996 r. jego rodzina przeprowadziła się do Niemiec i zamieszkała w Dortmundzie. W 1997 r. jego trenerem był Jerzy Konikowski, a następnie Igor Glek. Współpracował również z Arturem Jusupowem. Wkrótce jego szachowy talent zaczął się szybko rozwijać, dzięki fundacji (założonej w celu jego promowania) oraz niemieckiej federacji szachowej. Dzięki tej pomocy w wieku 16 lat został najmłodszym arcymistrzem w historii niemieckich szachów i awansował do ścisłej czołówki szachistów tego kraju.
W 2001 r. rozegrał w Dortmundzie mecz z Almirą Skripczenko, zwyciężając 7 - 3 oraz podzielił I miejsce w otwartym turnieju w Fürth. Rok później triumfował w Griesheim, Essen oraz Bad Zwesten. Rozegrał również w Dortmundzie mecz z Janem Timmanem, zakończony remisem 4 - 4. W 2003 r. podzielił II miejsce w turnieju "Corus Chess"–B w Wijk aan Zee. W 2004 r. zanotował pierwszy znaczący sukces w turnieju elity, dzieląc I miejsce w "Sparkassen Chess Meeting" w Dortmundzie (wraz z Viswanathanem Anandem). W 2005 r. odniósł duży sukces, samodzielnie zwyciężając w tym bardzo silnie osadzonym turnieju (przed m.in. Władimirem Kramnikiem, Péterem Lékó, Weselinem Topałowem i Michaelem Adamsem), pomimo iż posiadał najniższy ranking wśród uczestników i był teoretycznie najsłabszym zawodnikiem. Został jednocześnie najmłodszym w historii triumfatorem oraz pierwszym niemieckim szachistą, który zwyciężył w tym tradycyjnym turnieju elity. W tym samym roku zwyciężył w silnie obsadzonym turnieju szachów szybkich "Dutch Rapid Open" w Vlaardingen. W 2006 r. zajął IV miejsce na mistrzostwach Europy, rozegranych w Kuşadası. W 2007 r. zwyciężył w mistrzostwach Niemiec, rozegranych w Bad Königshofen, triumfował również w silnie obsadzonym turnieju otwartym w Baku (przed Wadimem Małachatko, Loekiem van Welym, Aleksiejem Fiodorowem oraz Nigelem Shortem). W 2009 r. podzielił I m. w Deizisau (turniej "Neckar-Open ", wspólnie z Fernando Peraltą i Axelem Bachmannem). W 2010 r. zwyciężył w Montrealu, natomiast w 2011 r. – w Deizisau. W 2013 r. podzielił I m. (wspólnie z Richárdem Rapportem) w turnieju "Tata Steel"–B w Wijk aan Zee. W 2014 r. zwyciężył w turnieju "Zurich Christmas Open" w Zurychu, natomiast w 2015 r. podzielił I m. w turnieju "3rd GRENKE Chess Classic" w Baden-Baden (w dogrywce uległ Magnusowi Carlsenowi).
Wielokrotnie reprezentował Niemcy w turniejach drużynowych, m.in.:
1 kwietnia 2009 r. został pierwszym w historii niemieckim szachistą, który osiągnął granicę 2700 punktów rankingowych. Najwyższy ranking w dotychczasowej karierze osiągnął 1 grudnia 2013 r., z wynikiem 2737 punktów zajmował wówczas 18. miejsce na światowej liście FIDE), jednocześnie zajmując 1. miejsce wśród niemieckich szachistów.
W 2015 zmienił federację z niemieckiej na azerską.

</doc>
<doc id="800768" url="https://pl.wikipedia.org/wiki?curid=800768" title="MASH - szpital polowy">
MASH - szpital polowy



</doc>
<doc id="800769" url="https://pl.wikipedia.org/wiki?curid=800769" title="Mobilny Szpital Chirurgiczny Armii">
Mobilny Szpital Chirurgiczny Armii



</doc>
<doc id="800770" url="https://pl.wikipedia.org/wiki?curid=800770" title="Golem (powieść)">
Golem (powieść)

Golem (niem. "Der Golem") – powieść egzystencjalistyczna autorstwa Gustava Meyrinka wydana w 1915 roku. Powieść opisuje wiedzę ezoteryczną, treść utworu nawiązuje do legendy o golemie, który w XVI miał być stworzony przez alchemika i rabina Liwa ben Becalel.
"Golema" przetłumaczył na język polski w 1919 roku Antoni Lange.
Piotr Szulkin na motywach tej powieści wyreżyserował film s-f "Golem", którego premiera miała miejsce 18 marca 1980.
Fabuła.
Historia przedstawiona w "Golemie" rozpoczyna się na przełomie XIX i XX wieku, kiedy to nieznany z imienia bohater przyjeżdża do Pragi. Zwiedzając zamek królewski na Hradczanach znajduje w katedrze stary kapelusz, który zabiera ze sobą chcąc oddać go właścicielowi. Na metce wewnątrz kapelusza widnieją wyszyte imię i nazwisko właściciela - Atanazy Pernat. Przed zaśnięciem czyta jeszcze trochę żywot Buddy Gautamy, po czym kładzie się spać.
Następnego dnia bohaterem jest już Atanazy Pernat, mężczyzna koło czterdziestki, wycinacz kamei, mieszkający w starej kamienicy na Kogucim Zaułku w praskim getcie. Z dalszych wydarzeń dowiadujemy się, że bohater miał w młodości załamanie nerwowe, które uleczono przy pomocy hipnozy. Przywrócenie mu zdrowia duchowego miało jednak swoją cenę – Atanazy utracił wszelkie wspomnienia związane z dzieciństwem, rodziną, a także z przykrym wypadkiem, który spowodował owo załamanie. 
Tegoż dnia odwiedza go tajemnicza postać o niemożliwej do zapamiętania twarzy i w staromodnych szatach. Przekazuje mu on "Księgę Ibbur", w której ma naprawić uszkodzony inicjał „J”. Kiedy zaczyna przeglądać księgę, doznaje wizji, a słowa w nieznanym języku stają się dla niego nagle zrozumiałe. Szczególnie porażająca jest dla niego wizja olbrzymiej kobiety ze spiżu. Kiedy wreszcie dochodzi do siebie, stwierdza, że tajemniczy nieznajomy zniknął.
Niedługo potem ma kolejne niespodziewane odwiedziny. Poprzez klapę oddzielającą jego mieszkanie od pracowni doktora Saviolego wpada do niego prawie naga, młoda dziewczyna, która najwyraźniej zna jego imię, pomimo że on nie kojarzy jej twarzy. Z późniejszych wydarzeń dowiadujemy się, że jest to Angelina, córka przyjaciela jego ojca, która najprawdopodobniej była przyczyną owego załamania nerwowego. Jest ona kochanką Saviolego, który jest prześladowany przez tandeciarza, Żyda Aarona Wassertruma. Atanazy pomaga jej ukryć się przed handlarzem, a z czasem ponownie zaczyna coś do niej czuć.
Wspomniany wyżej Wassertrum, wydawałoby się nędzarz i natrętny gryzoń – to porównanie jest spowodowane jego zajęczą wargą - czuje do kochanka Angeliny nienawiść, ponieważ uważa, że doprowadził on do samobójstwa jego syna, również doktora działającego pod przybranym imieniem Wassory. Był on jakoby „specjalistą” w leczeniu jaskry, w rzeczywistości jednak wmawiał on swoim pacjentom, którzy przychodzili do niego z wadą wzroku, ową chorobę, a następnie przeprowadzał drogie operacje. Z racji, że na ówczesne czasy nie można było jednoznacznie stwierdzić, czy przed operacją pacjent rzeczywiście cierpiał na ową przypadłość, interes kwitł, a Wassory był bezkarny. Dopiero Savioli przy znikomej (jak uważał tandeciarz) pomocy studenta medycyny Charouska udowodnił jego machinacje. Wassory, obawiając się więzienia i widząc, że jego kariera jest skończona, popełnił następnie samobójstwo, a Wassertrum przyrzekł Włochowi śmierć.
Pomoc owego studenta nie była jednak taka znikoma, jak tandeciarz myślał. To właśnie Charousek podsunął Saviolemu dowody, a Wassory'emu truciznę. Uczynił to dlatego, że nienawidził Wassertruma. Od najmłodszych lat postawił sobie za cel zniszczyć Wassertruma i wszystko, co było mu drogie. Czynił tak, ponieważ był nieślubnym dzieckiem Żyda i chciał się zemścić za krzywdy, które ten wyrządził jego matce - wszystko wskazuje na to, że sprzedał ją do domu publicznego. Ostatecznie Charousek osiąga swój cel - zostaje jedynym spadkobiercą Wassertruma, ale nie wszystko idzie tak, jak chciał. Charousek pragnął, aby tandeciarz zażył tę samą truciznę, co jego syn, a tymczasem został on zamordowany przez Loisa – młodzieńca, którego Żyd wsadził do więzienia. Zrozpaczony tym, że krew Wassertrumów splamiła ziemię, a więc nie została do końca unicestwiona, Charousek dzieli swój majątek na trzy części: jedną otrzymuje Pernat, który był przyjacielem Charouska i któremu parę razy pomógł, drugą żebracy z tzw. Batalionu doktora Hulberta, którego księgowym był pod koniec sam student, a ostatnią trzecią część siedmiu mordercom, których wina nie została udowodniona z braku dowodów.

</doc>
<doc id="800771" url="https://pl.wikipedia.org/wiki?curid=800771" title="Mobile Army Surgeon Hospital">
Mobile Army Surgeon Hospital



</doc>
<doc id="800773" url="https://pl.wikipedia.org/wiki?curid=800773" title="Love (album The Cult)">
Love (album The Cult)

Love – płyta zespołu The Cult wydana w 1985 roku.
Lista utworów.
Opracowano na podstawie materiału źródłowego.

</doc>
<doc id="800774" url="https://pl.wikipedia.org/wiki?curid=800774" title="Symphony of Enchanted Lands">
Symphony of Enchanted Lands

Symphony of Enchanted Lands – drugi album studyjny wydany przez Rhapsody 5 października 1998 roku. Album jest kontynuacją sagi "Emerald Sword Saga".

</doc>
<doc id="800780" url="https://pl.wikipedia.org/wiki?curid=800780" title="Albert Hurtado Cruchaga">
Albert Hurtado Cruchaga

Albert Hurtado Cruchaga SJ, właśc. Alberto Hurtado Cruchaga (ur. 22 stycznia 1901 w Viña del Mar w Chile, zm. 18 sierpnia 1952 w Santiago) – chilijski jezuita nazywany "Apostołem Chile", działacz społeczny, założyciel fundacji "Hogar de Cristo", święty Kościoła katolickiego.
Życiorys.
W sierpniu 1923 wstąpił do seminarium. Kształcił się w Argentynie, Hiszpanii i Belgii a 24 sierpnia 1933 w Lowanium otrzymał święcenia kapłańskie. W 1936 powrócił do Chile, gdzie uczył religii w swym dawnym kolegium, wykładał na uniwersytecie katolickim oraz ufundował dom rekolekcyjny w Santiago de Chile. W 1942 został asystentem kościelnym młodzieżowej Akcji Katolickiej, a w 1944 zapoczątkował ruch społeczny "El Hogar de Cristo" ("Ognisko Chrystusa") zajmujący się budową domów dla ubogich. W 1947 z jego inicjatywy powstały w Chile chrześcijańskie związki zawodowe.
W 1952 zachorował na raka trzustki i po krótkiej chorobie zmarł.
Proces kanonizacyjny.
Ksiądz Albert Hurtado Cruchaga został beatyfikowany 16 października 1994 przez Jana Pawła II jako drugi w historii chilijski święty katolicki. 23 października 2005 został kanonizowany przez Benedykta XVI.

</doc>
<doc id="800782" url="https://pl.wikipedia.org/wiki?curid=800782" title="Avon Products">
Avon Products

Avon Products – przedsiębiorstwo o zasięgu ogólnoświatowym, zajmujące się produkcją i dystrybucją kosmetyków, sprzedające je w systemie sprzedaży bezpośredniej korzystając z marketingu wielopoziomowego. Przedsiębiorstwo działa w ponad 135 krajach, w 2005 osiągnęło sprzedaż 8,1 mld dolarów. Najszybciej rozwijające się rynki to Rosja i Chiny.
Sprzedażą produktów zajmują się konsultantki. W niektórych jednak krajach (np. Chiny gdzie sprzedaż bezpośrednia była do grudnia 2006 zakazana) produkty sprzedawane są wyłącznie w sieciach sklepów detalicznych. Głównymi odbiorcami produktów Avon są kobiety, choć w ostatnich latach firma rozpoczęła też sprzedaż kilku linii kosmetyków męskich.
Przedsiębiorstwo powstało w Nowym Jorku, w 1886 jako "California Perfume Company". Jego założycielem był (wówczas 28-letni) David H. McConnell. Od 1939 działa pod nazwą "Avon Products Inc.". W 1959 powstały pierwsze biura europejskie - w Niemczech i Wielkiej Brytanii.
Avon w Polsce.
W Polsce Avon działa jako cztery niezależne spółki. 
W latach 2007 - 2010 AVON był wirtualnym operatorem komórkowym korzystającym z infrastruktury Orange, o nazwie marketingowej - myAvon.

</doc>
<doc id="800790" url="https://pl.wikipedia.org/wiki?curid=800790" title="Fundusz Ubezpieczeń Społecznych">
Fundusz Ubezpieczeń Społecznych

Fundusz Ubezpieczeń Społecznych (FUS) – polski państwowy fundusz celowy, którego środkami dysponuje Zakład Ubezpieczeń Społecznych. FUS realizuje zadania z zakresu pierwszego filaru ubezpieczeń społecznych w systemie redystrybutywnym.
Przychody FUS pochodzą ze składek na ubezpieczenia społeczne, dotacji z budżetu państwa oraz krótkoterminowych kredytów komercyjnych (pożyczki płynnościowe). Ze środków zgromadzonych w funduszu finansowane są wypłaty świadczeń z ubezpieczenia emerytalnego, rentowego, chorobowego oraz wypadkowego, wydatki na prewencję rentową i inne.
Zasady funkcjonowania Funduszu Ubezpieczeń Społecznych określa ustawa z dnia 13 października 1998 r. o systemie ubezpieczeń społecznych. Funduszowi poświęcony jest między innymi cały rozdział 5 wymienionej ustawy (art. 51–57).
Wpływ demografii na Fundusz Ubezpieczeń Społecznych.
Powszechny system ubezpieczenia społecznego w Polsce działa w oparciu o określone założenia dotyczące długotrwałych trendów demograficznych. System redystrybutywny jest na zaburzenia tych trendów bardzo podatny, bo zmniejszenie liczby pracowników (płatników składek) w danym momencie powoduje brak pieniędzy na świadczenia dla obecnych emerytów i rencistów.
Konstytucyjne i ustawowe gwarancje świadczeń emerytalnych powodują, że FUS musi być w takiej sytuacji dofinansowywany z budżetu państwa. Ze względu na to, że budżet jest w całości zasilany z podatków, wzrost jego obciążenia powoduje zwiększenie kosztów pracy. To z kolei prowadzi do zwiększania bezrobocia, uciekania w szarą strefę i dalszego zmniejszania ilości płatników FUS.
W związku z powszechnymi w Europie trendami zmniejszania ilości dzieci i zmniejszania się populacji pracującej systemy emerytalne w wielu krajach przeżywają kryzys. Obciążenie systemów emerytalnych zwiększa także rosnąca średnia długość życia po przejściu na emeryturę.
Spadek liczby płatników w stosunku do beneficjentów systemu emerytalnego powoduje, że od dłuższego czasu jest on deficytowy, zaś obecnie wpłacane składki są w całości przeznaczane na spłatę obecnych emerytur. Z tego powodu sposób funkcjonowania Funduszu Ubezpieczeń Społecznych przyrównywano do piramid finansowych.
Według twórców reformy emerytalnej z 1999 roku system miał bilansować się automatycznie dzięki temu, że wysokość emerytur wypłacanych z „nowego” systemu waloryzowana jest na podstawie bieżącej wielkości funduszu płac. Równocześnie jednak, w wyniku poniechania szeregu założonych reform czy wręcz wprowadzania nowych przywilejów emerytalnych przez kolejne rządy po 1999 roku, w latach 1999–2010 obciążenie systemu znacznie wzrosło zamiast maleć.
Sytuacja finansowa.
W praktyce FUS od wielu lat jest instytucją deficytową w tym sensie, że składki wpływające od osób obecnie pracujących nie pokrywają całości wypłat dla osób będących obecnie na emeryturze. Ze względu na konstytucyjne i ustawowe gwarancje wypłacania świadczeń emerytalnych FUS jest dofinansowywany z budżetu państwa.
W systemie działającym do 1999 roku w oparciu przepisy wywodzące się z PRL niekorzystny trend demograficzny oraz ogólny kryzys ekonomiczny spowodował ryzyko kryzysu emerytalnego. Do 1981 roku składka emerytalna wynosząca 25% pensji nie wystarczała na pokrycie świadczeń i była konsekwentnie podnoszona do 38% pod koniec lat 80., by w latach 90. sięgnąć 45% wynagrodzenia. Celem reformy emerytalnej z 1999 roku było rozwiązanie tego problemu.
Na sytuację finansową FUS negatywnie wpływają również metody naliczania składek w branżach tradycyjnie uprzywilejowanych od czasów PRL. Np. w górnictwie płatnicy składek (czyli kopalnie, w tym także prywatne, jak Bogdanka czy Silesia) odprowadzają za swoich pracowników składki w wysokości nieproporcjonalnie małej w stosunku do świadczeń wypłacanych później z FUS. Poza uprzywilejowanymi zasadami opłacania składek, sektor górniczy wielokrotnie korzystał także z odroczeń lub umorzeń zaległości wobec ZUS.
W latach 90. FUS był nadal corocznie dofinansowany ze skarbu państwa kwotami sięgającymi 16 mld nowych złotych (1995). Zgodnie z prognozami, przy utrzymaniu starego systemu, w 2020 roku składka musiałaby wzrosnąć do 70% wynagrodzenia.
Według prognoz ZUS w latach 2009–2012 na wypłatę emerytur miało zabraknąć 157–265 mld złotych.
FUS co jakiś czas zaciąga krótkoterminowe kredyty komercyjne w celu zachowania płynności finansowej. W przeszłości zdarzały się opóźnienia w przekazywaniu pieniędzy związane z procedurą kredytową.
W budżecie państwa na rok 2009 zaplanowano wydatki na FUS w wysokości 30,9 mld złotych.
Fundusz Rezerwy Demograficznej.
Sytuację finansową FUS miała poprawić reforma emerytalna w 1999 roku, która wprowadziła mieszany system redystrybutywno-kapitałowy (I i II Filar ZUS) oraz szereg mechanizmów bezpieczeństwa takich jak Fundusz Rezerwy Demograficznej. Fundusz miał gromadzić środki na kompensację tzw. „powojennego wyżu demograficznego”, który według przewidywań zwiększy liczbę osób pobierających świadczenia o 60%.
Fundusz miał być zasilany m.in. zyskami z prywatyzacji i do 2009 roku miał zgromadzić 20 mld złotych. Do 2005 roku udało się zgromadzić zaledwie 1,5 mld złotych, zaś w 2009 roku – około 6 mld.
Pod koniec 2013 stan FRD jest prognozowany na ok. 16,5 mld zł. Od 2010 roku rząd wykorzystuje środki Funduszu Rezerwy Demograficznej na uzupełnienie niedoboru funduszu emerytalnego wynikającego z przyczyn demograficznych. I tak w 2010 roku na wypłatę bieżących świadczeń emerytalnych przeznaczył 7,5 mld zł z FRD, w 2011 – 4,0 mld zł, w 2012 – 2,887 mld zł, a w 2013 roku – 2,5 mld zł.
Problemy i krytyka FUS.
W 1999 roku wielkość składki na ubezpieczenie społeczne pozostawiono na tym samym poziomie co przed reformą i część z niej zaczęto odprowadzać do OFE. Przy niezmienionej wielkości świadczeń spowodowało to powstanie rosnącej luki między wielkością wpływów i wydatków FUS. Założenia reformy emerytalnej z 1999 roku przewidywały uzupełnienie tej luki m.in. wpływami z prywatyzacji oraz oszczędnościami z likwidacji przywilejów emerytalnych różnych grup zawodowych. W praktyce założenia te okazały się nierealne, co doprowadziło do pokrywania środków transferowanych do OFE z zadłużenia.
Politycy i publicyści kojarzeni z prawicą krytykują także samo istnienie ZUS, jak i obowiązek odprowadzania do niego składek.
ZUS jest też krytykowany za pobieranie prowizji w wysokości 0,8% od wypłat z OFE oraz 0,2% od środków przekazywanych do NFZ, a także za rosnące konsekwentnie koszty własne funkcjonowania ZUS, które w 2011 roku wynosiły 3,8 mld zł (3,7% budżetu).
Robert Gwiazdowski wskazuje na ryzyko wynikające z lokowania środków przekazanych do otwartych funduszy emerytalnych w obligacje państwowe, z których dług państwo wykorzystuje do dotowania ZUS-u. Ten obieg środków został również skrytykowany przez rząd w 2011 roku jako „bezsensowny” i napędzający dług publiczny.
W związku ze znacznym obciążeniem finansowym działalności gospodarczej, wynikającym ze składek na ubezpieczenie społeczne w Polsce, niektórzy przedsiębiorcy formalnie zatrudniają się w innych krajach Wspólnoty Europejskiej (np. na Litwie) i płacą obowiązkowe opłaty emerytalne według znacznie niższej stawki.
Prognozy finansowe i demograficzne.
Według prognoz Komisji Europejskiej obecne systemy emerytalne w krajach europejskich w razie braku reform mogą doprowadzić do drastycznego zadłużenia państwa. Według Centrum Stosunków Międzynarodowych polski system emerytalny może stracić płynność finansową około 2020 roku z powodów demograficznych.
Według prognozy długoterminowej do 2050 roku przygotowanej przez ZUS w 2006 roku, zdolność do samofinansowania systemu emerytalnego opartego o FUS zacznie spadać od 2015 roku i spadnie do 40–60% w latach 2020–2030, a następnie zacznie powoli rosnąć. Według prognozy „optymistycznej” w 2050 roku około 93% wydatków FUS będzie pochodzić ze składek, według „pesymistycznej” będzie to 53%. Współczynnik obciążenia systemowego (stosunek liczby emerytów do liczby płatników) w każdym wariancie wzrośnie od około 30% do 60% (1,6 płatnika na 1 emeryta).
Prognozy te jednak oparte są o szereg założeń, które mogą ulec zmianie ze względów politycznych – wysokość emerytur minimalnych, wiek emerytalny, emerytury dla grup uprzywilejowanych itd.
Propozycje reform.
Zgłaszane są propozycje reformy systemu emerytalnego w celu poprawienia jego wydolności oraz obniżenia kosztów pracy – Centrum im. Adama Smitha zgłosiło propozycję stworzenia Urzędu Emerytalnego wypłacającego emerytury według stałej, jednakowej dla wszystkich stawki. Model ten bywa porównywany do systemu kanadyjskiego.
Postulat ten był zgłaszany także w wersji zakładającej zastąpieni obecnego systemu trzech filarów o wiele prostszym systemem zbliżonym do KRUS.
Zespół Reforma Emerytalno-Podatkowa (REP) proponuje system, w której znaczna część podatków i parapodatków, nazywanych obecnie składkami, zostałaby zintegrowana.
W 2012 rozpoczęła się reforma emerytalna mająca na celu stopniowe (lata 2020–2040) podniesienie oraz zrównanie wieku emerytalnego kobiet i mężczyzn, oraz zmiany w emeryturach uprzywilejowanych grup zawodowych.

</doc>
<doc id="800793" url="https://pl.wikipedia.org/wiki?curid=800793" title="FUS">
FUS



</doc>
<doc id="800795" url="https://pl.wikipedia.org/wiki?curid=800795" title="Czek imienny">
Czek imienny

Czek imienny – czek, na którym wpisuje się imię i nazwisko osoby lub nazwę firmy upoważnionej do pobrania gotówki.
Remitent może przenieść prawo do realizacji czeku imiennego na inną osobę, ale może to nastąpić tylko przez cesję w formie aktu notarialnego, co jest dość uciążliwe.

</doc>
<doc id="800797" url="https://pl.wikipedia.org/wiki?curid=800797" title="Seahawks Gdynia">
Seahawks Gdynia

Seahawks Gdynia – polski zespół futbolu amerykańskiego, członek Polskiego Związku Futbolu Amerykańskiego, występujący w Lidze Futbolu Amerykańskiego, mistrz Polski w 2012, 2014 i 2015 roku.
Klub założony w październiku 2005. Pierwsze treningi odbyły się w październiku 2005 na stadionie MOSiR w Redzie. W marcu 2006 treningi przeniesiono na stadion w Gdańsku i w Sopocie. Od marca 2008 drużyna gra i trenuje na boisku Gdańskiego Ośrodka Kultury Fizycznej w Gdańsku przy ul. Grunwaldzkiej 244. W 2011 roku drużyna przeniosła się do Gdyni, gdzie gra i trenuje na Narodowym Stadionie Rugby przy ul. Kazimierza Górskiego (Obok Hali Widowiskowo Sportowej w Gdyni). Jednocześnie drużyna została przemianowana z Pomorze Seahawks na Seahawks Gdynia. Od sezonu 2014 drużyna Sabercats Sopot (utworzona w 2011) stanowi drugoligowe rezerwy jako Seahawks Sopot. W lutym 2015 roku odbyła się premiera dokumentu HBO „Niepowstrzymani”, którego głównymi bohaterami są trzej zawodnicy drużyny Seahawks Gdynia.
Kadra.
Liczba zawodników:
Sezon 2008.
Sezon zasadniczy PLFA I
Półfinał PLFA I
POLISH BOWL 2008
Sezon 2019.
W 2019 drużyna Seahawks Gdynia przystąpiła do drugiej edycji rozgrywek LFA (Liga Futbolu Amerykańskiego). Swoje zmagania toczyła w grupie północnej, której końcowa tabela znajduje się pod listą poszczególnych spotkań sezonu zasadniczego. 11 maja 2019 w Wyszkowie Seahawks Gdynia odnieśli najwyższe zwycięstwo w historii Ligi Futbolu Amerykańskiego, zdobywając 72 punkty i nie tracąc żadnego przeciwko drużynie Wyszków Rhinos. Było to też debiutanckie spotkanie rozgrywającego Jasona Smitha.

</doc>
<doc id="800798" url="https://pl.wikipedia.org/wiki?curid=800798" title="Pierścień Gravesanda">
Pierścień Gravesanda



</doc>
<doc id="800806" url="https://pl.wikipedia.org/wiki?curid=800806" title="2 Pułk Lotniczy">
2 Pułk Lotniczy

2 Pułk Lotniczy (2 plot) – oddział lotnictwa Wojska Polskiego w II Rzeczypospolitej.
Formowanie i zmiany organizacyjne.
2 pułk lotniczy został sformowany na podstawie rozkazu Ministra Spraw Wojskowych z 20 lipca 1921. Formowanie oddziału rozpoczęto 11 sierpnia tego roku. Jednostka stacjonowała w garnizonie Kraków, na lotnisku Rakowice.
Na początku w jego skład wchodził tylko II dywizjon wywiadowczy dowodzony przez ppłk pil. Jan Sendorka składający się z 6 i 14 eskadry wywiadowczej, II lotniczy batalion uzupełnień pod dowództwem ppłk. obs. Franciszka Schneidera i II park lotniczy mjr. obs. Władysława Torunia.
Pułk zajął koszary i pomieszczenia w Rakowicach oraz Prądniku Czerwonym.
W sierpniu 1922 w skład II dywizjonu została włączona 8 eskadra wywiadowcza z 1 pułku lotniczego.
Eskadry lotnicze cierpiały na niedostatek samolotów. Dobrze funkcjonujące warsztaty parku lotniczego dokonywały nie tylko bieżących przeglądów technicznych i napraw, ale podjęły również w 1922 produkcję własną samolotów szkolnych Brandenburg i Oeffag. Ponadto w warsztatach przeprowadzano generalny remont płatowców Ansaldo SVA i Ansaldo „Balilla”. Te ostatnie zakupione zostały za granicą, a zasekwestrowane przez władze gdańskie, gdzie uległy dużej dewastacji.
W tym czasie eskadry pułku otrzymywały samoloty Ansaldo 300, produkowane w kraju na licencji włoskiej.
W 1923 rozpoczęto powiększenia pola wzlotów oraz budowę żelbetowych hangarów.
27 maja 1925 na bazie 8 eskadry został utworzony kolejny dywizjon. Sformowano jednocześnie 24 eskadrę lotniczą. Dowódcą nowo powstałego II dywizjonu lotniczego został mjr pil. Stanisław Ratomski.
W tym też roku, w związku z ujednoliceniem numeracji jednostek w lotnictwie polskim, w pułku zmieniono numery wszystkim eskadrom. Nazwy eskadr "wywiadowczych" zmieniono na "lotnicze". Pierwsza cyfra numeru eskadry lotniczej oznaczała – nr pułku, druga – kolejność eskadry. Pułk składał się z: I i II dywizjonu oraz 21 (dawnej 6), 22 (14), 23 (8) i nowo utworzonej 24 eskadry liniowej.
W trzecim kwartale eskadry rozpoczęły wymianę dotychczasowego sprzętu na francuskie samoloty Potez XV.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 15 sierpnia, jako datę święta pułkowego. 14 grudnia 1928 minister spraw wojskowych marszałek Polski Józef Piłsudski zmienił datę święta pułkowego 2 plot z dnia 15 sierpnia na dzień 15 maja.
W 1928 przeprowadzono kolejną reorganizację lotnictwa wojskowego.
14 lipca przybył do pułku III dywizjon myśliwski z rozformowanego 11 pułku myśliwskiego w Lidzie (113 i 114 eskadry). W zamian do Lidy, do nowo utworzonego 5 pułku lotniczego odleciał II dywizjon wywiadowczy (23 i 24 eskadry przemianowane na 54 i 55). Eskadry myśliwskie w Krakowie otrzymały numery 121 i 122.
Przy ujednolicaniu godeł jednostek lotniczych na figury geometryczne, jako tło 2 pułk lotniczy otrzymał kwadrat barwy niebieskiej o wymiarach 50x50 cm.
Wiosną 1929 pułk został włączony w skład 3 Grupy Aeronautycznej, która w 1936 została przemianowana na 3 Grupę Lotniczą. W jej składzie pozostawał do 1939 roku.
Jesienią 1929 zorganizowano w pułku dywizjon szkolny. Jego dowódcą mianowano mjr. pil. Juliusza Gilewicza.
W 1932 na lotnisku Rakowice wykonano instalację oświetleniową umożliwiającą szkolenie w lotach nocnych. Pod koniec roku przystąpiono także do organizacji bazy lotniczej, której komendantem został mjr pil. Jerzy Garbiński. 
Jesienią 1933 sformowano trzecią eskadrę myśliwską dla III/2 dywizjonu. W następnym roku, wykonując rozkaz MSWojsk. L. dz. 4349/ /tjn.Og.-Org. z 19 stycznia 1934 i rozkaz dzienny nr 61/34 z 15 marca 1934, z nadwyżek etatowych I dywizjonu utworzono w pułku trzecią eskadrę liniową (nr 24). Samoloty Breguet XIX otrzymano z 1 pułku lotniczego.
W 1934 na Podkarpaciu i w południowo-wschodniej Polsce miała miejsce katastrofalna w skutkach powódź. W walce z żywiołem uczestniczyły załogi eskadr liniowych 2 pułku. Dostarczano samolotami żywność, odzież i lekarstwa oraz ewakuowano zagrożonych. W czasie akcji rozbito 4 samoloty, a jeden z pilotów uległ ciężkiemu wypadkowi.
Zgodnie z wytycznymi Dep. Aeronautyki MSWojsk. i rozkazem dziennym nr 221/34 z 20 października 1934 przystąpiono do formowania kolejnej eskadry towarzyszącej. Jednostka ta, wspólnie z 24 eskadrą liniową utworzyły II dywizjon liniowy, dowodzony przez kpt. obs. Władysława Bohuszewicza.
W 1936 przy dywizjonie szkolnym zorganizowano Pułkową Szkołę Pilotażu. Kandydaci, po uprzednim ukończeniu kursu szybowcowego i Szkoły Obsługi Samolotów, mogli kontynuować wyszkolenie w zakresie wstępnego i podstawowego pilotażu.
W październiku 1937 na bazie plutonów eskadry towarzyszącej sformowano kolejne eskadry towarzyszące po dwa plutony, a 3 samoloty plus samolot dowódcy. Rozwiązano też dowództwo II dywizjonu liniowego, a zorganizowano dowództwa II dywizjonu towarzyszącego. Dowódcą nowo sformowanego dywizjonu mianowano kpt. obs. Stanisława Hermanowskiego. Eskadra liniowa z byłego II dywizjonu została wcielona do I/2 dywizjonu. 
W 1938 do dyspozycji dowódcy lotnictwa Grupy Operacyjnej „Śląsk” oddano dwueskadrowy I dywizjon liniowy oraz dwie eskadry towarzyszące. Wzięły one udział w operacji przyłączania Śląska Cieszyńskiego do Polski.
W 1939 nasiliła się penetracja rejonów przygranicznych przez niemieckie lotnictwo. Pułk wystawiał w południowo-zachodnich rejonach Polski na zagrożonych kierunkach zasadzki myśliwskie .
W czerwcu jedna z eskadr towarzyszących przezbrojona została w samoloty RWD-14 „Czapla”.
W czasie mobilizacji sierpniowej rozwiązano 2 pułk lotniczy, a na jego bazie powstała Baza Lotnicza nr 2. Jej komendantem został mjr obs. Władysław Popiel. Rozwiązano także 29 eskadrę towarzyszącą.
Pozostałe eskadry zostały przydzielone do Armii „Kraków”, a 123 eskadra myśliwska podporządkowana została dowódcy Brygady Pościgowej.
Żołnierze pułku.
Żołnierze pułku – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Katastrofy i incydenty.
23 grudnia 1921 około godz. 16.00 w koszarach pułku doszło go gwałtownej sprzeczki na tle służbowym pomiędzy sierżantem Adolfem Wandorą a urzędnikiem warsztatowym Ludwikiem Weindtem, w trakcie której Wandora uderzył Weindta stołkiem, po czym zaczął uciekać. Ludwik Weindt w uniesieniu strzelił w kierunku uciekającego Wandora, raniąc go śmiertelnie, a następnie oddał się w ręce oficera służbowego.
7 września 1933 w pobliżu Jaronowic doszło do zderzenia w powietrzu dwóch należących do pułku samolotów, odbywających wówczas loty ćwiczebne. W katastrofie tej zginęli wszyscy członkowie załóg obu maszyn, to jest: porucznik - obserwator Edward Krupski, plutonowy - pilot Czesław Owszyk, porucznik - obserwator Kazimierz Godła i kapral - pilot Roman Jurek.
Odznaka pułkowa i znaki na samolotach.
W 1931 Minister Spraw Wojskowych zatwierdził Pamiątkową Odznakę Pułkową 2 Pułku Lotniczego (Dz. Rozk. nr 11 poz. 129 z 21 kwietnia 1931). Przedstawia ona trójkę samolotów przelatującą nad srebrnymi wieżami Kościoła Mariackiego w Krakowie na niebieskim tle. U dołu odznaki widnieje żółty inicjał 2 PL, a u góry biało-czerwona szachownica z orłem lotniczym. Dwuczęściowa, wykonana w srebrze, emaliowana. Na rewersie próba srebra i imiennik grawera JK. 
Wymiary: 45x20 mm, a wykonanie: Jan Knedler z Warszawy
Wykonanie: Jan Knedler z Warszawy
Odznakę nadawano podczas święta pułkowego w dniu 15 maja.

</doc>
<doc id="800811" url="https://pl.wikipedia.org/wiki?curid=800811" title="Sopwith Two-Seater">
Sopwith Two-Seater



</doc>
<doc id="800816" url="https://pl.wikipedia.org/wiki?curid=800816" title="Sopwith Type 9400">
Sopwith Type 9400



</doc>
<doc id="800822" url="https://pl.wikipedia.org/wiki?curid=800822" title="Orion 5">
Orion 5

Orion 5 – anulowany, planowany na 2015 lot Oriona. Podczas dwutygodniowej misji statek miał zadokować do stacji kosmicznej ISS, a dwóch członków załogi miało wykonać spacer kosmiczny. Miał nastąpić po załogowym locie Orion 4.

</doc>
<doc id="800823" url="https://pl.wikipedia.org/wiki?curid=800823" title="3 Pułk Lotniczy">
3 Pułk Lotniczy

3 Pułk Lotniczy (3 plot) – oddział lotnictwa Wojska Polskiego w II Rzeczypospolitej.
Historia pułku.
Jesienią 1920 został podpisany rozejm z Rosją bolszewicką.
Zakończenie działań wojennych skutkowało przejściem polskiego lotnictwa wojskowego na „stopę pokojową”.
Rozkazem z 18 stycznia 1921 Naczelne Dowództwo nakazało zmniejszenie liczby eskadr z 19 do 13. Miejscami formowania nowych dywizjonów i eskadr lotniczych miały stać się pułki lotnicze.
Do ich podstawowych zadań należało: utrzymanie i podnoszenie gotowości bojowej pododdziałów, organizowanie, w oparciu o istniejącą bazę materiałowo-techniczną oraz macierzysty personel, jednostek lotniczych, szkolenie rekrutów oraz utrzymanie i systematyczna rozbudowa infrastruktury lotniczej w miejscach stacjonowania jednostek.
W połowie 1921 zostały utworzone pułki w Warszawie, Krakowie i Poznaniu.
3 pułk lotniczy został sformowany na podstawie rozkazu Ministra Spraw Wojskowych z 20 lipca 1921 w Poznaniu-Ławicy.
Ośrodkiem organizacji pułku był, przemianowany ze Stacji Lotniczej w Ławicy, dywizjon zapasowy 3 pułku lotniczego.
29 sierpnia 1921 płk pil. Aleksander Serednicki wydał pierwszy rozkaz organizacyjny. Na pamiątkę tego wydarzenia pułk obchodził swoje święto właśnie 29 sierpnia.
W skład pułku weszły: dowództwo pułku, VII dywizjon wywiadowczy pod dowództwem kpt. pil. Franciszka Wiedena w składzie 1, 5, 10 eskadra, V dywizjon myśliwski pod dowództwem kpt. pil. Władysława Kralewskiego w składzie 13 i 15 eskadra, III lotniczy batalion uzupełnień pod dowództwem ppłk. pil. Jana Kieżuna, kwatermistrzostwo pułku, park lotniczy, port lotniczy, eskadra treningowa, pluton radio, pluton foto i Szkoła Obsługi Technicznej.
Przy organizacji pułku występowały olbrzymie trudności z wyposażeniem jednostek powracających z frontu. Problemem było zarówno umundurowanie żołnierzy, jak i zaopatrzenie w samoloty.
W 1922 dowództwo Lotnictwa zdecydowało, by ujednolicić w pułkach wyposażenie sprzętowe. Zmiany ułatwiały w pewnym stopniu obsługę techniczną samolotów.
W tym też roku dowództwo pułku opracowało długofalowy program robót inwestycyjnych i remontowych zabudowy lotniskowej, w tym powiększenie pola wzlotów. Program robót został zaakceptowany, prace ruszyły jednak dopiero w 1924 i to przy wydatnej pomocy społeczeństwa oraz Ligi Obrony Powietrznej i Przeciwgazowej.
W 1925, w ramach reorganizacji lotnictwa, rozformowano VII dywizjon wywiadowczy, a w jego miejsce sformowano dowództwa I i II dywizjonu lotniczego i 34 eskadrę lotniczą.
I dywizjon lotniczy występował w składzie: 31 i 32 eskadra lotnicza (dawna 5 i 10 eskadry wywiadowcze). Dowództwo nad nim objął mjr. pil. Bolesław Narkowicz.
W skład II dywizjonu lotniczego weszła nowo sformowana 34 eskadra lotnicza i dawna 1 eskadra wywiadowcza przeformowana na 35 eskadrę lotniczą. Dowódcą dywizjonu został mjr. obs. Maksymilian Kowalewski.
Przemianowane 13 i 15 eskadry myśliwskie na odpowiednio 111 i 112 eskadrę Myśliwską utworzyły III dywizjon myśliwski. Na dowódcę dywizjonu wyznaczony został mjr. pil. Edward Lewandowski.
W składzie pułku znalazły się także: kwatermistrzostwo, park lotniczy, port lotniczy, eskadra treningowa, pluton radio, pluton foto, Szkoła Obsługi Technicznej.
Podstawą planów rozbudowy lotnictwa był docierający z Francji sprzęt lotniczy i personel latający. Jeśli dostawy samolotów realizowane były stosunkowo płynnie, to mało liczny personel latający stanowił jego problem.
Z uwagi na małą liczbę pilotów i obserwatorów nie powiodły się też próby sformowania III dywizjonu lotniczego w składzie 33 i 36 eskadry lotniczej i IV dywizjonu myśliwskiego ze 117 i 118 eskadrą myśliwską. Obie te jednostki, nie osiągnąwszy zdolności ćwiczebnej, rozkazem MSWojsk. ŻP L.dz. 500/tjn. Or.-Org. z 26 maja 1926, zostały rozwiązane.
W związku z działaniami podejmowanymi przez zwolenników Józefa Piłsudskiego w Warszawie, 14 maja 1926 do Dęblina odleciał 3-samolotowy klucz Potezów dowodzony przez por. pil. Tadeusza Kurdziela z załogami III dywizjonu lotniczego. Po wylądowaniu w Dęblinie nie podjęto żadnych działań. Powrót klucza do Poznania nastąpił następnego dnia.
By zaradzić przynajmniej częściowo brakom kadrowym, zorganizowano przy pułku kurs pilotażu. Ukończyło go 30 uczestników.
W latach 1928–1930 w strukturach pułku funkcjonował dywizjon szkolny. Jego dowódcą został mjr. pil. Aleksander Łaguna, a po nim mjr. obs. Wiktor Zawadzki.
22 maja 1928 samolot Potez 27 podczas lotu do Torunia na wysokości 50 m wpadł w korkociąg i spadł na teren strzelnicy wojskowej przy tamtejszym lotnisku; w wyniku katastrofy śmierć ponieśli lecący maszyną: por. Jan Szulejka i sierż. pil. Zygmunt Kliks.
29 lipca 1928 o godzinie 18:32 na polach majątku Zbiersk rozbił się należący do 3 pułku Potez XV (nr boczny 24080), w wyniku czego obaj piloci zginęli. Byli to kapitan Gustaw Smerczak – kawaler Orderu Virtuti Militari za wojnę 1918-1920 (legionista, walczył na froncie czeskim, w wojnie polsko-ukraińskiej, wojnie polsko-bolszewickiej) oraz kapral Władysław Schneider.
Kolejna reorganizacja polskiego lotnictwa wojskowego skutkowała w 3 pułku lotniczym przemianowaniem eskadr „lotniczych” na „liniowe”.
Powstały wówczas: I dywizjon liniowy w składzie 31 i 32 eskadra liniowa, II dywizjon liniowy w składzie 34 i 35 eskadra liniowa, III dywizjon myśliwski w składzie 131 i 132 eskadra myśliwska. Dwie ostatnie eskadry powstały na bazie odpowiednio 111 i 112 eskadry myśliwskiej.
W tym czasie podniesiono też stan etatowy samolotów z 6 do 10 samolotów. Utworzono też stanowisko komendanta Bazy Lotniczej. Pierwszym komendantem został mjr. obs. Karol Friser.
Wiosną 1929 pułk został włączony w skład 2 Grupy Aeronautycznej, a po jej likwidacji został podporządkowany dowódcy 3 Grupy Aeronautycznej, W składzie 3 Grupy Lotniczej pozostał do 1939 roku.(?)
W listopadzie 1929 roku personel latający pułku toczył między sobą walki powietrzne, które były rejestrowane dla potrzeb filmu „Gwiaździsta eskadra”. 12 listopada, w czasie walki stoczonej na wysokości około 800 metrów nad ziemią, por. pil. Eugeniusz Wyrwicki uderzył podwoziem swojej maszyny Spad 61C1 o prawe górne skrzydło samolotu Potez XV pilotowanego przez por. pil. Jana Bilskiego. W wyniku kolizji skrzydło oderwało się od kadłuba, a samolot porucznika Bilskiego wpadł w korkociąg i runął na ziemię. Pilot oraz obserwator, ppor. Feliks Szczęsny Lipiński, ponieśli śmierć. Obaj lotnicy nie posiadali spadochronów. Porucznik Wyrwicki lądował przymusowo w Krzyżownikach. W trakcie lądowania Spad został rozbity, a pilot wyszedł z kraksy bez szwanku.
Realizując wytyczne Głównego Inspektoratu Sił Zbrojnych, w 1929 przystąpiono do organizacji tzw. „lotnictwa bliskiego wsparcia”, czyli „towarzyszącego”.
Od listopada 1934 do października 1937 w 3 pułku powstała 33, 36 i 39 eskadra towarzyszące. Utworzyły one IV dywizjon towarzyszący pod dowództwem mjr. pil. Romana Rudkowskiego.
Z uwagi na szczupłość miejsca na Ławicy, organizację dywizjonu realizowano w hali balonowej na poznańskich Winiarach. Również Pułkową Szkołą Pilotażu formowano poza macierzystym lotniskiem. Z braku miejsca uruchomiono ją na polowym lotnisku w Snieciskach.
W czerwcu 1930 utworzono stanowisko oficera łącznikowego do spraw szkolenia Przysposobienia Wojskowego Lotniczego.
Od 10 maja 1932 dowództwo pułku dysponowało obozem szkoleniowym pilotażu silnikowego w Lublinku, przeznaczonym dla kandydatów Przysposobienia Wojskowego Lotniczego. Komendantem ośrodka był kpt. pil. Adam Kropiński.
W okresie od 1 sierpnia 1933 do października 1937 funkcjonowała w pułku 133 eskadra myśliwska. Po rozformowaniu, jej personel stanowił podstawę do formowania 161 eskadry myśliwskiej w 6 pułku lotniczym we Lwowie.
W tym czasie dobiegała końca zaplanowana rozbudowa i modernizacja lotniska Ławica. Ogółem zniwelowano około 46 ha pola wzlotów, wybudowano bloki koszarowe i mieszkalne, 6 żelbetowych hangarów oraz bloki dla działu technicznego, dywizjonów: szkolnego, liniowych i myśliwskiego, strzelnicę i stadion. Całością robót kierował kpt. obs. Stefan Korcz.
W listopadzie 1934 podjęto organizację eskadry towarzyszącej, która organizacyjnie weszła w skład II dywizjonu liniowego, ale taktycznie podlegała dowódcy pułku. Wyposażenie eskadry stanowiły samoloty Lublin R-XIII.
Jesienią 1937 zreorganizowano tę eskadrę w taki sposób, że sformowano z jej plutonów trzy nowe eskadry towarzyszące po dwa plutony każda. Weszły one w skład nowo utworzonego IV dywizjonu towarzyszącego dowodzonego przez mjr. pil. Romana Rudkowskiego.
Rozkazem dziennym nr 179/38 z 10 sierpnia 1938 powołano Pułkową Szkołę Pilotażu. Z braku miejsca na Ławicy jednostka została zainstalowana na polowym lotnisku w Śnieciskach.
Wiosną 1939 została rozformowana 35 eskadra liniowa. Jej sprzęt trafił do innych jednostek, a personel zasilił pozostałe eskadry. Rozwiązaniu uległo dowództwo II dywizjonu liniowego, a 34 eskadra liniowa weszła w skład I dywizjonu liniowego.
W dniach 24–25 sierpnia nastąpiła mobilizacja eskadr, a 3 pułk lotniczy został rozwiązany. Z dniem 25 sierpnia jego zadania przejęła Baza Lotnicza nr 3 dowodzona przez mjr. pil. Witolda Rutkowskiego. Personel rozformowanej w tym samym czasie 39 eskadry towarzyszącej przesunięty został do innych mobilizowanych eskadr pułku.
Eskadry: 31, 32, 34 przemianowano na „rozpoznawcze”, natomiast 33 i 36 na „obserwacyjne”. Nazwy utrzymały 131 i 132 eskadry myśliwskie.
Dzień przed wybuchem II wojny światowej samoloty 3 pułku zostały przebazowane na lotnisko Lublinek i inne lotniska polowe. Pozostawiono tylko trzy samoloty myśliwskie typu PZL-11 dla osłony poznańskiego lotniska.
Żołnierze pułku.
Żołnierze pułku – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odznaka pułkowa.
Odznaka zatwierdzona została w Dzienniku Rozkazów MSWojsk. nr 22, poz. 288 z 7 grudnia 1932.
Odznakę o wymiarach 50x20 mm stanowią dwa stylizowane skrzydła, a w miejscu ich połączenia złota cyfra 3 w wieńcu laurowym z zielonej emalii.
Trzyczęściowa oficerska wykonana jest w srebrze, na rewersie próba srebra, imiennik IK i nazwisko grawera J. KNEDLER. Na podkładce napis METAL.
Dowódca pułku, rozkazem dziennym nr 286/32 z 17 grudnia 1932, ogłosił regulamin odznaki pamiątkowej, który ustalał:
Pamiątkową Odznakę Pułkową nadawano corocznie w dniu święta pułkowego – 29 sierpnia.
Samoloty pułku.
W okresie formowania pułku jego eskadry uzbrojone były w samoloty obcej produkcji. W 1922 zapoczątkowano w Wojsku Polskim unifikację pułków lotniczych w zakresie ich wyposażenia. W 3 pułku lotniczym w latach 1922–1924 eskadry wywiadowcze uzbrajano w samoloty produkcji angielskiej typu Bristol Fighter F.2B. Były to samoloty bardzo już zużyte, o małej wartości szkoleniowej.
W 1925 zastąpiono je samolotami francuskimi typu Potez XV, od 1927 Potez XXVII, od 1930 Potez XXV.
W 1937 na wyposażenie jednostek liniowych weszły samoloty rodzimej produkcji PZL P.23A i PZL P.23B „Karaś”.
W 1925 eskadry myśliwskie pułku otrzymały samoloty produkcji niemieckiej typu Fokker D VII.
Jesienią 1925 niemieckie Fokkery zaczęły być zastępowane przez francuskie Spad 61 C1.
W kolejnych latach do uzbrojenia wchodziły samoloty produkcji krajowej.
W pierwszym kwartale 1931 pojawiły się polskie samoloty myśliwskie PWS-10, a następnie kolejne maszyny: PZL P.7a, a pod koniec 1936 PZL P.11a, od 1938 roku PZL P.11c.
Eskadry towarzyszące otrzymały polskie samoloty Lublin R-XIIIC, potem wymienione na Lublin R-XIIID, a w czerwcu 1939 na RWD-14 „Czapla”.
Zawody lotnicze.
Przez cały czas istnienia pułku lotnicy pułku brali w zawodach rangi międzynarodowej, krajowej i międzypułkowej. Odnosili przy tym znaczące sukcesy.
W 1923 w zawodach zorganizowanych pod patronatem Związku Lotników Polskich zwycięstwo w konkurencji "„lądowanie ze stojącym śmigłem z wysokości 1000 m”" odniósł kpt. pil. Mieczysława Szczudłowski.
W tym też roku por. pil. Stanisław Pawluć zdobył drugie miejsce w locie okrężnym na trasie Warszawa – Lwów – Kraków – Poznań – Warszawa.
W zorganizowanym przez Aeroklub Francuski zlocie gwiaździstym na trasie Warszawa – lotnisko Le Bourget najszybszym spośród polskich pilotów okazał się mjr. pil. Edward Lewandowski.
W 1928, w konkursie awionetek w Warszawie, por. pil. Tadeusz Grzmilas zajął drugie miejsce. Drugie miejsce w zawodach „Malej Ententy” zajęła też reprezentacja pułku prowadzona przez kpt. pil. Stefana Pawlikowskiego.
W 1931 pierwsze miejsce w zawodach eskadr liniowych 3 Grupy Aeronautycznej zajęła załoga 31 eskadry liniowej w składzie ppor. obs. Mieczysław Jaszewicz i plut. pil. Edward Kuszyński.
We wrześniu 1931 dowództwo pułku urządziło zawody międzyeskadrowe dla oceny przygotowania samolotów do startu alarmowego, sprawności obsługi przy wymianie elementów silnika i budowy polowego hangaru. W zaciętej rywalizacji pierwsze miejsce zajęły brygady obsługi 32 eskadry liniowej uzyskując 905 punktów. Drugie miejsce przypadło personelowi 35 eskadry – 842 punkty, a trzecie – 34 eskadrze z 812 punktami.
w 1938 zwycięstwo w corocznych mistrzostwach lotnictwa myśliwskiego w Grudziądzu odniósł kpr. pil. Kazimierz Mazur.

</doc>
<doc id="800824" url="https://pl.wikipedia.org/wiki?curid=800824" title="Jacek Popek (piłkarz)">
Jacek Popek (piłkarz)

Jacek Popek (ur. 20 sierpnia 1978 w Płocku) – polski piłkarz, grający na pozycji lewego obrońcy.
W GKS-ie Bełchatów występował od 2000 do 2012 roku. Wcześniej występował w Petrochemii, Petro, Orlenie Płock i Zawiszy Bydgoszcz. W Zawiszy zadebiutował dopiero 19 kwietnia 2013 w meczu ze Stomilem Olsztyn, gdyż wcześniej zmagał się z kontuzją, która wykluczyła go na kilka miesięcy. 7 maja 2013 rozwiązał kontrakt z klubem z Bydgoszczy za porozumieniem stron.

</doc>
<doc id="800826" url="https://pl.wikipedia.org/wiki?curid=800826" title="Giants Wrocław">
Giants Wrocław

Giants Wrocław (znany też jako Giganci Wrocław) – nieistniejący polski zespół futbolu amerykańskiego, członek Polskiego Związku Futbolu Amerykańskiego, występujący w Polskiej Lidze Futbolu Amerykańskiego, w sezonach 2006 i 2012 występujący w Czeskiej Lidze Futbolu Amerykańskiego. W 2008 i 2012 uczestnik rozgrywek europejskich Pucharu EFAF. Drużyna przekształcona 1 października 2011, z "The Crew Wrocław" (poprzednio jako "Wrocław Angels"). Wielokrotny Mistrz Polski 2007, 2011 i 2013 oraz Wicemistrz 2009 i 2010. W dniu 25 września 2013 klub ogłosił fuzję z klubem Devils Wrocław. Nowo powstały klub nazywa się Panthers Wrocław.
Mecze.
PLFA 2013.
TopLiga - Giants Wrocław
Faza Zasadnicza
Półfinał
VIII Superfinał
PLFA8 2013.
Giants B Wrocław- rezerwy
PLFAJ 2013.
rozgrywki juniorskie
Puchar EFAF 2012.
Giants Wrocław
CLAF 2012.
Giants Wrocław
PLFA8 2012.
Giants B Wrocław- rezerwy
PLFA 2011.
Faza Zasadnicza
Faza play-off
PLFA 2010.
Faza Zasadnicza
Faza play-off
CLAF 2006.
między innymi:
Kontrowersje.
W 2009 roku prezes drużyny The Crew Wrocław (następna nazwa Giants Wrocław) Marcin Wyszkowski, został ukarany przez Polską Ligę Futbolu Amerykańskiego za zachowania rasistowskie. O rasizm Wyszkowskiego oskarżył czarnoskóry Amerykanin Aki Jones (pierwszy w Polsce zawodnik z przeszłością w NFL), m.in. o wypowiedzenie słów „czarnuchy to zwierzęta”. Oskarżenia potwierdził inny zawodnik Lance Burns a także w swoich oświadczeniach Tylera Vorhiesa i Daviego Johnsona. Komisja dyscyplinarna PLFA ukarała Wyszkowskiego zakazem pełnienia obowiązków, grzywną (wpłaconą na konto PLFA i przekazaną na rzecz Stowarzyszenia "Nigdy więcej") oraz obowiązkiem wykupienia w prasie przeprosin. Pełnomocnik rządu do spraw równego traktowania– Elżbieta Radziszewska w oficjalnym liście podziękowała PLFA za szybką i właściwą reakcję na bulwersujące wydarzenie. Wyszkowski był rzecznikiem dolnośląskiej Platformy Obywatelskiej, w 2018 stanął na czele Ligi Futbolu Amerykańskiego.

</doc>
<doc id="800834" url="https://pl.wikipedia.org/wiki?curid=800834" title="Konterfekt">
Konterfekt



</doc>
<doc id="800843" url="https://pl.wikipedia.org/wiki?curid=800843" title="Kazimierczak">
Kazimierczak



</doc>
<doc id="800848" url="https://pl.wikipedia.org/wiki?curid=800848" title="Përmet">
Përmet

Përmet (alb. "Përmet", "Përmeti") – miasto w Albanii, stolica okręgu Përmet w obwodzie Gjirokastra. Liczba mieszkańców wynosi około 10,7 tys. (2005).
W mieście rozwinął się przemysł lekki, spożywczy, drzewny oraz materiałów budowlanych.

</doc>
<doc id="800850" url="https://pl.wikipedia.org/wiki?curid=800850" title="C7">
C7



</doc>
<doc id="800854" url="https://pl.wikipedia.org/wiki?curid=800854" title="Graf semieulerowski">
Graf semieulerowski



</doc>
<doc id="800861" url="https://pl.wikipedia.org/wiki?curid=800861" title="Oblężenie Mohylewa">
Oblężenie Mohylewa

Oblężenie Mohylewa miało miejsce w dniach 10 sierpnia - 4 października 1660 roku podczas wojny polsko-rosyjskiej 1654-1667.
Dnia 10 sierpnia 1660 roku oblężenie Mohylewa rozpoczęły wojska litewskie dowodzone przez podstolego litewskiego Krzysztofa Sapiehę. Wkrótce wojska litewskie wspomogła dywizja wojsk koronnych Stefana Czarnieckiego. Będący kluczem do Smoleńska Mohylew był ważną twierdzą pilnującą przeprawy przez Dniepr. Bez opanowania Mohylewa nie można było na trwałe przenieść działań wojennych na lewy brzeg Dniepru, gdyż bardzo liczna załoga twierdzy mogła zagrażać liniom komunikacyjnym wojsk Rzeczypospolitej operujących na lewym brzegu tej wielkiej rzeki. Garnizon Mohylewa liczył 2 000 żołnierzy rosyjskich oraz podobno 10 000 Kozaków, nie licząc mieszczan. Oblegająca twierdzę armia Rzeczypospolitej liczyła 9 000 żołnierzy, w tym tylko 2 000 piechoty i dragonów oraz kilka działek polowych. W tych warunkach nie można było nawet marzyć o poważnych pracach oblężniczych i postanowiono wziąć twierdzę głodem. W tym celu ograniczono się jedynie do blokowania twierdzy i zwalczania wycieczek wojsk garnizonowych. Około 15 sierpnia wojska oblężnicze wybudowały most, dzięki czemu w razie konieczności mogły szybko przeprawić się na drugi brzeg Dniepru. We wrześniu do wojsk oblężniczych dołączyła dywizja litewska Michała Paca. W tym momencie oblegająca Mohylew armia polsko-litewska osiągnęła stan 12 000 żołnierzy. Gdy pod Mohylew dotarła wieść o zbliżaniu się rosyjskiej armii Jerzego Dołgorukiego wszystkie wojska litewskie ruszyły za Dniepr naprzeciw zbliżającemu się niebezpieczeństwu. Pod Mohylewem pozostała jedynie dywizja koronna Stefana Czarnieckiego. Ze względu na zbliżającego się Dołgorukiego Stefan Czarniecki zwinął oblężenie 4 października i ruszył za Dniepr na pomoc wojskom litewskim. Cztery dni później w odległości 30 kilometrów doszło 8 października do nierozstrzygniętej bitwy nad rzeką Basią. Na skutek obecności nie pobitego Dołgorukiego i działań Iwana Andrzejewicza Chowańskiego oblężenia Mohylewa już nie wznowiono.
Rzeczpospolita odzyskała miasto w następnym roku na skutek powstania mieszczan przeciwko rosyjskim okupantom.

</doc>
<doc id="800862" url="https://pl.wikipedia.org/wiki?curid=800862" title="Irena Dowgielewicz">
Irena Dowgielewicz

Irena Dowgielewicz (ur. 31 grudnia 1917 w Kijowie, zm. 21 lutego 1987 w Gorzowie) – polska pisarka i poetka.
Studiowała na wydziale architektury Politechniki Warszawskiej. Po wojnie trafiła na ziemie zachodnie, po czym osiadła na stałe w Gorzowie Wielkopolskim. Debiutowała w 1934 r. w toruńskim czasopiśmie młodzieży szkolnej "Nasze Prace". Laureatka wielu nagród literackich i odznaczeń państwowych przyznanych za twórczość literacką, m.in. Nagrody Ministra Kultury. Członek Związku Literatów Polskich, odznaczona Krzyżem Kawalerskim Orderu Odrodzenia Polski. Jej utwory tłumaczono na niemiecki, rumuński, słowacki.

</doc>
<doc id="800863" url="https://pl.wikipedia.org/wiki?curid=800863" title="Osadnik Imhoffa">
Osadnik Imhoffa

Osadnik Imhoffa jest to rodzaj zintegrowanego (zespolonego) dwuczęściowego, dwukomorowego, żelbetowego zbiornika (osadnika) będącego obiektem oczyszczalni ścieków, służącego do wytrącania zanieczyszczeń, znajdujących się w ściekach.
Składa się z dwóch zespolonych, połączonych ze sobą komór: górnej – tzw. sedymentacyjnej (przepływowej) oraz dolnej – tzw. osadowej (fermentacyjnej).
W górnej części, czyli w komorze sedymentacyjnej następuje sedymentacja, czyli oddzielenie od ścieków zanieczyszczeń stałych. Następnie ścieki spływają przez szczelinę w dnie do części dolnej, czyli do komory fermentacyjnej, gdzie przebiega proces beztlenowego rozkładu osadów ściekowych.
Linki zewnętrzne.
Osadnik Imhoffa

</doc>
<doc id="800864" url="https://pl.wikipedia.org/wiki?curid=800864" title="Jaskier halny">
Jaskier halny

Jaskier halny, jaskier górski ("Ranunculus pseudomontanus" Schur) – gatunek rośliny należący do rodziny jaskrowatych. Obszar jego występowania na świecie jest nieduży – Karpaty i góry Półwyspu Bałkańskiego. W Polsce występuje wyłącznie w Tatrach i jest rośliną rzadką. Tego gatunku dotyczą zawarte w polskiej literaturze opisy jaskra górskiego "Ranunculus montanus" Willd., który w istocie jest gatunkiem alpejskim nie występującym w Polsce. 
Biologia i ekologia.
Bylina. Kwitnie od czerwca do sierpnia. Siedlisko: wyleżyska, piargi, naskalne murawy, szczeliny skalne. Roślina kwasolubna, rośnie głównie na granitowym podłożu, unika wapiennego podłoża. Typowy oreofit, w Tatrach występuje od regla dolnego aż po piętro turniowe, ale główny obszar jego występowania to piętro kosówki i piętro alpejskie. Gatunek charakterystyczny dla Ass. "Luzuletum alpino-pilosae" (opt.). Roślina trująca. 

</doc>
<doc id="800865" url="https://pl.wikipedia.org/wiki?curid=800865" title="Zamach na Bali (2002)">
Zamach na Bali (2002)

Zamach na Bali – seria zamachów terrorystycznych, które miały miejsce 12 października 2002 w kurorcie Kuta na indonezyjskiej wyspie Bali.
Przebieg zamachu.
Ciąg tragicznych zdarzeń zapoczątkował wybuch małej bomby ukrytej w plecaku zamachowca samobójcy, który spustoszył wnętrza baru "Paddy". Tak jak we wrześniu 2001 roku terroryści znów wybrali na cel uderzenia miejsce, gdzie się najmniej ich spodziewano. Ranni i przerażeni ludzie natychmiast uciekli na ulicę. Zrobili dokładnie to, czego oczekiwali terroryści.
Kilka sekund później druga, ważąca ponad tonę i dużo silniejsza bomba, którą ukryto w białej ciężarówce, wybuchła przed klubem Sari. Siła eksplozji zrównała z ziemią budynek klubu, pozostawiając lej o głębokości prawie jednego metra.
Pożar ogarniał kolejne budynki popularnej dzielnicy Kuta, pełnej klubów nocnych i dyskotek. Dziesiątki ofiar zamachu doznały bardzo poważnych poparzeń. Wszędzie leżały porozrywane na strzępy ciała turystów, wielu ofiar zamachu nie można zidentyfikować, bo zwłoki były zwęglone. Miejscowy szpital nie był w stanie udzielić pomocy wszystkim potrzebującym. Ognia nie udawało się ugasić przez wiele godzin. W miejscu eksplozji powstał głęboki krater. Eksplozja powybijała szyby w promieniu 500 metrów. Zniszczonych zostało 15 samochodów.
Początkowo podejrzewano, że w zamachach na Bali użyto materiału wybuchowego typu C4. Jest to materiał o olbrzymiej mocy, używany przede wszystkim przez wojsko, kilkakrotnie uprzednio stosowany w zamachach terrorystycznych na świecie (m.in. w ataku na amerykański okręt „Cole” w Adenie). Ostatecznie jednak w wyniku śledztwa ustalono, że zamachowcy wykorzystali mieszankę chloranu potasu (wykorzystywanego m.in. do produkcji zapałek), siarki i pyłu aluminiowego.
Według oficjalnych danych w zamachu zginęły 204 osoby, w tym dwaj zamachowcy. Ofiarami byli głównie turyści w wieku 20–39 lat, którzy spędzali wieczór w jednym z dwóch barów. Ponad 300 osób zostało ciężko poparzonych lub rannych.
Jedną z ofiar była polska dziennikarka Beata Pawlak.
Sprawcy zamachu.
Świat podejrzewał, że za tymi aktami terroru stała islamska organizacja Dżama’a Islamijja, a za nią Al-Kaida. Po ponad dwóch miesiącach śledztwa prowadzonego nie tylko przez indonezyjską policję, ale również przez policję Filipin, Malezji i Tajlandii, a także przez służby specjalne Stanów Zjednoczonych, Wielkiej Brytanii i Australii, podejrzenia te zmieniły się w pewność.
W Azji Południowo-Wschodniej aresztowano w tym czasie ponad 100 osób podejrzanych o związki z międzynarodowym terroryzmem. Wiele z nich już się przyznało do członkostwa w konspiracji, a nawet zaczęło ujawniać informacje na temat swoich szefów. Na początku grudnia dzięki takim zeznaniom indonezyjska policja aresztowała na Jawie mężczyznę podejrzanego o to, że pełnił funkcję szefa operacyjnego Dżimah Islamijii. Aresztowany nazywa się Mukhlas alias Ali Gufron. Wraz z nim ujęto 7 innych podejrzanych. Według dumnych z sukcesu indonezyjskich policjantów Mukhlas zastąpił poszukiwanego na całym świecie Riduana Isamuddina, alias Hambaliego, który był łącznikiem Al-Kaidy w Południowo-Wschodniej Azji. Wcześniej ujęto w Indonezji głównego planistę Dżimah Islamiji Imama Samudrę, który przygotował szczegółowy plan zsynchronizowanych w czasie eksplozji w centrum Kuty oraz młodszego brata Mukhlasa, Amroziego, który dostarczył furgonetkę użytą w ataku bombowym na nocny klub.
W 2008 trzej terroryści – Amrozi Nurhasyim, Ali Gufron oraz Imam Samudra – zostali skazani przez indonezyjski sąd na karę śmierci. Wyrok wykonano przez rozstrzelanie 9 listopada 2008.

</doc>
<doc id="800869" url="https://pl.wikipedia.org/wiki?curid=800869" title="Walerij Briusow">
Walerij Briusow

Walerij Jakowlewicz Briusow (ros. "Валерий Яковлевич Брюсов"; ur. w Moskwie, Imperium Rosyjskie, zm. 9 października 1924 w Moskwie, Rosyjska Federacyjna SRR) – rosyjski pisarz, uważany za jednego z twórców i przywódców rosyjskiego symbolizmu. Znany tłumacz literatury francuskiej i ormiańskiej. Tworzył dzieła historyczne ("Ognisty Anioł") i urbanistyczne, a także eseje, opowiadania i powieści.
Życiorys.
Dzieciństwo i młodość.
Na świat przyszedł w zamożnej rodzinie kupieckiej. W 1899 roku ukończył studia z historii na Uniwersytecie Moskiewskim. W latach 90. XIX wieku ujawnił się jako organizator i przodownik symbolistów, promując wzorce nowej twórczości poetyckiej.
Twórczość.
Briusow był określany mianem starszych symbolistów (pierwsze pokolenie zwolenników nowej poezji). W 1894 roku pod jego redakcją zostały opublikowane zbiory utworów "Symboliści rosyjscy". W przeciwieństwie do pozostałych symbolistów, nie godził się z tezą, że cechą zasadniczą nowego prądu są treści mistyczne. Twierdził, że zadaniem literatury jest wyjawienie indywidualności artysty. W jego koncepcji symbolizm jest wyłącznie poezją nastrojów.
Po 1900 roku program estetyczny poety uległ przekształceniu. Uznany za wodza symbolizmu rosyjskiego Briusow nadal negował jego treści mistyczne. Jego postulatem było "przetwarzanie rzeczywistości". W okresie dojrzałym, pod wpływem parnasizmu i neoklasycyzmu, zreformował swoją poetykę. Jego wiersze pozbawione zostały emocjonalnej bezpośredniości. Jego poezja była nacechowana retoryką i patosem, stosował kontrastowe przeciwstawienia.
Związki Briusowa z Polską.
W 1914 roku rosyjski poeta przyjechał do Warszawy jako dziennikarz, członek redakcji periodyku „Russkije Wiedomosti”. Napisał wtenczas wiersz "Do Polski". W czasie delegacji nawiązał kontakt z Edwardem Słońskim, warszawskim dentystą, poetą i działaczem socjalistycznym, u którego leczył zęby. Słoński tłumaczył utwory Briusowa na język polski. Spod jego pióra wyszły także dwa sonety do rosyjskiego symbolisty, za co Briusow zrewanżował się Słońskiemu swoimi wierszami.
Sytuacja wojenna w Warszawie, wynikająca z przejęcia miasta przez Niemców zmusiła poetę-dziennikarza do wyjazdu. W czerwcu 1915 roku Briusow wyjechał z Warszawy. Napisał 8 utworów literackich na temat Polski.
Bibliografia.
Źródła w języku angielskim
Źródła w języku rosyjskim
Źródła w języku polskim

</doc>
<doc id="800870" url="https://pl.wikipedia.org/wiki?curid=800870" title="Ranunculus pseudomontanus">
Ranunculus pseudomontanus



</doc>
<doc id="800886" url="https://pl.wikipedia.org/wiki?curid=800886" title="L'arc-en-Ciel">
L'arc-en-Ciel



</doc>
<doc id="800896" url="https://pl.wikipedia.org/wiki?curid=800896" title="Feliks Młynarski">
Feliks Młynarski

Feliks Młynarski (ur. 20 listopada 1884 w Gniewczynie Łańcuckiej, zm. 13 kwietnia 1972 w Krakowie) – ekonomista, bankowiec.
Życiorys.
Syn Jana Młynarskiego, nauczyciela i organisty oraz Honoraty z domu Jędrzejowskiej. Używał pseudonimu Jan Brzoza.
Uczęszczał do C. K. I Wyższego Gimnazjum w Jarosławiu, jednak w wyniku represji władz za zorganizowanie spotkania niepodległościowego był zmuszony zaliczać maturę w innej placówce, w związku z czym egzamin dojrzałości zdał eksternistycznie w C. K. Gimnazjum Męskim w Sanoku w 1903, uzyskując notę „z odznaczeniem” (w jego klasie byli m.in. Leopold Dręgiewicz, Józef Ekkert, Ksawery Jaruzelski, Ludwik Jus, Kazimierz Ślączka). Następnie ukończył filozofię na Wydziale Filozoficznym Uniwersytetu Jagiellońskiego w Krakowie. Był członkiem Ligi Narodowej w latach 1907–1908. Nauczyciel gimnazjalny i działacz polityczny, pod pseudonimem Jan Brzoza brał udział w konspiracji niepodległościowej; w 1911 r. wydał "Zagadnienie polityki niepodległości" (1911). Członek Wydziału Finansowego Komisji Tymczasowej Skonfederowanych Stronnictw Niepodległościowych. Członek Organizacji Młodzieży Niepodległościowej „Zarzewie”, Związku Strzeleckiego i Polskiego Skarbu Wojskowego. Wstąpił do Legionów Polskich, wkrótce potem pracownik Departamentu Wojskowego Naczelnego Komitetu Narodowego. 8 listopada 1914 został wysłany z misją do USA w celu propagowania idei Legionów wśród Polonii amerykańskiej. Był pracownikiem Biura Delegacji do Spraw Szkół Lekarsko-Dentystycznych Tymczasowej Rady Stanu.
Od 1921 do 1922 był dyrektorem Urzędu Emigracyjnego. Przyczynił się do przeprowadzenia w 1924 roku reformy walutowej zainicjowanej przez premiera Władysława Grabskiego bez pomocy kapitału obcego. Jako współtwórca Banku Polskiego SA był jego wiceprezesem od września 1924 do września 1929. W latach 1933–1935 pracował w Komitecie Finansowym Ligi Narodów.
W czasie II wojny światowej zgodził się z upoważnienia premiera Rządu Rzeczypospolitej na uchodźstwie Władysława Sikorskiego na objęcie stanowiska prezydenta Banku Emisyjnego w Polsce, powołanego przez generalnego gubernatora Generalnego Gubernatorstwa Hansa Franka. Stąd też od nazwiska Młynarskiego, okupacyjne banknoty złotowe były popularnie nazywane „młynarkami”.
W 1945 został wybrany czynnym członkiem Polskiej Akademii Umiejętności. W latach 1945–1948 był wykładowcą ekonomii na UJ w Krakowie. Pracował jako dyrektor biblioteki krakowskiej Wyższej Szkoły Ekonomicznej.
Zamieszkiwał przy Placu Matejki 3 w Krakowie. Został pochowany na Cmentarzu Salwatorskim w Krakowie (sektor SC4-4-31a).
Poglądy polityczne.
Feliks Młynarski, chociaż sympatyk Frontu Morges, proponował nacjokratyzm jako ustrój państwa narodowego. Nacjokratyzm rozumiał on jako nową odmianę solidaryzmu, wychodzącą z zasady chrześcijańskiej miłości bliźniego.
W sprawach gospodarczych uważał (1936), że w kapitalizmie było coraz więcej etatyzmu, a coraz mniej liberalizmu. Postulował oddzielenie liberalizmu od kapitalizmu. Na skutek koncentracji kapitału kurczyła się rola inicjatywy prywatnej, sedna liberalizmu.

</doc>
<doc id="800900" url="https://pl.wikipedia.org/wiki?curid=800900" title="Bibrety">
Bibrety

Bibrety (z niem. "Biber" - "bóbr") – zabarwione na kolor brązowy, wyprawione skóry mniej cennych zwierząt futerkowych (np. królików) imitujące futro bobra; także okrycia wykonane z tego surowca.
Bibrety używane są zwykle do wyrobu płaszczy futrzanych (np. pelis) oraz kołnierzy. 
Termin "bibrety" pojawił się w języku polskim w drugiej połowie XX wieku.

</doc>
<doc id="800906" url="https://pl.wikipedia.org/wiki?curid=800906" title="Karolinów (Bilska Wola)">
Karolinów (Bilska Wola)

Karolinów – przysiółek wsi Bilska Wola w Polsce, położony w województwie łódzkim, w powiecie piotrkowskim, w gminie Sulejów.
W latach 1975–1998 przysiółek administracyjnie należał do województwa piotrkowskiego.

</doc>
<doc id="800907" url="https://pl.wikipedia.org/wiki?curid=800907" title="Annei">
Annei

 – 3. cesarz Japonii, według tradycyjnego porządku dziedziczenia.
Annei był synem Suizeia i jego żony . Według Kojiki za życia nosił imię . Annei panował od 31 sierpnia 549 p.n.e. do 17 stycznia 510 p.n.e. Osiadł we dworze Ukiana w okręgu Katashio. Pojął za żonę z rodu zarządców okręgu Shiki. Miał z nią trzech synów:
Zgodnie z Kojiki przeżył 49 lat, co jest sporą różnicą w porównaniu z danymi biograficznymi z Nihongi. Mauzoleum cesarza Annei znajduje się w Kashihara. Nazywa się ono "Unebi-yama no hitsujisaru Mihodo no i no e no misasagi".

</doc>
<doc id="800908" url="https://pl.wikipedia.org/wiki?curid=800908" title="Kwakerfeller">
Kwakerfeller



</doc>
<doc id="800913" url="https://pl.wikipedia.org/wiki?curid=800913" title="Swift Current Broncos">
Swift Current Broncos

Swift Current Broncos – juniorska drużyna hokejowa grająca w WHL w dywizji wschodniej, konferencji wschodniej. Drużyna ma swoją siedzibę w Swift Current w Kanadzie.
30 grudnia 1986 roku w wypadku autobusu w drodze na mecz zginęli czterej zawodnicy drużyny: Trent Kresse, Scott Kruger, Chris Mantyka i Brent Ruff. Celem ich upamiętnienia władze ligi ustanowiły nagrodę Four Broncos Memorial Trophy przyznawaną najlepszemu zawodnikowi sezonu WHL.

</doc>
<doc id="800917" url="https://pl.wikipedia.org/wiki?curid=800917" title="Aleksandra Polisiewicz">
Aleksandra Polisiewicz

Aleksandra Polisiewicz (ur. 1974 w Katowicach) – polska artystka i performerka. Pseudonim artystyczny Aleka Polis.
Absolwentka Instytutu Sztuki Uniwersytetu Śląskiego w Cieszynie. Od 2012 studia doktoranckie na Uniwersytecie Artystycznym w Poznaniu. W 2002 i 2006 otrzymała Stypendium Ministra Kultury i Dziedzictwa Narodowego. W swoich pracach wykorzystuje m.in. wizualizacje przy użyciu animacji komputerowej, wykonywała także prezentacje multimedialne dla Centrum Sztuki Współczesnej Zamek Ujazdowski w Warszawie.
Twórczość.
Artystka radykalna. Feministka. W swoich realizacjach Aleka posługuje się wideo, fotografią cyfrową, tworzy animacje, filmy dokumentalne. Jej (post)krytyczna twórczość otwiera pole do refleksji na temat rekonstrukcji tożsamości, czy lepiej podmiotowości, w przestrzeni kontrolowanej przez szeroko pojętą władzę. Prace Polisiewicz, tworzone z pełną świadomością porażki poszukiwania krytycznego dyskursu, otwierają przestrzeń dla nieobciążonej propagandą interpretacji. 
W realizacji "Suka" (2003-2004) przedstawiła trzy konstrukcje kobiecej tożsamości proponowane przez różne odmiany totalitaryzmu. Pokazała, w jaki sposób faszyzm, komunizm, kapitalizm określają wygodne dla swojego istnienia modele zachowań.
"Stygma" (2005), found footage`owa prezentacja składająca się z fragmentów filmu Chłopi, przedstawia napiętnowanie, z jakim spotykają się jednostki wykraczające poza ustalone w społeczeństwie reguły. Zazwyczaj są to: tzw. normy obyczajowe ustalane przez władzę reprezentowaną przez rodzinę, rząd, kościół. Każde odstępstwo jest agresywnie tępione, a ostatni bastion oporu - własne ciało spotyka się ze zdecydowanym atakiem. Paradoksalnie, reakcje na agresję otoczenia polegające na odwzajemnieniu przemocy są potępiane przez samych ją generujących. Autoagresja staje się tu formą obrony. Praca z cyklu "IBM Dedicated" (2004) przedstawia proces powstawania tytułowego napisu na własnym ciele artystki. Krwawe znaki przypominają o kontroli ciała przez różnego typu technologie. Koncern, którego podstawą rozwoju był totalitarny system faszystowski, w epoce postindustrialnej uzyskał formę niezwykle skutecznego narzędzia władzy. Sprytnie przybrał on formę twórcy pozornie przyjaznej technologii. Piętnowanie ciała przez władzę, czyli zdobywanie kontroli nad tym, co prywatne, odbywa się dziś w bardziej wysublimowany sposób - przy użyciu nowoczesnych narzędzi cyfrowych. Nie znaczy to jednak, że jest to mniej groźne niż bezpośrednie zagrożenie organizmu. 
Sprawowanie władzy za pośrednictwem organizowania przestrzeni społecznej przy pomocy nośnych idei i architektury będącej ich reprezentacją jest przedmiotem najnowszej pracy Aleki. "Wartopia" (2006) – symulacja idealnego miasta skonstruowana według dokładnych wytycznych ideologii powstała na podstawie odnalezionych przez artystkę oryginalnych faszystowskich i stalinowskich planów przebudowy Warszawy. Polisiewicz stworzyła wirtualną przestrzeń reprezentacji opresji, której możemy doświadczyć bez większego uszczerbku. 
W ramach Syren TV współpracuje z filozofką, fotografką, filmówką i równie zagorzałą feministką Ewą Majewską. Razem produkują filmy dokumentalne o polskiej rzeczywistości polityczno-społecznej podlegającej presji środowisk narodowo-szowinistyczno-faszyzujacych. W ramach współpracy z Obiegiem, w 2005 r. Polisiewicz założyła w Polsce pierwszą wernisażową telewizję internetową OBIEG.TV.
Mieszka i pracuje w Warszawie.

</doc>
<doc id="800920" url="https://pl.wikipedia.org/wiki?curid=800920" title="Piaszno Małe">
Piaszno Małe

Piaszno Małe (kaszb. "Małé Piôszno", niem. "Klein Pyaschen") – osada kaszubska w Polsce położona na Pojezierzu Bytowskim (na skraju północnego obrzeża regionu Kaszub zwanego Gochami), w województwie pomorskim, w powiecie bytowskim, w gminie Tuchomie nad południowym brzegiem jeziorem Piaszno. Osada wchodzi w skład sołectwa Piaszno. W kierunku wschodnim znajduje się wzniesienie "Siemierzycka Góra" (256 m n.p.m.).
W latach 1975–1998 miejscowość administracyjnie należała do województwa słupskiego.

</doc>
<doc id="800921" url="https://pl.wikipedia.org/wiki?curid=800921" title="Halle Open">
Halle Open

Halle Open, właściwie Terra Wortmann Open, dawniej "Gerry Weber Open", "Noventi Open" – męski turniej tenisowy kategorii ATP Tour 500 (w latach 2009–2014 należący do serii ATP World Tour 250) zaliczany do cyklu ATP Tour. Rozgrywany na kortach trawiastych w niemieckim Halle od 1993 roku.

</doc>
<doc id="800923" url="https://pl.wikipedia.org/wiki?curid=800923" title="Gateway Mobile Services Switching Centre">
Gateway Mobile Services Switching Centre

Centrala dostępowa – GMSC (Gateway Mobile Services Switching Centre)
Węzeł sieci GSM (także UMTS) wyposażony w specyficzną funkcjonalność sieciową, pozwalającą na kierowanie przychodzących połączeń do odpowiedniej centrali systemu ruchomego MSC (a więc tej, która w danym momencie obsługuje wzywanego abonenta). Funkcjonalność ta polega na wysłaniu zapytania (interrogation) do rejestru abonentów własnych HLR i uzyskaniu wstępnej informacji o położeniu wzywanego abonenta. GMSC służy zatem jako jednokierunkowa „bramka” łącząca sieci zewnętrzne (PSTN, ISDN) z siecią komórkową.
Nieco dziwną, ale logiczną konsekwencją ruchomości użytkowników jest fakt, że również połączenia wewnętrzne w sieci komórkowej muszą być kierowane przez GMSC. Dzieje się tak dlatego, że tylko ten węzeł sieci posiada możliwość wysłania zapytania do bazy HLR o aktualne położenie wzywanego abonenta.
Funkcjonalność GMSC nie jest potrzebna jedynie w przypadku połączenia wychodzącego z sieci komórkowej do innych sieci stałych, takich jak PSTN lub ISDN. W tym przypadku jakakolwiek centrala MSC może skierować połączenie do odpowiedniej centrali tranzytowej w sieci stałej.
Należy podkreślić, że w wielu implementacjach centrala MSC może być wyposażona w funkcjonalność GMSC poprzez dodanie odpowiedniego oprogramowania. Stąd też w niektórych sieciach przyjęto zasadę, iż każda centrala MSC stanowi jednocześnie centralę dostępową sieci.
Centrala dostępowa systemu ruchomego GMSC używana jest tylko dla ruchu wykorzystującego komutację łączy, dlatego wprowadzenie GPRS nie ma na nią żadnego wpływu.

</doc>
<doc id="800925" url="https://pl.wikipedia.org/wiki?curid=800925" title="Edmonton Oil Kings">
Edmonton Oil Kings

Edmonton Oil Kings – juniorska drużyna hokejowa grająca w WHL w dywizji centralnej, konferencji wschodniej. Drużyna ma swoją siedzibę w Edmonton w Kanadzie
Został założony w 2007. Drużyna rozgrywa mecze w hali Rexall Place.

</doc>
<doc id="800930" url="https://pl.wikipedia.org/wiki?curid=800930" title="Rafał Zbieć">
Rafał Zbieć

Rafał Zbieć (ur. 15 lipca 1973 w Siedlcach) – polski aktor kabaretowy, jeden z członków warszawskiego Kabaretu Moralnego Niepokoju. Absolwent polonistyki na Uniwersytecie Warszawskim.
Życiorys.
Pracował w agencji reklamowej, a także jako dziennikarz w "Życiu", "Gazecie Wyborczej" (jako dziennikarz stołeczny).

</doc>
<doc id="800933" url="https://pl.wikipedia.org/wiki?curid=800933" title="Oblężenie Borysowa">
Oblężenie Borysowa

Oblężenie Borysowa - oblężenie, które miało miejsce od połowy lipca do początku sierpnia 1660 roku podczas wojny polsko-rosyjskiej (1654–1667).
Przebieg.
Armia polsko-litewska między 10 a 15 lipca dotarła pod twierdzę Borysów leżącą nad Berezyną. Twierdzy bronił garnizon rosyjski w sile 900 piechoty. Ponieważ Rzeczpospolita zamierzała przenieść swe działania na wschód, Stefan Czarniecki doszedł do wniosku, że dla zabezpieczenia linii komunikacyjnych wojsk polskich i litewskich zdobycie Borysowa jest konieczne. Z braku piechoty i artylerii musiał ograniczyć się do blokowania twierdzy. Rozesłał przy tym liczne podjazdy, z których grupa Połubińskiego zajęła Orszę, Kopyś i Szkłów. Michał Pac otrzymał rozkaz od króla Jana Kazimierza by ruszył Czarnieckiemu na pomoc. Ten jednak rozkaz zignorował i zebrane 8 lipca pod Wiłkomierzem wojska zamiast pod Borysów skierował na Wilno, które obległ 13 lipca. Wobec faktu, że Michał Pac nie reagował ani na rozkazy królewskie, ani na prośby Czarnieckiego, oraz wobec szczupłości sił, trzeba było zrezygnować z dalszego oblężenia. W pierwszej dekadzie sierpnia Stefan Czarniecki porzucił Borysów i ruszył pod Mohylew.
Borysów wrócił pod władzę Rzeczypospolitej dopiero w roku 1662.

</doc>
<doc id="800936" url="https://pl.wikipedia.org/wiki?curid=800936" title="Rasul Allah">
Rasul Allah



</doc>
<doc id="800938" url="https://pl.wikipedia.org/wiki?curid=800938" title="Kootenay Ice">
Kootenay Ice

Kootenay Ice – juniorska drużyna hokejowa grająca w WHL w dywizji centralnej, konferencji wschodniej. Drużyna ma swoją siedzibę w Cranbrook w Kanadzie.

</doc>
<doc id="800942" url="https://pl.wikipedia.org/wiki?curid=800942" title="Mikuni Shimokawa">
Mikuni Shimokawa

 – japońska piosenkarka i autorka tekstów J-pop. 
Najbardziej znana ze swoich piosenek wykorzystanych w anime, między innymi piosenki otwierające i kończące serie "Full Metal Panic!". Potrafi graċ na pianinie. Na początku należała do żeńskiego zespołu Checkicco.
 

</doc>
<doc id="800944" url="https://pl.wikipedia.org/wiki?curid=800944" title="Abaco Wielkie">
Abaco Wielkie



</doc>
<doc id="800947" url="https://pl.wikipedia.org/wiki?curid=800947" title="Lethbridge Hurricanes">
Lethbridge Hurricanes

Lethbridge Hurricanes – juniorska drużyna hokejowa grająca w WHL w dywizji centralnej, konferencji wschodniej. Drużyna ma swoją siedzibę w Lethbridge w Kanadzie.

</doc>
<doc id="800953" url="https://pl.wikipedia.org/wiki?curid=800953" title="Chocimierz">
Chocimierz

Chocimierz (kaszb. "Chòczëmiérz") – osada kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Tuchomie,
Miejscowość położona przy drodze krajowej nr 20 ze Stargardu do Gdyni, wchodzi w skład sołectwa Tuchomie.
W latach 1975–1998 miejscowość administracyjnie należała do województwa słupskiego.

</doc>
<doc id="800955" url="https://pl.wikipedia.org/wiki?curid=800955" title="Aban Kunanbajew Ibrahim">
Aban Kunanbajew Ibrahim



</doc>
<doc id="800956" url="https://pl.wikipedia.org/wiki?curid=800956" title="Christopher Fowler">
Christopher Fowler

Christopher Fowler (ur. 26 marca 1953 w Londynie, zm. 3 marca 2023 tamże) – angielski pisarz, autor horrorów i powieści kryminalnych. W Polsce znany głównie z serii książek o Arthurze Bryancie i Johnie Mayu, policjantach z Wydziału Przestępstw Osobliwych – elitarnej jednostki policji, zajmującej się najbardziej dziwnymi i skomplikowanymi sprawami w dziejach brytyjskiej kryminalistyki na przestrzeni ostatnich sześćdziesięciu lat.

</doc>
<doc id="800957" url="https://pl.wikipedia.org/wiki?curid=800957" title="Digor">
Digor

Digor – tradycyjna dyscyplina sportu, która jest powszechnie uprawiana w Bhutanie. Jej zasady są bardzo podobne do pchnięcia kulą. Razem z łucznictwem jest ona uważana za bhutański sport narodowy. 

</doc>
<doc id="800958" url="https://pl.wikipedia.org/wiki?curid=800958" title="Delray Beach Open">
Delray Beach Open

Delray Beach Open, właściwie Delray Beach Open By Vitacost.com – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach twardych w amerykańskim Delray Beach od 1999 roku. W latach 1993–1998 zawody odbywały się w Coral Springs.

</doc>
<doc id="800960" url="https://pl.wikipedia.org/wiki?curid=800960" title="Aviemore">
Aviemore

Aviemore (gael. "An Aghaidh Mhòr") – miejscowość w Szkocji. Znajduje się w Highlands w okolicach drogi A9. Znajduje się tu jeden z popularniejszych ośrodków sportów zimowych.
Linki zewnętrzne.
Strona Aviemore

</doc>
<doc id="800961" url="https://pl.wikipedia.org/wiki?curid=800961" title="In My Mind">
In My Mind

In My Mind – debiutancki solowy album studyjny Pharrella Williamsa. Data jego wydania przekładana była kilkakrotnie, ostatecznie wydany został 25 lipca 2006 roku nakładem wytwórni Star Trak Entertainment. Na płycie znalazło się 15 autorskich nagrań Pharrella, a gościnnie pojawiają się: Gwen Stefani, Slim Thug, Snoop Dogg, Jay-Z, Nelly, Kanye West, Pusha T oraz Lauren. Stylistycznie album "In My Mind" można podzielić na 2 części: hiphopową - z mocnymi, ostrymi podkładami i wsparciem raperów, oraz część R&amp;B - romantyczną i balladową.
Album zadebiutował na 3. miejscu listy Billboard 200, sprzedając się do marca 2014 roku w liczbie 406 tysięcy egzemplarzy (według Nielsen SoundScan). Główny singiel, „Can I Have It Like That” z gościnnym udziałem Gwen Stefani, doszedł do 49. miejsca na liście Hot 100. W 2007 roku album był nominowany do nagrody Grammy w kategorii: Best Rap Album, jednak wyróżnienie to otrzymał Ludacris za krążek "Release Therapy".
Lista utworów.
Lista według AllMusic:

</doc>
<doc id="800962" url="https://pl.wikipedia.org/wiki?curid=800962" title="Medicine Hat Tigers">
Medicine Hat Tigers

Medicine Hat Tigers – juniorska drużyna hokejowa grająca w WHL w dywizji centralnej, konferencji wschodniej. Drużyna ma swoją siezibę w Medicine Hat w Kanadzie.

</doc>
<doc id="800964" url="https://pl.wikipedia.org/wiki?curid=800964" title="Prosaki">
Prosaki

Prosaki (łac. "milia") – naskórkowe lub podnaskórkowe cysty zastoinowe powstałe w następstwie nadmiernego rogowacenia ujść mieszków włosowych z retencją mas łojowo-rogowych. Objawiają się jako drobne grudki średnicy 1–2 mm, barwy białej lub białożółtej, perłowo opalizujące. Charakterystyczne są dla okresu noworodkowego i samoistnie ustępują w miarę dojrzewania gruczołów łojowych (2-4 tygodnie), ale mogą pojawić się w każdym wieku. Lokalizują się przede wszystkim na czole (w szczególności na łukach brwiowych), policzkach, nosie, na prąciu (głównie w wieku młodzieńczym).

</doc>
<doc id="800967" url="https://pl.wikipedia.org/wiki?curid=800967" title="Prosak">
Prosak



</doc>
<doc id="800974" url="https://pl.wikipedia.org/wiki?curid=800974" title="Red Deer Rebels">
Red Deer Rebels

Red Deer Rebels – juniorska drużyna hokejowa grająca w WHL w dywizji centralenej, konferencji wschodniej. Drużyna ma swoją siedzibę w Red Deer w Kanadzie.

</doc>
<doc id="800975" url="https://pl.wikipedia.org/wiki?curid=800975" title="Abakańskie Góry">
Abakańskie Góry



</doc>
<doc id="800976" url="https://pl.wikipedia.org/wiki?curid=800976" title="Jezioro Wulpińskie">
Jezioro Wulpińskie

Jezioro Wulpińskie ("Tomaszkowskie, Dorotowskie", dawniej "Wulpynk") – jezioro na Pojezierzu Olsztyńskim, kilka kilometrów na południowy zachód od Olsztyna. Nad jeziorem znajdują się wsie: Dorotowo, Tomaszkowo, Majdy (Mojdy), Kręsk.
Dane:
Jezioro składa się z dwóch części, połączonych cieśniną szerokości ok. 100 m. Cieśnina ta dawniej nazywana była "Szyja". We wschodniej części jeziora znajduje się osiem wysp i wysepek pokrytych lasem liściastym. Największą wyspę (7 ha) od najdawniejszych czasów nazywano Baciów Ostrów, później Petrykowski Ostrów. Z początkiem XX wieku na wyspie tej utworzono miejsce wycieczkowo-rozrywkowe i nadano nazwę wyspie "Herta" (Dorotowski Ostrów, niem. "Herta-Insel"). Wybudowano dwie sale taneczne, restaurację i muzeum regionalne.
Inne wyspy nazywano: Łórbonki, Sitowe Góry, Geców Ostrów, Wojdowski Ostrów, Kampa. Najważniejsze półwyspy nosiły nazwy: Klampa, Raczak, Kejsów Róg, Kraniki Ostrów. Nazwy zatok (z końca XIX w.): Zielski Kąt (wiejski), Szylków Kąt, Pelnoga.
Brzegi wschodniej części jeziora są płaskie lub lekko wzniesione, natomiast brzegi zachodniej strony są stosunkowo wysokie i strome. Od strony południowo-zachodniej wypływa rzeka Giłwa, na zachód od wsi Kręsk w głębokim jarze wypływa strumień. Jezioro otoczone jest polami uprawnymi i łąkami oraz działkami osadniczymi, tylko miejscami znajdują się kępy leśne.
Jezioro Wulpińskie to sielawowy typ jeziora, występuje szczupak, węgorz, sieja.

</doc>
<doc id="800980" url="https://pl.wikipedia.org/wiki?curid=800980" title="Podwłodzimierzów">
Podwłodzimierzów

Podwłodzimierzów – część miasta Sulejów w województwie łódzkim, w powiecie piotrkowskim.
W latach 1975–1998 miejscowość administracyjnie należała do województwa piotrkowskiego.

</doc>
<doc id="800985" url="https://pl.wikipedia.org/wiki?curid=800985" title="Jan Riesenkampf">
Jan Riesenkampf

Jan Riesenkampf (ur. 1963 w Zabrzu) – polski poeta, pisarz i tłumacz. 
Zadebiutował w 1992 tomikiem "Koszula". Następnie wydał tomiki: "Wybrane" (1999), "janriesenkampf.com" (2002), "Zwykły poeta" (2005). Napisał sztukę teatralną "Żegnaj Minotaurze" Śpiewał swoją poezję na festiwalu w Brwinowie, Klubie Stodoła, Lochu Camelot itp.
Tłumacz twórczości Bułata Okudżawy, Jacques'a Brela, Mariny Cwietajewej, Konstandinosa Kawafisa, Andrieja Rozenbauma i Lluísa Llacha (m.in. "L’estaca", "Insubmis"). Autor nowego przekładu Międzynarodówki na język polski, wydrukowanego w "Lampie".
Drukowany m.in. w pismach "Nowy Nurt", "FA-ART", "Lampa i Iskra Boża", "Lampa".
Mieszka w Warszawie. Wielokrotnie podejmował studia na Uniwersytecie Warszawskim.

</doc>
<doc id="800986" url="https://pl.wikipedia.org/wiki?curid=800986" title="Tesmarówka">
Tesmarówka

Tesmarówka – nieoficjalna nazwa przysiółka wsi Trzebiatkowa w Polsce na Pojezierzu Bytowskim położona w województwie pomorskim, w powiecie bytowskim, w gminie Tuchomie.
Miejscowość położona jest przy trasie nieistniejącej już linii kolejowej (Lębork-Bytów-Miastko), 0,6 km na południowy wschód od drogi krajowej nr 20 ze Stargardu do Gdyni.
Osada wchodzi w skład sołectwa Trzebiatkowa.
W latach 1975–1998 miejscowość administracyjnie należała do województwa słupskiego.

</doc>
<doc id="800989" url="https://pl.wikipedia.org/wiki?curid=800989" title="Marc Cohn">
Marc Cohn

Marc Cohn (ur. 5 lipca 1959 w Cleveland w stanie Ohio) - amerykański wokalista, pianista, kompozytor, autor tekstów, producent nagrań, twórca przeboju "Walking in Memphis" (coverowanego m.in. przez Cher) z debiutanckiego albumu zatytułowanego własnym imieniem i nazwiskiem (wyd. 1991); laureat nagrody Grammy w kategorii Best New Artis za 1992 rok; żonaty z popularną prezenterką telewizyjną Elizabeth Vargas, mają dwóch synów; Cohn ma również syna i córkę z pierwszego małżeństwa.
Historia.
Jego ojciec pracował jako farmaceuta. W młodości Cohn pasjonował się twórczością takich autorów jak Van Morrison, Joni Mitchell i Jackson Browne i pod wpływem ich ballad już w wieku 10 lat pisał inspirowane nimi piosenki. W szkolnych zespołach udzielał się jako pianista. Chciał zostać muzykiem estradowym, lecz sugestie ojca oraz macochy zachęciły go do studiowania psychologii. Po uzyskaniu dyplomu śpiewał swoje utwory w barach oraz klubach folkowych w Cleveland i Los Angeles. W 1981 zamieszkał w Nowym Jorku i utrzymywał się jako piosenkarz w nagraniach demo. W tej roli miał okazję współpracować ze znanymi w tych czasach twórcami muzyki rozrywkowej, do których zaliczali się Jim Webb oraz para Jerry Leiber i Mike Stoller. Od czasu do czasu angażował się w sesje nagraniowe jako pianista m.in. w trakcie nagrywania płyty Tracy Chapman pt. "Crossroads". Cohn założył grupę The Supreme Court, która zawierała sekcję instrumentów dętych. Największym sukcesem tego zespołu stał się występ na weselu Caroline Kennedy w Hyannis Port. 
W poszukiwaniu natchnienia do piosenek udał się w szereg podróży po kraju. W Hollywood w stanie Arkansas, niewielkiej osadzie przy autostradzie 61 (unieśmiertelnionej w balladzie Boba Dylana pt. "Highway 61 Revisited") poznał wiekową Murzynkę. Pełnym słodyczy głosem śpiewała grając na rozklekotanym pianinie pieśni z gatunku gospel i blues, a także wykonywała repertuar Hoagy Carmichaela. Spotkanie to posłużyło Cohnowi jako inspiracja do napisania softrockowej ballady "Walking in Memphis". Dzięki temu utworowi podpisał w 1989 kontrakt z firmą Atlantic. Praca nad debiutanckim albumem przebiegała najpierw w Los Angeles pod okiem producenta Davida Kershenbauma, lecz wyniki nie przekonały Marca Cohna. Po powrocie do Nowego Jorku rozpoczął pracę od podstaw z nowym producentem, którym był Ben Wisch. Wiosną 1991 miała miejsce premiera albumu "Marc Cohn", po czym artysta wyruszył w ogólnokrajową trasę koncertową. W nagraniach płyty wzięło udział wielu muzyków, lecz na koncertach towarzyszył mu tylko gitarzysta Jeff Pilar. Jak podaje Wiesław Weiss, "zdobył uznanie i popularność jako twórca romantycznych ballad, często o autobiograficznym wydźwięku, niekiedy zabarwionych sarkazmem, jak piosenki Randy'ego Newmana, wykonywanych głównie z akompaniamentem fortepianu, śpiewanych jakby głosem Chrisa Rei (Strangers In A Car), Paula Simona (True Companion), Robbiego Robertsona (Perfect Love) czy Toma Waitsa (Walking in Memphis)".
Piosenka "Silver Thunderbird" była pisana latami i przechodziła przez wiele poprawek. Miała ona stanowić próbę rozrachunku z ojcem, który jako posiadacz małej apteki w Cleveland nie potrafił poradzić sobie w życiu i zatroszczyć się o rodzinę, przez co zmarł w długach. Później Marc Cohn sięgnął po twórczość pisarza Williego Lomana. Utwór "True Companion" był humorystyczną opowieścią o nostalgią za obrazem miłości idealnej. Za najlepszą z piosenek Marc Cohn uznał "Perfect Love", w której opisał historię małżeństwa swego brata na tle dziejów USA lat 60. W jej nagraniu udział wziął James Taylor. Poza autorskimi piosenkami na albumie "Marc Cohn" znalazła się przeróbka "29 Ways" Williego Dixona. W 1993 Cochn wydał następną płytę utrzymaną w podobnej stylistyce. Gościnnie wystąpili w niej David Crosby i Graham Nash. Zawierała ona nie tylko nastrojowe ballady ("Rest For The Weary", "The Things We've Handed Down"), ale też subtelne pastisze rhytm and blues w rodzaju "Baby King" lub "Paper Walls".

</doc>
<doc id="800994" url="https://pl.wikipedia.org/wiki?curid=800994" title="Plymouth (Michigan)">
Plymouth (Michigan)

Plymouth – miasto leżące w Stanach Zjednoczonych w stanie Michigan w hrabstwie Wayne.
Zajmuje powierzchnię 5,8 km². W 2000 r. miasto zamieszkiwało 9022 osób.

</doc>
<doc id="800997" url="https://pl.wikipedia.org/wiki?curid=800997" title="Abasiyanik Sait Faik">
Abasiyanik Sait Faik



</doc>
<doc id="801010" url="https://pl.wikipedia.org/wiki?curid=801010" title="37 Dywizja Piechoty (LWP)">
37 Dywizja Piechoty (LWP)

37 Dywizja Piechoty (37 DP) – związek taktyczny piechoty Wojska Polskiego przewidziany do sformowania w planie mobilizacyjnym „PM-53”.
37 Dywizja Piechoty nie istniała w czasie pokoju. Była związkiem taktycznym przewidzianym do sformowania w planie mobilizacyjnym „PM-53” na bazie oddziałów 2 Warszawskiej Dywizji Piechoty w Częstochowie według etatów Nr 02/29-02/53 dywizji piechoty typu „B”. Zgodnie z założeniami planu „PM-53” dywizja miała wejść w skład 4 Korpusu Armijnego.

</doc>
<doc id="801011" url="https://pl.wikipedia.org/wiki?curid=801011" title="Wojciech Orszulak">
Wojciech Orszulak

Wojciech Orszulak – członek oraz menadżer Kabaretu Moralnego Niepokoju, absolwent matematyki na Uniwersytecie Warszawskim. Razem z Bartłomiejem Krauzem pełni w kabarecie funkcję członka zespołu muzycznego, a także kompozytora utworów.
Jest także wokalistą i gitarzystą zespołu Des Moines.

</doc>
<doc id="801015" url="https://pl.wikipedia.org/wiki?curid=801015" title="Cecil Bødker">
Cecil Bødker

Cecil Bødker (ur. 27 marca 1927 we Fredericii, zm. 19 kwietnia 2020) – duńska pisarka.
Najwięcej sławy przysporzyła jej stworzona przez nią postać Silasa. Jest autorką książki "Jerutte z Lisiej Polany".
Nagrody:

</doc>
<doc id="801017" url="https://pl.wikipedia.org/wiki?curid=801017" title="Podwyższenie">
Podwyższenie



</doc>
<doc id="801018" url="https://pl.wikipedia.org/wiki?curid=801018" title="Josef Ebers">
Josef Ebers



</doc>
<doc id="801019" url="https://pl.wikipedia.org/wiki?curid=801019" title="34 Dywizja Piechoty (LWP)">
34 Dywizja Piechoty (LWP)

34 Dywizja Piechoty (34 DP) – związek taktyczny piechoty Wojska Polskiego przewidziany do sformowania w planie mobilizacyjnym „PM-53”.
34 Dywizja Piechoty nie istniała w czasie pokoju. Była związkiem taktycznym przewidziany do sformowania w planie mobilizacyjnym „PM-53” na bazie oddziałów 3 Pomorskiej Dywizji Piechoty w Siedlcach. Zgodnie z założeniami planu „PM-53” dywizja miała wejść w skład 4 Korpusu Armijnego.

</doc>
<doc id="801020" url="https://pl.wikipedia.org/wiki?curid=801020" title="Falstart">
Falstart

Falstart – w sporcie przewinienie polegające na przedwczesnym (najczęściej przed sygnałem do startu, lub po sygnale, lecz w czasie zbyt krótkim by ludzki umysł zdążył odebrać i przetworzyć sygnał dźwiękowy) rozpoczęciu konkurencji przez zawodnika.
W zależności od konkurencji i regulaminu zawodów, popełnienie falstartu może skutkować natychmiastową dyskwalifikacją, ostrzeżeniem, po którym ponowne popełnienie falstartu skutkuje dyskwalifikacją, lub inną karą nałożoną na zawodnika lub drużynę.
Falstarty najczęściej występują w sportach w których konkurencja odbywa się na czas - biegach, pływaniu, wyścigach samochodowych, żeglarstwie itp., w których przedwczesne rozpoczęcie konkurencji daje nieuczciwą przewagę zawodnikowi.
Falstart w sportach, w których sygnał startu podaje wystrzałem (np. z pistoletu startowego) sygnalizowany jest przez drugi wystrzał startera.
W zawodach lekkoatletycznych za falstart według przepisów IAAF uważane jest rozpoczęcie konkurencji wcześniej niż 0,1 sekundy po sygnale startera. W 2003 IAAF wprowadziła zasadę, że po falstarcie dowolnego zawodnika ostrzegani są wszyscy uczestnicy konkurencji, a kolejny falstart powoduje dyskwalifikację niezależnie od tego, kto go popełni. Wcześniej zdyskwalifikowany mógł być jedynie zawodnik który dwukrotnie popełnił falstart. Od 2010 każdy falstart skutkuje dyskwalifikacją.

</doc>
<doc id="801026" url="https://pl.wikipedia.org/wiki?curid=801026" title="40 Dywizja Piechoty (LWP)">
40 Dywizja Piechoty (LWP)

40 Dywizja Piechoty (40 DP) – związek taktyczny piechoty Wojska Polskiego przewidziany do sformowania w planie mobilizacyjnym „PM-53”.
40 Dywizja Piechoty nie istniała w czasie pokoju. Była związkiem taktycznym przewidziany do sformowania w planie mobilizacyjnym „PM-53” na bazie oddziałów 6 Pomorskiej Dywizji Piechoty w Krakowie. Zgodnie z założeniami planu „PM-53” dywizja miała wejść w skład 4 Korpusu Armijnego.

</doc>
<doc id="801027" url="https://pl.wikipedia.org/wiki?curid=801027" title="Spalony (futbol amerykański)">
Spalony (futbol amerykański)



</doc>
<doc id="801029" url="https://pl.wikipedia.org/wiki?curid=801029" title="Kopacz">
Kopacz



</doc>
<doc id="801036" url="https://pl.wikipedia.org/wiki?curid=801036" title="Plan Pabsta">
Plan Pabsta

Plan Pabsta (niem. "Pabst-Plan") – plan urbanistyczny dla miasta Warszawy z czasów II wojny światowej, będący obok innych projektów elementem polityki niemieckiej w stosunku do stolicy Polski w latach 1939–1945.
Obecnie ustalenie rzeczywistego zasięgu tzw. planu Pabsta, w wielu źródłach historycznych odnoszącego się umownie do całości zamierzeń nazistowskiej urbanistyki w Warszawie w latach 1939–1945 (niektóre opinie sugerują, iż nazwę plan Pabsta należy odnosić tylko do projektu z 1942), jest problematyczne – projekty niemieckie odnośnie do Warszawy były wielokrotnie korygowane i przekształcane w latach okupacji, co uniemożliwia precyzyjną ocenę zasięgu tych zamierzeń.
Wersja „planu Pabsta” (współautorstwa Pabsta, Grossa i Nurnbergera) z 1940 przechowywana jest w archiwach Instytutu Pamięci Narodowej. Oryginał „planu Pabsta” z 1942 wraz z dokumentacją znajduje się obecnie w Archiwum Państwowym m.st. Warszawy.
Założenia urbanistyczne z 1940.
Po zajęciu Warszawy przez wojska niemieckie 28 września 1939, Friedrich Pabst, ówczesny kierownik Urzędu Budownictwa Rzeszy, został mianowany 1 października 1939 naczelnym architektem miasta Warszawy. Na polecenie generalnego gubernatora Hansa Franka, który uzyskał aprobatę Adolfa Hitlera odnośnie do planów w stosunku do Warszawy, w szczególności w kwestii nieodbudowywania miasta – w grudniu 1939 przystąpiono do opracowywania planów zniszczenia większości powierzchni zabudowanej metropolii i przekształcenia jej w podrzędny ośrodek tranzytowy. Z polecenia niemieckiego prezydenta Warszawy Oskara Rudolfa Dengela projekt przygotował nazistowski architekt Hubert Groß sprowadzony z Würzburga.
Planowanemu nowemu ośrodkowi miejskiemu miano nadać nazwę „Nowe niemieckie miasto Warszawa” (niem. "Die neue Deutsche Stadt Warschau"). Plan przewidywał dwa etapy, planowe wyburzanie miasta nazywane eufemistycznie „rozbiórką polskiego miasta” (niem. "Der Abbau der Polen-Stadt") oraz „budowę miasta niemieckiego” (niem. "Der Aufbau der Deutschen Stadt"). Planowano również dziesięciokrotnie zmniejszyć liczbę mieszkańców do 100 tys. lub 130 tys. osób (przed wojną Warszawa liczyła ok. 1,3 miliona ludności), na Pradze miał znajdować się obóz dla ok. 30 tys. ludności polskiej lub, jak podają inni autorzy, 80 tys. niewolniczej ludności polskiej.
Dodatkowo realizowano inne projekty których celem była zmiana charakteru i przeznaczenia Warszawy. Docelowo zamierzano stopniowo przekształcić miasto w ośrodek produkcyjny na potrzeby armii niemieckiej – od września 1940 do czerwca 1941 administracja niemiecka Warszawy realizowała tzw. plan Otto, który miał na celu rozbudowę infrastruktury zbrojeniowej, głównie fabryk broni i węzła kolejowego oraz budowę nowych koszar dla Wehrmachtu. Plan ten był jedną z wielu korekt pierwotnych założeń tzw. planu Pabsta – opartego na projektach Grossa i Nurnbergera, zmierzających do stopniowego zniszczenia miasta Warszawy.
Nowe niemieckie miasto Warschau.
Docelowe zamierzenia urbanistyczne, łączące nazistowskie projekty z 1940 i 1942, wpisywały się w ogólne założenia większego nazistowskiego założenia przesiedleńczo-germanizacyjnego, Generalnego Planu Wschodniego. W celu realizacji projektu Niemcy zamierzali wysiedlić większość ludności Warszawy do obozów koncentracyjnych, poddawać ich eksterminacji w kompleksie obozowym KL Warschau funkcjonującym od 1943 na lewobrzeżnej części miasta, oraz wyburzyć ok. 95% zabudowy stolicy. Zamierzano pozostawić ul. Krakowskie Przedmieście, przemianowując ją na "Siegesstraße" (ulica Zwycięstwa) oraz Aleje Jerozolimskie, której nadano by nazwę "Bahnhofsstraße" (ulica Dworcowa). Stare Miasto w Warszawie zamierzano pozostawić jako dowód rzekomej "„ciągłości niemieckiego osadnictwa”" na wschodzie. Z kolei plac Piłsudskiego przy Pałacu Saskim zostałby zamieniony na plac Adolfa Hitlera (niem. "Adolf-Hitler-Platz"), a Belweder na jego rezydencję.
W wyburzonym centrum stolicy Polski zamierzano postawić monumentalne budowle nazistowskie, w charakterystycznym stylu spełniającym wymogi nazistowskiej architektury stworzonej przez Alberta Speera, określanej jako uproszczony klasycyzm, m.in.:
Docelowo realizacja projektu miała na celu dziesięciokrotne zmniejszenie powierzchni zabudowy Warszawy do 6 km² w lewobrzeżnej części i 1 km² na Pradze – planowano wybudowanie nowego Dworca Centralnego i wybudowanie Dworca Towarowego w prawobrzeżnej części miasta, a także Stadionu nad Wisłą, dzielnicy willowej dla elity niemieckiej na południe od miasta oraz przebudowę portu Praskiego.
Opinie urbanistów.
W opinii autorów raportu opracowanego na zlecenie prezydenta Warszawy Lecha Kaczyńskiego z 2004, pt. "Straty wojenne Warszawy 1939–1945. Raport", m.in. architekta prof. Krzysztofa Pawłowskiego, członka Międzynarodowej Rady Zabytków i Miejsc Zabytkowych – plan zniszczenia Warszawy z 1940 "„należy do najhaniebniejszych dokumentów w dziejach cywilizacji europejskiej”".

</doc>
<doc id="801039" url="https://pl.wikipedia.org/wiki?curid=801039" title="Marie-Gaïané Mikaelian">
Marie-Gaïané Mikaelian

Marie-Gaïané Mikaelian (ur. 3 marca 1984 w Lozannie) – szwajcarska tenisistka.
Kariera sportowa.
Status zawodowy otrzymała 3 marca 2001 roku. Jest zawodniczką praworęczną z oburęcznym backhandem.
W 1998 roku zagrała pierwsze turnieje ITFu. W 1999 roku wygrała swój pierwszy turniej juniorski w Lenzerheide w Szwajcarii. Doszła do finału we francuskim Poitiers, pokonując w półfinale Justine Henin, a w decydującym meczu ulegając Hrdličkovej. Po raz pierwszy grała w kwalifikacjach do turnieju zawodowego – w Strasburgu. Pod koniec 2000 roku zadebiutowała w imprezie WTA w Filadelfii.
W 2001 roku dostała się do grona stu najlepszych tenisistek świata, odnotowując w sezonie awans o dwieście sześćdziesiąt jeden pozycji rankingowych. Osiągnęła półfinał w Taszkencie i finał w Bazylei. Zadebiutowała w wielkoszlemowym US Open oraz w turnieju WTA pierwszej kategorii w Zurychu. Tam pokonała trzynastą rakietę świata, Jelenę Diemientjewą oraz Tatianę Panową.
W 2002 roku wzięła udział we wszystkich turniejach wielkoszlemowych, na Roland Garros wygrała swój pierwszy mecz Wielkiego Szlema, pokonując w trzech setach Kuti Kis. Sklasyfikowana wśród pięćdziesięciu najlepszych tenisistek świata. Jako najwyżej rozstawiona wygrała pierwszy, i jak dotąd jedyny, turniej zawodowy w grze pojedynczej w Taszkencie. W finale wygrała z Taccianą Puczak. Była w finale w Québecu, gdzie uległa Silvii Farinie. Wygrała z Magdaleną Maleewą i Meghann Shaughnessy. W Zurychu dołożyła do kolekcji zwycięstw nad czołowymi zawodniczkami świata jeszcze jedno zwycięstwo nad Maleewą, a do tego triumf nad Anastasiją Myskiną. Poniosła porażkę w ćwierćfinale z Justine Henin.
Rok 2003 to sezon upływający pod znakiem kontuzji. W półfinale w Gold Coast pokonała Patty Schnyder i została finalistką tego turnieju, ulegając w decydującym spotkaniu Nathalie Dechy. Skreczowała w pierwszej rundzie Australian Open przeciwko Emmanuelle Gagliardi. Kontuzja wykluczyła ją z gry do turnieju w Miami w marcu. Doszła do ćwierćfinału w Stanford (przegrała z Kim Clijsters). Była w trzeciej rundzie w Berlinie i Birmingham.
Kolejne sezony to spadek rankingowy, wiele nieudanych startów, zakończonych na pierwszej rundzie, wycofanie się z turniejów z powodu kontuzji (zwłaszcza dokuczały jej ramię, nadgarstek i kostka). W 2004 roku doszła do trzeciej rundy w Charleston, w turnieju ITF osiągnęła finał. W 2005 roku jedyny zawodowy mecz wygrała na początku sezonu w Tokio, pokonując Nicole Pratt. Przegrała potem ze Swietłaną Kuzniecową. W 2006 roku wycofała się z Roland Garros z powodu kontuzji ramienia. Trzykrotnie odpadała w kwalifikacjach do amerykańskich turniejów w marcu i kwietniu.
27 stycznia 2003 sklasyfikowana na trzydziestym trzecim miejscu na liście światowej.
Jako juniorka była półfinalistką wielkoszlemowych Wimbledonu 2000 i US Open 2001.
Trenowana przez rodziców, Marguerite i Georges’a. Lubi grać na wszystkich nawierzchniach, zwłaszcza na kortach twardych. Mama jest z zawodu pielęgniarką, ojciec stomatologiem. Ma dwóch młodszych braci, Chistophera i Alexandra oraz starszą siostrę Victorię, która jest farmaceutką. Interesuje się astronomią.

</doc>
<doc id="801040" url="https://pl.wikipedia.org/wiki?curid=801040" title="Ashley Tisdale">
Ashley Tisdale

Ashley Michelle Tisdale (ur. 2 lipca 1985 w Deal) – amerykańska aktorka, piosenkarka, autorka tekstów, producentka, i modelka. Znana z roli Sharpay Evans w serii filmów "High School Musical" oraz Maddie Fitzpatrick w serialu Disneya "Nie ma to jak hotel". 
W 2006 roku została pierwszą kobietą, która zadebiutowała na liście przebojów "Billboard" Hot 100 z dwiema piosenkami jednocześnie ("What I've Been Looking For", "Bop To The Top").
Po nagrodzonej Emmy roli w "High School Musical" rozpoczęła karierę muzyczną, wydając 6 lutego 2007 swój pierwszy album, "Headstrong". Płyta zadebiutowała na 5 miejscu na liście "Billboard" 200 sprzedając się w 64 tysięcy kopii w pierwszym weekendzie i zdobywając później certyfikat Złotej Płyty. Tisdale dubbinguje Fretkę w serialu animowanym Disneya "Fineasz i Ferb". Drugi album Ashley "Guilty Pleasure", został premierowo wydany 16 czerwca 2009, zaś w Stanach Zjednoczonych 28 lipca 2009 Tisdale zagrała w filmie "Obcy na poddaszu", który został wydany 31 lipca 2009 roku. W 2010 roku zagrała w serialu stacji The CW "Hellcats". Natomiast rok później w filmie "Boska przygoda Sharpay".
Dzieciństwo i początki kariery.
Tisdale urodziła się 2 lipca 1985 roku w Hrabstwie Monmouth w New Jersey jako córka Lisy i Mike’a Tisdale’a, którzy zajmowali się spółką konstrukcyjną. Dorastała w Ocean Township. Ma starszą siostrę Jennifer, która jest także aktorką i modelką, a jej dziadek Arnold Morris był akwizytorem noży Ginsu; poprzez swojego dziadka, Ashley jest spokrewniona z businessmanem Ronem Popeilem. Tisdale jest Żydówką.
Mając trzy lata, podróżowała z menedżerem Billem Perlmanem po South Shores Mall. Po pierwszej audycji wystąpiła w spocie J.C. Penney, a potem w ponad 100 reklamach jako dziecko. Mając osiem lat, zagrała w broadwayowskim musicalu "Les Misérables", a potem podróżowała po świecie z obsadą "Annie". Rozpoczęła karierę aktorską występując w "Gypsy: A Musical Fable" i "The Sound of Music" w Żydowskim Centrum Komunikacji w Monmouth County. Mając dwanaście lat, zaśpiewała dla prezydenta Billa Clintona w Białym Domu.
Tisdale była modelką pracującą dla Ford Models. W późnych latach 90. XX wieku i wczesnym wieku XXI zagrała drugoplanowe role w telewizyjnych serialach: "George Lopez", "Inny w klasie", "Siódme niebo", "Strong Medicine" i "Bette", gdzie początkowo grała z Brendą Song. Dzięki roli w "Boston Public" zdobyła nagrodę Young Artist Award 2000 w kategorii „Najlepsza rola gościnna w telewizyjnym serialu”. W 1998 użyczyła swojego głosu w filmie animowanym "Dawno temu w trawie" i zagrała w 2001 roku w filmie "Donnie Darko". Zagrała też role w "The Hughleys" (2002) i "Still Standing" (2003).
Kariera aktorska i muzyczna.
2004–2006: Początki sławy.
W 2004 zdobyła rolę Maddie Fitzpatrick w serialu Disney Channel "Nie ma to jak hotel", ubiegając się również o rolę London Tipton. Pojawiła się także w "Szepcie serca", anglojęzycznej wersji japońskiego anime "Mimi wo Sumaseba". Wystąpiła jako Sharpay Evans w oryginalnym filmie Disney Channel "High School Musical". Nagrała kilka piosenek na jego soundtrack. Wszystkie były notowane na "Billboard" Hot 100. Jako pierwsza w historii kobieta zadebiutowała na Hot 100 z dwoma piosenkami jednocześnie – „What I've Been Looking For” i „Bop To The Top”. Ścieżka dźwiękowa "High School Musical" z tymi właśnie piosenkami stała się najczęściej kupowanym albumem 2006 roku. Wzięła udział w Igrzyskach Disney Channel 2006.
W 2006 podpisała kontrakt z Warner Bros. Records. Wytwórnia wydała jej świątecznego singla – cover „Last Christmas” zespołu Wham. Oprócz tego nagrała cover „Some Day My Prince Will Come” z Drew Seeleyem na DisneyManię 4 oraz cover „A Dream Is a Wish Your Heart Makes” z pozostałymi członkami Disney Channel Circle of Stars. Wystąpiła w teledysku dla DVD "Kopciuszek: Platinum Edition". Nagrała cover „Kiss the Girl” na DVD "Mała Syrenka: Platinum Edition". W grudniu 2006, w ramach promocji solowego albumu, wydała składający się z trzech utworów minialbum "He Said She Said". W 2007 wraz z obsadą "High School Musical" wyruszyła w trasę koncertową "", gdzie promowała soundtrack i solowy album. W 2007 ukazało się CD koncertowe oraz DVD z zapisem koncertu, które zawierały m.in. piosenki Ashley.
2007–2008: "Headstrong" i role aktorskie.
W lutym 2007 Warner Bros. Records wydało pierwszy solowy album Ashley, "Headstrong". Płyta zadebiutowała na 5 miejscu na oficjalnej amerykańskiej liście sprzedaży, "Billboard" 200, sprzedając się 64 tys. egzemplarzach. Tisdale opisała "Headstrong" jako szansę dla fanów na poznanie ją bliżej. Powiedziała: „Chcę ludzi, którzy wiedzą, że jestem prawdziwą osobą, i że też przeżywam normalne sytuacje, takie jak ściskanie i łamanie serca”. „Be Good To Me” zostało wybrane na pierwszego singla z albumu i wydane w grudniu 2006, a „He Said She Said” na drugiego i wydane we wrześniu 2007. W styczniu 2008 „Not Like That” zostało wydane jako trzeci singel tylko w Europie i Brazylii, a „Suddenly” jako singel w lutym 2008 ukazało się w Niemczech i Brazylii.
Tisdale po raz drugi zagrała Sharpay Evans w filmie "High School Musical 2", oprócz tego pojawiła się na soundtracku. Rozpoczęła rolę dubbingową Fretki Flynn w serialu animowanym Disney Channel "Fineasz i Ferb". Oprócz tego dubbinguje Camille Leon w "Kim Kolwiek". Zdobyła swoją pierwszą nagrodę – Nickelodeon Kids’ Choice Awards UK w kategorii „Najlepsza Aktorka TV” za rolę w "Nie ma to jak hotel". W 2007 Tisdale wydała DVD "There's Something About Ashley" zawierające kilka filmów o Ashley i kulisy produkcji "Headstrong". W 2007 pierwszy album studyjny Tisdale ukazał się w wersji wakacyjnej. W Niemczech ukazała się dodatkowa reedycja. W USA płyta zdobyła status Złotej Płyty, sprzedając się w 500 tys. egzemplarzach, a czytelnicy "Billboardu" uznali go za szósty najlepszy album roku.
W 2008, Tisdale wystąpiła w oryginalnym filmie ABC Family, "Picture This". W 2008 ukazał się on na DVD. Ashley była jednym z jego producentów wykonawczych. Po raz trzeci zagrała Sharpay Evans w filmie "". Pojawiła się na jego soundtracku, z którego pochodzi wysoko oceniony przez "Billboard" i znajdujący się w pre-nominacjach do Oscarów w kategorii „Najlepsza Oryginalna Piosenka” singel „I Want It All” (nagrany z Lucasem Grabeelem).
2009: "Guilty Pleasure", "Hellcats", "Straszny film 5".
Ashley rozpoczęła prace nad nowym albumem, "Guilty Pleasure", na początku 2008, w kwietniu potwierdziła, że nagrała już kilka piosenek. Ogłosiła również, że będzie on bardziej rockowy niż poprzedni. 14 kwietnia 2009 w formacie radiowym i digital, a dopiero potem na CD, ukazał się pierwszy singel z nowej płyty, „It’s Alright, It’s OK”. 11 czerwca odbyła się światowa premiera "Guilty Pleasure". Drugim singlem jest piosenka „Crank it up”.
Tisdale pojawia się w filmie 20th Century Fox "Obcy na poddaszu" z Robertem Hoffmanem i Carterem Jenkins. Gra w nim Bethany Pearson. W 2009 wystąpiła gościnnie jako Maddie w serialu "" (jest to kontynuacja "Nie ma to jak hotel", w której na stałe Tisdale nie zgodziła się zagrać). Ashley jest producentem, prowadzi spółkę "Blondie Girl Productions". Poza tym podpisała kontrakt z FremantleMedia na produkcję reality show. Opuściła Gersh Agency i dołączyła do Creative Artists Agency. Tisdale współpracuje z Jessicą Horowitz, z którą pracuje nad serialem animowanym "After Midnight", który aktualnie szuka dystrybutora. W 2010 wystąpiła w serialu "Hellcats" emitowanym w kanale The CW. W 2011 roku premierę miał film "Boska przygoda Sharpay" z Ashley w roli głównej. W tym samym roku Tisdale została twarzą marki "Hollywood Era" i zagrała w parodii programu "Mała piękność" "Toddlers and Tiaras: Where Are They Now?", wystąpiła również w kampanii "Got Milk?", sprzedała również telewizji "Bravo" prawa do emisji jej reality show "Miss Advised", a w 2012 roku wystąpiła w serialu stacji CBS. W 2012 roku Ashley zagrała w filmie "Misfits Christmas". Od wiosny 2012 roku jest twarzą marki "OP". Jest producentką i pomysłodawcą serialu "Young&amp;Hungry". W 2015 miał premiera serial "Clipped" w którym grała jedną z głównych ról. W 2016 potwierdziła, że zagra w serialu "Young&amp;Sofia" który jest związany z "Young&amp;Hungry". W tym samym roku miał premierę jej film "Amateur Night". Ashley wróciła również na swój kanał na YouTube.
Inspiracje muzyczne.
Tisdale dysponuje głosem mezzosopranem. Śpiewa głównie nastoletni pop, ale czasami można u niej napotkać dance-pop, ballady i contemporary R&amp;B. Ogłosiła, że na jej drugim albumie, "Guilty Pleasure" znajdzie się muzyka pop-rock. Ashley napisała na swój debiutancki album cztery piosenki, w tym „Not Like That” i „Suddenly”. Oprócz tego pomogła napisać kilka piosenek na album "Guilty Pleasure".
Jej muzyczne inspiracje to Mariah Carey, Elton John, Christina Aguilera, Britney Spears i piosenki lat 80. XX wieku. W wywiadzie dla AOL.com powiedziała: „Jestem wielką fanką Pink od kiedy zaczęła karierę. Kocham humor Katy [Perry] i jej poczucie popu/rocka. Kocham muzykę Pat Benatar. Jestem zainspirowana wszystkimi tymi kobietami kiedy idę do studia, ale inspiruje mnie prawie wszystko”.
Udział w reklamach.
W październiku 2007 Tisdale podpisała kontrakt z Eckō Red na promocję ubrań w centrach handlowych w USA. Występowała w nich na pokazach mody. W 2008 Ashley pracowała z Huckleberry Toys nad limitowaną serią lalek z jej podobizną. Były produkowane przez Huckleberry Toys i zawierały teledyski Tisdale. Pojawiła się w reklamach Toys „R” Us, T-Mobile i kampanii promocyjnej loterii „Geared 4 School” Staples, Inc. Była twarzą dezodorantów "Degree Girl" i nagrała wiele reklam w celu promocji produktu. W ramach promocji nagrała kilka coverów hitów lat 80. XX wieku. W 2009 podpisała pięcioletni kontrakt z włoską linią ubrań "Puerco Espin" na promocję ich produktów. W 2011 roku Tisdale została twarzą marki "Hollywood Era". Wiosną 2012 roku została twarzą marki odzieżowej "OP". Od 2015 roku ma własną firmę ubraniową oraz kosmetyczną.
Życie prywatne i wygląd publiczny.
30 listopada 2007 przeszła operację nosa. Tłumaczyła, że zrobiła to ze względów zdrowotnych; jej przegroda nosowa była przechylona na 80%, a na nosie miała dwa małe załamania, co przeszkadzało jej w oddychaniu. Powiedziała magazynowi "People", że operacja była ważna ze względu na uczciwość wobec fanów.
W styczniu 2007 magazyn "Blender" napisał: „Tisdale ma dar. Nie anielski głos czy oślepiająca osobowość, ale nawet rzadszy towar: miliony „przed-sprzedaży” tweenów [ludzi w wieku 8-12] pragnących kupić jej debiutancki album!”. W listopadzie 2007 oficjalnie ogłosiła, że jest w związku z Jaredem Murillo (tancerzem z "High School Musical"). Związek zakończył się w marcu 2009. Później Ashley była widywana ze Scottem Speerem (reżyserem teledysków wielu młodych gwiazd), z którym według niektórych portali internetowych była w związku od kwietnia 2009. Powiedziała "Blenderowi", że nie brała narkotyków, nie piła alkoholu i nie paliła oraz dodała, że „matka zakorzeniła w niej wiarę w siebie, więc nie jest osobą, która jest pod presją”. Zajęła 10. miejsce w rankingu 2008 Gorąca 100 "Maxima". W czerwcu 2008 zajęła 94. miejsce na liście "Forbesa" Celebrity 100. Pojawiła się na okładkach wielu magazynów, na przykład "Seventeen", "Cosmopolitan" i "Shape". Jest czasami cytowana w książce Davida Denby'ego "Snark". Zajęła 6. miejsce na liście "Forbesa" 10 Najlepiej Zarabiających Nastolatków Hollywood. Otrzymała $2.8 mln za "". W 2008, zajęła 17. miejsce na liście "Forbesa" dla Najlepiej Zarabiających Osób Poniżej 30 Lat. 8 września 2014 roku wyszła za mąż za muzyka Christophera Frencha. 23 marca 2021 roku urodziła pierwsze dziecko, córkę Jupiter Iris French.

</doc>
<doc id="801050" url="https://pl.wikipedia.org/wiki?curid=801050" title="Ołeksandr Potebnia">
Ołeksandr Potebnia

Ołeksandr Opanasowicz Potebnia, Aleksandr Afanasjewicz Potiebnia (; ; ur. w chutorze Maniw, zm. w Charkowie) – ukraiński językoznawca, tłumacz, etnograf, pedagog, filozof. Jeden z najznaczniejszych przedstawicieli teorii lingwistyki w Rosji.
W 1856 roku ukończył studia na uniwersytecie charkowskim. Pozostał na uczelni jako wykładowca, od 1875 roku profesor. Od 1877 roku był członkiem korespondentem Imperatorskiej Akademii Nauk.
Jego brat Andrij wybrał karierę wojskową. Wziął udział w powstaniu styczniowym po stronie polskiej i zginął w walce.

</doc>
<doc id="801051" url="https://pl.wikipedia.org/wiki?curid=801051" title="Warriors FC">
Warriors FC

Warriors Football Club poprzednio noszący nazwę Singapore Armed Forces Football Club - singapurski klub piłkarski założony w 1996 roku. Jest najbardziej utytułowanym zespołem w historii kraju. Ma na koncie m.in. 9 tytułów mistrza Singapuru.

</doc>
<doc id="801057" url="https://pl.wikipedia.org/wiki?curid=801057" title="Lhotshampa">
Lhotshampa

Lhotshampa lub Lhotsampa („południowi (ludzie)” w dzongkha) – lud zamieszkujący południowe oraz południowo-zachodnie regiony Bhutanu. W rzeczywistości są to Nepalczycy, którzy wyemigrowali z Nepalu do Bhutanu na przełomie XIX i XX wieku.
Religia.
Lhotshampa są wbrew pozorom bardzo zróżnicowaną religijnie grupą. Większość z nich wyznaje hinduizm. Inni jednak wraz z osiedleniem się w Bhutanie przyjęli buddyzm tybetański, a jeszcze inna grupa pozostała przy swojej tradycyjnej religii – animizmie. Jednakże hinduizm wywarł spory wpływ na wszystkie grupy, i nawet ci, którzy wyznają buddyzm tybetański, zachowali takie hinduskie tradycje jak np. wegetarianizm. Wszyscy Lhotshampa praktykują także święto Diwali.
Historia.
Nepalscy osadnicy od bardzo długiego czasu przechodzili przez bhutańską granicę, najczęściej w poszukiwaniu schronienia lub lepszych warunków do życia. Jednak po II wojnie światowej, w latach 50. XX wieku napływ Nepalczyków do Bhutanu znacznie wzrósł. W 1958 król Jigme Dorji Wangchuck zakazał wpuszczania ich na teren kraju z obawy przed „zalaniem” Bhutanu Nepalczykami (wszyscy, którzy wyemigrowali do Bhutanu przed 1958 mogli zostać tu legalnie). Ci jednak zaczęli dostawać się do Bhutanu dalej, tym razem nielegalnie, a ich liczba ciągle wzrastała. 
Pod koniec lat 80. XX wieku 100 tys. Lhotshampa zostało wydalonych poza granice Bhutanu pod pretekstem nielegalnego pobytu w nim. Jednak nie wszyscy z nich wrócili do Nepalu; spore ich grupy były zmuszone do mieszkania w obozach uchodźców w Indiach.
Do dziś w Bhutanie przebywa ponad 150 tys. Lhotshampa – stanowią około 28% całej populacji tego kraju.

</doc>
<doc id="801058" url="https://pl.wikipedia.org/wiki?curid=801058" title="Edward Hunek">
Edward Hunek

Edward Hunek (ur. 1941 w Dysie, zm. 8 sierpnia 2006 w Lublinie) – polski polityk, wojewoda lubelski, marszałek województwa lubelskiego.
Życiorys.
Syn Franciszka. Absolwent Akademii Rolniczej w Lublinie i Podyplomowego Studium Samorządu i Administracji Wydziału Prawa Uniwersytetu Marii Curie-Skłodowskiej.
Od 1972 należał do Zjednoczonego Stronnictwa Ludowego, a następnie do Polskiego Stronnictwa Ludowego.
Pracował w rolniczej spółdzielczości i administracji samorządowej w Opolu Lubelskim. W 1994 został wojewodą lubelskim. Urząd sprawował nieprzerwanie do 1997. Od 1998 do 2002 był radnym Sejmiku Województwa Lubelskiego. W 2001 został marszałkiem województwa lubelskiego. Funkcję sprawował do wyborów samorządowych w 2002, w których nie ubiegał się o reelekcję.
Był m.in. członkiem Prezydium Stowarzyszenia Współpracy „Polska-Wschód”, wiceprzewodniczącym Stowarzyszenia „Euroregion BUG”, członkiem Stowarzyszenia im. Eugeniusza Kwiatkowskiego i rady Lubelskiej Regionalnej Kasy Chorych, członkiem prezydium Wojewódzkiej Komisji Dialogu Społecznego z ramienia strony samorządowej, a także przewodniczącym rady rejonowej Polskiego Związku Pomocy Społecznej i prezesem zarządu wojewódzkiego Związku Ochotniczych Straży Pożarnych w Lublinie.
Odznaczony Krzyżem Kawalerskim Orderu Odrodzenia Polski (1999).
Pochowany na cmentarzu przy ul. Lipowej w Lublinie.

</doc>
<doc id="801061" url="https://pl.wikipedia.org/wiki?curid=801061" title="Lhotsampa">
Lhotsampa



</doc>
<doc id="801063" url="https://pl.wikipedia.org/wiki?curid=801063" title="Kramarzynki">
Kramarzynki

Kramarzynki (kaszb. "Kramarzënkë") – nieoficjalna nazwa przysiółka wsi Kramarzyny w Polsce położona na Pojezierzu Bytowskim, w województwie pomorskim, w powiecie bytowskim, w gminie Tuchomie.
Miejscowość położona jest 1 km na północ od drogi krajowej nr 20 ze Stargardu do Gdyni.
Osada wchodzi w skład sołectwa Kramarzyny.
W latach 1975–1998 miejscowość administracyjnie należała do województwa słupskiego.

</doc>
<doc id="801064" url="https://pl.wikipedia.org/wiki?curid=801064" title="J. Ross Robertson Cup">
J. Ross Robertson Cup

J. Ross Robertson Cup (fr. "Coupe J. Ross Robertson"), "Puchar Johna Rossa Robertsona" – trofeum przyznawane każdego sezonu za mistrzostwo ligi OHL. Nazwa pochodzi od imienia i nazwiska Johna Rossa Robertsona, który był prezydentem Ontario Hockey Association w latach 1899-1905. 

</doc>
<doc id="801066" url="https://pl.wikipedia.org/wiki?curid=801066" title="Scholastycyzm">
Scholastycyzm



</doc>
<doc id="801067" url="https://pl.wikipedia.org/wiki?curid=801067" title="Dreamtime (album The Cult)">
Dreamtime (album The Cult)

Dreamtime – pierwsza płyta zespołu The Cult wydana w 1984 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="801074" url="https://pl.wikipedia.org/wiki?curid=801074" title="Melonik">
Melonik

Melonik – rodzaj męskiego nakrycia głowy, kapelusz z niewielkim rondem o podwiniętej do góry krawędzi i wypukłym półkulistym (podobnym do połówki melona) denkiem. Niemiecka nazwa takiego kapelusza ("Melone"), podobnie jak francuska ("chapeau melon") oraz jeszcze w kilku innych językach także nawiązuje do podobieństwa do tego owocu.
Meloniki zaczęto nosić w połowie XIX wieku. W początkach XX wieku kapelusze tego rodzaju często nosili agenci tajnej policji w Imperium Rosyjskim. W przeszłości czarny melonik był niemal nieodzownym elementem stroju urzędników londyńskiego finansowo-handlowego "City". Meloniki noszone są także przez boliwijskie kobiety, zwłaszcza andyjskie Indianki. Rysunkowy profesor Filutek, bohater "przekrojowej" serii przygód autorstwa Zbigniewa Lengrena również nosił czarny melonik.

</doc>
<doc id="801075" url="https://pl.wikipedia.org/wiki?curid=801075" title="Adam Cichocki (polityk)">
Adam Cichocki (polityk)

Adam Cichocki (ur. 1 lutego 1956 w Namysłowie) – polski urzędnik państwowy, były wojewoda lubelski.
Życiorys.
Syn Nikodema i Janiny. W 1981 ukończył studia filozoficzne na Katolickim Uniwersytecie Lubelskim.
Od drugiej połowy lat 70. działał w opozycji demokratycznej, początkowo w ramach Ruchu Obrony Praw Człowieka i Obywatela. Po studiach podjął pracę w zarządzie Regionu Środkowo-Wschodniego NSZZ „Solidarność” w Lublinie. Po wprowadzeniu stanu wojennego został internowany na okres od 10 lutego do 9 kwietnia 1982, a następnie skazany na karę trzech lat pozbawienia wolności. Objęty amnestią w lipcu 1983, rozpoczął pracę w Spółdzielni Mieszkaniowej „Kolejarz” w Lublinie, gdzie pracował do 1984. Przez kolejne pięć lat był zatrudniony na stanowisku referenta Wydziału Duszpasterstwa w kurii biskupiej. Jednocześnie był kierownikiem Diecezjalnego Studium Katolickiej Nauki Społecznej.
Od 1990 pełnił funkcję dyrektora Wojewódzkiego Biura Pracy w Lublinie. W pierwszej połowie lat 90. działał w Porozumieniu Centrum. W okresie 1992–1993 sprawował urząd wojewody lubelskiego. W 1996 był współtwórcą i pierwszym prezesem Instytutu Chrześcijańsko-Demokratycznego im. Ignacego Paderewskiego. Zasiadał przez kilka lat w Radzie Katolików Świeckich. Od lipca 2007 do marca 2009 wchodził w skład Rady Służby Publicznej. Zajął się prowadzeniem własnej działalności gospodarczej w branży konsultingowej.
Odznaczenia.
Odznaczony Krzyżem Wolności i Solidarności (2015). W 2007 otrzymał Krzyż Kawalerski Orderu Odrodzenia Polski.

</doc>
<doc id="801082" url="https://pl.wikipedia.org/wiki?curid=801082" title="Grupy etniczne w Bhutanie">
Grupy etniczne w Bhutanie

Bhutańczycy – ogólna nazwa mieszkańców Bhutanu. Posługują się językami lub dialektami języka tybetańskiego z grupy języków chińsko-tybetańskich (gł. dzongkha) oraz językami indoaryjskimi (głównie nepali). Są podzieleni etnicznie na kilkanaście ludów:

</doc>
<doc id="801088" url="https://pl.wikipedia.org/wiki?curid=801088" title="HIS">
HIS



</doc>
<doc id="801090" url="https://pl.wikipedia.org/wiki?curid=801090" title="Christopher Boone">
Christopher Boone



</doc>
<doc id="801097" url="https://pl.wikipedia.org/wiki?curid=801097" title="Perły Epsteina">
Perły Epsteina

Perły Epsteina () – torbiele listewki zębowej, drobne (1–3 mm średnicy) wykwity o charakterze cyst lub grudek, spotykane na błonach śluzowych u dzieci, histologicznie nagromadzenia tkanki nabłonkowej zlokalizowane po obu stronach szwu łączącego podniebienie twarde. Przypominają prosaki, często mylone z pleśniawkami. Ulegają samoistnemu złuszczeniu w przeciągu pierwszych tygodni życia dziecka i nie wymagają leczenia. Można je stwierdzić u 65–85% noworodków. Nazwa pochodzi od czeskiego lekarza Aloisa Epsteina.

</doc>
<doc id="801098" url="https://pl.wikipedia.org/wiki?curid=801098" title="Nortorf">
Nortorf

Nortorf (dolnoniem. "Noorddörp") – miasto leżące na północy Niemiec, w kraju związkowym Szlezwik-Holsztyn, w powiecie Rendsburg-Eckernförde, na północ od Neumünster, siedziba urzędu Nortorfer Land. Nortorf jest geograficznym środkiem landu Szlezwik-Holsztyn. Powierzchnia miasta wynosi 12,77 km² a liczba ludności w grudniu 2008 r. wynosiła ok. 6,3 tys. mieszkańców. 
Jedną z osobliwości miasta jest istniejący od 1954, leżący we wschodniej części Nortorf, park miejski. Od 1987 znajduje się w nim 23 prace miejscowych rzeźbiarzy.

</doc>
<doc id="801100" url="https://pl.wikipedia.org/wiki?curid=801100" title="Hala „Energia”">
Hala „Energia”

Hala „Energia” im. Edwarda Najgebauera – hala widowiskowo-sportowa w Bełchatowie przy ul. Dąbrowskiego 11.
Od 14 sierpnia 2006 swoje domowe mecze rozgrywa w niej Skra Bełchatów. Obiekt ma 4610 m² powierzchni użytkowej i kubaturę 48 114 m³. Trybuny posiadają 2277 miejsc siedzących.
Hala jest połączona z budynkiem Szkoły Podstawowej nr 1 w Bełchatowie. Otrzymała certyfikat CEV, który uprawnia do rozgrywania meczów siatkarskiej Ligi Mistrzów. Boisko hali jest podzielone na trzy sektory, przez co niezależnie mogą na nim przebywać uczniowie szkoły i trenujący siatkarze Skry. Zamontowane jest tam wysokiej klasy nagłośnienie oraz klimatyzacja. W obiekcie organizowane są również imprezy okolicznościowe, wystawy, czy koncerty. Tuż obok hali wybudowano boiska do piłki ręcznej i siatkówki oraz bieżnię lekkoatletyczną. Nieopodal zlokalizowany jest stadion GKS Bełchatów.
2 lipca 2007 w budynku Hali Energia zostały oddane do użytku do dwie sztuczne ścianki wspinaczkowe.

</doc>
<doc id="801101" url="https://pl.wikipedia.org/wiki?curid=801101" title="Jabłoniec (powiat bytowski)">
Jabłoniec (powiat bytowski)

Jabłoniec (dawniej "Jabłończ", kaszb. "Jabłóńcz", niem. "Jabloncz") – nieoficjalna nazwa przysiółka wsi Nowe Huty w Polsce.
Miejscowość leży na Pojezierzu Bytowskim położona w województwie pomorskim, w powiecie bytowskim, w gminie Tuchomie.
Miejscowość wchodzi w skład sołectwa Nowe Huty. Dawniej dzieliła się na "Jabłończ Mały" (kaszb. "Małi Jabłóńcz", niem. "Klein Jabloncz") i na "Jabłończ Wielki" (kaszb. "Wieldżi Jabłóńcz", niem. "Groß Jabloncz")
W latach 1975–1998 miejscowość administracyjnie należała do województwa słupskiego.

</doc>
<doc id="801105" url="https://pl.wikipedia.org/wiki?curid=801105" title="Cykl glioksylanowy">
Cykl glioksylanowy

Cykl glioksylanowy, zwany też cyklem glioksalowym lub cyklem glioksalanowym lub cyklem kwasu glioksalowego lub cyklem Krebsa-Kornberga – cykliczny szereg przemian biochemicznych (reakcji enzymatycznych) umożliwiający przekształcanie tłuszczów w cukrowce.
Zachodzi w glioksysomach nasion roślin oleistych oraz u bakterii, w których zachodzi przemiana: tłuszcz → acetylo-CoA → cukier prosty.
Cykl glioksylanowy utleniania kwasy tłuszczowe oraz umożliwia wykorzystanie tłuszczów zawartych w nasionach jako materiałów do budowy węglowodanów.

</doc>
<doc id="801112" url="https://pl.wikipedia.org/wiki?curid=801112" title="Swanowie">
Swanowie

Swanowie (nazwa własna "Maszwan", gruzińska w l.mn. – "Swanebi", abchaska – "Aszczanyła") – grupa etniczna zamieszkująca północno-zachodnią Gruzję (Swanetię oraz wąwóz Kodori w Abchazji), posługująca się językiem swańskim.
Swanowie oficjalnie uznawani są za część narodu gruzińskiego. Zamieszkują trzy rejony wysokogórskie na pograniczu Rosji, Gruzji i Abchazji: 13 tys. z nich mieszka w Górnej Swanetii, 7 tys. w Dolnej Swanetii a 2 tys. w Małej (abchaskiej) Swanetii. Razem na obszarze 5 tys. km² żyje ok. 22 tys. Swanów, stanowiących ok. 0,5% ludności Gruzji. Język swański, którym się posługują, jest najbardziej archaicznym językiem z grupy kartwelskiej, którą tworzy wraz z gruzińskim, megrelskim i czańskim (lazyjskim).
Historia.
Pierwsze wzmianki o Swanach pochodzą od greckiego geografa Strabona, który pisał o nich jako o groźnych i zaciętych wojownikach, potomkach sumeryjskich niewolników. Wspominał też, że używali owczych skór do wypłukiwania złota z górskich strumieni – stąd ojczyzna Swanów Swanetia jest uznawana za jeden z możliwych celów podróży Argonautów. Chrześcijaństwo dotarło tu w VI wieku.

</doc>
<doc id="801114" url="https://pl.wikipedia.org/wiki?curid=801114" title="Catedral de la Almudena">
Catedral de la Almudena

Katedra Matki Bożej Almudena (hiszp. "Catedral de Santa María la Real de la Almudena") – główna świątynia rzymskokatolicka Madrytu. Jej budowę planowano od XVI w., ale rozpoczęto dopiero w XIX w. (wtedy jednym z inicjatorów budowy była sama królowa Maria de las Mercedes Orleańska) i ukończono dopiero w 1993 roku.
Katedra została zbudowana w stylu neoklasycznym, głównie ze względu na sąsiadujący z nią Pałac Królewski. Główne wejście do katedry znajduje się od strony Pałacu. Wnętrze katedry jest urządzone w stylu neogotyckim zaś krypta w stylu neoromańskim. Powstałe w 2004 roku witraże i malowidła w absydzie autorstwa Kiko Argüello są utrzymane w stylu neobizantyńskim.
W kaplicach bocznych znajdują się ołtarze poświęcone współczesnym świętym, m.in. św. Josemaría Escrivá de Balaguer i św. Piotrze Povedzie.
Została ona poświęcona przez papieża Jana Pawła II 15 czerwca 1993 roku. Jego pomnik znajduje się na terenie katedry, przy Calle de Bailen. 22 maja 2004 w katedrze tej brali ślub Filip VI Burbon, książę Asturii i Letizia Ortiz Rocasolano.

</doc>
<doc id="801116" url="https://pl.wikipedia.org/wiki?curid=801116" title="Perliste grudki prącia">
Perliste grudki prącia

Perliste grudki prącia (łac. "papillomatosis coronae penis", ang. "pearly penile papules", "hirsutoid papillomas of the penis", PPP) – małe, kopulaste lub wydłużone (0,5–4 mm długości) grudki, koloru perłowocielistego, zlokalizowane na koronie żołędzi prącia i w rowku zażołędnym. Pojawiają się w okresie dojrzewania u kilku–kilkunastu procent zdrowych mężczyzn. Częściej spotykane są u mężczyzn nieobrzezanych. 
Aspekt medyczny.
Perliste grudki prącia nie są procesem chorobowym, zatem nie wymagają leczenia. Jeśli stanowią dla pacjenta defekt kosmetyczny, można je usunąć chirurgicznie. Opisywano też skuteczność leczenia laserem CO2.

</doc>
<doc id="801117" url="https://pl.wikipedia.org/wiki?curid=801117" title="Rafał Antoniewski">
Rafał Antoniewski

Rafał Antoniewski (ur. 3 grudnia 1980 w Bielsku-Białej) – polski szachista, arcymistrz od 2010 roku.
Kariera szachowa.
Należał do ścisłej czołówki polskich juniorów, wielokrotnie uczestnicząc w finałach mistrzostw Polski we wszystkich kategoriach wiekowych oraz w mistrzostwach świata i Europy. Na swoim koncie posiada 3 złote (1995, 1996 – do lat 16 oraz 1997 – do lat 20) oraz 4 srebrne medale (1993, 1994 – do lat 14, 1996, 2000 – do lat 20). Dwukrotnie zajął IV miejsca na mistrzostwach Europy juniorów (Băile Herculane 1994 – do lat 14 i Żagań 1995 – do lat 16). W roku 1996 na Minorce był XII na mistrzostwach świata w kategorii do lat 16. W tym samym roku zwyciężył również w Karwinie. W 1997 r. triumfował w turnieju juniorów w Tallinnie. W 1999 r. zajął VI miejsce (najwyższe z Polaków) w jednym z najsilniejszych rozegranych w Polsce turniejów otwartych "MK Cafe" w Koszalinie, wypełniając pierwszą normę arcymistrzowską. W kolejnych turniejach "open", w 2001 r. podzielił III miejsce w Tatranskich Zrubach, a w 2002 r. podzielił I miejsce w Leinfelden (wspólnie z Dmitrijem Bunzmannem). W 2003 r. zwyciężył w Davos, natomiast w 2004 r. – w międzynarodowych młodzieżowych mistrzostwach Niemiec w Deizisau. Kolejny sukces odniósł w roku 2005, zajmując I miejsce w kołowym turnieju w Solingen. W 2009 r. zwyciężył (wspólnie z Viktorem Erdősem) w Balatonlelle. W 2009 r. (podczas ekstraligi w Lublinie) i na przełomie 2009/10 roku (podczas słowackiej ekstraligi) wypełnił dwie kolejne normy na tytuł arcymistrza. 
Kilkukrotnie startował w finałach indywidualnych mistrzostw Polski. Dwukrotnie (Lubniewice 2002 – w barwach klubu AZS UMCS Lublin oraz Katowice 2010 – w barwach klubu Pasjonat Dankowice) zdobył srebrne medale drużynowych mistrzostw Polski. W 2014 r. zdobył w Bydgoszczy srebrny medal mistrzostw Polski w szachach błyskawicznych.
Najwyższy ranking w dotychczasowej karierze osiągnął 1 lipca 2010 r., z wynikiem 2614 punktów zajmował wówczas 9. miejsce wśród polskich szachistów.

</doc>
<doc id="801118" url="https://pl.wikipedia.org/wiki?curid=801118" title="Ryczyn">
Ryczyn

Ryczyn (kaszb. "Rëczëno") – przysiółek wsi Jutrzenka w Polsce, położony w województwie pomorskim, w powiecie bytowskim, w gminie Borzytuchom. Wchodzi w skład sołectwa Jutrzenka.
Według podziału administracyjnego Polski obowiązującego do 1998 roku miejscowość należała do województwa słupskiego.

</doc>
<doc id="801119" url="https://pl.wikipedia.org/wiki?curid=801119" title="Jan Cymanowski">
Jan Cymanowski

Jan Cymanowski (ur. 15 sierpnia 1888 w Głubczynie koło Złotowa, zm. 6 lutego 1965 w Gdańsku) – polski duchowny katolicki, infułat, wikariusz kapitulny diecezji gdańskiej, p.o. ordynariusza.
Życiorys.
Był synem nauczyciela Ignacego i Balbiny z domu Gdaniec. Do szkoły podstawowej uczęszczał w Głubczynie i Kamieńcu, w 1901 podjął naukę gimnazjalną w Chojnicach. Maturę zdał w lutym 1910 i rozpoczął studia w seminarium duchownym w Pelplinie. Święcenia kapłańskie przyjął 29 marca 1914. Pierwszą placówką duszpasterską Cymanowskiego była parafia w Czersku, skąd w styczniu 1916 na rok przeniósł się do parafii św. Brygidy w Gdańsku. Podjął wówczas studia na Technische Hochschule. Od grudnia 1916 do grudnia 1918 był kapelanem niemieckiego garnizonu wojskowego w Gdańsku. Później pracował jako duszpasterz kolejno w Lubawie (1919-1920), Dąbrowie i Turowie (1920-1921, był administratorem parafii), parafii św. Jadwigi w Nowym Porcie (1921-1925) i Pszczółkach (1928-1939, był kuratorem, następnie proboszczem). W Pszczółkach kierował budową nowego kościoła i plebanii.
9 listopada 1939 został mianowany proboszczem parafii św. Franciszka w Gdańsku-Emaus. Wychowany w rodzinie polskiej, odnosił się w Wolnym Mieście Gdańsku do Polaków z życzliwością, ale nie działał w żadnej z organizacji polonijnych. Ten brak zaangażowania, a także sympatyzowanie z kulturą niemiecką (czego dowodem miały być m.in. naleciałości niemieckie w używanym przez ks. Cymanowskiego języku polskim), zarzuciły mu po II wojnie światowej polskie władze administracyjne w Gdańsku, wnosząc o wydalenie go z miasta. W czerwcu 1946 Cymanowski został przeniesiony do diecezji chełmińskiej, przebywał początkowo u sióstr szarytek w Żurawiej Kępie, a od września tegoż roku administrował parafią Kleszczewo i Krąg w powiecie starogardzkim. Do diecezji gdańskiej powrócił w lipcu 1948, obejmując parafię w gdańskim Brętowie. W 1949 został ponownie proboszczem parafii św. Franciszka w Gdańsku-Emaus, a także konsultorem diecezjalnym i członkiem Rady Administracyjnej diecezji.
26 stycznia 1951, po odsunięciu dotychczasowego administratora diecezji ks. Andrzeja Wronki, został wybrany na wikariusza kapitulnego. Powołanie go na to stanowisko miało związek z rządową decyzją o "likwidacji stanu tymczasowości w administracji kościelnej na Ziemiach Zachodnich i Północnych". Cymanowski stał na czele diecezji gdańskiej w okresie prześladowań Kościoła katolickiego w Polsce (m.in. uwięzienie prymasa Wyszyńskiego); sytuację komplikował dodatkowo pobyt w więzieniu dawnego niemieckiego ordynariusza, biskupa Karola Marii Spletta. Zgodnie z decyzją Watykanu, Cymanowski wykonywał obowiązki zwierzchnika diecezji w zastępstwie ks. Edmunda Nowickiego, którego nie dopuszczały do objęcia diecezji władze państwowe. W grudniu 1956 Nowicki przejął diecezję jako koadiutor "sedi datus" Spletta (który zwolniony w tymże roku z więzienia, wyjechał do Niemiec) z uprawnieniami biskupa rezydencjalnego (po śmierci Spletta został ordynariuszem) i tym samym wygasła misja wikariusza kapitulnego. Ks. Cymanowski powrócił wówczas do pracy w parafii św. Franciszka.
Do końca życia pozostał cenionym duszpasterzem, aktywnym w kontakcie z wiernymi szczególnie za pośrednictwem konfesjonału. Zmarł w lutym 1965, został pochowany na cmentarzu w Gdańsku-Emaus (cmentarz św. Franciszka). W pogrzebie licznie uczestniczyli wierni i duchowni z diecezji gdańskiej. Biskup Nowicki odczytał w czasie uroczystości akt nominacji zmarłego na szambelana papieskiego; godność tę nadał ks. Cymanowskiemu papież Jan XXIII 8 grudnia 1964.

</doc>
<doc id="801126" url="https://pl.wikipedia.org/wiki?curid=801126" title="Jaśoda">
Jaśoda

Jaśoda – w Mahabharacie wychowawczyni, przybrana matka i opiekunka Kryszny, żona pobożnego pasterza Nandy z Gokuli w północnych Indiach, małej miejscowości położonej w pobliżu świętej rzeki Jamuny i mitycznego lasu Vrindavan.
Według przepowiedni, ósme dziecko Dewaki, kuzynki niegodziwego króla Kansy z Mathury miało zgładzić monarchę. Ponieważ dzieckiem tym okazał się być Kryszna, matka postanowiła oddać je na przechowanie pasterzom z drugiego brzegu Jamuny. Tej nocy nieskalana Jaśoda urodziła dziewczynkę. Wasudewa, mąż Dewaki, bezpiecznie przeniósł bóstwo do wioski Jaśody i podmienił jej dzieci, dzięki czemu uratował Krysznę od śmierci z rąk zrozpaczonego króla, który właśnie dowiedział się od Jogaindry, że przyszła na świat istota, która go zgładzi.

</doc>
<doc id="801129" url="https://pl.wikipedia.org/wiki?curid=801129" title="Jaszoda">
Jaszoda



</doc>
<doc id="801130" url="https://pl.wikipedia.org/wiki?curid=801130" title="Yashoda">
Yashoda



</doc>
<doc id="801133" url="https://pl.wikipedia.org/wiki?curid=801133" title="Yaśoda">
Yaśoda



</doc>
<doc id="801135" url="https://pl.wikipedia.org/wiki?curid=801135" title="Yaszoda">
Yaszoda



</doc>
<doc id="801137" url="https://pl.wikipedia.org/wiki?curid=801137" title="Ramsau am Dachstein">
Ramsau am Dachstein

Ramsau am Dachstein – uzdrowiskowa gmina w Austrii, w kraju związkowym Styria, w powiecie Liezen, wchodzi w skład ekspozytury politycznej Gröbming. Liczy 2765 mieszkańców (1 stycznia 2015). Leży w Alpach Salzburskich. 
Jest znaną bazą narciarską i ośrodkiem sportowym, znajduje się tu kompleks skoczni narciarskich Mattensprunganlage, w tym obiekt normalny, na którym odbywały się Mistrzostwa Świata w Narciarstwie Klasycznym 1999.
Historia.
Pierwsza wzmianka o miejscowości pochodzi z roku 1120. Znajdowały się tu ziemie szlacheckie. Podczas reformacji i kontrreformacji w gminie starły się w potyczkach armie obu nurtów wyznaniowych.
Sport i turystyka.
W 1999 roku rozgrywano tutaj Puchar FIS. Rozgrywa się tutaj również zawody w snowboardzie i zjazdach. W Ramsau am Dachstein jest wiele centrów treningowych dla sportów zimowych (biegi narciarskie, biathlon, skoki narciarskie). Turystyka jest głównym źródłem utrzymania miejscowej ludności.
Narciarstwo biegowe.
W Ramsau am Dachstein i okolicy poprowadzono około 220 kilometrów narciarskich tras biegowych - 150 kilometrów do stylu klasycznego i 70 do stylu dowolnego. Ośrodek narciarstwa biegowego dysponuje kilkoma ratrakami, stadionem narciarskim oraz kadrą instruktorów.
Polonica.
W Ramsau w maju 1989 r., w przededniu częściowo wolnych wyborów 4 czerwca 1989 r., odbyła się konferencja polskich organizacji niepodległościowych z kraju i emigracji. Wzięli w niej udział przedstawiciele następujących organizacji:
Współpraca.
Miejscowość partnerska:

</doc>
<doc id="801139" url="https://pl.wikipedia.org/wiki?curid=801139" title="Ikarus 620">
Ikarus 620

Ikarus 620 – węgierski dziewięciometrowy autobus z fabryki Ikarusa, produkowany od 1959 do 1972 roku, głównie na rynek NRD i ZSRR. Ikarus 620 był kolejną wersją Ikarusa 604 prezentowanego na Targach Poznańskich w 1959 roku.
Ikarus 620 był ostatnim modelem firmy o konstrukcji ramowej. Autobus posiadał dwoje czteroskrzydłowych drzwi otwieranych i zamykanych automatycznie ze stanowiska kierowcy. Przedział pasażerski, oddzielony był od kabiny kierowcy ścianką działową. Dzięki temu rozwiązaniu wnętrze dla podróżujących zostało trochę wyciszone. Kabina kierowcy posiadała dwa fotele oddzielone od siebie pokrywą silnika. Fotel dla kierowcy posiadał dodatkowo regulacje w płaszczyźnie pionowej i poziomej. Kabina miała własne ogrzewanie dzięki specjalnej nagrzewnicy umieszczonej pod tablicą rozdzielczą, przed drugim fotelem. Za pomocą dźwigni sterującej była również możliwość otworzenia klapek w celu odmrażania przedniej szyby. Wentylacja kabiny mogła odbywać się dzięki czołowym wlotom powietrza, małej klapie wentylacyjnej w dachu oraz opuszczanym szybom w obu drzwiach.
Ikarus 620 w Polsce.
Częstochowa
W Częstochowie eksploatowano 18 sztuk autobusów, przy czym dwa z nich, dostarczone w 1966 roku były typem 620.55.
Łódź.
Autobusy były dostarczane w latach 1959 i 1964-70. Do Łodzi dostarczono 258 sztuk autobusów.
Kraków.
W 1960 roku zostało zakupionych 10 autobusów. 
Odbudowany w Krakowie Ikarus 620 pochodzi z 1964 roku i oparty jest na bazie pozyskanego za granicą Ikarusa 630.03, czyli wersji dla ruchu dalekobieżnego, różniącej się brakiem tylnych drzwi.
Warszawa.
W latach 1960-62 do stolicy trafiły 172 egzemplarze Ikarusów. Zachował się pług odśnieżny zbudowany na bazie autobusu Ikarus 620.
Lublin.
W 1964 roku do Lubina trafiło 10 sztuk autobusów.

</doc>
<doc id="801140" url="https://pl.wikipedia.org/wiki?curid=801140" title="Centrum powiadamiania ratunkowego">
Centrum powiadamiania ratunkowego

Centrum powiadamiania ratunkowego, CPR (ang. "public-safety answering point", "PSAP") – jednolity system, który obsługuje zgłoszenia alarmowe kierowane na numer alarmowy 112 umożliwiający przekazanie zgłoszenia alarmowego w celu zaangażowania właściwych służb ratowniczych. W 2017 roku planowano rozpoczęcie przejmowania zgłoszeń kierowanych na numery alarmowe 997, 998 i 999. W ramach systemu mogą być obsługiwane numery 991, 992, 993, 994 i 987 oraz inne numery alarmowe podmiotów, do których zadań należy ochrona życia, zdrowia, bezpieczeństwa, porządku publicznego, mienia lub środowiska.
Operatorzy numerów alarmowych odbierają połączenia, następnie przeprowadzają rozmowę w celu uzyskania odpowiednich informacji i drogą elektroniczną przekazują zgłoszenie do służb ratunkowych. Operator otrzymuje automatycznie informacje na temat lokalizacji dzwoniącego; w przypadku zgłoszeń z telefonów komórkowych są to współrzędne geograficzne, numer dzwoniącego oraz imię i nazwisko osoby, na którą telefon jest zarejestrowany (również w przypadku zarejestrowanego numeru na kartę), w przypadku zgłoszeń z telefonów stacjonarnych operator otrzymuje dokładny adres oraz imię i nazwisko osoby, na którą telefon jest zarejestrowany. System powiadamiania ratunkowego pozwala także na identyfikację numerów zastrzeżonych.
Operatorzy mogą szybko rozpoznać zgłoszenia fałszywe, złośliwe lub niezasadne, które stanowią ponad 46% wszystkich połączeń na numer alarmowy 112. Dzięki temu numer alarmowy nie jest blokowany, łatwiej jest dodzwonić się na numer alarmowy i do służb alarmowych docierają tylko zgłoszenia od osób, które naprawdę potrzebują pomocy. Tylko 17% wszystkich zgłoszeń jest zasadnych i zostało przyjętych.
Od 19 listopada 2017 r. kto umyślnie, bez uzasadnionej przyczyny, blokuje telefoniczny numer alarmowy, utrudniając prawidłowe funkcjonowanie centrum powiadamiania ratunkowego, podlega karze aresztu, ograniczenia wolności albo grzywny do 1500 zł.
System działa z zastosowaniem zasady wzajemnej zastępowalności centrów w przypadku technicznej awarii jednego CPR-u lub w razie gdy liczba połączeń przekracza możliwość szybkiej ich obsługi, wtedy system przekierowuje automatycznie zgłoszenie do CPR-u innego województwa.
Ustanowienie.
Sytuacja prawna w Polsce.
Podstawą funkcjonowania systemu powiadamiania ratunkowego jest ustawa z dnia 22 listopada 2013 r. o systemie powiadamiania ratunkowego (Dz. U. z 2022 r. poz. 2175, 2666 i 2705) która zaczęła obowiązywać od 1 stycznia 2014 r. i określa zadania i zasady działania CPR-ów w Polsce.
20 maja 2014 r. weszło w życie rozporządzenie ministra administracji i cyfryzacji z dnia 28 kwietnia 2014 r. w sprawie organizacji i funkcjonowania centrów powiadamiania ratunkowego ().
Centra powiadamiania ratunkowego w Polsce.
Centra powiadamiania ratunkowego znajdują się w strukturach urzędów wojewódzkich.
Z analiz procesu wdrażania systemu powiadamiania ratunkowego wynika, że po uruchomieniu wszystkich CPR-ów łatwiej jest dodzwonić się na numer alarmowy 112 ze względu na intensywne rozszerzenie zasięgu działania centrów powiadamiania ratunkowego: przed 2012 rokiem tylko 55% zgłoszeń na numer alarmowy 112 było obsługiwane w CPR-ach, od 2013 roku 100% zgłoszeń na numer alarmowy 112 w Polsce zostaje obsłużone w CPR-ach.
Za wprowadzaniem systemu powiadamiania ratunkowego przemawia fakt trzykrotnego skrócenia średniego czasu oczekiwania na odebranie zgłoszenia: centra odbierają połączenia średnio w mniej niż 10 sekund, wcześniej średni czas wynosił 28 sekund oraz dwukrotny wzrost liczby uruchomionych centrów powiadamiania ratunkowego: w 2012 roku funkcjonowało ich tylko 6, obecnie działają już wszystkie 17 centra.
Odnotowane zostało również zwiększenie liczby zgłoszeń na numer alarmowy 112, które mogą być obsługiwane jednocześnie, obsługiwanie zgłoszeń obcojęzycznych oraz ułatwienie lokalizacji osoby dzwoniącej.
W Polsce istnieje 17 centrów powiadamiania ratunkowego, m.st. Warszawa ma swój własny CPR, pozostałe są zlokalizowane po jednym w każdym województwie i swoim zasięgiem obejmują cały kraj. Jako pierwszy w 2009 roku powstał CPR w Krakowie, ostatni CPR ruszył w 2013 roku w Warszawie. CPR w Radomiu jest największym w kraju, 153 etatów, natomiast najmniejszy CPR znajduje się w Gorzowie Wielkopolskim oraz w Opolu, po 36 etatów.
Funkcjonowanie.
Odbieranie zgłoszenia.
Głównym celem centrum powiadamiania ratunkowego jest obsługa zgłoszeń alarmowych, po odebraniu zgłoszenia alarmowego CPR powiązuje zgłoszenie alarmowe z danymi teleadresowymi miejsca zgłoszenia oraz jego pozycji geograficznej.
Operator CPR-u automatycznie otrzymuje mapę, na której zaznaczone jest miejsce zdarzenia, udzielenie pomocy jest więc ułatwione w sytuacji gdy osoba potrzebująca pomocy nie wie gdzie się znajduje.
Po zlokalizowaniu zdarzenia, operator CPR-u wybiera odpowiednią grupę podmiotów, do których zostanie skierowane zgłoszenie alarmowe (tj. Policja, Państwowa Straż Pożarna lub Państwowe Ratownictwo Medyczne).
Dochodzi wtedy do przekazania zgromadzonych danych drogą elektroniczną, a w uzasadnionych przypadkach (tj. gdy potrzebna jest natychmiastowa pomoc medyczna) przekierowuje połączenie telefoniczne. Systemy powiadamiania ratunkowego umożliwiają wymianę informacji o zgłoszeniu drogą elektroniczną z wykorzystaniem formatki, co skróci jeszcze bardziej czas obsługi całego zgłoszenia.
Ostatnie, ale nie mniej ważne zadanie CPR-ów to wymiana danych o zgłoszeniu alarmowym przetwarzanych w systemie teleinformatycznym z Policją, Państwową Strażą Pożarną lub dysponentami zespołów Państwowego Ratownictwa Medycznego.
Zgłoszenie poprzez SMS lub eCall.
Dostawca usług telefonicznych zapewnia korzystanie z aparatów publicznych do bezpłatnego połączenia z numerami alarmowymi i kierowanie połączeń telefonicznych do numerów alarmowych 112, 997, 998 i 999 do właściwego terytorialnie centrum powiadamiania ratunkowego oraz połączeń do innych numerów alarmowych do właściwych terytorialnie jednostek służb do niesienia pomocy.
Dostawca usług telefonicznych gwarantuje także kierowanie zgłoszeń alarmowych za pośrednictwem nowych sposobów komunikacji takich jak SMS i eCall (samochodowy system informujący o wypadku) do numeru alarmowego 112.
Dysponowanie zasobami ratowniczymi.
Połączenie i wymiana danych między systemami są realizowane przez interfejs komunikacyjny, który zapewnia wzajemne przekazywanie zgromadzonych danych dotyczących treści zgłoszenia alarmowego, w tym danych osoby zgłaszającej i innych osób, których dotyczy zgłoszenie, oraz nagrań rozmów telefonicznych.
Interfejs pozwala też rozdysponowywać połączenia telefoniczne związane z obsługą zgłoszeń alarmowych, informacje o statusach zgłoszeń alarmowych i komunikaty o zakończeniu działań ratowniczych.
Centrum powiadamiania ratunkowego potwierdza przyjęcie zgłoszenia alarmowego przez systemy teleinformatyczne Policji, Państwowej Straży Pożarnej oraz dysponentów zespołów Państwowego Ratownictwa Medycznego.
Operator CPR-u konfirmuje odebranie zgłoszenia alarmowego i przekazanie zgłoszenia do odpowiednich służb.
Archiwizacja zgłoszenia.
Centrum powiadamiania ratunkowego przechowuje przez 3 lata dane dotyczące treści zgłoszeń alarmowych, w tym nagrania rozmów telefonicznych obejmujących całość zgłoszenia alarmowego, danych osób zgłaszających i innych osób wskazanych w trakcie przyjmowania zgłoszenia, informacji o miejscu zdarzenia i jego rodzaju oraz skróconego opisu zdarzenia.
Zbieranie statystyk.
Centrum powiadamiania ratunkowego wykonuje analizy związane z funkcjonowaniem systemu na obszarze obsługiwanym przez centrum oraz tworzy statystyki w zakresie liczby, rodzaju oraz czasów realizacji zgłoszeń alarmowych.
Centrum powiadamiania ratunkowego współpracuje, wymienia informacje i dane na potrzeby analiz z Policją, Państwową Strażą Pożarną, dysponentami zespołów Państwowego Ratownictwa Medycznego i pracowników centrów zarządzania kryzysowego.
Statystyki dotyczące funkcjonowania CPR-ów w Polsce.
Z danych zebranych przez Ministerstwo Administracji i Cyfryzacji wynika, że w 2016 roku operatorzy numerów alarmowych łącznie odebrali 19 482 287 zgłoszeń; średnio 1 623 524 połączeń miesięcznie w całej Polsce, 95 501 miesięcznie w każdym centrum powiadamiania ratunkowego.
Spośród wszystkich połączeń przychodzących do centrów powiadamiania ratunkowego w 6 644 424 przypadkach (ponad 34%) zgłaszający przerwał rozmowę przed przyjęciem zgłoszenia przez operatora numerów alarmowych (najprawdopodobniej w celu przetestowania telefonu czy zasięgu), a w 9 084 595 przypadkach (ponad 46%) były to połączenia fałszywe, złośliwe lub niezasadne (informacje o tych zgłoszeniach nie zostały przekazane podmiotom ratowniczym).
Najwięcej procentowo zgłoszeń fałszywych, złośliwych i niezasadnych w skali wszystkich zgłoszeń kierowanych na numer alarmowy 112 w 2016 roku odnotowano w CPR w Radomiu (ponad 10%), najmniej w CPR w Opolu (mniej niż 3%).
Najwięcej zgłoszeń fałszywych, złośliwych i niezasadnych kierowanych na numer alarmowy 112 odbieranych jest w godzinach porannych i popołudniowych; najmniej w nocy.
Operatorzy.
Każdy operator numerów alarmowych obsługuje zgłoszenia według takiej samej procedury. Operatorem może być osoba, która posiada co najmniej średnie wykształcenie i posługuje się co najmniej jednym językiem obcym w stopniu komunikatywnym, co umożliwia obsługę zgłoszeń kierowanych przez cudzoziemców. Operatorzy władają 14 językami obcymi.
Aby zostać operatorem niezbędne jest ukończenie szkolenia operatorów numerów alarmowych i zdanie egzaminu zarówno z części teoretycznej i praktycznej. Operator musi posiadać ważny certyfikat operatora numerów alarmowych. Operatorzy pracują w 12-godzinnym systemie pracy. Maksymalna liczba operatorów numerów alarmowych zatrudnionych w CPR-ach wynosi 1365 osób, pod koniec 2016 roku pracowało ich 1240.
Sprzęt.
Operatorzy odbierają połączenia poprzez nagłowny zestaw słuchawkowy i pracują przy konsoli operatorskiej oraz dwóch monitorach. Konsola operatorska to ekran dotykowy na którym zainstalowany jest system obsługi technicznej zgłoszenia który pozwala łączyć się z systemem powiadamiania ratunkowego, sprawdzać historie zgłoszeń, przekazywać, zawieszać i rozłączać połączenia. Pierwszy monitor podłączony jest do komputera poprzez zainstalowane środowisko do obsługi zgłoszenia które pozwala na uzupełnienie formatki która zawiera między innymi dane osobowe i położenie geograficzne dzwoniącego. Drugi monitor wyświetla moduł mapowy i daje możliwość korzystania z dodatkowych map.
Finansowanie.
Maksymalny budżet państwa w zakresie systemu powiadamiania ratunkowego wynosi 783 982 887 PLN, w tym:
SIPR.
Aby obsługa zgłoszeń na numer alarmowy 112 była szybka niezbędne będzie stworzenie jednolitego Systemu Informatycznego Powiadamiania Ratunkowego (SIPR), który pozwoli na zintegrowanie służb dyżurnych powołanych do niesienia pomocy. Centrum Projektów Informatycznych pracuje nad przyjęciem rozwiązania teleinformatycznego które zwiększy efektywności i skuteczność działania numeru alarmowego 112. W ramach projektu SIPR budowana jest ogólnokrajowa platforma służąca do obsługi zgłoszeń alarmowych na potrzeby funkcjonowania Centrów Powiadamiania Ratunkowego. Wdrożone rozwiązanie ujednolici proces zgłoszenia zdarzenia na numer alarmowy 112. Informacja o zagrożeniu trafi do operatora numerów alarmowych, który wprowadzi zgłoszenie do systemu OST 112 i powiadomi właściwe służby do niesienia pomocy.
OST 112.
Na potrzeby obsługi numeru alarmowego 112 Centrum Projektów Informatycznych uruchomiło Ogólnopolską Sieć Teleinformatyczną 112 (OST 112). Dzięki działaniom przeprowadzonym w ramach projektu OST 112 powstała nowa infrastruktura komunikacyjna, niezbędna do sprawnej obsługi telefonów na numer alarmowy 112 oraz potrzebna do komunikacji pomiędzy służbami odpowiedzialnymi za niesienie pomocy. Sieć teleinformatyczna zbudowana jest na szybkich łączach światłowodowych. Sieć wykonano w technologii IP/MPLS, cechy te pozwalają na skrócenie czasu do przesyłania danych pomiędzy lokalizacjami podmiotów systemu powiadamiania ratunkowego.
PLI CBD.
W celu stworzenia i utrzymania połączenia pomiędzy Platformą Lokalizacyjno-Informacyjną z Centralną Bazą Danych Urzędu Komunikacji Elektronicznej oraz aby zagwarantować sprawną wymianę informacji pomiędzy istniejącymi jednostkami systemowymi sieci telefonicznej w Polsce uruchomiono Platformę Lokalizacyjno-Informacyjną z Centralną Bazą Danych (PLI CBD). System ten umożliwia szybkie zlokalizowanie miejsca, z którego wykonano połączenie na numer alarmowy 112 i skraca czas szybkiego reagowania służb zobowiązanych do niesienia pomocy. Według danych Ministerstwa Administracji i Cyfryzacji średnio w ciągu miesiąca w bazach danych PLI CBD notuje się po 4 miliony informacji lokalizacyjnych, czyli ok. 4 na sekundę. Dany interfejs wspomaga przekazanie kompletnej informacji o lokalizacji instalacji terminali końcowych obsługujących danych abonentów. Przekaz owych danych następuje automatycznie dzięki zestawieniu tunel IPsec do systemu PLI CBD UKE w wyznaczonym czasie.
PLI CBD 2.
Projekt PLI CBD 2 ma na celu rozbudowę zarządzanego przez UKE systemu PLI CBD.

</doc>
<doc id="801143" url="https://pl.wikipedia.org/wiki?curid=801143" title="CHILD">
CHILD

CHILD (Children’s Identification and Location Database) – baza danych biometrycznych stworzona w 2005 roku przez firmę Biometric Intelligence&amp;Identification. 
Zadaniem tej bazy jest umożliwienie identyfikacji dzieci oraz ułatwienie ich poszukiwań w przypadku zaginięcia. Wpisywane są do niej dane o cechach tęczówki oraz podstawowe dane osobowe. W ciągu kilku lat do systemu ma trafić pięć milionów wpisów. Jest on wprowadzany przez niektóre hrabstwa w Stanach Zjednoczonych.
Według producenta szansa na nieprawidłową identyfikację wynosi 1 do 200 milionów. Dane mają być usuwane z bazy po osiągnięciu przez dziecko pełnoletniości.

</doc>
<doc id="801145" url="https://pl.wikipedia.org/wiki?curid=801145" title="Sztuka sepulkralna">
Sztuka sepulkralna

Sztuka sepulkralna – twórczość artystyczna dotycząca sfery nekropolicznej, powiązana ściśle z kultem zmarłych. 
Rozwinęła się już w czasach starożytnych, w kulturach charakteryzujących się hołdowaniem czci zmarłych, powiązanym z wiarą w „życie po śmierci”. Przejawiała się w najróżniejszych formach – od zdobień miejsc pochówku, poprzez dokonanie aktu pochówku (pogrzeb) do budownictwa grobowego. Przykładami budowli powstałych w zamyśle sztuki sepulkralnej są m.in. rozwiązania przestrzenne cmentarzy łącznie z rodzajami budowli cmentarnych – grobowców, a nawet w starożytności mastab, mauzoleów czy piramid. Opiewała również sztukę zdobniczą, m.in. sarkofagów, wnętrz grobowych, jak i specjalnie przygotowanych na tę okazję biżuterii czy naczyń.

</doc>
<doc id="801165" url="https://pl.wikipedia.org/wiki?curid=801165" title="Glisno">
Glisno

2 miejscowości w Polsce:
Zobacz też: Gliśno

</doc>
<doc id="801166" url="https://pl.wikipedia.org/wiki?curid=801166" title="Pacific Coast Championships">
Pacific Coast Championships

Pacific Coast Championships – nierozgrywany turniej tenisowy.
Męski turniej początkami sięga roku 1889, kiedy zawody rozegrano w Monterey w Kalifornii. Przez kolejne dziesięć lat turniej odbywał się w San Rafael, a od 1900 roku zawody rozgrywano w Berkeley. W 1931 roku turniej przeniesiono do San Francisco, z którego po trzech edycjach powróciły do Berkeley. Ostatnią edycją w tym mieście był 1971 rok. W sezonie 1972 zawody odbyły się w Albany. W latach 1973–1993 rozgrywany w San Francisco. Od roku 1994 do 2013 roku turniej odbywał się w hali SAP Center w San Jose. Zaliczany był do kategorii ATP World Tour 250, do cyklu ATP World Tour.
W latach 1922–1972 rywalizowały tenisistki. Od początku do 1944 roku turniej odbywał się w Berkeley, z wyjątkiem 1927 i 1932 roku, kiedy tenisistki rywalizowały w San Francisco. Tam też został przeniesiony turniej na lata 1945–1948. Kolejne edycje powróciły do Berkeley. Ostatnie zawody rozegrano w Albany. Do roku 1947 rozgrywki toczyły się na nawierzchni ziemnej, od kolejnej edycji zamieniono ją na korty twarde.
Zawody gry mieszanej toczyły się z przerwami w latach 1930–1968.

</doc>
