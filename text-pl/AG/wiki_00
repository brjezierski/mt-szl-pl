<doc id="801167" url="https://pl.wikipedia.org/wiki?curid=801167" title="GNOME Display Manager">
GNOME Display Manager

GDM (GNOME Display Manager) – menedżer logowania dla środowiska graficznego GNOME (choć jego obecność w systemie nie jest konieczna do działania samego GDM). Został zaprojektowany jako prostsza w konfiguracji alternatywa dla domyślnego w X11 menedżera XDM.

</doc>
<doc id="801168" url="https://pl.wikipedia.org/wiki?curid=801168" title="Liczba posłów w Parlamencie Europejskim">
Liczba posłów w Parlamencie Europejskim

Liczba posłów w Parlamencie Europejskim wzrosła z 78 (członkowie Wspólnego Zgromadzenia Europejskiej Wspólnoty Węgla i Stali) w 1952 roku do 732 po wyborach do Parlamentu Europejskiego w 2004 roku zgodnie z założeniem traktatu nicejskiego. Z początkiem 2007 roku przejściowo, do czasu wyborów w 2009 roku, ze względu rozszerzenia Unii Europejskiej o Bułgarię i Rumunię liczba posłów wzrosła do 785. Po wyborach w 2009 roku liczba członków Parlamentu Europejskiego wynosiła 736. Na mocy Traktatu lizbońskiego liczba posłów do Parlamentu Europejskiego ma wynosić 750+1, łącznie z przewodniczącym bez prawa głosu. Przydział posłów na państwo nie może być większy niż 96 ani mniejszy niż 6 (art. 14 ust. 2. TUE).
Zmiany przejściowe w kadencji 2009-2014.
Mając na uwadze, że Traktat z Lizbony wszedł w życie po wyborach do Parlamentu Europejskiego, które odbyły się w dniach 4–7 czerwca 2009 roku, 29 września 2010 roku określono postanowienia przejściowe dotyczące składu Parlamentu Europejskiego do końca kadencji 2009–2014, tj. powiększono liczbę miejsc w PE o 18 posłów. Jednocześnie postanowiono, że do końca kadencji PE nie zostanie zmniejszona liczba przedstawicieli Niemiec, których było 99, czyli o 3 więcej niż maksymalna liczba reprezentantów kraju członkowskiego. W konsekwencji ustalono, że liczba parlamentarzystów w kadencji 2009-2014 wyniesie 753+1, łącznie z przewodniczącym bez prawa głosu.
Liczba posłów według przystąpienia kraju do Unii Europejskiej.
W poniższej tabeli przedstawiono zmiany liczby posłów z poszczególnych państw na tle kolejnych zmian wprowadzanych w Parlamencie Europejskim:

</doc>
<doc id="801169" url="https://pl.wikipedia.org/wiki?curid=801169" title="Zmiana liczby posłów w Parlamencie Europejskim">
Zmiana liczby posłów w Parlamencie Europejskim



</doc>
<doc id="801171" url="https://pl.wikipedia.org/wiki?curid=801171" title="Glisno (gmina Sulęcin)">
Glisno (gmina Sulęcin)

Glisno () – kolonia w Polsce położona w województwie lubuskim, w powiecie sulęcińskim, w gminie Sulęcin.
Historia.
Po 1945 wieś zasiedlana była przez osadników wojskowych. W latach 1975–1998 miejscowość należała administracyjnie do województwa gorzowskiego.

</doc>
<doc id="801175" url="https://pl.wikipedia.org/wiki?curid=801175" title="Budućnost Podgorica (piłka siatkowa)">
Budućnost Podgorica (piłka siatkowa)

OK Budućnost Podgorica - sekcja czarnogórskiego klubu Budućnost Podgorica powstała w 1936 roku. Drużyna występowała w rozgrywkach Ligi Mistrzów.
Linki zewnętrzne.
Strona sekcji

</doc>
<doc id="801176" url="https://pl.wikipedia.org/wiki?curid=801176" title="Płocka Orkiestra Symfoniczna">
Płocka Orkiestra Symfoniczna

Płocka Orkiestra Symfoniczna im. Witolda Lutosławskiego – orkiestra symfoniczna w Płocku, do 1998 roku funkcjonująca jako Płocka Orkiestra Kameralna.
W roku 1975 roku powstała Orkiestra Kameralna Płockiego Towarzystwa Muzycznego, a dwa lata później rozpoczęła działalność Płocka Orkiestra Kameralna. W roku 1998 instytucja przemianowana została na Płocką Orkiestrę Symfoniczną, a w 1999 nadane zostaje jej imię Witolda Lutosławskiego, który został jej patronem.
Od 1999 roku Płocka Orkiestra Symfoniczna jest organizatorem Letniego Festiwalu Muzycznego w Płocku. Koncerty podczas festiwalu odbywają się głównie w zabytkowej części miasta, w szczególności na Starym Rynku.
Na początku działalności zespół składał się z ponad 20 osób – głównie uczniów i nauczycieli Państwowej Szkoły Muzycznej w Płocku oraz muzyków z okolicznych miejscowości. Po 30 latach Płocka Orkiestra Symfoniczna liczyła 49 członków.

</doc>
<doc id="801177" url="https://pl.wikipedia.org/wiki?curid=801177" title="Herb Rogoźna">
Herb Rogoźna

Herb Rogoźna – jeden z symboli miasta Rogoźno i gminy Rogoźno w postaci herbu.
Wygląd i symbolika.
Herb przedstawia w polu czerwonym pod koroną złotą z pięcioma widocznymi kwiatonami z prawej połuorła srebrnego z orężem złotym, z lewej klucz srebrny zębem w lewo. 
Historia.
Miasto Rogoźno lokowane zostało w drugiej połowie XIII wieku, zaś od XIV wieku znane są odciski jego pieczęci miejskich. Od początku głównym godłem miejskim był klucz towarzyszący połuorłowi, pierwotnie klucz znajdował się z prawej, następnie przeszedł na mniej zaszczytną lewą stronę. Począwszy od XVII wieku, kompozycję wzbogaciła otwarta korona, umieszczana ponad dotychczasowym godłem.
Po uzyskaniu pozytywnej opinii Komisji Heraldycznej przy MSWiA rada miasta przyjęłą nową stylizację herbu uchwałą nr XIV/114/2019 z 28 sierpnia 2019 roku. Prace nad nowym herbem prowadzili Robert Fidura i Kamil Wójcikowski, który stworzył nowe opracowanie graficzne

</doc>
<doc id="801178" url="https://pl.wikipedia.org/wiki?curid=801178" title="Walmiki">
Walmiki

Walmiki (dewanagari वाल्मीकि, ang. Valmiki) – starożytny ryszi (mędrzec) i święty indyjski. O jego życiu nic nie wiadomo. Według tradycji miał być byłym rozbójnikiem, który w ramach pokuty tak długo siedział w bezruchu, aż mrówki pokryły jego ciało. Przypisuje mu się autorstwo "Ramajany", a także wynalezienie najważniejszego metrum poezji sanskryckiej – śloki.

</doc>
<doc id="801179" url="https://pl.wikipedia.org/wiki?curid=801179" title="Juan Zorrilla de San Martín">
Juan Zorrilla de San Martín

Juan Zorrilla de San Martín (ur. 28 grudnia 1855 w Montevideo – zm. 3 listopada 1931 tamże) – urugwajski poeta. Jego najsłynniejsze dzieła to "Tabaré" i "La Leyenda Patria " (Patriotyczna legenda). San Martín jest także autorem "Himno al Arbol" (Hymnu do drzewa), znanego w świecie hiszpańskojęzycznym poematu, a później piosenki. Oprócz pisania zajmował się też polityką i piastował stanowisko ambasadora Urugwaju w Hiszpanii, we Francji i w Watykanie.
Jego dom w Montevideo pełni obecnie rolę muzeum poety. Jeden z jego synów José Luis Zorrilla de San Martín był dobrze znanym i cenionym rzeźbiarzem.

</doc>
<doc id="801180" url="https://pl.wikipedia.org/wiki?curid=801180" title="Wilhelm Długi Miecz">
Wilhelm Długi Miecz



</doc>
<doc id="801181" url="https://pl.wikipedia.org/wiki?curid=801181" title="Wojna w Chorwacji">
Wojna w Chorwacji

Wojna w Chorwacji () – tocząca się w latach 1991–1995 wojna domowa pomiędzy armią chorwacką i Armią Republiki Serbskiej Krajiny, która była wspierana przez Jugosłowiańską Armię Ludową (JNA). Do walk pomiędzy armią jugosłowiańską a jednostkami chorwackimi doszło również na południu kraju – od października 1991 do maja 1992 trwała blokada i ostrzał Dubrownika przez JNA. Określana bywa także jako agresja Serbii i Czarnogóry na Chorwację.
Referendum.
19 maja 1991 ponad 90% Chorwatów opowiedziało się za odłączeniem od Jugosławii i utworzeniem niepodległego państwa chorwackiego. Referendum zostało jednak zbojkotowane przez Serbów zamieszkałych na terenach objętych głosowaniem. Po plebiscycie większość Serbów, która nie pogodziła się z nową konstytucją Chorwacji, w której zostali zdegradowani z równouprawnionej ludności do mniejszości narodowej, opowiedziało się za odłączeniem od Chorwacji i pozostaniem przy Jugosławii.
Mieszkańcy terenów objętych walkami.
Według spisu statystycznego stworzonego na początku 1991, na terenie późniejszej Republiki Serbskiej Krajiny żyło ogółem ok. 470 tys. ludzi, z tego 246 tys. (59,7%) Serbów, 168 tys. (30,2%) Chorwatów i 56 tys. (10,1%) zaliczanych do innych narodowości.
Przebieg wojny.
W sierpniu 1991 Serbowie kontrolowali jedną trzecią terenów państwa chorwackiego. 19 grudnia 1991 proklamowali niepodległą Republikę Serbskiej Krajiny, która nie została jednak uznana przez większość innych państw.
Jesienią 1991 doszło do bitwy o Vukovar, w której zniszczona została większość miasta, a ludność cywilna została wypędzona. Vukovar został w listopadzie 1991 zdobyty przez Serbów. W tym też czasie jugosłowiańska armia (w większości rekrutująca się w tych rejonach z Czarnogórców) rozpoczęła blokadę i ostrzał (z ziemi oraz morza) zabytkowego miasta Dubrownik. Głównym celem atakujących była próba przyłączenia tego terenu (oddzielonego od pozostałej części Chorwacji fragmentem wybrzeża należącego do Bośni) do Czarnogóry lub proklamowania separatystycznej nowej Republiki Dubrownickiej. Trwał on do maja 1992 i zakończył porażką armii jugosłowiańskiej, przy jednoczesnym znacznym zniszczeniu miasta.
W maju 1995 armia chorwacka zdołała opanować w ramach operacji „Błysk” wschodnią część Slawonii. W sierpniu tego samego roku armia chorwacka pod dowództwem gen. Ante Gotoviny wraz z policją opanowała w ramach operacji „Burza” całą Republikę Serbskiej Krajiny.

</doc>
<doc id="801182" url="https://pl.wikipedia.org/wiki?curid=801182" title="Wjasa">
Wjasa

Wjasa (dewanagari व्यास, trl. "vyāsa", dosł. „zbieracz, kompilator”, również Wedawjasa (वेद व्यास, trl. "veda vyāsa", ang. Veda Vyasa) – tytuł odnoszący się do wielu Indusów. Najczęściej używa się go w odniesieniu do starożytnego mędrca indyjskiego – Weda-Wjasy, któremu przypisuje się autorstwo Mahabharaty i Puran oraz podział Wedy na części.
Uważany za kompilatora Brahmasutr.
Rodzina i pochodzenie.
Zrodził się on z Mahamuniego Paraśary w łonie Satjawati, przed jej zaręczynami z Maharają Śantanu, ojcem wielkiego generała Bhiszmy.
Na polecenie swojej matki, Satjawati, która później została poślubiona przez Maharaję Śantanu, i na prośbę Bhiszmadewy, najstarszego syna Maharajy Śantanu, ze swoją pierwszą żoną, Gangesem, Wjasa spłodził trzech świętych synów: Dhrytarasztrę, Pandu i Widurę.
Inne imiona.
Wjasa zwany jest także jako :
Dzieła.
W czasie gdy chciał on, dla dobra wszystkich ludzi w tym wieku kalijugi, zapisać wielką epopeję Mahabharatę, potrzebował on wytrwałego pisarza, który mógłby pisać pod jego dyktando. Na polecenie Brahmy zadania tego podjął się Ganeśa, pod warunkiem, że Wjasadewa nie zatrzyma dyktowania nawet na moment. Tak więc "Mahabharata" powstała przez połączony wysiłek Wjasy i Ganeśi.
Uczniowie.
Wjasę inicjował duchowo Narada Muni.
Od Wjasy inicjację przejął Madhwacarja, zaczynając "Madhwasampradaję", w którą również jest włączona "Gaudijasampradaja".

</doc>
<doc id="801185" url="https://pl.wikipedia.org/wiki?curid=801185" title="Rimouski">
Rimouski

 
Rimouski – miasto w Kanadzie we wschodniej części prowincji Quebec na południowym brzegu rzeki Świętego Wawrzyńca. Miasto to jest stolicą regionu Bas-Saint-Laurent i MRC Rimouski-Neigette.
Liczba mieszkańców Rimouski wynosi 42 240. Język francuski jest językiem ojczystym dla 97,7%, angielski dla 0,8% mieszkańców (2006).

</doc>
<doc id="801186" url="https://pl.wikipedia.org/wiki?curid=801186" title="Tarmo Neemelo">
Tarmo Neemelo

Tarmo Neemelo (ur. 10 lutego 1982 w Paide) – estoński piłkarz grający na pozycji napastnika.
Kariera.
Wystąpił w 21 meczach pierwszej reprezentacji swojego kraju zdobywając jedną bramkę. W sezonie 2005 zajął dwunaste miejsce w klasyfikacji najlepszych strzelców lig europejskich (Złoty But), gdy zdobył 41 bramek podczas 33 występów w barwach FC TVMK Tallinn.
W 2019 roku zakończył karierę.

</doc>
<doc id="801187" url="https://pl.wikipedia.org/wiki?curid=801187" title="Stabilistor">
Stabilistor



</doc>
<doc id="801191" url="https://pl.wikipedia.org/wiki?curid=801191" title="Świelubie (województwo pomorskie)">
Świelubie (województwo pomorskie)

Świelubie (kaszb. "Swielëbié" lub "Frydrychzdôl") – kolonia w Polsce, położona w województwie pomorskim, w powiecie bytowskim, w gminie Kołczygłowy, na obszarze Parku Krajobrazowego Dolina Słupi.
W latach 1975–1998 miejscowość administracyjnie należała do województwa słupskiego.

</doc>
<doc id="801197" url="https://pl.wikipedia.org/wiki?curid=801197" title="Vjasa">
Vjasa



</doc>
<doc id="801198" url="https://pl.wikipedia.org/wiki?curid=801198" title="USS Iowa (BB-61)">
USS Iowa (BB-61)

USS Iowa (BB-61) – okręt wiodący pancerników typu "Iowa" był czwartym okrętem United States Navy (ale dopiero drugim, który wszedł do służby), którego nazwa pochodziła od stanu Iowa.
Stępkę okrętu położono 27 czerwca 1940 roku w New York Navy Yard. Nosił przydomek „The Big Stick” (gruba "pała - z powiedzenia Th. Roosevelta: Speak softly, but carry a big stick. You will go far [nie podnoś głosu, ale miej przy sobie grubą pałę. Daleko zajdziesz.]"). Został zwodowany 27 sierpnia 1942, matką chrzestną została Ilo Wallace, żona wiceprezydenta USA Henry’ego Wallace’a. Okręt przyjęto do służby 22 lutego 1943 z komandorem Johnem L. McCrea na stanowisku dowódcy. Pancernik w końcu 1943 operował na Atlantyku w rejonie Nowej Fundlandii chroniąc żeglugę przed rajdem pancernika Tirpitz. Okręt przewiózł prezydenta Roosevelta do Casablanki, gdy udawał się na pierwszą konferencję w Teheranie. 30 kwietnia 2012 roku, US Navy formalnie przekazała prawo własności okrętu Pacific Battleship Center w Los Angeles, gdzie pełni rolę okrętu muzeum.
Eksplozja w wieży nr 2.
19 kwietnia 1989 r. miał miejsce wybuch ładunków miotających podczas ładowania środkowego działa w wieży artylerii głównej numer 2 pancernika, który zabił 47 marynarzy stanowiących całą załogę wieży. Dzięki zadziałaniu klap przeciwwybuchowych oddzielających wieżę od magazynu ładunków miotających, a następnie szybkiemu zalaniu tego magazynu przez jego obsadę, która nie czekała na stosowne rozkazy (rozkaz dowódcy okrętu został wydany z opóźnieniem 8 minut), okręt uniknął eksplozji komór amunicyjnych. Wieża nr 2 nie została nigdy wyremontowana i obecnie nie nadaje się do użytku.
Do dnia dzisiejszego nie udało się jednoznacznie wyjaśnić przyczyn wybuchu pomimo dwóch śledztw.
Pierwszą teorią była teoria samobójstwa rozszerzonego (samobójca popełnia samobójstwo w taki sposób, aby zginęły przy tym inne osoby) dowódcy środkowego działa Claytona Hartwiga. Był on homoseksualistą i zakochał się w innym marynarzu (Kendallu Truittcie), który będąc heteroseksualistą odrzucił to uczucie i ożenił się ze swoją narzeczoną, co spowodowało załamanie psychiczne u dowódcy działa – zachowanie Truitta tutaj było dwuznaczne, ponieważ do momentu ślubu przyjmował od Hartwiga kosztowne prezenty, jak również doprowadził do tego, że został beneficjentem jego polisy ubezpieczeniowej (Truitt wyjaśniał to tym, że nie chciał ranić odmową przyjmowania prezentów przyjaciela). Załamanie to miało stanowić impuls do popełnienia samobójstwa polegającego na podłożeniu sporządzonego przez siebie ładunku wybuchowego pomiędzy worki z materiałem miotającym. Jako dowód przestawiono znalezienie w szafce tego marynarza zapalników etc. (jednakże większość artylerzystów miała w szafkach takie rzeczy, bo brała je „na pamiątkę”). Główna słabość tej teorii to fakt, że dowódca w trybie nagłym został wyznaczony do obsługi tego strzelania (pomimo że to nie była jego wachta, ale był to jeden z nielicznych marynarzy strzelających wcześniej z tych dział) i nie miał możliwości czasowych sporządzenia ładunku wybuchowego oraz jego przemycenia do wieży (mało prawdopodobne wydaje się noszenie sporządzonego wcześniej ładunku przez cały czas przy sobie).
Najprawdopodobniejsza wydaje się teoria łącząca następujące czynniki:
Komisje zaleciły wprowadzenie następujących zmian (z uwagi na wycofanie tych pancerników do rezerwy w praktyce ich nie wprowadzono):

</doc>
<doc id="801199" url="https://pl.wikipedia.org/wiki?curid=801199" title="Górki (powiat bytowski)">
Górki (powiat bytowski)

Górki (kaszb. "Gòrki") – osada w Polsce położona w województwie pomorskim, w powiecie bytowskim, w gminie Kołczygłowy na obszarze Parku Krajobrazowego Dolina Słupi.
W latach 1975–1998 miejscowość administracyjnie należała do województwa słupskiego.

</doc>
<doc id="801201" url="https://pl.wikipedia.org/wiki?curid=801201" title="Rouyn-Noranda">
Rouyn-Noranda

Rouyn-Noranda – miasto w Kanadzie w prowincji Quebec, w regionie administracyjnym Abitibi-Témiscamingue. Miasto nie należy do żadnej regionalnej gminy hrabstwa (MRC) i dlatego też ma status terytorium równoważnego z regionalną gminą hrabstwa (TÉ).
Rouyn-Noranda powstało w rezultacie połączenia dwóch miast, Rouyn i Noranda, które zostały założone w 1926 roku nad brzegiem jeziora Osisko w wyniku odkrycia nieopodal bogatych zasobów miedzi w 1917 roku. W wyniku reorganizacji podziału administracyjnego w Quebecu w 2002 r., wszystkie gminy wchodzące w skład MRC Rouyn-Noranda połączyły się w jedno miasto.
Liczba mieszkańców Rouyn-Noranda wynosi 39 924. Język francuski jest językiem ojczystym dla 96,3%, angielski dla 1,8% mieszkańców (2006).
W mieście rozwinął się przemysł drzewny oraz mleczarski.

</doc>
<doc id="801202" url="https://pl.wikipedia.org/wiki?curid=801202" title="Sant Antoni de Portmany">
Sant Antoni de Portmany

 
Sant Antoni de Portmany (hiszp. "San Antonio Abad") – miasto leżące na zachodnim wybrzeżu Ibizy. Do 1986 roku nosiło hiszpańską nazwę "San Antonio Abad". W 1986 roku zdecydowano o przywróceniu katalońskiej nazwy "Sant Antoni de Portmany".
W latach 90. odsłonięto w mieście pomnik jajka Kolumba.

</doc>
<doc id="801203" url="https://pl.wikipedia.org/wiki?curid=801203" title="Cykl glioksalowy">
Cykl glioksalowy



</doc>
<doc id="801206" url="https://pl.wikipedia.org/wiki?curid=801206" title="Enar Jääger">
Enar Jääger

Enar Jääger (ur. 18 listopada 1984 w Kohila) – estoński piłkarz grający na pozycji obrońcy. Od 2019 jest piłkarzem klubu Tallinna FC Flora. 
Życiorys.
Kariera klubowa.
Grał w takich klubach jak: Tervis Pärnu, Valga Warrior, Torpedo Moskwa, Aalesunds FK, Ascoli Calcio, Lierse SK i Vålerenga Fotball.
14 czerwca 2019 podpisał kontrakt z estońskim klubem Tallinna FC Flora, umowa do 31 grudnia 2019.
Kariera reprezentacyjna.
Wystąpił w 127 meczach pierwszej reprezentacji swojego kraju.

</doc>
<doc id="801211" url="https://pl.wikipedia.org/wiki?curid=801211" title="Dark Empire">
Dark Empire

Dark Empire – amerykański zespół muzyczny utworzony w 2004 roku przez gitarzystę Matta Moliti'ego. Na początku był to jego solowy projekt, ale z czasem stał się pełnoprawną kapelą muzyczną.
Muzyka tego zespołu to progresywny power metal z wpływami thrash i melodic death metalu.
W 2006 roku ukazał się ich debiutancki album "Distant Tides", który zebrał sporo dobrych recenzji.
Na przestrzeni kilku miesięcy do zespołu doszło dwóch muzyków sesyjnych, którzy wspomagali zespół na koncertach: Andrew Atwood, który ostatecznie został stałym członkiem zespołu oraz znany z francuskiego zespołu Venturia Marc Ferreira. Odeszli zaś Teemu Tahkanen, którego zastąpił Sam Paulicelli i Noah Martin oraz jego późniejszy następca, Alonzo Peña.
We wrześniu 2007 roku grupa podpisała kontrakt z wytwórnią KillZone Records, pod szyldem której w listopadzie miał ujrzeć światło dzienne nowy album pod tytułem "Humanity Dethroned". Z przyczyn niezależnych od zespołu drugi album, nad brzmieniem którego pracował Mika Jussila znany ze współpracy między innymi z Children of Bodom i Sonata Arctica ostatecznie wydany został w lipcu 2008 roku.
W 2008 i 2009 roku w zespole nastąpiły spore zmiany. Najpierw odszedł Sam Paulicelli, a potem Jens Carlsson. W przypadku tego drugiego praca zawodowa z kilkoma zespołami z różnych krajów okazała się nie do udźwignięcia zarówno dla niego samego, jak i dla grupy. W 2010 roku do zespołu na krótko dołączył Urban Breed znany między innymi z Pyramaze, Bloodbound i Tad Morose.
27 marca 2012 roku ukazał się trzeci album grupy pod tytułem "From Refuge To Ruin".
W czerwcu 2013 roku grupa Dark Empire zakończyli działalność.

</doc>
<doc id="801213" url="https://pl.wikipedia.org/wiki?curid=801213" title="Shawinigan">
Shawinigan

Shawinigan – miasto w Kanadzie, w prowincji Quebec, regionie Mauricie. Shawinigan nie wchodzi w skład żadnego MRC, stanowi więc terytorium równoważne z MRC (TÉ – "territoire équivalant").
Liczba mieszkańców Shawinigan wynosi 51 904. Język francuski jest językiem ojczystym dla 98,1%, angielski dla 0,7% mieszkańców (2006).

</doc>
<doc id="801219" url="https://pl.wikipedia.org/wiki?curid=801219" title="Przemysław Kruk">
Przemysław Kruk

Przemysław Kruk (ur. 5 marca 1976) – polski snookerzysta i komentator sportowy.
Jest synem Krzysztofa Kruka, polskiego sędziego snookerowego, który wniósł wkład w rozwój snookera w Polsce. Jako zawodnik Przemysław Kruk był m.in. finalistą mistrzostw Polski w 1996. W lutym 1995 reprezentował kraj na pierwszych międzynarodowych zawodach z udziałem Polski, I Drużynowym Pucharze Europy (11. miejsce). Jest komentatorem snookera w polskojęzycznym kanale Eurosport, gdzie komentuje spotkania snookerowe najczęściej w parze z Rafałem Jewtuchem. 
Najwyższy break turniejowy Kruka to 93 punkty, break treningowy - 129. Jako ulubionego zawodnika wymienia Stephena Hendry'ego.
W 2014 roku Kruk założył w Warszawie pierwszy zawodowy klub snookera o nazwie „Krooger Team”.

</doc>
<doc id="801220" url="https://pl.wikipedia.org/wiki?curid=801220" title="Miłobądz (powiat bytowski)">
Miłobądz (powiat bytowski)

Miłobądz (niem. "Sophiental") – pofolwarczna kolonia w Polsce położona w województwie pomorskim, w powiecie bytowskim, w gminie Kołczygłowy.
Nazwa wsi pochodzi od staropolskiego imienia męskiego Miłobąd.
W latach 1975–1998 miejscowość administracyjnie należała do województwa słupskiego.

</doc>
<doc id="801222" url="https://pl.wikipedia.org/wiki?curid=801222" title="Val-d’Or">
Val-d’Or

Val-d’Or – miasto w Kanadzie w prowincji Quebec, w regionie Abitibi-Témiscamingue. W 1923 roku odkryto w tym regionie złoto, stąd też nazwa miasta. Obecnie oprócz złota, wydobywa się tu także miedź, cynk i ołów. 
Liczba mieszkańców Val-d’Or wynosi 31 862. Język francuski jest językiem ojczystym dla 95,0%, angielski dla 2,5% mieszkańców (2011).

</doc>
<doc id="801225" url="https://pl.wikipedia.org/wiki?curid=801225" title="Ciała ketonowe">
Ciała ketonowe

Ciała ketonowe – grupa organicznych związków chemicznych będących pośrednimi metabolitami tłuszczów. Należą do nich:
β-Hydroksymaślan powstaje w odwracalnej reakcji z acetylooctanu. Reakcja ta katalizowana jest przez dehydrogenazę -(−)-hydroksymaślanową. Acetylooctan może ulec spontanicznej, nieodwracalnej dekarboksylacji do acetonu:
U człowieka głównym miejscem produkcji i wydzielania do krwi ciał ketonowych jest wątroba. Zwykle
skład procentowy wynosi:
Jednak może on w pewnych warunkach ulegać zmianie.
Ketogeneza.
Ciała ketonowe są alternatywnym produktem utleniania wolnych kwasów tłuszczowych w wątrobie, a proces ich powstawania określa się terminem "ketogeneza".
Stężenie ciał ketonowych w surowicy u zdrowych osób pozostających na typowej diecie nie przekracza 0,2 mmol/l.
Mózg, serce, mięśnie oraz nerki potrafią wykorzystywać je jako materiał energetyczny, ale w typowych warunkach głównym wykorzystywanym materiałem jest glukoza.
W pewnych warunkach metabolicznych dochodzi do zwiększenia produkcji ciał ketonowych. Najczęściej zachodzi to w cukrzycy przy znacznym niedoborze insuliny i może prowadzić do ketonemii i
kwasicy ketonowej, a w zaawansowanych przypadkach do ketonowej śpiączki cukrzycowej.
Stwierdzono, że nadmierne stężenie ciał ketonowych we krwi jest spowodowane raczej zwiększoną ich produkcją niż zmniejszoną przemianą w tkankach pozawątrobowych.
Inne przypadki kiedy dochodzi do zwiększonego produkowania ciał ketonowych to:

</doc>
<doc id="801227" url="https://pl.wikipedia.org/wiki?curid=801227" title="Victoriaville">
Victoriaville

Victoriaville (potocznie "Victo") – miasto w Kanadzie, w prowincji Quebec, w regionie Centre-du-Québec i MRC Arthabaska. Ze względu na swoje znaczenie, miasto bywa nazywane "stolicą Bois-Francs" (od obszaru o tej nazwie).
W 1802 roku w miejscu dzisiejszego miasta powstał kanton Arthabaska. Pierwsi osadnicy pochodzący z Bécancour i Saint-Grégoire rozpoczęli kolonizację tych terenów w 1835. Pod dzisiejszą nazwą miasto zostało ustanowione w 1851.
Liczba mieszkańców Victoriaville wynosi 40 486. Język francuski jest językiem ojczystym dla 97,2%, angielski dla 0,7% mieszkańców (2006).

</doc>
<doc id="801228" url="https://pl.wikipedia.org/wiki?curid=801228" title="Gleba gliniasta">
Gleba gliniasta

Gleba gliniasta – gleba powstała w procesie glebotwórczym z produktów wietrzenia skał pierwotnych. Składa się z małych cząsteczek glebowych, gęsto zbitych, z dużą zawartością części spławialnych o dużej zawartość łatwo pęczniejących koloidów, co zwiększa spoistość i lepkość gleby, a zmniejsza przepuszczalność dla powietrza i wody. 
Wyróżnia się kilka podtypów gleby gliniastej: glina piaszczysta, glina lekka, glina piaszczysto-ilasta, glina zwykła, glina pylasto-ilasta i glina ilasta.
Zachowuje wilgoć nawet w słoneczne dni tworząc zbitą skorupę, jest nieprzewiewna, zimna, żyzna, zawierają duże zasoby składników pokarmowych, ale trudna do upraw z powodu znacznej zwięzłości w stanie suchym i nadmiernej przylepności w stanie mokrym. W stanie wilgotnym jest lepka można ją rozdrobnić w palcach i formować. 

</doc>
<doc id="801230" url="https://pl.wikipedia.org/wiki?curid=801230" title="Frederick Sturckow">
Frederick Sturckow

Frederick Wilford „Rick” Sturckow (ur. 11 sierpnia 1961 w La Mesa w stanie Kalifornia) – podpułkownik korpusu piechoty morskiej, amerykański astronauta.
Wykształcenie oraz służba wojskowa.
W sumie w powietrzu wylatał ponad 6500 godzin na ponad 60 typach samolotów.
Loty kosmiczne.
Pierwszą misją kosmiczną, w której uczestniczył Sturckow był lot STS-88 wahadłowca Endeavour. Podczas wyprawy pełnił funkcję pilota promu. Razem z nim w kosmos polecieli również: Robert D. Cabana (dowódca) oraz czterej specjaliści misji – Jerry L. Ross (MS-1), Nancy J. Currie (MS -2), James H. Newman (MS-3) i Siergiej K. Krikalow (MS-4). Prom wyruszył na spotkanie z Międzynarodową Stacja Kosmiczną z Przylądka Canaveral 4 grudnia 1998. Była to pierwsza załogowa misja jaka dotarła na pokład ISS. Głównym celem lotu było dostarczenie na orbitę amerykańskiego modułu Unity i połączenie go z wystrzelonym wcześniej modułem Zaria. Po połączeniu obu obiektów, które miało miejsce 7 grudnia, astronauci Ross oraz Newman trzykrotnie 7, 9 i 12 grudnia wychodzili w otwartą przestrzeń, aby połączyć moduły kablami i zainstalować na Unity anteny. Przygotowali również poręcze, które ułatwiały poruszanie się poza stacją. 10 grudnia załoga Endeavour otworzyła właz i przeszła na pokład stacji, aby dokonać jej przeglądu i przygotować dla pierwszej stałej załogi stacji. 13 grudnia prom odłączył się od ISS i po trzech dniach samodzielnego lotu 16 grudnia powrócił na Ziemię lądując na bieżni KSC.
Frederick Sturckow po raz drugi wystartował w kosmos 10 sierpnia 2001 na pokładzie wahadłowca Discovery. Podczas lotu pełnił funkcję pilota. Razem z nim w locie STS-105 uczestniczyli również: dowódca – Scott J. Horowitz, specjaliści misji: Daniel T. Barry (MS-1), Patrick G. Forrester (MS-2) oraz astronauci stanowiący trzecią załogową ekspedycję Międzynarodowej Stacji Kosmicznej – Frank L. Culbertson, Jr. (MS-3), Władimir N. Dieżurow (MS-4) oraz Michaił W. Tiurin (MS-5). Prom połączył się z Międzynarodową Stacją Kosmiczną 12 sierpnia. Dzień później nowa załoga stacji orbitalnej przejęła obowiązki od swoich poprzedników. Do zespołu orbitalnego przyłączono moduł Leonardo, w którym dostarczono blisko 4 tony żywności i wyposażenia dla stacji. 16 i 18 sierpnia Forrester oraz Daniel Barry wykonali dwa spacery kosmiczne, podczas których zainstalowali nowe elementy struktury P6 oraz dwa moduły naukowe z próbkami materiałów, które zostały wystawione na 1,5 roku na działanie otwartej przestrzeni kosmicznej oraz rozciągnęli przewody elektryczne wzdłuż modułu Destiny. Pod koniec wspólnego lotu moduł Leonardo ponownie został umieszczony w ładowni Discovery. 20 sierpnia prom odłączył się od stacji zabierając na Ziemię członków 2 ekspedycji: Jurija W. Usaczowa, Jamesa S. Vossa i Susan J. Helms. Po dwóch dniach autonomicznego lotu Discovery wylądował 22 sierpnia 2001 na bieżni KSC.

</doc>
<doc id="801233" url="https://pl.wikipedia.org/wiki?curid=801233" title="Martin Reim">
Martin Reim

Martin Reim (ur. 14 maja 1971 w Tartu) – estoński piłkarz grający na pozycji pomocnika, reprezentant Estonii. Następnie trener Flory Tallinn oraz były selekcjoner reprezentacji Estonii.
Kariera piłkarska.
Kariera klubowa.
Rozpoczął karierę piłkarską w VAZ/Žiguli Tallinn w 1987. W 1988 roku reprezentował barwy Tallinna Lõvid, rok później grał dla Sportu Tallinn w rozgrywkach drugiej ligi ZSRR. Nie opuszczając Tallinna przeniósł się do kolejnego klubu z tego miasta - Normy Tallinn. Przez dwa sezony zajmował wraz z zespołem drugą lokatę w rozgrywkach o mistrzostwo Estońskiej SRR, został też królem strzelców. W 1992 roku przeniósł się do Flory Tallinn, gdzie spędził kolejne 8 sezonów. W tym czasie został podstawowym zawodnikiem reprezentacji, czterokrotnie zwyciężył w lidze, dwukrotnie zdobył Puchar Estonii i raz Superpuchar. Po tym pełnym sukcesów okresie zdecydował opuścić ligę, i podpisał kontrakt z fińskim KTP Kotka. Przez dwa lata zaliczył 49 występów w Veikkausliiga, zdobywając 3 bramki. W roku 2001 zdecydował wrócić do Flory i pomóc zespołowi w odzyskaniu tytułu mistrzowskiego. Pozostał wierny Florze do końca kariery, po powrocie zdobywając następne trzy tytuły mistrzowskie, wygrywając rozgrywki o Puchar Estonii w 2008 roku i trzykrotnie zdobywając Superpuchar Estonii.
Jest żywą legendą Flory Tallinn – miał udział we wszystkich dotychczasowych tytułach mistrzowskich klubu, rozegrał dla niego 385 spotkań ligowych, zdobywając 62 bramki. Jest to trzeci wynik pod względem ilości rozegranych spotkań w lidze Estonii.
Kariera trenerska.
5 grudnia 2008 Reim zadeklarował koniec kariery piłkarskiej.
Kariera reprezentacyjna.
Zadebiutował w kadrze 3 czerwca 1992, w spotkaniu przeciwko Słowenii. Przez kolejne 17 lat wystąpił w 157 meczach pierwszej reprezentacji swojego kraju zdobywając czternaście bramek, co czyni go zawodnikiem który zaliczył najwięcej występów w reprezentacji kraju i nie zagrał na mistrzostwach świata. Jest to także trzeci wynik w Europie pod względem spotkań rozegranych w kadrze (prowadzi Vitālijs Astafjevs). 6 czerwca 2009, w setną rocznicę powstania estońskiego futbolu, pożegnał się z reprezentacją w meczu przeciwko Gwinei Równikowej. Trzykrotnie otrzymał też nagrodę za najładniejszego gola zdobytego dla kadry - Srebrną Piłką Estonii
Sukcesy.
Sukcesy klubowe.
 Flora Tallinn
 KTP Kotka
 Norma Tallinn

</doc>
<doc id="801236" url="https://pl.wikipedia.org/wiki?curid=801236" title="Heineken Open">
Heineken Open

Heineken Open – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach twardych od 1956 roku w nowozelandzkim Auckland.
Od kilkunastu lat odbywa się w poprzedzający tydzień Australian Open.

</doc>
<doc id="801240" url="https://pl.wikipedia.org/wiki?curid=801240" title="Auburn Hills">
Auburn Hills

Auburn Hills – miasto w Stanach Zjednoczonych, w stanie Michigan, w hrabstwie Oakland.
W mieście znajduje się siedziba przedsiębiorstwa Chrysler LLC Corporation, produkującego samochody osobowe. Do lipca 2020 znajdowała się w nim też hala widowiskowa The Palace of Auburn Hills, w której do roku 2017 swoje mecze w roli gospodarza rozgrywał klub Detroit Pistons występujący w lidze NBA. Dawniej w tej samej hali swoje mecze rozgrywał także klub Detroit Shock w ramach ligi WNBA.

</doc>
<doc id="801248" url="https://pl.wikipedia.org/wiki?curid=801248" title="Katarzyna Majgier">
Katarzyna Majgier

Katarzyna Majgier (ur. 30 grudnia 1973 roku w Krakowie) – polska autorka książek dla dzieci i nastolatków.
Życiorys.
W latach 1992–1997 studiowała psychologię na Uniwersytecie Jagiellońskim. Pod koniec studiów nawiązała współpracę z internetowym magazynem „Reporter” – najstarszym e-zinem wydawanym w Polsce. W 1997 roku obroniła pracę magisterską z zakresu psychologii twórczości i rozpoczęła studia doktoranckie. Zajmowała się społecznościami internetowymi. W międzyczasie nawiązała współpracę z wydawanymi tradycyjnie czasopismami (m.in. magazyn „WWW”), gdzie pisała artykuły na temat psychologii internetu oraz społeczności internetowych. W roku 1998 została redaktorem naczelnym „Reportera” i była nim do końca istnienia magazynu (2003). Pracowała w portalach internetowych, pisała też artykuły popularnonaukowe do prasy, głównie o tematyce związanej ze internetem. W latach 2003–2005 pracowała w branży wydawniczej. W 2000 roku uruchomiła popularny internetowy serwis dla dzieci i nastolatków „Junior”. Była nominowana do nagrody literackiej Polskiej Sekcji IBBY – Książka Roku 2006 – za powieść "Trzynastka na karku". W 2007 roku została laureatką Nagrody Literackiej im. K. Makuszyńskiego. 31 października 2008 roku uruchomiła kolejny serwis dla nastoletnich internautów – „Amanita”.

</doc>
<doc id="801249" url="https://pl.wikipedia.org/wiki?curid=801249" title="Elizabeth Craven">
Elizabeth Craven

Elizabeth Craven, z domu Berkeley, margrabina von Brandenburg-Ansbach-Bayreuth (17 grudnia 1750 w Spring Gardens w Middlesex – 13 stycznia 1828 w Neapolu), brytyjska arystokrata i pisarka, córka Augustusa Berkeleya, 4. hrabiego Berkeley i Elizabeth Drax, córki Henry’ego Draxa.
30 maja 1767 r. w kościele St. Martin-in-the-Fields, poślubiła Williama Cravena, 6. barona Craven (11 września 1738 – 26 września 1791), syna Johna Cravena i Mary Hickes, córki Baptista Hickesa. William i Elizabeth mieli razem dwóch synów i dwie córki:
Małżeństwo Williama i Elizabeth nie było szczęśliwe. Elizabeth prowadziła swobodny tryb życia i była zamieszana w kilka skandali. Była blisko związana z Samuelem Johnsonem, Jamesem Boswellem i Horace’em Walpolem, który opublikował jej pierwsze prace. Były to: "Lunatyk" ("The Sleep-Walker", przekład z francuskiego "La somnambule") z 1778 r., "Współczesne anegdoty o starożytnej rodzinie Kinkvervankotsdarsprakengotchdernów" ("Modern Anecdotes of the Ancient Family of Kinkvervankotsdarsprakengotchderns") z 1779 r. i "Miniatura" ("The Miniature Picture") z 1781 r. Te utwory nie zyskały jednak ciepłego przyjęcia w Londynie.
W międzyczasie zakończyło się małżeństwo Elizabeth z Williamem. W 1780 r. małżonkowie znaleźli się w separacji. Lady Elizabeth opuściła wówczas Wielką Brytanię i zamieszkała we Francji, często podróżując po kontynencie. Podczas swoich podróży odwiedziła Włochy, Austrię, Polskę, Rosję, Turcję i Grecję. W 1789 r. wydała dziennik z podróży do Turcji, pt. "Podróż przez Krym do Konstantynopola" ("A Journey through the Crimea to Constantinople"), w którym zawarła wiele niepochlebnych opinii o Turkach i ich państwie.
Podczas swoich podróży lady Elizabeth odwiedziła małe niemieckie państewko Ansbach. Poznała tam margrabiego Chrystiana Fryderyka Karola Aleksandra von Brandenburg-Ansbach-Bayreuth, hrabiego von Sayn i księcia pruskiego (24 lutego 1736 – 5 stycznia 1806), syna Karola Wilhelma Fryderyka, margrabiego von Brandenburg-Ansbach-Bayreuth, i Fryderyki Ludwiki, córki Fryderyka Wilhelma I, króla pruskiego. Kiedy w 1791 r. zmarł lord Craven, Elizabeth poślubiła margrabiego Chrystiana 30 października 1791 r. w Lizbonie. Od śmierci jej męża minęły 34 dni. Chrystian i Elizabeth nie mieli razem dzieci.
W 1792 r. bezdzietny margrabia sprzedał swoje państwo królowi Prus, Fryderykowi Wilhelmowi II, i osiadł wraz z żoną w Hammersmith, gdzie wybudował rezydencję Brandenburg House. Margrabia zmarł w 1806 r.
Margrabina tymczasem pisała kolejne utwory, w większości przeznaczone na prywatny, domowy użytek. Były to m.in. "Duch z Yorkshire" ("Yorkshire Ghost") z 1799 r., "Kot w butach" ("Puss in Boots") z 1805 r. i "Miłość w Konwencie" ("Love in Convent") i in. Do tych trzech sztuk margrabina osobiście napisała muzykę. Jedna z jej sztuk, "Gruzińska księżniczka" ("Georgian Princess"), została w 1799 r. wystawiona w Covent Garden. Było to wielkie wydarzenie, zwłaszcza że margrabina nie cieszyła się sympatią londyńskiego establishmentu i samego króla Jerzego III.
Po śmierci swojego drugiego męża, Elizabeth ponownie wyruszyła w podróż po kontynencie. W 1814 r. wydała "Listy Wielce Honorowej Lady Craven do Jego Najjaśniejszej Wysokości Margrabiego Ansbach, podczas jej podróży przez Francję, Niemcy i Rosję pisane w latach 1785-1786" ("Letters from the Right Honorable Lady Craven, to his serene highness the margrave of Ansbach, during her travels through France, Germany and Russia in 1785 and 1786"). Niedługo przed śmiercią, w 1826 r., wydała swoje "Wspomnienia" ("Memoirs"). Zmarła w Neapolu w 1828 r. i tam została pochowana na Cimitero acattolico di Santa Maria della Fede.

</doc>
<doc id="801250" url="https://pl.wikipedia.org/wiki?curid=801250" title="Token Bucket">
Token Bucket



</doc>
<doc id="801251" url="https://pl.wikipedia.org/wiki?curid=801251" title="Puchar Polski w koszykówce mężczyzn 2005/2006">
Puchar Polski w koszykówce mężczyzn 2005/2006

Puchar Polski w koszykówce mężczyzn 2005/2006 – zagrało w nim czternaście drużyn DBL i pięć zaproszonych drużyn pierwszoligowych.
I Etap.
Pierwsza runda.
Do drugiej rundy awansują zwycięzcy dwumeczów.
Druga runda.
Zwycięzcy dwumeczu awansują do Final Eight Pucharu Polski
II Etap - Final Eight Pucharu Polski.
Ćwierćfinały.
17 lutego 2006 (piątek) 
Półfinały.
18 lutego 2006 (sobota) 

</doc>
<doc id="801253" url="https://pl.wikipedia.org/wiki?curid=801253" title="Fistball">
Fistball

Fistball lub faustball – dyscyplina nieolimpijskiego sportu zespołowego włączona do Igrzysk Sportów Nieolimpijskich zwanych World Games. 
Jest to gra wywodząca się ze starożytnego Rzymu, która największą popularnością cieszy się w takich krajach jak Niemcy czy Austria, a poza Europą m.in. w Brazylii.
W grze biorą udział drużyny liczące po 5 zawodników. Gra łączy w sobie elementy tenisa i siatkówki, jakimi są krosowe odbicia piłki (tenis) i rozgrywanie oraz przebijanie jej przez siatkę (siatkówka), która jest tutaj bardzo wąska i biało-czerwona. Piłka może odbić się od ziemi co najwyżej jeden raz, po czym musi być odbita ręką lub zaciśniętą pięścią (w przeciwieństwie do siatkówki, gdzie można używać otwartej dłoni) na drugą stronę boiska lub podana (maks. 2 wymiany) do zawodnika z tej samej drużyny. Jeśli piłka dotknie podłoża kilka razy bądź gdy wyjdzie poza linię końcową boiska punkt zdobywa zespół inny od tego, który ten błąd popełnił. Mecz rozgrywany jest zasadą "do trzech wygranych setów", a tie-break kończy się po 11 zdobytych punktach przez jeden team. 
W fistball można grać zarówno w hali jak i na otwartej przestrzeni. Boisko do fistballa ma długość 50 m i szerokość 20 m. Linia, przy której można serwować znajduje się na 3 metrze od siatki. Boisko na otwartej przestrzeni pokryte jest trawą.

</doc>
<doc id="801261" url="https://pl.wikipedia.org/wiki?curid=801261" title="Hrabia Craven">
Hrabia Craven

Informacje ogólne.
Hrabiowie Craven 1. kreacji (parostwo Anglii)
Baronowie Craven 1. kreacji (parostwo Anglii)
Hrabiowie Craven 2. kreacji (parostwo Zjednoczonego Królestwa)

</doc>
<doc id="801263" url="https://pl.wikipedia.org/wiki?curid=801263" title="Kabney">
Kabney

Kabney – jedwabny szal, który jest częścią "gho", tradycyjnego stroju bhutańskiego. Jest noszony tylko przez mężczyzn, zakładany na specjalne okazje – na ważne spotkania lub w święta. Ma długość 3 m oraz szerokość 90 cm. Przewiązuje się go przez lewe ramię.
Szal ten jest w różnych kolorach; kolor świadczy o statusie społecznym mężczyzny.

</doc>
<doc id="801270" url="https://pl.wikipedia.org/wiki?curid=801270" title="Aleksander Dorian">
Aleksander Dorian

 
Aleksander Dorian (właśc. Aleksander Witold Sienkiewicz, ur. 16 czerwca 1903 w Kazimierzu nad Wisłą, zm. 23 stycznia 1982 w Rio de Janeiro) – polski autor piosenek, muzyk i pianista.
Studiował w konserwatorium w Tbilisi oraz w Państwowym Konserwatorium Muzycznym w Warszawie. Występował pod pseudonimem scenicznym „Aleksander Dorian”. Pracował jako akompaniator, tworzył teksty piosenek, wspólnie z braćmi założył zespół „Orkiestra Braci Dorian”. Był nauczycielem w Konserwatorium Klindwortha–Scharwenki w Berlinie. W 1927 wydał w Deutsche Grammophon płytę z muzyką Gounoda i Liszta.
Wg różnych źródeł w 1939 lub w 1947 wyjechał do Brazylii, gdzie był dyrygentem w orkiestrze państwowej i prowadził szkołę muzyczną. W 1957 zorganizował pierwszy Międzynarodowy Konkurs Pianistyczny w Rio de Janeiro.

</doc>
<doc id="801275" url="https://pl.wikipedia.org/wiki?curid=801275" title="Gmach Wychowawczy Warszawskiej Gminy Starozakonnych">
Gmach Wychowawczy Warszawskiej Gminy Starozakonnych

Gmach Wychowawczy Warszawskiej Gminy Starozakonnych im. Michała Bergsona – zabytkowy budynek znajdujący się przy ulicy Jagiellońskiej 28 w warszawskiej dzielnicy Praga-Północ. Siedziba Teatru Baj i Przedszkola nr 163.
Opis.
Budynek został wzniesiony w latach 1911–1914 z inicjatywy ówczesnego przewodniczącego warszawskiej gminy żydowskiej Michała Bergsona. Projekt budynku wykonali żydowscy architekci Henryk Stifelman i Stanisław Weiss. Wewnątrz mieściły się ośrodki wychowawczo-oświatowe, takie jak ochronka dla dzieci, szkoła żydowska i in. W jednym z większych pomieszczeń znajdowała się synagoga dla personelu oraz wychowanków.
Budynek swoją oryginalną funkcję pełnił do 1940, kiedy wszyscy pracownicy oraz podopieczni zostali przesiedleni do getta warszawskiego. Po wojnie w jednym z pomieszczeń budynku znajdowała się siedziba Wojewódzkiego Komitetu Żydów w Polsce. W latach 1948–1950 synagoga została przebudowana i zaadaptowana na potrzeby Teatru Żydowskiego im. Estery Racheli Kamińskiej według projektu Eleonory Sekreckiej. 
Od 1954 siedziba Teatru Baj, który zajmuje główną część budynku od strony ul. Jagiellońskiej, czwarte piętro i poddasze. Główna sala widowiskowa na 180 miejsc znajduje się na pierwszym piętrze. W skrzydle południowo-wschodnim mieści się Przedszkole nr 163. 
Budynek jest własnością miasta. W 2010 został wpisany do rejestru zabytków. W latach 2018–2020 przeprowadzono gruntowny remont budynku.
Budynek zachował swój oryginalny wygląd i jest jednym z nielicznych idealnie zachowanych zabytków kultury żydowskiej w Warszawie. Na fasadzie głównej zachowała się oryginalna tablica z napisem: "Gmach Wychowawczy Warszawskiej Gminy Starozakonnych im. Michała Bergsona".

</doc>
<doc id="801279" url="https://pl.wikipedia.org/wiki?curid=801279" title="Świelubie">
Świelubie



</doc>
<doc id="801284" url="https://pl.wikipedia.org/wiki?curid=801284" title="Kamienica Pod Żabami w Bielsku-Białej">
Kamienica Pod Żabami w Bielsku-Białej

Kamienica „Pod Żabami” – secesyjna kamienica położona na rogu pl. Wojska Polskiego (nr 12) i ul. Targowej (nr 2) w Bielsku-Białej, naprzeciwko kościoła Marcina Lutra.
Powstała w 1903 r., według projektu bialskiego architekta Emanuela Rosta juniora. Pierwotnie mieściła się tu winiarnia Rudolfa Nahowskiego. Dekoracyjna elewacja budynku imituje mur pruski, nad wejściami znajdują się wykusze, a w centralnej części pseudowieża. Na ścianie północnej znajdują się płaskorzeźby owadów, oraz portal (od strony ul. Targowej) z figurami dwóch żab, ubranych we fraki. Jedna gra na mandolinie, zaś druga trzyma w jednej ręce fajkę, a w drugiej kieliszek, opierając się na beczce, najprawdopodobniej beczce wina. W 2019 roku kamienica otrzymała zrekonstruowane według zdjęć historycznych poszycie dachowe wykonane z dachówki „karpiówki” w kolorach pomarańczowym i zielonym.
Linki zewnętrzne.
Kamienica Pod Żabami w serwisie fotopolska.eu

</doc>
<doc id="801286" url="https://pl.wikipedia.org/wiki?curid=801286" title="Mamoru Chiba">
Mamoru Chiba

 – fikcyjna postać z serii mang i anime "Sailor Moon" autorstwa Naoko Takeuchi. Jego imię to . Jego imię oznacza "bronić/chronić", a z kolei jego nazwisko składa się ze znaków kanji znaczących i . Dzięki temu jego imię może znaczyć "Obrońca Ziemi".
Przemienia się w Tuxedo, aby pomóc głównym bohaterkom serii Sailor Senshi. Z maską na twarzy, aby ukryć swą tożsamość, przeszkadza w działaniach wroga, oferuje porady wojowniczkom, a czasami także pomaga im w walce. Podobnie jak czarodziejki, Tuxedo Mask posiada "Sailor Crystal", dzięki któremu sprawuje opiekę nad Ziemią. Posiada również moce psychiczne, w tym psychometrię i moce uzdrawiające, które rozwijają się i stają się ważne dla fabuły w mandze, lecz odgrywają niewielką rolę w pierwszym anime.
Opis postaci.
Mamoru Chiba jest główną męską postacią serii. Często przedstawiany jako postać opanowana i zamknięta w sobie. W mandze i serialu Sailor Moon Crystal uczy się w prywatnym liceum Moto Azabu, później - jest studentem Uniwersytetu K.O. Sailor Moon Classics od początku mówi, że studiuje w Instytucie Technologii Azabu. W młodym wieku stracił rodziców w wypadku samochodowym. To zablokowało jego wspomnienia z dzieciństwa swojego obecnego życia i odblokowało wspomnienia jego poprzedniego życia jako Księcia Endymiona. Na początku serii śni on o Księżniczce Serenity. Jest nieświadomy swojej podwójnej tożsamości jako Tuxedo; ma bóle głowy i wizje za każdym razem, gdy Usagi wpada w kłopoty – sprawia to, że nieświadomie przemienia się w Tuxedo Mask. Jako Mamoru usiłuje złożyć w całość swoje sny, a jako Tuxedo Mask stara się przypomnieć sobie swoją przeszłość i tożsamość, w trakcie poszukiwania Księżniczki Serenity. Na początku mangi i Sailor Moon Crystal szuka Srebrnego Kryształu w przekonaniu, że w pełni przywróci on jego wspomnienia. W pierwszym anime szuka go, gdyż Księżniczka Serenity prosiła go o to we śnie.
Mamoru i Usagi zostają parą w serii, choć początkowo czują do siebie niechęć. W pierwszym anime Usagi i Mamoru nie znają swojej wspólnej historii i nie wiedzą, że działają razem jako Sailor Moon i Tuxedo. W wersji Crystal, tak jak w mandze dowiadują się o swoich ukrytych tożsamościach. Zarówno w mandze jak i w anime on i Usagi ich relacje są podobne, a romantyczne uczucia rozwijają się później. W anime Mamoru wyjaśnia, że gdy Usagi się zbliża, nie wiedząc dlaczego z jakiegoś powodu czuje się zmuszony do obrażania jej. W mandze ich uczucia się rozwijają zanim odkrywają swoją tożsamość; w anime ich wzajemne uczucia pojawiają na krótko przed objawieniem ich prawdziwej roli. Kiedy stali się parą, pozostają sobie głęboko oddani, a ich miłość przetrwa wiele prób. Usagi nazywa go zdrobniale Mamo-chan. Po dwóch latach bycia razem Mamoru daje Usagi pierścionek zaręczynowy na lotnisku. Ich ślub został pokazany na samym końcu mangi. W przyszłości stają się królem i królową i mają razem dziecko, które nazywają Małą Damą, choć w większości serii znana jest jako Chibiusa.
Manga i tym samym wersja Crystal ukazuje historię Mamoru szerzej, pokazując, że wypadek zdarzył się w dniu jego urodzin. Mamoru również zmaga się ze swoją tożsamością i funkcją w całej mandze, martwiąc się najpierw o jego prawdziwą naturę, a później, gdy wchodzi w drogę Sailor Soldiers. W mandze posiada także psychometryczne moce, które również pojawiły się w pierwszym anime, ale nie podano ich nazwy. Przejawia się to w jego zdolności do widzenia i odczytywania snów, mocy uzdrawiania ludzi i monitorowania stanu Ziemi. W mandze Mamoru również ma przebite lewe ucho.
Anime nie rozwija na tyle historii Mamoru, ale pokazuje go bardziej towarzyskiego niż w mandze. Chiba wykazuje zainteresowanie w wielu przedmiotach i okazuje się być bardzo inteligentny. Musical "Kakyu Ouhi Kourin" pokazuje, że jego aspiracją jest zostanie lekarzem.
Tuxedo Mask odgrywa znacznie większą rolę w mandze niż w pierwszym anime. W rzeczywistości wiele przemian Sailor Moon i końcowych zwycięstw jest wynikiem łączenia ich mocy. W końcowej walce z Królestwem Ciemności, Królowa Metalia wchłania Sailor Moon i Tuxedo Mask w siebie. Jednak udaje im się zniszczyć ją od środka, poprzez połączenie ich mocy wraz ze Srebrnym Kryształem. To samo dzieje się w Sailor Moon Crystal.
Tuxedo Mask.
Nazwa reprezentuje przebranie Mamoru stworzone, aby mógł szukać Srebrnego Kryształu incognito i – później – w celu wsparcia wojowniczek w walce. Oprócz swojej białej maski, nosi czarny smoking z czarną peleryną (czerwoną od spodu), w anime i live-action nosi czarną laskę, którą używa jak miecz. Zajmuje on miejsce Sailor Earth.
W pierwszym anime nie ma żadnych specjalnych mocy czy ataków, ale pomaga wojowniczkom w walce i w kłopotach. Na początku nie może kontrolować transformacji, a jego ciało automatycznie (i boleśnie) przekształca, kiedy Sailor Moon jest w niebezpieczeństwie. Pod koniec serii "Classics" może z własnej woli się przemieniać (początkowo zmienia się przez wyciągnięcie róży z kieszeni). 
W Sailor Moon Crystal posiada ataki z mangi (np. Tuxedo La Smoking Bomber) i tak samo pomaga Sailor Moon i doradza, często ją przy tym ratując. W mandze i wersji Crystal zaczyna jako zwykły złodziej próbując znaleźć Srebrny Kryształ. Luna początkowo radzi Usagi, aby nie ufała Tuxedo, ale z czasem zmienia zdanie, zwłaszcza gdy odkrywa jego prawdziwą tożsamość. 
W mandze, w serii "SuperS" Helios wzmacnia rolę Tuxedo Mask, ujawniając, że on, jako Książę Golden Kingdom, Elysion, posiada święty kamień w taki sam sposób, w jaki Księżniczka Srebrnego Milenium posiada Srebrny Kryształ. Tym kamieniem jest Złoty Kryształ (ang. Golden Crystal), Sailor Crystal Ziemi.
Książę Księżycowej Poświaty.
 pojawia się tylko w pierwszej połowie serii anime "Sailor Moon R". Gdy pod koniec serii pierwszej, Usagi życzy sobie, by być zwykłą dziewczyną, wszyscy tracą pamięć, w tym Mamoru. Wkrótce potem pojawili się obcy Ail i Ann, zatem Usagi musiała wrócić i walczyć z nimi. Natomiast Mamoru podświadomie pragnął ją nadal chronić i w ten sposób wykreował drugą (niezależną) tożsamość – księcia Księżycowej Poświaty. Po pokonaniu obcych, książę ujawnił swoją tożsamość i ponownie połączył się z Mamoru, co zaowocowało przywróceniem utraconej pamięci.
Książę Endymion.
 był Księciem Koronnym Ziemi w wieku Srebrnego Milenium i mieszkał w Złotym Królestwie, które chroniło Ziemię od wewnątrz. Choć on i strażnik Elysion, Helios, nigdy się nie spotkali osobiście w tym czasie, dzielili wspólne dążenie do ochrony ich planety. Endymion także miał czterech generałów , którzy go chronili. On i Księżniczka Serenity zakochali się w sobie i przeciwstawili się temu, że ludzie z Ziemi i ludzie z Księżyca nie mogli się kontaktować ze sobą. W mandze i wersji Crystal, Beryl zabiła Księcia Endymiona w przeszłości. Jednakże w anime to Królowa Metalia zabiła Endymiona i Serenity z przeszłości. Reinkarnacją księcia w XX wieku jest Mamoru Chiba.
Aktorzy.
W pierwszym anime głosu Mamoru użyczył Tōru Furuya, a w serialu "Sailor Moon Crystal" – Kenji Nojima.
W musicalach "Sailor Moon" w jego rolę wcielili się aktorzy: Mizuki Sano, Yūta Mochizuki, Yūta Enomoto, Hidemasa Edo, Kenji Urai, Yū Shirota, Gyo Miyamoto, a także aktorka Yūga Yamato (była aktorka Takarazuka Revue).
W serialu "Bishōjo senshi Sailor Moon" rolę Mamoru odegrał Jōji Shibue.
Odbiór.
W 1993 roku, w 15. Anime Grand Prix, organizowanym przez magazyn Animage, postać Mamoru Chiby zajęła 4. miejsce w kategorii: najlepsza postać męska. Rok później był siódmy, a dwa lata później – dwunasty. W pierwszym oficjalnym sondażu popularności postaci z serii Sailor Moon, Tuxedo Mask był dwunastą najbardziej popularną postacią z trzydziestu ośmiu pozycji.
Jonathan Clements i Helen McCarthy opisali go zarówno jako „dzielnego bohatera”, jak i męskiego odpowiednika „dziewczyny w opałach”.

</doc>
<doc id="801287" url="https://pl.wikipedia.org/wiki?curid=801287" title="Frederikshåb">
Frederikshåb



</doc>
<doc id="801288" url="https://pl.wikipedia.org/wiki?curid=801288" title="Distant Tides">
Distant Tides

Distant Tides – to pierwsza studyjna płyta wydana 25 kwietnia 2006 roku przez niezależny zespół Dark Empire. Zebrała bardzo dobre recenzje na zagranicznych stronach internetowych. Dowodem tego jest drugie miejsce w rankingu najlepszych niezależnych produkcji według magazynu Brave Words &amp; Bloody Knuckles. W 2007 roku zespół wydał limitowaną edycję z bonusowym kawałkiem instrumentalnym pt. "Eternal Light".

</doc>
<doc id="801289" url="https://pl.wikipedia.org/wiki?curid=801289" title="PET (organizacja konspiracyjna)">
PET (organizacja konspiracyjna)

PET – nieliczna organizacja młodzieży szkolnej o nazwie zapożyczonej od organizacji młodzieżowej sprzed I wojny światowej (PET – Związek Młodzieży Polskiej „Przyszłość”), wywodzącej się z założonego w 1899 roku z inicjatywy Zygmunta Miłkowskiego ZET-u (Związek Młodzieży Polskiej). 
Historia organizacji.
Początki działalności organizacji sięgają jeszcze 1939 roku, ale zorganizowaną formę pod nazwą PET przyjęła ona dopiero w 1941 roku. Organizacja liczyła w dwóch okręgach dzielnicowych – północnym tzw. „PET żoliborski” oraz południowy „PET mokotowski” niewiele ponad 100 osób w wieku od 18 do 24 lat. Początkowo głównymi celami było samokształcenie w ramach tajnego nauczania. Dopiero później po zetknięciu jednej z grup PET-u z Szarymi Szeregami rozpoczęła także działalność na polu małego sabotażu (w „Wawrze”), a w roku 1942 włączyła się całkowicie w Szare Szeregi, dając swych najlepszych ludzi przede wszystkim do Grup Szturmowych. Zastępcą dowódcy słynnego oddziału „Parasol” stał się przywódca żoliborskiego PET-u Jerzy Zborowski, a Andrzej Romocki, zarządzający mokotowskim PET-em, stał się później dowódcą II kompanii batalionu „Zośka”.
Członkowie organizacji wydawali własne pisemko pod nazwą „Przyszłość” pod redakcją Stanisława Leopolda.

</doc>
<doc id="801292" url="https://pl.wikipedia.org/wiki?curid=801292" title="Józef Korolkiewicz">
Józef Korolkiewicz

Józef Korolkiewicz (ur. 27 kwietnia 1902 w Godziszewach, zm. 18 listopada 1988 w Warszawie) – polski malarz, śpiewak i sportowiec.
W wieku 15 lat, zachęcony przez Wojciecha Kossaka, został jego najmłodszym studentem w Warszawskiej Szkole Sztuk Pięknych. W latach 1922–1923 kontynuował studia w Krakowie w pracowni Ignacego Pieńkowskiego, w 1924 powrócił do Warszawy do pracowni Tadeusza Pruszkowskiego.
W latach 1934–1949 występował jako solista Opery Warszawskiej, śpiewając partie barytonu. 
W latach 60. zajmował się sztuką użytkową; projektował gobeliny, mozaiki, medale i znaczki oraz ilustrował podręczniki z dziedziny sportu i szkolne plansze edukacyjne.
Współpracował z Polskim Radiem, nagrał szereg płyt, m.in. z pieśniami polskimi Moniuszki i Chopina.
Był lekkoatletą (400 m i 400 m p. płotki), pięciokrotnym wicemistrzem Polski w biegu na 400 metrów przez płotki (1924, 1925, 1926, 1927, 1930), członkiem polskiej reprezentacji na zawodach międzynarodowych (brązowy medal w sztafecie 4 × 400 m na Akademickich Mistrzostwach Świata w Rzymie, 1927). Przewidywany był do występu na Igrzyskach Olimpijskich w Amsterdamie w 1928, ale kontuzja uniemożliwiła mu udział. Cztery lata później został olimpijczykiem w dziedzinie sztuki, prezentując w Los Angeles obraz olejny "Bokserzy", za który jednak nie otrzymał żadnego wyróżnienia.
Był także miłośnikiem tenisa ziemnego.
Józef Korolkiewicz ożenił się z Barbarą Złotnicką w 1941 i miał z nią dwóch synów - Piotra (1942) i Łukasza (1948) (malarz).

</doc>
<doc id="801293" url="https://pl.wikipedia.org/wiki?curid=801293" title="Fechtunek">
Fechtunek



</doc>
<doc id="801295" url="https://pl.wikipedia.org/wiki?curid=801295" title="James Rainwater">
James Rainwater

Leo James Rainwater (ur. 9 grudnia 1917 w Council w stanie Idaho, zm. 31 maja 1986 w Nowym Jorku) – amerykański fizyk, noblista.
Życiorys.
Studiował na California Institute of Technology, a stopień doktora uzyskał na Columbia University w roku 1946. W czasie II wojny światowej brał udział w pracach nad Projektem Manhattan – programem budowy amerykańskiej bomby atomowej.
Zajmował się badaniami struktury jądra atomowego. W roku 1949 rozpoczął formułowanie teorii zakładającej m.in., że nie wszystkie jądra atomowe są sferyczne, jak wówczas zakładano. Teorię tę potwierdzili eksperymentalnie w latach 50. XX wieku duńscy fizycy Aage Niels Bohr i Benjamin Mottelson. W roku 1975 wszyscy trzej otrzymali Nagrodę Nobla w dziedzinie fizyki za odkrycie związku między ruchem kolektywnym i ruchem jednocząstkowym i rozwinięcie teorii budowy jąder atomowych oparte na tym związku.

</doc>
<doc id="801296" url="https://pl.wikipedia.org/wiki?curid=801296" title="I liga argentyńska w piłce nożnej (1926)">
I liga argentyńska w piłce nożnej (1926)

W roku 1926 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie. Był to już ostatni taki sezon – w następnym sezonie była już tylko jedna liga zorganizowana przez federację Asociación Amateurs Argentina de Football powstałą z połączenia dwóch dotychczasowych federacji.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub Argentinos Juniors Buenos Aires.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub CA Independiente, natomiast tytuł wicemistrza Argentyny zdobył klub San Lorenzo de Almagro.
Primera División – Asociación Argentina de Football.
Mistrzem Argentyny w roku 1926 w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub Argentinos Juniors Buenos Aires. W trakcie sezonu ligę opuściło sześć klubów, które przeszły do konkurencyjnej federacji. Wyniki meczów z udziałem tych klubów anulowano.
Kolejka 15.
Kluby CA All Boys, Colegiales Buenos Aires, Club El Porvenir, Nueva Chicago Buenos Aires, Sportivo Barracas Buenos Aires oraz CA Temperley odeszły z federacji Asociación Argentina de Football do konkurencyjnej federacji Asociación Amateurs de Football.
Primera División – Asociación Amateurs de Football.
Mistrzem Argentyny w roku 1926 w ramach rozgrywek organizowanych przez federację piłkarską Asociación Amateurs de Football został klub CA Independiente, natomiast tytuł wicemistrza Argentyny zdobył klub San Lorenzo de Almagro.

</doc>
<doc id="801300" url="https://pl.wikipedia.org/wiki?curid=801300" title="Puchar Polski w koszykówce mężczyzn 2006/2007">
Puchar Polski w koszykówce mężczyzn 2006/2007

Puchar Polski w koszykówce mężczyzn 2006/2007 rozgrywany w dniach 9-11 lutego w Gdyni i Sopocie. Po rozegraniu XVI kolejki DBE wyłoniony został komplet uczestników finałowego turnieju o Puchar Polski. Awans do turnieju wywalczyło osiem najlepszych zespołów DBE – Prokom Trefl Sopot, BOT Turów Zgorzelec, ASCO Śląsk Wrocław, Gipsar Stal Ostrów Wielkopolski, Polpharma Starogard Gdański, Anwil Włocławek, Energa Czarni Słupsk i Kager Gdynia. Transmisje z meczów Pucharu Polski zobaczyć można w Polsacie Sport, Polsacie Sport Extra i TV4.

</doc>
<doc id="801302" url="https://pl.wikipedia.org/wiki?curid=801302" title="James Leo Rainwater">
James Leo Rainwater



</doc>
<doc id="801303" url="https://pl.wikipedia.org/wiki?curid=801303" title="Nowy Młyn (powiat obornicki)">
Nowy Młyn (powiat obornicki)

Nowy Młyn – osada w Polsce położona w województwie wielkopolskim, w powiecie obornickim, w gminie Rogoźno.
W latach 1975–1998 miejscowość należała administracyjnie do województwa pilskiego.
We młynie działa ośrodek kajakarski na rzece Wełnie.

</doc>
<doc id="801304" url="https://pl.wikipedia.org/wiki?curid=801304" title="Dolly">
Dolly



</doc>
<doc id="801306" url="https://pl.wikipedia.org/wiki?curid=801306" title="Europejski Instytut Normalizacyjny do Spraw Telekomunikacji">
Europejski Instytut Normalizacyjny do Spraw Telekomunikacji



</doc>
<doc id="801310" url="https://pl.wikipedia.org/wiki?curid=801310" title="Seattle Supersonics">
Seattle Supersonics



</doc>
<doc id="801317" url="https://pl.wikipedia.org/wiki?curid=801317" title="Test istotności dla dwóch średnich">
Test istotności dla dwóch średnich

Test istotności dla dwóch średnich – test istotności, służący do wnioskowania o równości dwóch średnich w dwóch populacjach normalnych. W zależności od posiadanych informacji o porównywanych populacjach wyróżnia się trzy modele, w których można zweryfikować hipotezę formula_1 gdzie formula_2 i formula_3 to średnie podanych populacji generalnych. Natomiast postać hipotezy alternatywnej formula_4 decyduje o obszarze krytycznym, który może być jednostronny lub dwustronny.
Test dla znanych odchyleń standardowych.
Mamy podane dwie populacje generalne o rozkładach normalnych formula_5 i formula_6 których odchylenia standardowe są znane. Test istotności wygląda następująco:
gdzie:
W tym przypadku formula_11 ma rozkład normalny formula_12 jeśli hipoteza o równości średnich jest prawdziwa.
Test dla nieznanych odchyleń standardowych, ale formula_13.
Mamy podane dwie populacje generalne o rozkładach normalnych formula_5 i formula_6 których odchylenia standardowe nie są znane, wiemy jednak, że formula_16 Test istotności wygląda następująco:
gdzie:
Rozkład statystyki testowej formula_21 jest rozkładem "t"-Studenta o formula_22 stopniach swobody.
Test dla nieznanych odchyleń standardowych.
Mamy podane dwie populacje generalne o rozkładach normalnych formula_5 i formula_6 których odchylenia standardowe nie są znane a wielkości prób są przynajmniej 30. Test istotności wygląda następująco:
gdzie:
Liczba stopni swobody formula_29 rozkładu t-Studenta związana z tą estymatą wariancji jest przybliżana za pomocą równania Welcha-Satterthwaite’a:

</doc>
<doc id="801318" url="https://pl.wikipedia.org/wiki?curid=801318" title="Tadeusz Biliński (artysta)">
Tadeusz Biliński (artysta)

Tadeusz Biliński (ur. w 1892 roku w Wierzbowie na Litwie, zm. w 1960 w Świdnicy) – polski rzeźbiarz i malarz.
Ukończył Akademię Sztuk Pięknych we Lwowie. Specjalizował się w rzeźbach portretowych, małych formach rzeźbiarskich, a także malarstwie sztalugowym. W Świdnicy mieszkał od 1947 roku aż do śmierci.

</doc>
<doc id="801322" url="https://pl.wikipedia.org/wiki?curid=801322" title="Mecz Gwiazd DBL">
Mecz Gwiazd DBL



</doc>
<doc id="801323" url="https://pl.wikipedia.org/wiki?curid=801323" title="Mecz Gwiazd DBE">
Mecz Gwiazd DBE



</doc>
<doc id="801325" url="https://pl.wikipedia.org/wiki?curid=801325" title="Mecz Gwiazd Dominet Bank Ekstaligi">
Mecz Gwiazd Dominet Bank Ekstaligi



</doc>
<doc id="801326" url="https://pl.wikipedia.org/wiki?curid=801326" title="Karolina Rosińska">
Karolina Rosińska

Karolina Rosińska (ur. 2 czerwca 1974 w Piotrkowie Trybunalskim) – polska aktorka.
Kariera zawodowa.
Wystąpiła w roli Agaty w filmie Marka Piwowskiego "Uprowadzenie Agaty" w 1993. W tym samym roku zagrała także w polsko-norweskim filmie pt. "Kolos" oraz w produkcji Jerzego Łukaszewicza "Łowca. Ostatnie starcie". Rok później pojawiła się w filmie "Śmierć w płytkiej wodzie" i w 1995 wyjechała do USA, aby pracować jako modelka i studiować aktorstwo w Stella Adleer School w Los Angeles. W 1997 zagrała w polsko-francuskim filmie "Królowa złodziei". Jednak publiczność zwróciła ponownie na nią uwagę po komedii "Poranek kojota" w reż. Olafa Lubaszenki.
Mieszkała w Los Angeles. W 2009 wróciła do Polski i zamieszkała w Warszawie razem z dziećmi. Następnie powróciła do Los Angeles.

</doc>
<doc id="801329" url="https://pl.wikipedia.org/wiki?curid=801329" title="HMS Belfast">
HMS Belfast

HMS „Belfast” – krążownik lekki brytyjskiej marynarki Royal Navy z okresu II wojny światowej.
Budowa.
Wraz z siostrzanym HMS „Edinburgh”, krążownik należał do typu "Edinburgh", określanego też jako trzecia seria typu "Town". Oba krążowniki zamówione przez Admiralicję w roku 1936 miały być brytyjską odpowiedzią na zwodowanie dwóch włoskich krążowników typu "Giuseppe Garibaldi" o wyporności 9591 ton. Do służby w Royal Navy HMS „Belfast” wcielony w sierpniu 1939 roku.
Okres II wojny światowej.
„Belfast” rozpoczął wojnę w składzie 18 Eskadry Krążowników Home Fleet pod dowództwem kapitana J. Scotta. 9 października 1939 HMS „Belfast” przechwycił na północ od Orkadów niemiecki liniowiec „Cap Norte” o pojemności 13 615 BRT. Wkrótce potem przeniesiony został do bazy w Rosyth, gdzie 21 listopada 1939 podczas wychodzenia z portu krążownik wszedł na niemiecką minę magnetyczną postawioną przez U-21. Eksplodująca pod dnem mina spowodowała na tyle poważne uszkodzenia kadłuba, że HMS „Belfast” został wyłączony z działań na okres 3 lat.
Po remoncie okręt ponownie został wcielony do służby 8 grudnia 1942, zostając w styczniu następnego roku okrętem flagowym 10 Eskadry Krążowników Home Fleet pod komendą kontradmirała Burnetta. Pierwszą operacją HMS „Belfast” na Morzu Arktycznym była osłona konwoju JW-53 w lutym 1943 roku. Również kolejny konwój JW-54 płynący w dwóch częściach w listopadzie 1943 roku był osłaniany przez 10 Eskadrę Krążowników.
Kolejna akcja osłony konwojów arktycznych z udziałem HMS „Belfast” miała miejsce w grudniu 1943. Podczas niej trwania 26 grudnia 1943 roku doszło do starcia bliskiej osłony konwoju JW-55B z niemieckim pancernikiem „Scharnhorst”. Zespół brytyjskich krążowników HMS „Belfast”, „Norfolk” i „Sheffield” przez kilka godzin bronił niemieckiemu rajderowi dostępu do statków konwoju, pozwalając jednocześnie na osaczenie napastnika przez zespół admirała Frasera (okręt liniowy HMS „Duke of York” z eskortą). W efekcie bitwy koło Przylądka Północnego „Scharnhorst” został zatopiony. 
Następne miesiące HMS „Belfast” spędził na osłonie konwojów arktycznych, brał także udział w ataku na niemiecki pancernik „Tirpitz” w marcu oraz w operacji Neptune w czerwcu 1944 roku. W lipcu 1944 roku HMS „Belfast” rozpoczął kapitalny remont, który przeciągnął się do maja następnego roku i przygotował okręt do służby na Oceanie Spokojnym. W sierpniu 1945 roku krążownik dotarł do Sydney, lecz w działaniach bojowych nie zdążył już wziąć udziału. 
Służba po 1945 r..
HMS „Belfast” przebywał na Dalekim Wschodzie do roku 1947, kiedy to poddano go rocznemu przeglądowi i drobnym modyfikacjom. Ponownie wcielony do służby w październiku 1948 roku pełnił ją na Dalekim Wschodzie do sierpnia 1952 biorąc udział w wojnie koreańskiej. Po powrocie do metropolii został przeniesiony do rezerwy. 
6 stycznia 1956 rozpoczęła się kolejna duża przebudowa krążownika: okręt został wyposażony w instalację dekontaminacyjną, przebudowano pomost, zmieniono maszty z trójnożnych na kratownicowe, wymieniono na nowocześniejszy sprzęt ratunkowy, unowocześniono i rozbudowano systemy kierowania ogniem, zredukowano liczbę palników w kotłach. Remont zakończył się 12 maja 1959, po czym okręt został skierowany ponownie na Daleki Wschód, gdzie służbę pełnił do kwietnia 1962 roku. Po powrocie do Europy operował na wodach europejskich do lutego 1963. Przeniesiony do rezerwy, został w 1966 przekwalifikowany na hulk mieszkalny.
Okręt muzeum.
Wysłużony krążownik został w maju 1971 roku przeznaczony na złom. Jednak dzięki staraniom społeczeństwa brytyjskiego, decyzji tej nie wprowadzono w życie. Przyholowany z Portsmouth do Londynu i zakotwiczony na Tamizie, w październiku 1971 roku został otwarty dla zwiedzających jako okręt muzeum, największe tego typu w Europie. Dwukrotne kapitalne remonty w suchym doku (ostatni w czerwcu 1999 roku) znacznie przedłużyły żywotność tej muzealnej jednostki.

</doc>
<doc id="801336" url="https://pl.wikipedia.org/wiki?curid=801336" title="Domiziano Arcangeli">
Domiziano Arcangeli

Domiziano Arcangeli (ur. 10 czerwca 1968 w Wenecji) – włoski aktor i scenarzysta filmowy i telewizyjny.
Życiorys.
Mając 15 debiutował na ekranie w komediodramacie "Ogród Eden" ("Giardino dell'Eden", 1980), rok potem wystąpił w dramacie "Kobiecy miód" ("Miele di Donna", 1981). Występował we włoskim programie MTV "Switch Trip". Pojawił się m.in. w filmie Federico Felliniego "Wywiad" ("Intervista", 1987), a także w biograficznym dramacie "Franciszek" ("Francesco", 1989) jako Abelardo, mężczyzna na Lateranie z Mickeyem Rourke w tytułowej roli Franciszka z Asyżu. Na planie filmowym spotkał się trzykrotnie z Sarah Buxton (z opery mydlanej "Moda na sukces"), u boku której zagrał w krótkometrażowej komedii "Dramatyczna królowa" ("Drama Queen", 2002) jako Gianni, dramacie "Kuchnia grzechu" ("Sin’s Kitchen", 2004) w roli Carltona i thrillerze "Diabelska szosa" ("Devil's Highway", 2005).
Wystąpił jako demon w dokumentalnym miniserialu TNT "Biblijne dowody" ("The Bible Proven", 2006).
Życie prywatne.
10 maja 1988 roku poślubił Raffaellę Baracchi. Ich ślub został jednak anulowany.

</doc>
<doc id="801337" url="https://pl.wikipedia.org/wiki?curid=801337" title="Test istotności dla wskaźnika struktury">
Test istotności dla wskaźnika struktury



</doc>
<doc id="801349" url="https://pl.wikipedia.org/wiki?curid=801349" title="Kulusuk">
Kulusuk

Kulusuk (duń. Kap Dan) – miejscowość na wschodnim wybrzeżu Grenlandii w gminie Sermersooq. Znajduje się w okolicy Tasiilaq (Ammassalik). W Kulusuk mieści się port lotniczy. Osadę zamieszkują głównie Inuici.
Według danych oficjalnych liczba mieszkańców w 2011 roku wynosiła 267 osób.

</doc>
<doc id="801353" url="https://pl.wikipedia.org/wiki?curid=801353" title="Kap Dan">
Kap Dan



</doc>
<doc id="801354" url="https://pl.wikipedia.org/wiki?curid=801354" title="Wodorek fosforu">
Wodorek fosforu



</doc>
<doc id="801356" url="https://pl.wikipedia.org/wiki?curid=801356" title="Ulica Jana Pawła II w Siemianowicach Śląskich">
Ulica Jana Pawła II w Siemianowicach Śląskich

Ulica Jana Pawła II – ulica w Siemianowicach Śląskich o długości około 700 metrów, położona w ścisłym centrum miasta, biegnąca równoleżnikowo od ulicy św. Barbary w kierunku placu Wolności, ulicy Śląskiej i dalej na zachód w kierunku skrzyżowania ulicą T. Kościuszki i J. Dąbrowskiego. Została ona wytyczona na przełomie XIX i XX wieku wraz z rozwojem urbanistycznym ówczesnych Siemianowic. Na początku XX wieku wzniesiono przy niej ratusz oraz gmach szpitala Spółki Brackiej (obecnie siedziba Centrum Leczenia Oparzeń). Przy ulicy znajduje się również szereg kamienic wpisanych do gminnej ewidencji zabytków.
Charakterystyka i przebieg.
Ulica Jana Pawła II położona jest w środkowej części Siemianowic Śląskich i na całej swojej długości przebiega przez dzielnicę Centrum. Numeracja budynków położonych przy ulicy Jana Pawła II zaczyna się od wschodniej strony. Tam też ulica krzyżuje prostopadle się z ulicą św. Barbary, natomiast naprzeciwko z pieszym łącznikiem prowadzącym w kierunku ulicy 1 Maja. Ulica Jana Pawła II kieruje się w stronę zachodnią. Do skrzyżowania z ulicą Z. Krasińskiego ulica jest drogą jednokierunkową z kierunkiem jazdy na zachód. Do tego momentu krzyżuje się z dwoma ulicami: Szpitalną (po lewej stronie) oraz Krótką (po prawej stronie). Za skrzyżowaniem z ulicą Z. Krasińskiego ulica Jana Pawła II traci ciągłość – przechodzi ona przez plac Wolności. W dalszym śladzie jest już drogą dwukierunkową. Kończy się jako droga bez przejazdu, a za nią ciągnie się linia kolejowa nr 161. Na odcinku od Placu Wolności do końca ulica Jana Pawła II przecina następujące ulice: Śląską, K. Pułaskiego (obydwie po obydwu stronach) oraz na jednym skrzyżowaniu ulicę J. Dąbrowskiego (po lewej) i T. Kościuszki (po prawej). 
Ulica Jana Pawła II jest drogą gminną. W systemie TERYT widnieje ona pod numerem 07123. Łączna długość ulicy wynosi około 700 m. 
Ulicą nie kursują pojazdy transportu miejskiego, natomiast autobusy przecinają ją na skrzyżowaniu z ulicą Śląską. Przy niej tez znajduje się przystanek – Siemianowice Plac Wolności. Na nim zatrzymywało się w październiku 2021 roku łącznie 11 linii autobusowych. Na skrzyżowaniu ulic Jana Pawła II i Śląskiej znajduje się stacja rowerów miejskich systemu Siemianowickiego Roweru Miejskiego Nr 6003 Centrum I.
W 2014 roku przy ulicy Jana Pawła II mieszkało 451 osób. Wierni rzymskokatoliccy mieszkający przy ulicy Jana Pawła II przynależą do parafii Krzyża Świętego.
Historia.
Ulica Jana Pawła II według jednej z map została wytyczona przed 1883 rokiem – według niej istniał już odcinek współczesnej ulicy pomiędzy ulicą Z. Krasińskiego a ulicą św. Barbary. Według innej zaś mapy, wydanej w 1902 roku, ulica św. Jana Pawła II jeszcze nie istniała. Pierwotnie nazywała się ona "Hohenzollernstrasse". W rejonie dzisiejszej ulicy Jana Pawła II powstał szpital Spółki Brackiej – funkcjonował jako system pawilonów otoczonych zielenią, powstałych w okresie lat 1868–1909. Do czasów obecnych przetrwał zabytkowy gmach oddany do użytku w 1909 roku.
W 1904 roku oddano do użytku gmach siemianowickiego ratusza, a w tym samym roku również secesyjną kamienicę pod obecnym numerem 4. W dwudziestoleciu międzywojennych ulica nosiła nazwę: "ulica 3 Maja", zaś po II wojnie światowej drogę przemianowano na "ulicę Władysława Hibnera". 
W dniu 11 listopada 1996 roku przy gmachu Komendy Miejskiej Policji w Siemianowicach Śląskich doszło do odsłonięcia odtworzonego pomnika upamiętniającego pomordowanych i poległych policjantów z siemianowickiego komisariatu.
Obiekty historyczne i zabytki.
Na skwerze przy skrzyżowaniu ul. Jana Pawła II i ul. Z. Krasińskiego znajduje się Grób Nieznanego Żołnierza, poświęcony symbolicznie żołnierzom poległym w walce o wolność Polski w czasie II wojny światowej, zaś przy budynku Komendy Miejskiej Policji w Siemianowicach Śląskich znajduje się odtworzony w 1996 roku pomnik pomordowanych i poległych policjantów województwa śląskiego z komisariatu w Siemianowicach Śląskich, których szczątki odnaleziono w Miednoje oraz poświęcony tym, którzy zginęli na Wschodzie w latach 1939–1940.
Gospodarka i instytucje.
W 2014 roku przy ulicy Jana Pawła II były zarejestrowanych 83 firmy. Do systemu REGON do połowy października 2021 roku zostało wpisanych łącznie 150 podmiotów zarejestrowanych przy ulicy Jana Pawła II. Pośród dalej funkcjonujących, według stanu z października 2021 roku przy ulicy działają takie placówki jak m.in.: placówki opieki zdrowotnej (ul. Jana Pawła II 1), kancelaria prawna (nr 11), biuro podróży (nr 11b), kancelaria adwokacka (nr 12), centrum mediacji (nr 16), przedsiębiorstwa budowlane, apteki, zakład fryzjerski, piekarnia, sklepy wielobranżowe oraz inne. 
Swoją siedzibę ma też kilka instytucji i placówek publicznych:

</doc>
<doc id="801359" url="https://pl.wikipedia.org/wiki?curid=801359" title="Dianne Wiest">
Dianne Wiest

Dianne Evelyn Wiest (ur. 28 marca 1948 w Kansas City) − amerykańska aktorka. Dwukrotna zdobywczyni Oscara dla najlepszej aktorki drugoplanowej w dwóch filmach Woody’ego Allena − "Hannah i jej siostry" (1986) i "Strzałach na Broadwayu" (1995).
Życiorys.
Urodziła się w Kansas City w Missouri jako córka Anne Stewart (z domu Keddie), pielęgniarki, i Bernarda Johna Wiesta, dziekana college’u i pracownika socjalnego na oddziale psychiatrycznym United States Army. Jej matka miała pochodzenie szkockie, a ojciec miał korzenie niemieckie, chorwackie i włoskie. Wychowywała się z dwoma braćmi, Gregiem i Donem. Pierwotnie chciała zostać tancerką baletową, ale zmieniła swój cel na teatr na ostatnim roku w Norymberskiej Amerykańskiej Szkole Średniej. W 1969 ukończyła studia na Uniwersytecie Marylandu.
W 1970 debiutowała w roli Penelope Ryan w sztuce Kurta Vonneguta "Wszystkiego najlepszego, Wando June" z Nicolasem Costerem zarówno na off-Broadwayu jak i na Broadwayu. Przez wiele lat grała jedynie w teatrze. W filmie debiutowała dopiero w latach 80. Uznanie i liczne nagrody przyniosły jej role u Woody’ego Allena – rozpoznawalną aktorką stała się po zagraniu prostytutki w komedii "Purpurowa róża z Kairu" (1985), a za drugoplanową kreację w "Hannah i jej siostry" (1986) zdobyła pierwszego w karierze Oscara.
Swoją drugą nominację otrzymała za rolę w komedii "Spokojnie, tatuśku" Rona Howarda. Zagrała także w takich filmach jak "Jasne światła, wielkie miasto" (1988) czy "Edward Nożycoręki" (1990). Jednak kolejną statuetkę zdobyła ponownie za rolę u Allena − w "Strzałach na Broadwayu" (1995). Najbardziej znaczące pozycje filmowe, w których wystąpiła w następnych latach to "Klatka dla ptaków" i "Partner" (oba z 1996) i "Zaklinacz koni" (1998). Gościnnie występowała w serialu "Prawo i porządek" ("Law &amp; Order").

</doc>
<doc id="801360" url="https://pl.wikipedia.org/wiki?curid=801360" title="Heidi Biebl">
Heidi Biebl

Heidi Biebl (ur. 17 lutego 1941 w Oberstaufen, zm. 20 stycznia 2022 w Immenstadt im Allgäu) – niemiecka narciarka alpejska reprezentująca Niemcy Zachodnie, mistrzyni świata i mistrzyni olimpijska.
Kariera.
Największy sukces w karierze odniosła w 1960, kiedy podczas VIII Zimowych Igrzysk Olimpijskich w Squaw Valley wywalczyła złoty medal w zjeździe. W zawodach tych wyprzedziła bezpośrednio Penny Pitou ze Stanów Zjednoczonych oraz Austriaczkę Traudl Hecher. Był to pierwszy w historii medal olimpijski dla Niemiec w tej konkurencji. W chwili zwycięstwa Heidi Biebl miała zaledwie 19 lat, co dało jej tytuł najmłodszej w historii mistrzyni olimpijskiej w narciarstwie alpejskim. Na tej samej imprezie zajęła także 37. miejsce w gigancie oraz 21. miejsce w slalomie. Nie zdołała obronić tytułu podczas rozgrywanych cztery lata później IX Zimowych Igrzysk Olimpijskich w Innsbrucku, zajmując ostatecznie czwarte miejsce. Walkę o podium przegrała tam z Traudl Hecher o 1,21 sekundy. Czwarte miejsce zajęła tam również w slalomie, w którym w walce o medal lepsza była Jean Saubert ze Stanów Zjednoczonych.
Heidi Biebl pięciokrotnie zwyciężała w zawodach SDS-Rennen w Grindelwald: zjazd i kombinację w 1961, kombinację w 1962 oraz slalom i kombinację w 1965. W 1962 wygrała giganta i kombinację podczas zawodów Critérium de la première neige w Val d’Isère, a w 1959 wygrała zjazd podczas zawodów Parsenn-Derby w Davos. Odniosła także trzy zwycięstwa w zawodach Arlberg-Kandahar, wygrywając kombinację w Mürren w 1961 oraz slalom w Sestriere w 1962 i w Sankt Anton am Arlberg w 1965. Ponadto wielokrotnie zdobywała medale mistrzostw kraju, w tym czternaście złotych: w zjeździe w latach 1961, 1962 i 1964, slalomie w latach 1960-1962 i 1965, gigancie w latach 1959, 1961, 1964 i 1965 oraz kombinacji w latach 1961, 1964 i 1965.

</doc>
<doc id="801364" url="https://pl.wikipedia.org/wiki?curid=801364" title="Pustka (Łobzowo)">
Pustka (Łobzowo)

Pustka (kaszb. "Pústkô", niem. "Putsch") – część wsi Łobzowo w Polsce, położona w województwie pomorskim, w powiecie bytowskim, w gminie Kołczygłowy.
Wchodzi w skład sołectwa Łobzowo, powstała z dawnego folwarku.
W latach 1975–1998 Pustka administracyjnie należała do województwa słupskiego.

</doc>
<doc id="801366" url="https://pl.wikipedia.org/wiki?curid=801366" title="Ammassalik">
Ammassalik



</doc>
<doc id="801370" url="https://pl.wikipedia.org/wiki?curid=801370" title="Gęślice">
Gęślice

Gęślice – osada w Polsce położona w województwie pomorskim, w powiecie bytowskim, w gminie Kołczygłowy.
Mała osada śródleśna na południowym obrzeżu Parku Krajobrazowego Dolina Słupi.
W latach 1975–1998 miejscowość administracyjnie należała do województwa słupskiego.

</doc>
<doc id="801376" url="https://pl.wikipedia.org/wiki?curid=801376" title="Gaston Rébuffat">
Gaston Rébuffat

Gaston Rébuffat (ur. 7 maja 1921 w Marsylii, zm. 31 maja 1985 w Paryżu) – francuski alpinista, uważany za jednego z najwybitniejszych wspinaczy wszech czasów.
Sławę przyniosło mu zdobycie jako pierwszej osobie sześciu najbardziej znanych północnych ścian alpejskich: Grandes Jorasses, Piz Badile, Petit Dru, Matterhornu, Cima Grande di Lavaredo oraz Eigeru.
Jest autorem ponad 40 nowych dróg wspinaczkowych w Alpach, dziesięciu książek (najbardziej znana w Polsce: "Gwiazdy i burze", fr. "Etoiles et Tempêtes") oraz trzech filmów o tematyce górskiej. W 1984 został Oficerem Legii Honorowej – najwyższego odznaczenia nadawanego przez rząd francuski.

</doc>
<doc id="801385" url="https://pl.wikipedia.org/wiki?curid=801385" title="Rick Savage">
Rick Savage

Rick Savage (ur. 2 grudnia 1960 r. w Sheffield) – brytyjski muzyk, basista zespołu Def Leppard.
Z pomocą starszego brata Johna próbował grać na gitarze. Jednym z pierwszych utworów, który nauczył się grać na starym akustyku był Rod Stewart Maggie May. W szkole był dobrym sportowcem, jak i muzykiem – próbował tworzyć z przyjaciółmi grając utwory takich zespołów jak Led Zeppelin, Deep Purple, Thin Lizzy, David Bowie czy Queen. Sav, Joe Elliott, Pete Willis i Tony Kenning postanowili założyć kapelę, do której wkrótce dołączył Steve Clark, a później Pete'a zastąpił Phil Collen. Były to początki hard rockowego zespołu Def Leppard.

</doc>
<doc id="801390" url="https://pl.wikipedia.org/wiki?curid=801390" title="Nokia 3120">
Nokia 3120

Nokia 3120 - telefon produkowany przez firmę Nokia, działający w sieci GSM 900, 1800, 1900.

</doc>
<doc id="801392" url="https://pl.wikipedia.org/wiki?curid=801392" title="Enar Jaager">
Enar Jaager



</doc>
<doc id="801395" url="https://pl.wikipedia.org/wiki?curid=801395" title="Snobizm">
Snobizm

Snobizm – postawa objawiająca się chęcią zaimponowania innym osobom lub zademonstrowania swojej wiedzy na dany temat w celu okazania swojej wyższości. Osoby takie często są nazywane snobami, przykładowo mogą to być bywalcy oper, teatrów oraz spektakli, lecz jedynie w celu zamanifestowania swoich zainteresowań czy upodobań, żeby pokazać się jako osoby lepsze od innych lub należące do elity. Osoby te często nie są zorientowane w temacie bądź dziedzinie, o jakiej się wypowiadają lub w której biorą udział.
Etymologia.
Istnieje powszechne, lecz mylne przekonanie, iż wyraz „snob”, zaadaptowany z języka angielskiego, oryginalnie pochodzi od łacińskiego skrótu, który był stosowany w XVIII i XIX wieku na angielskich uniwersytetach dla odróżnienia studentów posiadających tytuł szlachecki od tych, którzy go nie posiadali: S. Nob. = "sine nobilitate" = bez szlachectwa ("sine" – bez, "nobilitas" – szlachectwo), a w wyniku dalszej ewolucji terminu dziś za snoba uważa się kogoś, kto naśladuje klasę społeczną wyższą od swojej.
W istocie najstarsze, pochodzące z połowy XVIII w., zachowane w druku znaczenie słowa „snob” to „szewc”. Uważa się, za źródłami "Oxford English Dictionary", że następnie, pod koniec XVIII w., słowo zostało włączone do slangu Uniwersytetu w Cambridge i służyło odróżnieniu mieszkańców miasta od studentów. W pierwszej połowie XIX w. słowo nabrało znaczenia klasowego, ale jeszcze nie w dzisiejszym znaczeniu. Określało osobę spoza arystokracji. Dopiero w połowie XIX w. „snob” zaczął w sposób pejoratywny oznaczać kogoś, kto karykaturalnie, natrętnie lub wulgarnie próbuje naśladować osobę wyższego stanu.

</doc>
<doc id="801397" url="https://pl.wikipedia.org/wiki?curid=801397" title="Himmelwitz">
Himmelwitz



</doc>
<doc id="801398" url="https://pl.wikipedia.org/wiki?curid=801398" title="Tadeusz Gadomski">
Tadeusz Gadomski

Tadeusz Gadomski (ur. 1867 w Krakowie, zm. 1952 w Świdnicy) – polski malarz.
Życiorys.
Syn Walerego Gadomskiego, wziętego krakowskiego rzeźbiarza. Studia rozpoczął w Szkole Sztuk Pięknych w Krakowie w pracowni Jana Matejki. Naukę kontynuował w Monachium. Przebywał też w Paryżu i we Włoszech. Po I wojnie światowej osiadł w Wilnie. Był członkiem Wileńskiego Towarzystwa Niezależnych Artystów Sztuk Plastycznych.
Malował głównie portrety i sceny religijne. Był autorem rysunkowego portretu Kornela Ujejskiego, znanego z litografii A. Pruszyńskiego. Swoje prace wystawiał w latach 1929, 1931-1935, 1940. Po wojnie osiadł w Świdnicy, gdzie – już jako nestor polskiego malarstwa – brał udział w lokalnych przedsięwzięciach kulturalnych.

</doc>
<doc id="801403" url="https://pl.wikipedia.org/wiki?curid=801403" title="Madeleine Berthod">
Madeleine Berthod

Madeleine Chamot-Berthod (ur. 1 lutego 1931 w Château-d'Œx) – szwajcarska narciarka alpejska, mistrzyni olimpijska oraz czterokrotna medalistka mistrzostw świata.
Kariera.
Pierwszy sukces w karierze Madeleine Berthod osiągnęła w 1952 roku, kiedy została mistrzynią Szwajcarii w slalomie gigancie. W tym samym roku wystartowała na igrzyskach olimpijskich w Oslo, gdzie zajęła szóste miejsce w zjeździe i slalomie, a w gigancie została zdyskwalifikowana. Z rozgrywanych dwa lata później mistrzostw świata w Åre wróciła z dwoma medalami. Najpierw zajęła drugie miejsce w gigancie, rozdzielając na podium Francuzkę Lucienne Schmith oraz Jannette Burr z USA. Następnie drugie miejsce zajęła również w kombinacji, plasując się za swą rodaczką Idą Schöpfer, a przed Lucienne Schmith. Największy sukces osiągnęła jednak w 1956 roku, kiedy podczas igrzysk olimpijskich w Cortina d’Ampezzo zwyciężyła w biegu zjazdowym. W zawodach tych o 4,7 sekundy wyprzedziła inną Szwajcarkę, Friedę Dänzer, a o ponad pięć sekund Lucile Wheeler z Kanady. Na tej samej imprezie była też czwarta w gigancie, przegrywając walkę o medal o 0,1 sekundy z Austriaczką Dorotheą Hochleitner. Igrzyska w Cortina d’Ampezzo były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej Berthod także była najlepsza, wyprzedzając Friedę Dänzer oraz Włoszkę Giulianę Minuzzo. Brała także udział w rozgrywanych cztery lata później igrzyskach w Squaw Valley, jednak nie zdobyła żadnego medalu. Najlepszy wynik uzyskała tam w gigancie, który ukończyła na dziewiątej pozycji. W 1960 roku zakończyła karierę.
W 1956 roku została wybrana sportowcem roku w Szwajcarii. W tym samym roku wygrała slalom i kombinację w ramach zawodów Arlberg-Kandahar we włoskim Sestriere. W 1955 roku wygrała także zjazd na zawodach Hahnenkammrennen w Kitzbühel, a w latach 1952-1960 ośmiokrotnie zwyciężała w ramach zawodów SDS-Rennen w Grindelwald (trzykrotnie w zjeździe i kombinacji oraz po jednym razie w slalomie i gigancie). Ponadto wielokrotnie zdobywała medale Szwajcarii, w tym łącznie sześć złotych: w zjeździe w 1955 roku, slalomie w 1953 roku oraz gigancie w latach 1952, 1956, 1959 oraz 1960.

</doc>
<doc id="801407" url="https://pl.wikipedia.org/wiki?curid=801407" title="Aleksander Ziemny">
Aleksander Ziemny

Aleksander Ziemny, pierwotnie Aleksander Ryszard Keiner; ps.: "Ingratus"; "Stefan Rymarz"; ("Top"); ("zet"); "Ziem" (ur. 11 czerwca 1924 w Krakowie, zm. 12 września 2009 w Warszawie) – polski poeta, prozaik, reportażysta, tłumacz literatury pięknej z języka angielskiego, rosyjskiego, ukraińskiego i hebrajskiego.
Życiorys.
Urodził się w rodzinie żydowskiej, jako syn adwokata Ferdynanda Keinera (1893-1938) i Pauliny z domu Kleinberg (1896-1987), pielęgniarki. Uczęszczał do szkoły powszechnej i Gimnazjum Sanatoryjnego Męskiego Dra Jana Wieczorkowskiego w Rabce. Po wybuchu II wojny światowej przebywał we Lwowie i w Podhajcach (Podole). W czerwcu 1940 został stamtąd wywieziony na przymusowe roboty na Uralu (obóz Pyszma w obwodzie swierdłowskim), gdzie pracował m.in. jako woźnica, drwal, robotnik kolejowy. W 1940 rozpoczął twórczość poetycką. W latach 1943-1944 był nauczycielem języka niemieckiego w szkole średniej w rejonie pyszmińskim. W lipcu 1944 wstąpił jako ochotnik do Wojska Polskiego w ZSRR; następnie adept Oficerskiej Szkoły Piechoty w Riazaniu. W 1945 wraz z I Armią Wojska Polskiego powrócił do Polski.
Zdemobilizowany, powrócił do Krakowa, od 1946 do 1969 (stała współpraca do 1949) dziennikarz krakowskiego "Przekroju". W tym samym roku debiutował wierszem pt. „Czwarta droga” (data powstania: 1941), opublikowanym w „Odrodzeniu”. Od 1948 w Warszawie. Dziennikarz „Życia Warszawy” (1948), Agencji Prasowo-Informacyjnej (API, 1949-1955). Publikował także w pismach: „Rzeczpospolita”, „Szpilki” (1949-1963, 1966, 1969), „Życie Literackie” (1953-1971, 1974, 1975), „Nowa Kultura” (1952-1958), „Zwierciadło” (1960-1963). Od 1956 do 1969 dziennikarz w tygodniku „Świat” (m.in. aforyzmy z cyklu pt. "Ruszanie mózgiem", liczne reportaże). Jako dziennikarz i reporter odbywał wiele podróży zagranicznych, m.in. do Anglii, Bułgarii, Chin, Czechosłowacji, Francji, Meksyku, Stanów Zjednoczonych, Szwecji, Włoch, na Bliski Wschód, do Szwajcarii, Związku Radzieckiego, Kanady, Hiszpanii i Izraela.
Po zamknięciu pisma „Świat”, co stanowiło pokłosie wydarzeń Marca 1968, w latach 1969-1973 pracował w miesięczniku „Ty i Ja”. Swoją twórczość – przekładową i własną – publikował w tym czasie m.in. w pismach: „Współczesność” (1970-1971, m.in. cykl "Listy do siebie"), „Literatura” (1975-1981, 1986-1989; m.in. przekłady wierszy i prozy z języków angielskiego, niemieckiego, rosyjskiego i hebrajskiego). Od 1973 na rencie inwalidzkiej. W 1981 pracował wolontaryjnie jako sanitariusz w Szpitalu Bielańskim w Warszawie. Przekłady z literatury żydowskiej zamieszczał w pismach „Tygodnik Powszechny” (1981), „Pismo” (1981), „Kurier Polski” (1984). W 1987 (pod ps. „Ingratus”) publikował przekłady poezji z języka rosyjskiego w pismach II obiegu: „Europa”, „Kultura Niezależna” i „Miesięcznik Małopolski”. W latach 90. swoje publikacje zamieszczał w pismach: „Literatura” (1991-1996), „Rzeczpospolita” (1997-2006), „Midrasz” (1997-2009).
Odznaczenia i wyróżnienia: Srebrny Krzyż Zasługi (1945), Medal Bat Jamu (1987), Nagroda Polskiego PEN Clubu za przekłady literatury hebrajskiej (1998).
Członek: Związku Zawodowego Literatów Polskich (późniejszy Związek Literatów Polskich; 1947-1983, Związku Zawodowego Dziennikarzy RP (późniejsze Stowarzyszenie Dziennikarzy Polskich, 1951-1976), Stowarzyszenia Pisarzy Polskich (1989-2009), Polskiego PEN Clubu (1993-2009).
Mieszkał w Warszawie, na Bielanach. Został pochowany 15 września 2009 na cmentarzu żydowskim przy ulicy Okopowej w Warszawie (kwatera 2).
Życie prywatne.
W Krakowie w 1948 poślubił Marię Janinę Zipper (1922-2018), pochodzącą z zasymilowanej rodziny żydowskiej, która po II wojnie światowej zmieniła nazwisko na Zaremba. Mieli dwie córki: Małgorzatę i Alinę. Ze strony ojca był kuzynem Jerzego Korczaka.

</doc>
<doc id="801408" url="https://pl.wikipedia.org/wiki?curid=801408" title="Szeregi czasowe">
Szeregi czasowe



</doc>
<doc id="801410" url="https://pl.wikipedia.org/wiki?curid=801410" title="Śastra">
Śastra

Śastra (trl. शास्त्र śāstra, trl. śastra, ang. Shastra, sanskryt "nauka", "księga", "pismo") – tekst który objaśnia i rozwija jakiś temat. Termin „śastry” jest często używany w odniesieniu do starożytnych hinduistycznych traktatów na tematy filozoficzno-religijne.

</doc>
<doc id="801413" url="https://pl.wikipedia.org/wiki?curid=801413" title="OpenMoko">
OpenMoko

Openmoko, Inc. – tajwańska firma tworząca przenośne urządzenia Open Hardware i oprogramowanie FLOSS do tych urządzeń.
Openmoko – system operacyjny FLOSS dla smartfonów.
Smartfony Neo.
Pierwszym urządzeniem z platformą OpenMoko jest wyprodukowany przez firmę FIC telefon "Neo1973". Pierwsza wersja urządzenia jest dostępna dla wybranych programistów od lutego 2007. Od lipca 2007 jest możliwe zakupienie deweloperskiej wersji telefonu - w cenie 300 dolarów amerykańskich. 4 lipca 2008 wszedł do masowej sprzedaży następca Neo1973 - Neo Freerunner, który z założenia ma nadawać się do obsługi przez zwykłego użytkownika.
Twórcy wierzą, że dzięki pierwszemu telefonowi, całkowicie opartemu na Otwartym Oprogramowaniu, zrewolucjonizują rynek urządzeń telekomunikacyjnych. Chcą aby projekt ten był na miarę pierwszego projektu telefonu komórkowego. "Neo" w nazwie urządzenia znaczy "nowy", a 1973 - jest rokiem, w którym dr Marty Cooper, wynalazca telefonu komórkowego, wykonał pierwsze połączenie.
Sprzęt dla platformy OpenMoko jest realizowany jako Open Hardware, czyli analogicznie do idei FLOSS.
Openmoko Linux.
Dystrybucja Om, tworzona przez Openmoko i przeznaczona do smartfonów Neo, powstaje w oparciu o platformę OpenEmbedded systemu operacyjnego GNU/Linux. Obecnie przestała być rozwijana i większą popularność osiągają dystrybucje tworzone przez społeczność, np. SHR.
Jądro.
Linux 2.6.24
Neo1973 (GTA01).
Model przeznaczony dla deweloperów.
Neo FreeRunner (GTA02).
Telefon dla użytkowników końcowych: 
Planowane urządzenia.
Openmoko planowało wydanie 3D7K (przemianowane GTA03), wyposażonego w szybszy SoC i aparat fotograficzny, jednak projektowanie zostało porzucone.
WikiReader.
Przenośny czytnik Wikipedii korzystający z danych zapisanych na karcie pamięci, dzięki czemu nie wymaga połączenia z Internetem.

</doc>
<doc id="801417" url="https://pl.wikipedia.org/wiki?curid=801417" title="Mohammad Mosaddegh">
Mohammad Mosaddegh

Mohammad Mosaddegh (pers. محمد مصدق "", alternatywny często spotykany zapis nazwiska po polsku: Mosaddeq; ur. 19 maja 1882 w Teheranie, zm. 5 marca 1967 w Ahmadabadzie) – demokratycznie wybrany premier Iranu, urzędujący w latach 1951–1953. Doktor prawa. W 1951 roku wybrany Człowiekiem Roku przez tygodnik Time.
Mosaddegh był liberałem i demokratą, człowiekiem francuskiej formacji myślowej. W czasie swoich rządów negocjował z Wielką Brytanią warunki eksploatacji złóż ropy naftowej, jednak w obliczu braku porozumienia, doprowadził do nacjonalizacji przemysłu naftowego, znajdującego się wówczas w rękach Anglo-Irańskiej Kompanii Naftowej (dziś koncern BP). Został obalony w zorganizowanym przez CIA zamachu stanu w 1953 roku.
Życiorys.
Wczesne życie.
Urodził się w rodzinie prominentnych teherańskich urzędników w dniu 16 czerwca 1882 roku. Jego ojciec Mirza Hidejatollah Asztiani był ministrem finansów dynastii Kadżarów, a matka Szachzadi Malika Tadż Chanum była wnuczką reformatorskiego księcia Abbasa Mirza. W 1901 roku Mohammad ożenił się z Zahrą Chanum, z którą miał pięcioro dzieci (dwóch synów i trzy córki). W 1909 roku ukończył studia prawnicze na Instytucie Nauk Politycznych w Paryżu. W 1911 roku z powodu choroby powrócił do Iranu, a po pięciu miesiącach ponownie powrócił do Europy. W czerwcu 1913 roku otrzymał doktorat Uniwersytetu Neuchâtel w Szwajcarii. Mosaddegh stał się tym samym pierwszym Irańczykiem, który otrzymał doktorat na europejskiej uczelni. Przed rozpoczęciem poważniejszej kariery politycznej, jeszcze przed I wojną światową wykładał w Szkole Nauk Politycznych w Teheranie.
Wczesna kariera polityczna.
Karierę polityczną rozpoczął w okresie rewolucji irańskiej rewolucji konstytucyjnej z lat 1905–1907. W wieku 24 lat został wybrany z okręgu Isfahan do nowo zainaugurowanego parlamentu perskiego, Islamskiego Zgromadzenia Konsultatywnego. W tym okresie był również zastępcą przewodniczącego Towarzystwa Humanitarnego Mostowfi ol-Mamaleke. W proteście przeciwko traktatowi brytyjsko-perskiemu z 1919 roku przeprowadził się do Szwajcarii, skąd powrócił rok później w odpowiedzi na zaproszenie nowego premiera Hassana Pirniara, który zaoferował mu objęcie urzędu ministra sprawiedliwości. W drodze do Teheranu minął miasto Sziraz, którego mieszkańcy próbowali go namówić na objęcie stanowiska gubernatora ostanu Fars. W 1921 roku ponownie trafił do rządu, gdzie został ministrem finansów w rządzie Ahmada Ghawama, a w czerwcu 1923 roku objął stanowisko ministra spraw zagranicznych rządu Hassana Pirniara. Przez pewien czas był gubernatorem Azerbejdżanu Irańskiego. W 1923 roku ponownie został wybrany do parlamentu. Gdy w 1925 roku zwolennicy Reza Pahlawiego wnieśli o detronizację dynastii Kadżarów i koronowanie na nowego szacha Pahlawiego, Mossadegh głosował przeciwko takiemu rozwiązaniu, twierdząc że podważa ono postanowienia irańskiej konstytucji z 1906 roku. W swoim przemówieniu w parlamencie pochwalił osiągnięcia Rezy jako premiera i zachęcał go do przestrzegania konstytucji i pozostaniu u władzy jako premier. Apele Mosaddegha nic nie dały i 12 grudnia 1925 roku parlament obalił urzędującego monarchę Ahmada Szaha Kadżara. Nowym monarchą został Reza, który zapoczątkował dynastię Pahlawi. Mosaddegh na wiele lat wycofał się z polityki pozostając w opozycji do nowego ustroju.
Powrót Mosaddegha do polityki umożliwiła abdykacja Rezy Szaha Pahlawiego w 1941 roku na rzecz Mohammada Rezy Pahlawiego (pod brytyjskim przymusem). W 1944 roku Mosaddegh ponownie wystartował do wyborów i został wybrany do parlamentu. W wyborach poprowadził on własną formację "Jebhe Melli" (Front Narodowy Iranu). Front Narodowy Iranu domagał się ustanowienia demokracji i likwidacji obcych wpływów w polityce Iranu, co osiągnąć dało się według partii zwłaszcza poprzez nacjonalizacje Anglo-Persian Oil Company. W 1947 roku wprowadzona przez rząd reforma uniemożliwiła Frontowi Narodowemu wejście do parlamentu.
Premier Iranu.
28 kwietnia 1951 roku został wybrany przez Madżlis premierem rządu stosunkiem głosów 79-12. Nowa administracja wprowadziła szereg reform społecznych, właściciele fabryk zostali przez nią zmuszeni do wypłaty świadczeń pracownikom, a chłopów zwolniono od pracy przymusowej u panów feudalnych. Wkrótce po objęciu sterów rządu, doprowadził do nacjonalizacji (przejęcia z rąk brytyjskich) Anglo-Irańskiej Kompanii Naftowej. W odpowiedzi na ten krok, Wielka Brytania wycofała swoich specjalistów z rafinerii w Abadanie, wydała embargo na handel z Iranem i rozpoczęła blokadę portów irańskich. W 1951 roku Wielka Brytania skierowała kwestię nacjonalizacji kompanii naftowej do ONZ oraz wzmocniła swoje siły morskie w pobliżu Iranu. Premier Mosaddegh wybrał się osobiście do Nowego Jorku, gdzie na forum ONZ przedstawił stanowisko Iranu. Jego wystąpienie okazało się wielkim sukcesem dyplomatycznym, jednak w najmniejszym stopniu nie doprowadziło do zakończenia konfliktu. Mosaddegh w obliczu kryzysu pod koniec 1951 roku przeprowadził przyśpieszone wybory, które pokazały duże poparcie dla jego partii, szczególnie na obszarach miejskich.
Reformy Mosaddegha przyniosły mu popularność na całym świecie. W 1951 roku został ogłoszony Człowiekiem Roku tygodnika „Time”.
W lipcu 1952 roku gdy napięcie między rządem Mosaddegha a Wielką Brytanią osiągnęło moment szczytowy, a Iran zerwał stosunki dyplomatyczne z Brytyjczykami, Mossadegh zażądał od szacha przekazania zwierzchnictwa nad siłami zbrojnymi (interpretowaną wówczas jako prawo do nominacji ministra obrony) na ręce rządu wybieranego przez parlament. Szach odmówił, zaś Mosaddegh złożył rezygnację. 16 lipca 1952 Madżlis wybrał na stanowisko premiera Ahmada Ghawama, probrytyjskiego byłego dziennikarza. Ghawam rozpoczął rządy od wznowienia negocjacji z Wielką Brytanią i zapowiedział rozliczenie Mosaddegha z decyzji o nacjonalizacji. Ghawam utrzymał się na stanowisku jednak tylko przez cztery dni; wystąpił przeciwko niemu nie tylko szach, ale i nacjonaliści, socjaliści z Tude, którzy 21 lipca 1952 wzniecili przeciwko rządowi powstanie oraz zwolennicy organizacji religijnych zmobilizowani przez ajatollaha Abolghasema Kaszaniego. W powstaniu zginęło lub odniosło poważne obrażenie 250 demonstrantów. W obliczu kryzysu wojsko odmówiło dalszego tłumienia manifestacji. Do władzy powrócił Mosaddegh. Doprowadził on do wszczęcia przeciwko Ghawamowi procesu, w którym oskarżono go o doprowadzenie do śmierci sześćdziesięciu trzech „męczenników” – ofiar powstania 21 lipca. Były premier nigdy nie stawił się przed specjalnym trybunałem, powołując się na zły stan zdrowia.
Mosaddegh w szybkim tempie przeprowadził wiele reform politycznych i społecznych m.in. wprowadził wolność słowa i zgromadzeń, umożliwił legalne działanie organizacjom lewicowym, w tym Tude, zapoczątkował działania zmierzające do zmiany struktury własności ziemi na wsi (reforma rolna). Premier rozpoczął proces demokratyzacji kraju i ograniczył władzę szacha.
Upadek Mosaddegha.
Agenci brytyjskiego wywiadu sprowokowali rozłam w rządzącej partii, na skutek którego od Mosaddegha odwróciło się kilku czołowych współpracowników. Mosaddegh, obawiając się zamachu stanu ze strony brytyjskiej, zerwał stosunki dyplomatyczne z Wielką Brytanią i wydalił wszystkich dyplomatów (i pracowników wywiadu zarazem). Wielka Brytania, nie będąc w stanie samodzielnie usunąć rządu Mosaddegha, zwróciła się o pomoc do Stanów Zjednoczonych Ameryki, które choć początkowo były niechętne uczestnictwu w tej akcji w końcu przystały na propozycję Brytyjczyków – umożliwił to styczeń 1953 roku, gdy urząd prezydenta Stanów Zjednoczonych objął popierany przez Partię Republikańską Dwight Eisenhower, który od początku swojej prezydentury rozpoczął walkę z komunizmem. Brytyjczykom za pomocą propagandy i fałszywych informacji wywiadowczych udało się przekonać Eisenhowera i jego doradców o konieczności reakcji w Iranie w obawie przed objęciem rządów przez komunistów i dostaniem się Iranu w strefę wpływów Związku Radzieckiego.
W marcu 1953 roku amerykański sekretarz stanu John Foster Dulles nakazał CIA (kierowanemu przez jego brata Allena Dullesa) sporządzenie planów obalenia Mossadegha. W kwietniu CIA przeznaczyło na obalenie rządu Iranu milion dolarów. Akcja znana jako "operacja Ajax" skoncentrowała się wokół irańskiego monarchy, którego starano się przekonać do obalenia Mossadegha, początkowo głównie na drodze prób przekupienia władcy i jego najbliższej rodziny. Wywiad rozpoczął też akcję propagandową wymierzoną w rząd. Według niego nacjonaliści i socjaliści związani z rządem mieli rzekomo planować akcje wymierzoną w najwyższych przywódców religijnych. W rezultacie rząd utracił poparcie religijnej części społeczeństwa i jej przywódców.
W sierpniu 1953 roku szach w końcu zgodził się na obalenie Mossadegha. Monarcha zdymisjonował premiera drogą pisemnego dekretu. Wkrótce po ogłoszeniu treści dekretu na ulicach miast wybuchły masowe zamieszki, z których część była finansowana przez amerykański rząd. W walkach ulicznych starli się ze sobą zwolennicy i przeciwnicy monarchy. Do roli przyszłego premiera wybrany został przez CIA i MI6, generał Fazlollah Zahedi. Zahedi będący dawnym ministrem Mosaddegha został odsunięty od urzędu, gdy nakazał krwawo stłumić antyamerykańską demonstrację. W lutym 1953 roku został on nawet czasowo aresztowany po tym, gdy został podejrzany o planowanie z obcymi mocarstwami zamachu stanu. O wyborze Zahediego przesądziła jego reputacja zdecydowanego i bezwzględnego dowódcy, jak również fakt, że był on przewodniczącym stowarzyszenia emerytowanych oficerów i miał duży posłuch wśród zdymisjonowanych przez Mosaddegha wojskowych. 18 sierpnia 1953 puczyści przez radio ogłosili Zahediego nowym premierem, a dzień później wojsko przejęło faktyczną władzę w państwie. Sam Mossadegh został aresztowany, a jesienią tego samego roku odbył się jego proces pokazowy, w którym został on skazany na trzy lata więzienia i areszt domowy. Nowy rząd cofnął reformy poprzednika i przywrócił brytyjskie interesy gospodarcze w kraju. Wielu bliskich współpracowników obalonego premiera (w tym ministrów) i jego zwolenników zostało poddanych torturom, straconych lub trafiło do więzień.
Obalony premier został osadzony w areszcie domowym w Ahmadabad-e Mosaddeq niedaleko Kazwin, gdzie zmarł w 1967 roku.
Mossadegh we współczesnym Iranie.
Po islamskiej rewolucji irańskiej w 1979 roku Mossadegh powrócił do łask, a obecnie jest jedną z najbardziej popularnych postaci historycznych Iranu.

</doc>
<doc id="801418" url="https://pl.wikipedia.org/wiki?curid=801418" title="Nokia 6233">
Nokia 6233

Nokia 6233 – telefon 3G produkowany przez firmę Nokia, działający w sieci GSM 900, 1800, 1900.

</doc>
<doc id="801420" url="https://pl.wikipedia.org/wiki?curid=801420" title="Abbey Road w Londynie">
Abbey Road w Londynie

Abbey Road – ulica w północno–zachodniej części Londynu (NW8) na terenie gmin London Borough of Camden oraz City of Westminster. Ulica ma długość 2,1 km, zaczyna się przy Quex Road i kończy przy Grove End Road.
Przy Abbey Road znajduje się studio koncernu EMI Abbey Road Studios, gdzie nagrywały między innymi takie zespoły jak The Beatles, Pink Floyd czy U2.
Obok studia znajduje się przejście dla pieszych, gdzie rankiem 8 sierpnia 1969 roku fotograf Iain MacMillan zrobił członkom zespołu The Beatles kilka fotografii (około ośmiu). Fotografujący MacMillan stał na drabinie, a ruch na ulicy został zatrzymany na 15 minut przez policjanta. Jedno ze zdjęć, na którym (w kolejności od prawej) John Lennon, Ringo Starr, Paul McCartney i George Harrison przechodzą przez pasy, umieszczono na okładce albumu Abbey Road.
Oryginalne przejście dla pieszych, na którym sfotografowano Beatelsów, zostało przesunięte o kilka metrów, nie zachowały się dokładne informacje kiedy dokonano zmiany ani gdzie znajdowała się oryginalna "zebra". W 2010 roku przejście dla pieszych zostało wpisane na listę Zabytków Wielkiej Brytanii przez English Heritage.
Przy ulicy zainstalowana jest kamera internetowa, dzięki której można śledzić, co dzieje się na przejściu, a przy tym zaobserwować osoby, które ustawiają się w charakterystycznych, znanych z okładki pozycjach i robią zdjęcia.

</doc>
<doc id="801424" url="https://pl.wikipedia.org/wiki?curid=801424" title="Baszta Głogowska w Lubinie">
Baszta Głogowska w Lubinie

Baszta Głogowska – budowla gotycka z połowy XIV wieku w Lubinie usytuowana w północno-zachodniej części rynku.
Opis.
Budowla gotycka wzniesiona na planie kwadratu, pochodząca z czasów budowy miejskich murów obronnych z połowy XIV wieku, podwyższona w XVI wieku. Przebudowana ponownie w XVIII wieku oraz w XIX wieku. Dolne partie wykonano z kamienia i cegły, wyższe z cegły. Hełm wieży z XIX wieku. Brama Głogowska składała się z budynku bramy, stycznego od północy z wieżą oraz z bramy wałowej przed murami. W budynku bramy był 6-metrowej wysokości sklepiony przejazd z mostem zwodzonym, o pierwotnej wysokości 10 m, następnie 20 m. Przy bramie znajdował się podwójny mur obronny oraz potrójna fosa z trzema mostami, z których jeden był zwodzony. Do północno-wschodniej ściany baszty przylegał trzykondygnacyjny budynek z XVIII wieku.
Stan obecny.
Charakterystyczna budowla Lubina to sześciokondygnacyjna przybramna wieża. Obiekt wzniesiony na planie kwadratu. Dolne partie wieży wykonane są z kamienia, zaś górne z cegły. Całość elewacji pokryta jest tynkiem, z akcentowanymi boniowaniem narożnikami. Nieregularnie rozmieszczone są różnej wielkości gotyckie okna w kamiennych obramieniach, większe w górnej części wieży, mniejsze w dolnej. Obiekt przykryty jest wysokim, czterospadowym dachem ceramicznym z przepustnicami. Na uwagę zasługuje zachowany na północnej ścianie ślad dobicia muru obronnego, ukazujący wysokość pierwotnych fortyfikacji miejskich.
Funkcje.
W XVII i XVIII w. wieża pełniła funkcję miejskiego więzienia i to uchroniło ją przed rozbiórką. W 1908 roku urządzono w niej muzeum miejskie i w tej roli przetrwała do 1945 roku. W czasie walk o miasto pod koniec II wojny światowej została poważnie uszkodzona, a przed postępującą destrukcją została zabezpieczona dopiero w 1957 roku. Po remoncie użytkowana była m.in. przez lubiński oddział PTTK jako schronisko młodzieżowe. Obecnie obiekt użytkowany jest przez Lubiński Klub Wysokogórski, Klub Turystyki Górskiej „Problem”, Stowarzyszenie Twórców Kultury, Towarzystwo Miłośników Ziemi Lubińskiej oraz Stowarzyszenie Absolwentów I Liceum Ogólnokształcącego w Lubinie „Absolwent”.

</doc>
<doc id="801428" url="https://pl.wikipedia.org/wiki?curid=801428" title="Łowin">
Łowin



</doc>
<doc id="801430" url="https://pl.wikipedia.org/wiki?curid=801430" title="Mossadegh">
Mossadegh



</doc>
<doc id="801432" url="https://pl.wikipedia.org/wiki?curid=801432" title="Gołda Tencer">
Gołda Tencer

Gołda Tencer (jid. גאָלדע טענצער; ur. 2 sierpnia 1949 w Łodzi) – polska aktorka, reżyser i piosenkarka żydowskiego pochodzenia, od 1969 związana z Teatrem Żydowskim im. Ester Rachel i Idy Kamińskich w Warszawie, także działaczka kulturalna, popularyzatorka języka jidysz, założycielka i prezes Fundacji Shalom, organizatorka Festiwalu Kultury Żydowskiej "Warszawa Singera".
Życiorys.
Urodziła się w Łodzi w rodzinie żydowskiej, jako córka Szmula Tencera (1915–1971), kaletnika ocalonego z Holocaustu i Sonii Tencer (1926–2004), która przeżyła wojnę wraz z rodziną w Związku Radzieckim. Pierwsze etapy kształcenia pobierała w obecnie nieistniejącej żydowskiej szkole im. Icchoka Pereca przy ulicy Więckowskiego 13 w Łodzi. Tam stawiała pierwsze kroki na scenie teatru szkolnego. Jako dziecko występowała również na deskach Teatru Powszechnego w Łodzi.
W 1969 wyjechała do Warszawy na Studium Aktorskie przy Teatrze Żydowskim, które ukończyła w 1971. Artystycznie ukształtował ją dyrektor teatru Szymon Szurmiej. W 1984, jako stypendystka rządu Stanów Zjednoczonych, miała okazję zapoznać się z życiem teatralnym USA. Stypendium otrzymała za wcześniejsze dokonania aktorskie.
Jest aktorką, scenarzystką oraz reżyserem w Teatrze Żydowskim im. Ester Rachel i Idy Kamińskich w Warszawie. Jest również prezesem założonej przez samą siebie Fundacji Shalom. Od 2004 organizuje Festiwal Kultury Żydowskiej "Warszawa Singera". Jest pomysłodawczynią nakręcenia filmu "Perecowicze". Jest członkinią Komitetu Wspierania Muzeum Historii Żydów Polskich Polin w Warszawie, jak również Kolegium społecznego tej instytucji.
Laureatka Nagrody im. Tadeusza Boya-Żeleńskiego (2019) oraz „Złotej Liry”, najwyższej nagrody Izraela za zasługi w promocji kultury żydowskiej. 
Gołda Tencer znana jest również publiczności z nagrań piosenek w języku jidysz i po polsku, np. „Miasteczko Bełz”.
Jej mężem był Szymon Szurmiej (1923–2014), z którym ma syna Dawida (ur. 1985).

</doc>
<doc id="801434" url="https://pl.wikipedia.org/wiki?curid=801434" title="Piz Badile">
Piz Badile

Piz Badile – szczyt o wysokości 3308 m n.p.m. położony w grupie Bergell w Alpach Retyckich, na granicy Szwajcarii i Włoch. Wznosi się ponad położoną na północ od niego (po stronie szwajcarskiej) doliną Val Bondasca oraz położoną na południe (po stronie włoskiej) doliną Val Masino.
Szczyt Piz Badile, jak również cały masyw Bergell zbudowany jest z szarych, krystalicznych skał granodiorytowych, bardzo podobnych do skał budujących Tatry Wysokie. Cały masyw powstał w wyniku potężnej intruzji, na skutek nacisku sztywnej płyty apulijskiej na platformę zachodnioeuropejską.
Ze względu na litą skałę o wyjątkowej szorstkości i wspaniałe urwiska Piz Badile stanowi jeden z najatrakcyjniejszych wspinaczkowo szczytów w całych Alpach. Pierwszego wejścia na szczyt dokonał Brytyjczyk William A.B. Coolidge z przewodnikami F. i H. Dévouassoult, 27 lipca 1867 r. Wejście odbyło się od strony południowej (włoskiej).
Ogromna, płytowa, niemal pionowa północno-wschodnia ściana Piz Badile o wysokości 900 m, opadająca do Val Bondasca (widoczna na zdjęciu obok) uważana była przez wiele lat za `nie do zdobycia'. Pierwszego przejścia ściany dokonał 14 – 16 lipca 1937 zespół włoski w składzie Riccardo Cassin, Vittorio Ratti i Luigi Esposito, do których dołączyli później (już w ścianie) Mario Molteni i Giuseppe Valsecchi. Po pierwszym przejściu, trwającym trzy dni, Molteni i Valsecchi zmarli z wyczerpania – już podczas zejścia na łatwiejszą stronę włoską. Droga Cassina na północnej ścianie Piz Badile, oceniona w klasycznej skali trudności na ED z miejscami VI+ uznana została wówczas za jedną z najtrudniejszych wspinaczkowych dróg alpejskich. Obecnie klasyczna droga Cassina uważana jest za jedną z sześciu najwspanialszych, klasycznych dróg wspinaczkowych w Alpach.
Drugie przejście, dopiero po jedenastu latach, we wrześniu 1948, było udziałem Francuzów: G. Pirrea i przewodnika Gastona Rébuffata. Oba te wejścia odbyły się z biwakowaniem w ścianie. Później ściana stała się dość popularna wśród alpinistycznej elity. W lipcu 1952, tym razem samotnego przejścia dokonał w ciągu zaledwie 8 godzin jeden z najsłynniejszych alpinistów w historii – Austriak Hermann Buhl – późniejszy samotny zdobywca Nanga Parbat, 8125 m n.p.m. w Himalajach. Pierwsze polskie przejście północnej ściany Piz Badile (6-osobowy zespół w składzie: Henryk Furmanik, Marek Grochowski, Piotr Knitopf, Samuel Skierski, Andrzej Skłodowski, Wojciech Wróż) odbyło się w dniach 19 – 20 sierpnia 1967.
W latach powojennych na północnej ścianie Piz Badile poprowadzono szereg nowych dróg o wielkich trudnościach. Niektóre z nich przewyższają pod względem trudności technicznych klasyczną drogę Cassina.
Dużą popularnością cieszy się także (widoczny na zdjęciu obok) tzw. Kant Piz Badile, stanowiący prawe ograniczenie północnej ściany. Jest to ogromny, lity filar skalny o długości około 1200 m, stanowiący wspaniałą drogę wspinaczkową o średnich trudnościach. Jego przejście zajmuje 8-10 godzin, a stopień trudności ocenia się na D, z miejscami IV+ i jednym miejscem V-. Pierwszego wejścia (po licznych nieudanych próbach innych wspinaczy) dokonali Alfred Zürcher i przewodnik Walter Risch, 4 sierpnia 1911 roku.
Punktem wyjścia dla wspinaczek na północnych urwiskach Piz Badile jest znajdujące się w dolinie Val Bondasca schronisko Sasc Furä. Pod szczytem, po stronie włoskiej wzniesiono niewielki schron, Bivacco Alfredo Reaelli, na 6 miejsc, przeznaczony dla krańcowo wyczerpanych zdobywców północnych urwisk Piz Badile.

</doc>
<doc id="801435" url="https://pl.wikipedia.org/wiki?curid=801435" title="Hedy Schlunegger">
Hedy Schlunegger

Hedwig "Hedy" Schlunegger (ur. 10 marca 1923 w Wengen – zm. 3 lipca 2003 w Grindelwaldzie) – szwajcarska narciarka alpejska, złota medalistka igrzysk olimpijskich i mistrzostw świata.
Kariera.
Największy sukces w karierze Hedy Schlunegger osiągnęła w 1948 roku, kiedy zwyciężyła w zjeździe podczas igrzysk olimpijskich w Sankt Moritz. W zawodach tych wyprzedziła o 0,8 sekundy Austriaczkę Trude Beiser oraz o 1,9 sekundy jej rodaczkę, Resi Hammerer. Zjazd kobiet rozgrywano na igrzyskach po raz pierwszy w historii, Szwajcarka została tym samym pierwszą mistrzynią olimpijską w tej konkurencji. Na tych samych igrzyskach zajęła także ósme miejsce w kombinacji, tracąc do podium 3,16 punktu. Ponadto w tym samym roku wywalczyła drugie miejsce w zjeździe na zawodach SDS-Rennen w Grindelwald. Schlunegger była również siedmiokrotną mistrzynią Szwajcarii: w latach 1943, 1946 i 1947 wygrywała w kombinacji, a w latach 1942, 1944, 1946 oraz 1947 była najlepsza w biegu zjazdowym.
W 1949 roku wyszła za mąż i wkrótce zakończyła karierę. Wspólnie z mężem prowadziła sklep sportowy w Grindelwald.
Jej brat, Hans Schlunegger, córki: Elizabeth i Käthy oraz wnuczka, Martina Schild również uprawiali narciarstwo alpejskie.

</doc>
<doc id="801436" url="https://pl.wikipedia.org/wiki?curid=801436" title="Paul Kellerman">
Paul Kellerman

Paul Kellerman – postać fikcyjna; jeden z bohaterów serialu Skazany na śmierć. Jego rolę gra Paul Adelstein.
Charakterystyka postaci.
Paul z wyróżnieniem ukończył studia w West Point. Dostał propozycję pracy w wywiadzie. Zaczął pracować w ochronie pani wiceprezydent, w której, jak się okazuje się podkochiwał. Oficjalnie nie jest pracownikiem rządowym. Używa innego imienia i nazwiska (Owen Kravecki) oraz twierdzi, że pracuje jako przedstawiciel handlowy (sprzedawca mięsa pakowanego).
Postać Kellermana ewoluuje. W pierwszej serii jest on przedstawiony jako wyrachowany, pozbawiony uczuć i emocji morderca. Eliminujący po kolei wszystkie niewygodne osoby, nie mając przy tym żadnych wyrzutów sumienia.
Mimo zbrodni, których się dopuszcza, wierzy, iż czyni dobrze – gdyż działa na rzecz swojego kraju.
Na początku drugiej serii, postać Kellermana nie zmienia się – dalej jest on bezwzględnym mordercą wykonującym powierzone mu zadania.
Dopiero po zorientowaniu się, iż Secret Service zamierza się go pozbyć – postanawia przejść na stronę braci. Potem próbuje zabić panią prezydent. Wówczas widzowie poznają również ludzką twarz tej postaci. Okazuje się, iż ma on siostrę, którą bardzo kocha. Dręczony wyrzutami sumienia postanawia popełnić samobójstwo – jednak zacina mu się pistolet.
Za namową siostry, która poleciła mu rozpocząć wszystko od początku postanawia oczyścić Burrowsa z zarzutu zabicia Terrence’a Steadmana, w tym celu zeznaje w sądzie o wszystkich kulisach tej sprawy.
Sezon 1.
Agent Kellerman wrobił Lincolna Burrowsa w zabójstwo Terrence’a Steadmana.
Na początku sezonu agent Kellerman wraz ze swoim partnerem Danielem, próbuje zapobiec jakimkolwiek komplikacjom w wykonaniu wyroku śmierci na Lincolnie Burrowsie. W tym celu doprowadza do zabicia biskupa mogącego nakłonić odpowiednie władzy do ułaskawienia Burrowsa (w filmie pokazana jest tylko śmierć biskupa – nie jest ukazany zabójca). Zabija również potencjalnego świadka obrony – Leticie. Stara się również kontrolować poczynania obrońców Burrowsa – Veroniki Donovan i jej partnera Nicka Savrina. Usiłuje również doprowadzić do przeniesienia Michaela do innego więzienia. Wszystkie polecenia otrzymuje od wiceprezydent Reynolds.
Wrabia w podwójne morderstwo syna Lincolna – L.J.-a. Dając do zrozumienia Lincolnowi, że albo on zginie na krześle albo jego syn. Doprowadza do śmierci agenta Quinna (który był wcześniej jego nadzorcą).
Kellerman zostaje namierzony przez L.J.-a i postrzelony w szyję. Policji, która zjawia się na miejscu i łapie na gorącym uczynku chłopaka, tłumaczy iż jest sprzedawcą mięsa i nazywa się Owen Kravecki.
Gdy Kellerman dowiaduje się, iż agent Daniel zamierza donieść o zbrodniach Kellermana – zabija go.
Paul Kellerman usiłuje również osobiście zabić Lincolna Burrowsa, gdy ten jedzie na spotkanie z synem do innego więzienia. W tym celu dusi go rękawiczką. Zabójstwo uniemożliwia ojciec Burrowsa, który ratuje go z opresji – uderzając Kellermana w głowę gaśnicą.
Sezon 2.
Paul Kellerman nadal stoi po stronie pani prezydent. Ma za zadanie wydobyć od Sary Tancredi „coś” co ponoć przekazał jej ojciec. W tym celu udaje uzależnionego Lance’a i przychodzi na spotkania grupy AA, w których uczestniczy Sara. Próbuje się zaprzyjaźnić z panią doktor. Ojciec Sary przypadkowo poznaje jego prawdziwą tożsamość i informuje o tym córkę.
Zdemaskowany Paul porywa Sarę i ją torturuje po to by powiedziała mu, co zostawił jej ojciec przed śmiercią. Później próbuje ją utopić w wannie – lecz dziewczynie udaje się uciec. Chwilę po tym, Paul w rozmowie z przełożonym mówi, iż właśnie zabił dziewczynę i ją zakopuje, Kim zaś żąda przesłania mu zdjęcia martwej Sary.
Przełożeni Paula orientują, iż nie może on wykonać powierzonych mu zadań. Kim zleca Mahone’owi zabicie Kellermana.
Kellerman orientuje się, iż Secret Service zdecydował go usunąć i przechodzi na stronę braci, pomagając im zdobyć nagranie będące dowodem niewinności Lincolna oraz obciążające panią prezydent. Sara nie może mu jednak wybaczyć tego, iż próbował ją zabić i w momencie gdy razem z braćmi ucieka przed Kimem w Chicago – zostawia Kellermana (zamykając drzwi w odjeżdżającym samochodzie).
Paul postanawia zabić panią prezydent, w tym celu kupuje broń (sprzedawcę zabija) i spotyka się z siostrą, mówiąc jej, iż stał się złym człowiekiem. Próbuje zabić panią prezydent, lecz ta zostaje zabrana z wiecu po tym jak Michael wręcza jej kartkę z informacją o tym, iż ma kompromitującą ją kasetę.
Po nieudanej próbie wyeliminowania pani prezydent – Paul Kellerman próbuje popełnić samobójstwo. Jednak zacina mu się pistolet. Po rozmowie z siostrą postanawia naprawić zło, które wyrządził. Decyduje się pomóc Sarze zeznając w jej procesie. Jego zeznania prowadzą do uniewinnienia Lincolna. W finałowym odcinku drugiego sezonu, furgon wiozący Kellermana z sądu do zakładu karnego zostaje napadnięty przez zamaskowanych i uzbrojonych najemników. Istnieje bardzo duże prawdopodobieństwo, że to właśnie on ich wynajął, gdyż nie ukazano sceny śmierci.
Dalsze losy.
Scenarzystka i współproducentka serialu Karyn Usher zapytana o dalsze losy tej postaci odpowiedziała: „"...this is Prison Break, and I wouldn't be surprised if Kellerman appeared again"” (To jest Prison Break i nie będę zaskoczona jeżeli Kellerman pojawi się znowu).
Również w wywiadzie udzielonym serwisowi TVGuide.com aktor oznajmia, że niekoniecznie został uśmiercony, ponieważ nic na to nie wskazuje. Paul Adelstein powiedział: „"There's a cliff-hanger to Kellerman's story line in the finale, and I think there will be some passionate discussion about exactly what happened. It's not really ambiguous, but it's still open to various interpretations"” (To cliffhanger historii Kellermana. Myślę, że będzie wiele pasjonujących dyskusji o tym, co się stało [w ostatniej scenie z udziałem Kellermana]. To nie jest bardzo dwuznaczne, ale może być różnie interpretowane)”. Oficjalna lista osób (znajduje się na krążku DVD jako materiał dodatkowy), które poniosły śmierć podczas trwania sezonu drugiego, nie zawiera nazwiska Kellerman.
Paul Kellerman pojawia się w finałowej części 4 i zarazem ostatniego sezonu. Przyczynia się do ułaskawienia wszystkich bohaterów (poza T-Bagiem), przekazując Scyllę człowiekowi z ONZ. Ponadto zostaje kongresmenem Stanów Zjednoczonych.

</doc>
<doc id="801438" url="https://pl.wikipedia.org/wiki?curid=801438" title="Łowin (województwo dolnośląskie)">
Łowin (województwo dolnośląskie)

Łowin – kolonia wsi Miedziana w Polsce, położona w województwie dolnośląskim, w powiecie zgorzeleckim, w gminie Sulików.
Położenie.
Łowin to niewielka kolonia leżąca na Pogórzu Izerskim, u południowo-zachodniego krańca Wzgórz Zalipiańskich, na południe od Miedzianej, na wysokości około 315-325 m n.p.m.
Podział administracyjny.
W latach 1975–1998 kolonia administracyjnie należała do województwa jeleniogórskiego.

</doc>
<doc id="801440" url="https://pl.wikipedia.org/wiki?curid=801440" title="Galeria Bałtycka">
Galeria Bałtycka

Galeria Bałtycka – nazwa własna gdańskiego wielkopowierzchniowego obiektu handlowego. Otwarcie obiektu nastąpiło 4 października 2007. W dniu otwarcia Galerię Bałtycką odwiedziło 70 tys. klientów.
Położenie.
Galeria Bałtycka położona jest w gdańskiej dzielnicy Wrzeszcz, przy al. Grunwaldzkiej, pomiędzy następującymi ulicami:
Od strony południowo-wschodniej Galerii Bałtyckiej przepływa potok Strzyża.
Budynek.
Centrum posiada łącznie 3 kondygnacje handlowe oraz 2, najwyższe, przeznaczone na parking o pojemności 1100 miejsc. Główne wejście mieści się od strony skrzyżowania ul. T. Kościuszki z al. Grunwaldzką.
Handel.
W Galerii Bałtyckiej znajduje się 215 sklepów i punktów usługowych oraz 25 restauracji i kawiarni.

</doc>
<doc id="801441" url="https://pl.wikipedia.org/wiki?curid=801441" title="Kościół św. Anny w Ustroniu">
Kościół św. Anny w Ustroniu

Kościół św. Anny – kościół parafialny parafii św. Anny w Ustroniu. Znajduje się na osiedlu Nierodzim.
Kościół znajduje się na Szlaku Architektury Drewnianej województwa śląskiego w pętli beskidzkiej.
Kościół św. Anny to najstarsza świątynia w Ustroniu. Powstał z inicjatywy ówczesnego właściciela Nierodzimia, Antoniego Goczałkowskiego. Został wzniesiony w 1769 r. na miejscu dawnego kościoła, zbudowanego jeszcze przez ewangelików. Ten, po przejęciu go w 1654 r. przez katolików, był kościołem filialnym skoczowskiej fary. Utrzymywany jedynie "..."z dzwonienia i jałmużny"..." w 1740 r. był już w tak złym stanie, że groził zawaleniem i musiał zostać rozebrany.
Całe drewno dębowe na progi, futryny drzwi i okien itp. ofiarował Goczałkowski. Resztę kosztów (razem 603 złote reńskie i 54 krajcary) pokryto z majątku kościelnego (174 reńskie i 53 krajcary) oraz z datków od dobrodziejów (428 reńskich i 29 krajcarów). Nowy kościół został poświęcony w 1769 r. przez skoczowskiego proboszcza, Józefa Nepomucena Waldera, jednak początkowo nie było w nim ani podłogi ani ławek. Dopiero w roku 1789, kiedy kościół przeszedł pod patronat księcia cieszyńskiego Alberta, uzupełniono te braki.
Drewniany, konstrukcji zrębowej, zwrócony prezbiterium ku zachodowi. Do trójbocznie zamkniętego prezbiterium przylegają zakrystia (od południa) i skarbczyk (od północy), niewyodrębniające się z bryły kościoła. Nawa prostokątna, szersza od prezbiterium, kryta stropem. Nad prezbiterium i nawą wspólny dach dwuspadowy. Nad nawą od wschodu wznosi się czworoboczna wieża, nadbudowana w 1938 r., zwieńczona cebulastym hełmem z ośmioboczną latarnią. W latach 1965-1966 świątynię gruntownie restaurowano i obito ściany budowli gontem. Wieża i szczyt wschodni szalowane deskami. Wyposażenie kościoła – późnobarokowe, z XVIII i początków XIX w., polichromia odnawiana współcześnie. W ołtarzu głównym, z rzeźbami Boga Ojca w glorii (w zwieńczeniu) oraz świętych Józefa i Jakuba, obraz z 1704 r., przedstawiający leonardiańską św. Annę Samotrzeć. Według napisu na obrazie "Tento obraz darował na Chwalu Bożi i Swatey Anny Andris Lukas ze Skoczowa". Ambona rokokowa z trzeciej ćwierci XVIII w. z wyobrażeniami Wiary, Nadziei i Miłości na baldachimie. Cennym elementem kościoła jest obraz św. Krzysztofa, zajmujący powierzchnię między oknami po lewej stronie nawy.
Świątynię uznano za obiekt zabytkowy już w 1929 r. 
W 2000 r. w parafii odbyła się uroczystość poświęcenia nowych dzwonów. Dzwonnicę z 4 dzwonami usytuowano w pobliżu kościoła.

</doc>
<doc id="801446" url="https://pl.wikipedia.org/wiki?curid=801446" title="Catherine McClements">
Catherine McClements

Catherine McClements (ur. 1965 w Melbourne) – australijska aktorka.
Życiorys.
Karierę zawodową rozpoczęła grą w St. Martin's Youth Company w Melbourne. Następnie wstąpiła do National Institute of Dramatic Art (NIDA) w Sydney, który ukończyła w 1985. Będąc jeszcze studentką zagrała w filmach "Just Us" (1986), "My Brother Tom" (miniserial TV 1986) oraz "The Right Hand Man" (1987).
Polskiej publiczności jest znana z roli inspektor Rachel "Goldie" Goldstein w serialu "Szczury wodne" (ang. "Water Rats"), w którym w latach 1996–2000 zagrała w co najmniej 114 odcinkach.
Po 2000 występowała również z teatrze, m.in. razem z zespołem "Company B" wystąpiła jako Marta w sztuce Edwarda Albee "Kto się boi Virginii Woolf?" (ang. "Who's Afraid of Virginia Woolf?", premiera 4 sierpnia 2007).
Jej życiowym partnerem jest Jacek Koman – aktor urodzony w Polsce. Ma córkę Clementine Coco (ur. 2001) oraz syna Quincy’ego (ur. 2007).

</doc>
<doc id="801448" url="https://pl.wikipedia.org/wiki?curid=801448" title="Węglewo (Białawy Małe)">
Węglewo (Białawy Małe)

Węglewo – przysiółek wsi Białawy Małe w Polsce, położony w województwie dolnośląskim, w powiecie wołowskim, w gminie Wińsko.
W latach 1975–1998 przysiółek administracyjnie należał do województwa wrocławskiego.

</doc>
<doc id="801449" url="https://pl.wikipedia.org/wiki?curid=801449" title="Aiguille du Dru">
Aiguille du Dru

Aiguilles du Dru (fr. Les Drus) – szczyt w Masywie Mont Blanc, w grupie Triolet-Verte. Leży we wschodniej Francji (departament Górna Sabaudia), niedaleko Chamonix-Mont-Blanc.
Wyróżnia się dwa wierzchołki:
Petit Dru.
Północna ściana Petit Dru, o wysokości 850 metrów, jest uważana za jedną z sześciu klasycznych dróg wspinaczkowych w Alpach. Inną klasyczną drogą jest tzw. Filar Bonattiego. Od 1997 kolejne obrywy skalne niszczyły tę część ściany i obecnie prowadzone są zupełnie nowe drogi wspinaczkowe. Najwyższa, zachodnia ściana szczytu ma 1100 metrów wysokości i nachylenie 80°.

</doc>
<doc id="801450" url="https://pl.wikipedia.org/wiki?curid=801450" title="Petit Dru">
Petit Dru



</doc>
<doc id="801451" url="https://pl.wikipedia.org/wiki?curid=801451" title="Michaela Tabb">
Michaela Tabb

Michaela Tabb (ur. 11 grudnia 1967 w Bath) – szkocka sędzia snookera i dziewiątki.
Kariera.
Jej kariera bilardowa rozpoczęła się w roku 1991, kiedy w wieku 24 lat rozpoczęła trenowanie ósemki angielskiej. Już w 1992 dostała się do szkockiej żeńskiej ligi tej odmiany bilardu. Jej największym sukcesem było zdobycie żeńskiego mistrzostwa Europy w tej dyscyplinie w 1998 roku. Po tym osiągnięciu Tabb zrezygnowała z dalszej gry na rzecz sędziowania. Mówi, że do dziś trenuje, choć nie bierze już udziału w profesjonalnych turniejach.
W latach 1997–2001 Tabb sędziowała mecze dziewiątki. Była znana z kontrowersyjnych decyzji. Niektóre sytuacje na stole musiały być wielokrotnie odtwarzane w zwolnionym tempie, aby sprawdzić, czy jej decyzja była słuszna.
W 2001 roku zaczęła sędziować także snookera. Pierwszy profesjonalny mecz z jej udziałem został rozegrany między Kenem Dohertym a Jamesem Wattaną podczas turnieju Welsh Open w 2002 roku. Rok później zadebiutowała na mistrzostwach świata w snookerze, w meczu Marka Kinga przeciwko Drew Henry'emu, w Crucible Theatre w Sheffield.
18 lutego 2007 roku jako pierwsza kobieta poprowadziła finał snookerowego turnieju rankingowego. Był to finał turnieju Welsh Open rozegrany pomiędzy Neilem Robertsonem a Andrew Higginsonem.
3 i 4 maja 2009 roku sędziowała finał mistrzostw świata. Była pierwszą w historii snookera kobietą, która poprowadziła mecz o tak dużą stawkę.
6 i 7 maja 2012 roku sędziowała w finale Mistrzostw Świata w Snookerze 2012.
Życie prywatne.
W 2002 roku poślubiła szkockiego gracza w ósemkę angielską, Rossa McInnesa, z którym żyła w związku od 9 lat. Ma z nim dwójkę dzieci. Obecnie mieszka w Dunfermline w Fife we wschodniej Szkocji.

</doc>
<doc id="801452" url="https://pl.wikipedia.org/wiki?curid=801452" title="Ctrl+Alt+Del">
Ctrl+Alt+Del

Ctrl+Alt+Del – anglojęzyczny komiks internetowy. Stworzył go Tim Buckley. Komiks publikowany jest od października 2002 roku. Tematyką Ctrl+Alt+Del są głównie gry na komputery i konsole.

</doc>
<doc id="801453" url="https://pl.wikipedia.org/wiki?curid=801453" title="Grand Dru">
Grand Dru



</doc>
<doc id="801462" url="https://pl.wikipedia.org/wiki?curid=801462" title="Jugra">
Jugra

Jugra lub Juhra (, od komijskiego "Jögra") – staroruska nazwa obszarów zamieszkanych przez Jugrów (dzisiejszych Chantów i Mansów), tj. terenów położonych na zachodniej Syberii, oraz we wschodnim skrawku Europy, pomiędzy północnym Uralem a Peczorą.
Tereny te w większości wchodzą obecnie w skład Chanty-Mansyjskiego Okręgu Autonomicznego. Część historycznych ziem Jugry znajduje się także w granicach Jamalsko-Nienieckiego Okręgu Autonomicznego oraz północno-wschodnim skrawku rosyjskiej Republiki Komi. Do europejskiej części omawianych terenów przestano stosować nazwę Jugra już około XII wieku, gdy zaludnili go Komiacy, wypierając plemiona jugryjskie. 
W 2003 r., w nawiązaniu do historycznej nazwy tych obszarów, Chanty-Mansyjski Okręg Autonomiczny przemianowano na Chanty-Mansyjski Okręg Autonomiczny - Jugra.

</doc>
<doc id="801464" url="https://pl.wikipedia.org/wiki?curid=801464" title="Ostatni król Szkocji (film)">
Ostatni król Szkocji (film)

Ostatni król Szkocji () – brytyjski dramat filmowy z 2006 roku w reżyserii Kevina Macdonalda. Ekranizacja książki Gilesa Fodena pod tym samym tytułem ukazująca dyktaturę Idiego Amina w Ugandzie. Krwawe wydarzenia towarzyszące jego rządom przedstawione są z punktu widzenia fikcyjnej postaci osobistego lekarza Amina, Szkota Nicholasa Garrigana.
Forest Whitaker, odtwarzający w filmie rolę tytułowego dyktatora, otrzymał za swoją rolę Oskara.
Zdjęcia realizowano w Kampali w Ugandzie oraz w Wielkiej Brytanii. Premierowy pokaz filmu miał miejsce podczas festiwalu filmowego w Telluride w Stanach Zjednoczonych 1 września 2006 roku. Obraz wszedł na ekrany kin w Wielkiej Brytanii i Irlandii 12 stycznia 2007 roku, w Ameryce 19 stycznia 2007 roku, zaś w Polsce 9 lutego 2007 roku.
Fabuła.
Po ukończeniu studiów medycznych w 1970 roku Nicolas Garrigan postanawia wyjechać, by pomagać chorym, ale też przy okazji użyć życia. Jego wyborem staje się afrykańska Uganda, a tam placówka prowadzona przez Sarę Zach i jej męża. W czasie gdy Garrigan osiedla się w Ugandzie, dochodzi do zamachu stanu, na którego czele stoi Idi Amin – generał obalający prezydenta Miltona Obote. Wracający z wystąpienia Amina Garrigan zostaje zatrzymany przez żołnierzy z prośbą o udzielenie pomocy rannemu Aminowi, który miał właśnie wypadek. Fakt, iż Garrigan pochodzi ze Szkocji, fascynuje generała do tego stopnia, że następnego dnia zaprasza młodego Brytyjczyka do siebie z propozycją objęcia funkcji jego osobistego lekarza.
Początkowo zafascynowany prezencją i stylem Amina (fascynację tę podsycają darowane przezeń prezenty, między innymi sportowy Mercedes), Garrigan wkrótce zaczyna dowiadywać się o dziwnych zaginięciach jego przeciwników. Nie dowierzając przyglądającym się sytuacji pracownikom londyńskiego rządu, lekarz coraz częściej słyszy o zbrodniach, za którymi ma stać przywódca. Szczególnym wydarzeniem staje się zniknięcie ministra zdrowia Ugandy, o którym Garrigan poinformował Amina, że widział go w jednym z klubów rozmawiającego z białym mężczyzną. Gdy okazuje się, że była to rozmowa na temat umowy na dostawę penicyliny, Garrigan pyta o ministra samego dyktatora. Otrzymuje głęboko zastanawiającą odpowiedź wraz ze stwierdzeniem, że on sam jest teraz Ugandyjczykiem. Wieczorem w splądrowanym mieszkaniu stwierdza brak swojego brytyjskiego paszportu, natomiast znajduje paszport przedstawiający go jako obywatela Ugandy, co oznacza brak możliwości wyjazdu.
Sprawa komplikuje się jeszcze bardziej, gdy Garrigan zakochuje się ze wzajemnością w jednej z młodych żon Amina, Kay. Wkrótce okazuje się, że zaszła ona w ciążę. Kobieta próbuje ją usunąć, jednak wkrótce zostaje zamordowana. Garrigan stara się uciec z kraju, lecz wywiad brytyjski żąda w zamian otrucia Idi Amina. Nieudana próba dokonania tego podczas słynnych wydarzeń na lotnisku w Entebbe kończy się aresztowaniem lekarza i jego ciężkim okaleczeniem. Ostatecznie udaje mu się uciec, dzięki wmieszaniu się w grupę zwalnianych zakładników.

</doc>
<doc id="801465" url="https://pl.wikipedia.org/wiki?curid=801465" title="Takson monotypowy">
Takson monotypowy

Takson monotypowy, monotyp – w klasyfikacji biologicznej takson obejmujący tylko jeden przyporządkowany takson niższy, np. rodzina do której należy tylko jeden rodzaj lub rodzaj, do którego należy jeden gatunek. Taksony monotypowe są niechętnie wyodrębniane przez taksonomów, ponieważ ich tworzenie nie poprawia przejrzystości systemu klasyfikacyjnego na kolejnych szczeblach klasyfikacji. Wyodrębniane są, gdy istnieje wyraźna przerwa (odrębność) między taksonem monotypowym i taksonem siostrzanym.
Udział taksonów monotypowych w klasyfikacji różnych grup systematycznych jest znaczny, mimo stosowania kryteriów utrudniających ich wydzielanie. Wśród rodzajów roślin okrytonasiennych, aż 38% to taksony monotypowe. 
Przykłady.
W klasyfikacji roślin np. monotypowy rząd tatarakowce ("Acorales") zawiera tylko jedną rodzinę tatarakowate ("Acoraceae"). Ona także jest taksonem monotypowym, ponieważ zawiera jeden rodzaj – tatarak ("Acorus"). 
W zoologii np.: rodzaj "Sceloglaux" jest monotypowy ponieważ zawiera tylko jeden gatunek – sowicę białolicą ("Sceloglaux albifacies").

</doc>
<doc id="801466" url="https://pl.wikipedia.org/wiki?curid=801466" title="Golden Globes">
Golden Globes



</doc>
<doc id="801467" url="https://pl.wikipedia.org/wiki?curid=801467" title="Grępno">
Grępno

Grępno (kaszb. "Grãpno") – część wsi Podgórze w Polsce, położona w województwie pomorskim, w powiecie bytowskim, w gminie Kołczygłowy, na północnym i południowym brzegu Jeziora Czarnego Wielkiego.
W latach 1975–1998 Grępno administracyjnie należało do województwa słupskiego.

</doc>
<doc id="801469" url="https://pl.wikipedia.org/wiki?curid=801469" title="Światło i dźwięk">
Światło i dźwięk

Światło i dźwięk (fr. "son et lumière", ang. "sound and light show") – rodzaj nocnego spektaklu, prezentowanego na wolnym powietrzu.
Historia.
Specjalne efekty świetlne wyświetlane są na ścianach i fasadach budynku lub ruin i odpowiednio zgrane z narracją i muzyką dla podkreślenia nastroju. Wynalazek ten przypisywany jest Paulowi Robert-Houdiniemu, który był kustoszem na zamku w Chambord we Francji i dzięki niemu taki spektakl odbył się tam po raz pierwszy w 1952 r. Następne tego rodzaju przedstawienie miało miejsce na początku lat 60. XX w. przy Wielkiej piramidzie w Gizie w Egipcie.
Spektakle "Światło i dźwięk" stały się w szybko bardzo popularne jako pasujące do zabytkowej architektury i ruin. Szczególną popularnością cieszyły się we Francji, gdzie w krótkim czasie około 50 obiektów posiadało tego typu atrakcje, szczególnie w Dolinie Loary, jak i Wersal czy Les Invalides w Paryżu.
Forma spektaklu nie wymaga aktywnego udziału aktorów, a jedynie nagranej narracji opowiadającej o historii budynku z udziałem jednego lub wielu głosów. Do tego dodany jest podkład dźwiękowy zsynchronizowany z efektami świetlnymi dającymi oprawę wizualną. W niektórych przedstawieniach wykorzystywane są także efekty pirotechniczne.
Stosunkowo nowa forma tego typu przedstawień pojawiła się w Stanach Zjednoczonych w Filadelfii, gdzie w spektaklu pt. "Lights of Liberty" wykorzystywane są słuchawki, co umożliwia widzom przemieszczanie się w czasie jego trwania.
Spektakle na świecie.
O ile we Francji "światło i dźwięk" to popularne imprezy związane z zamkami i pałacami, to w Wielkiej Brytanii związane są one z kościołami, katedrami i opactwami.
Wyraźnie preferowane są tu spektakle we wnętrzach, choć są organizowane także na zewnątrz różnych obiektów takich jak: Opactwo Tewkesbury, Gloucestershire, katedra św. Pawła w Londynie, Hampton Court Palace, Middlesex, oraz w Chartwell w wiejskim domu Winstona Churchilla. Pierwszy spektakl w Wielkiej Brytanii odbył się w roku 1957 przy pałacu Greenwich w południowym Londynie. Od roku 2006 takie spektakle odbywają się też w Walii w zamku Caernarfon.
"Światło i dźwięk" odbywa się także w Koloseum w Rzymie i na Partenonie w Atenach. Do Austrii widowiska te przywędrowały w 1960, do Finlandii w 1967, natomiast do byłego Związku Radzieckiego w 1979.
W Ameryce Północnej w Stanach Zjednoczonych pierwsze przedstawienie miało miejsce w 1962 w Filadelfii, a w 1961 w Afryce w Gizie. Natomiast w Azji pierwszy raz w 1965 w Indiach iluminowano "Red Fort" w Delhi.
Do Polski moda na "światło i dźwięk" przyszła w 1975 i takie imprezy odbywały się cyklicznie co najmniej na kilku obiektach, z czego najbardziej znane to odbywające się do dziś "Krzyżem i mieczem" na zamku w Malborku, przy Ratuszu w Poznaniu, na zamku w Gniewie czy w czasie Jarmarku Dominikańskiego w Gdańsku.

</doc>
<doc id="801473" url="https://pl.wikipedia.org/wiki?curid=801473" title="UNMEE">
UNMEE

Misja Organizacji Narodów Zjednoczonych Etiopii i Erytrei (ang. "United Nations Mission in Ethiopia and Eritrea" – UNMEE) – misja pokojowa ONZ w Etiopii i Erytrei. Obecnie jej personel liczy 2285 osób, z czego zdecydowana większość to żołnierze i obserwatorzy wojskowi. Została powołana do życia na podstawie rezolucji Rady Bezpieczeństwa ONZ nr 1320. Działa od 31 lipca 2000.
Misja została powołana w celu monitorowania przestrzegania zawieszenia broni między oboma krajami. Geneza ich konfliktu sięga już roku 1993, kiedy to Erytrea oddzieliła się od Etiopii, pozbawiając tę ostatnią dostępu do morza. W 1998 wybuchła między nimi otwarta wojna graniczna. Ostatecznie przebieg spornej granicy został wyznaczony przez międzynarodową komisję z siedzibą w Hadze. Etiopia nie uznała jednak tego rozstrzygnięcia i do dziś między oboma państwami zdarzają się incydenty o charakterze zbrojnym. Na spornym odcinku, po stronie erytrejskiej, ustanowiona została strefa demarkacyjna o szerokości 25 km. Jej patrolowaniem zajmują się żołnierze UNMEE. W roku 2005 Erytrea zakazała śmigłowcom UNMEE korzystania z jej przestrzeni powietrznej, co bardzo utrudnia działanie misji. Siły tego kraju starają się także ograniczać prowadzone przez UNMEE patrole w strefie demarkacyjnej. Rada Bezpieczeństwa Organizacji Narodów Zjednoczonych kilkakrotnie już groziła nałożeniem sankcji na obie strony konfliktu w przypadku dalszej obstrukcji prac Misji.
Na oficjalnej liście państw biorących udział w Misji znajduje się 45 państw, w tym Polska. Faktycznie najważniejszą rolę odgrywają w niej Indie, skąd pochodzi ponad połowa służących w UNMEE żołnierzy. Obecnie dowódcą wojskowym Misji jest gen. Mohammad Tasir Masadeh z Jordanii, zaś p.o. cywilnego szefa (w randze zastępcy specjalnego przedstawiciela sekretarza generalnego ONZ) Azouz Ennifar z Tunezji.
Misja UNMEE została zakończona w lipcu 2008 r.

</doc>
<doc id="801474" url="https://pl.wikipedia.org/wiki?curid=801474" title="Podgórze (powiat zgorzelecki)">
Podgórze (powiat zgorzelecki)

Podgórze – kolonia wsi Sulików w Polsce, położona w województwie dolnośląskim, w powiecie zgorzeleckim, w gminie Sulików.
W latach 1975–1998 kolonia administracyjnie należała do województwa jeleniogórskiego.

</doc>
<doc id="801477" url="https://pl.wikipedia.org/wiki?curid=801477" title="Laski (powiat bytowski)">
Laski (powiat bytowski)

Laski (kaszb. "Lôsczi", dawniej: niem. "Alt Latzig") – osada w Polsce położona w województwie pomorskim, w powiecie bytowskim, w gminie Kołczygłowy.
W latach 1975–1998 miejscowość administracyjnie należała do województwa słupskiego.

</doc>
<doc id="801478" url="https://pl.wikipedia.org/wiki?curid=801478" title="Zamek w Lipie">
Zamek w Lipie

Zamek w Lipie – zamek we wsi Lipa koło Bolkowa nad brzegiem Nysy Małej, na wysokości 375 m n.p.m.
Zamek otacza sucha fosa (częściowo zasypana). Zbudowany został na przełomie XIII i XIV w. Prawdopodobnie powstał z inicjatywy jednego ze śląskich rodów rycerskich i miał pełnić w tamtych czasach rolę strażnicy wzniesionej w formie gotyckiej. W tym czasie budowla składała się z kwadratowej wieży mieszkalnej, otoczonej zabudową.
W XVII w. zamek przebudowano w formie renesansowej. Został on rozbudowany przez rodzinę Zedlitz: "Ernsta" (wł. 1471-1485), "Sigismunda" (wł. 1500-1520) lub jego syna "Bartela" (wł. 1520-1549).
Później przechodził kolejno pod panowanie rodzin von Reibnitz i von Nimptsch. Z chwilą utraty znaczenia wojskowego używano go jako magazyn oraz źródło kamienia budowlanego. W 1821 r. znaczna część budowli zostaje rozebrana, a materiał przeznaczony zostaje na budowę budynków gospodarczych. W 1834 r. kupił go hrabia Rudolph von Stillfried-Rattonitz. Zamek został w tym czasie odrestaurowany o przebudowywany w formie neogotyckiej. Ostatnia renowacja miała miejsce w latach 70. XX w. wtedy to nieodwracalnie zniszczono wiele elementów budowli. Obecnie nie istnieje już wieża, która kształtem przypominać miała tę z bolkowskiego zamku, nie istnieje też już jaskółczy ogon. Po upaństwowieniu popadł w ruinę. Kamienne portale, gotyckie i renesansowe obramowania okien zostały skradzione.

</doc>
<doc id="801480" url="https://pl.wikipedia.org/wiki?curid=801480" title="Nowoszyce">
Nowoszyce



</doc>
<doc id="801486" url="https://pl.wikipedia.org/wiki?curid=801486" title="Nowoszyce (powiat zgorzelecki)">
Nowoszyce (powiat zgorzelecki)

Nowoszyce – część wsi Bierna w Polsce, położona w województwie dolnośląskim, w powiecie zgorzeleckim, w gminie Sulików.
W latach 1975–1998 Nowoszyce administracyjnie należały do województwa jeleniogórskiego.
Nowoszyce to dawna kolonia, a obecnie część wsi Bierna, leżąca na Pogórzu Izerskim, pomiędzy Wysoczyzną Siekierczyńską i Wzgórzami Zalipiańskimi, na prawym brzegu Czerwonej Wody, na wysokości około 260-280 m n.p.m.

</doc>
<doc id="801487" url="https://pl.wikipedia.org/wiki?curid=801487" title="Efekty pirotechniczne">
Efekty pirotechniczne



</doc>
<doc id="801488" url="https://pl.wikipedia.org/wiki?curid=801488" title="Takson politypowy">
Takson politypowy

Takson politypowy – takson zawierający przynajmniej dwa taksony niższe od niego o jedną rangę (sklasyfikowane bezpośrednio pod nim), np. rząd szczeciowce "Dipsacales" obejmuje kilka rodzin: piżmaczkowate ("Adoxaceae"), szczeciowate ("Dipsacaceae"), kozłkowate ("Valerianaceae"). Każda z tych rodzin jest także taksonem politypowym, ponieważ w skład każdej wchodzi co najmniej kilka rodzajów roślin.
Szczególnym przypadkiem jest gatunek politypowy, czyli podzielony na podgatunki.
Przeciwieństwem taksonu politypowego jest takson monotypowy, czyli zawierający tylko jeden takson niższy rangą.

</doc>
<doc id="801491" url="https://pl.wikipedia.org/wiki?curid=801491" title="Sefarad">
Sefarad

Sefarad – trzecia płyta nagrana przez Zespół Reprezentacyjny w 1990 roku w Studiu Izabelin, a wydana przez Pomaton jesienią 1991 r. (nr kat. POM CD 005). Zawiera piosenki inspirowane folklorem sefardyjskim. Teksty do tradycyjnych melodii napisali sami członkowie zespołu oraz ich przyjaciele, na podstawie tekstów oryginalnych lub innych źródeł żydowskich (Pieśń nad pieśniami, Talmud itp.).
Program „Sefarad” był wcześniej grany przez zespół na koncertach w całej Polsce od roku 1988. Był to jeden z pierwszych w Polsce programów estradowych, poświęconych folklorowi żydowskiemu, przygotowany jeszcze przed nastaniem mody na muzyczne judaica. Tytuł płyty, "Sefarad" to hebrajska nazwa Hiszpanii.
Płytę nagrał zespół w składzie:
Oryginalna edycja płyty, zarówno na CD, jak i na kasecie, została wycofana z rynku. W 2003 firma EMI Music Polska wznowiła ją wraz z drugą płytą zespołu pt. "Pornograf", w postaci dwupłytowego albumu w serii „2 CD w cenie 1 CD”.

</doc>
<doc id="801494" url="https://pl.wikipedia.org/wiki?curid=801494" title="Klęskowo (Świelubie)">
Klęskowo (Świelubie)

Klęskowo (kaszb. "Klãskòwò") – część kolonii Świelubie w Polsce, położona w województwie pomorskim, w powiecie bytowskim, w gminie Kołczygłowy, na obszarze Parku Krajobrazowego Dolina Słupi.
W latach 1975–1998 Klęskowo administracyjnie należało do województwa słupskiego.

</doc>
<doc id="801495" url="https://pl.wikipedia.org/wiki?curid=801495" title="Mirydy">
Mirydy



</doc>
<doc id="801496" url="https://pl.wikipedia.org/wiki?curid=801496" title="Jabłoniec (województwo dolnośląskie)">
Jabłoniec (województwo dolnośląskie)

Jabłoniec – kolonia wsi Miedziana w Polsce, położona w województwie dolnośląskim, w powiecie zgorzeleckim, w gminie Sulików.
Położenie.
Jabłoniec to niewielka kolonia wsi Miedziana leżąca na jej wschodnim skraju, na Pogórzu Izerskim, na południowo-zachodnim krańcu Wzgórz Zalipiańskich, na wysokości około 345–350 m n.p.m. Niedaleko miejscowości znajduje się źródło rzeki Czerwona Woda.
Podział administracyjny.
W latach 1975–1998 kolonia administracyjnie należała do województwa jeleniogórskiego.
Historia.
Jabłoniec powstał około 1650 roku jako kolonia założona przez uchodźcow z Czech. Miejscowość nigdy nie rozwinęła się, w 1825 roku było tu 11 domów. W 1840 roku liczba domów wzrosła do 19, a liczba mieszkańców potroiła się. W następnych latach Jabłoniec zaczął się wyludniać, a liczba gospodarstw spadła do 16. Po 1945 roku zasiedlono tylko część domów, w 2003 były tam tylko 3 gospodarstwa.
Szlaki turystyczne.
Przez Jabłoniec prowadzi szlak turystyczny:

</doc>
<doc id="801497" url="https://pl.wikipedia.org/wiki?curid=801497" title="GR 8">
GR 8

GR 8 (czyli "Gibson Reaves 8", znana też jako UGC 8091, DDO 155 lub "Galaktyka Odcisk Stopy") – karłowata galaktyka nieregularna w gwiazdozbiorze Panny. Prawdopodobnie należy do Grupy Lokalnej.
Galaktyka po raz pierwszy została sfotografowana w wyniku przeglądu nieba w poszukiwaniu supernowych prowadzonego w latach 1946-1947 i 1951 pod przewodnictwem C. D. Shane'a w Obserwatorium Licka. Shane zauważył kilka obiektów mgławicowych o anormalnie niskich jasnościach powierzchniowych. Podejrzewał, że mogą to być galaktyki karłowate podobne do znanych już obiektów z Grupy Lokalnej. Gibson Reaves zbadał zdjęcia i odkrył kilka galaktyk należących do Gromady w Pannie. Utworzył też ich katalog, nazwany od jego nazwiska "Gibson Reaves", w skrócie "GR".
Kilka lat później inny astronom z Obserwatorium Licka przy użyciu 120-calowego teleskopu ku własnemu zdumieniu zaobserwował pojedyncze gwiazdy GR 8. Wynikało z tego, że galaktyka musi znajdować się stosunkowo blisko Ziemi, w odległości mniejszej nawet niż sąsiadująca z Grupą Lokalną grupa galaktyk M81. Było więc bardzo prawdopodobne, że GR 8 jest członkiem Grupy Lokalnej. Przez wiele lat bezskutecznie poszukiwano w niej cefeid.
Ostatecznie przynależność do Grupy Lokalnej została ustalona poprzez pomiar jej prędkości radialnej. Paul Hodge obliczył, że wynosi ona około +181 km/s. Oszacował też odległość galaktyki na 1,5 – 5 milionów lat świetlnych. Późniejsze badania zawęziły ten przedział do 3 – 5 mln. Pomimo tego w "The Sky Catalog 2000.0" znajduje się przypuszczenie, że GR 8 jest członkiem Gromady w Pannie o osobliwie niskim przesunięciu ku czerwieni. Nowsze katalogi (jak np. "Katalog Pobliskich Galaktyk" Brenta Tully'ego) przyjmują jednak, że galaktyka należy do Grupy Lokalnej.
Ostatecznie w 1995 Eline Tolstoy odkryła w galaktyce pojedynczą cefeidę wraz z pięcioma czerwonymi, długookresowymi gwiazdami zmiennymi (najprawdopodobniej mirydami). Dzięki cefeidzie udało się wyznaczyć dokładniej odległość GR 8. Wyniosła ona około 7,3 mln lat świetlnych. Wartość ta zwiększyła się nieco po pomiarach satelity Hipparcos z 1997 (do 7,9 mln ly).
GR 8 umiejscawia się obecnie na granicy Grupy Lokalnej, a kwestia jej do niej przynależności pozostaje otwarta.

</doc>
<doc id="801499" url="https://pl.wikipedia.org/wiki?curid=801499" title="Flit">
Flit

FliT () – zespół muzyczny z Iwano-Frankiwska, założony w 2001 roku, grający muzykę, którą sami członkowie zespołu określają jako inteligentny punk rock.
W grudniu 2003 r. Flit wydał debiutancki album „Світ такий...” Swit takyj.
W kwietniu 2006 r. został wydany nowy album – „Заникай” Zanykaj.
Najbardziej znaną piosenką zespołu jest „Їжачок” Jiżaczok

</doc>
<doc id="801503" url="https://pl.wikipedia.org/wiki?curid=801503" title="Ulica Kościelna w Siemianowicach Śląskich">
Ulica Kościelna w Siemianowicach Śląskich

Ulica Kościelna – ulica w Siemianowicach Śląskich o długości około 550 metrów, będąca główną trasą w dzielnicy Michałkowice. Ulica ta, mająca przebieg południkowy, łączy się po stronie północnej z ulicami: S. Żeromskiego i Tarnogórską, zaś na południu na rondzie z ulicami: E. Orzeszkowej, Oświęcimską i Maciejkowicką. Przy ulicy zlokalizowanych jest wiele zabytkowych budynków wpisanych do gminnej ewidencji zabytków, a jedna z kamienic również do rejestru zabytków. Ulica Kościelna jest ponadto siedzibą licznych przedsiębiorstw z różnych branż. 
Charakterystyka i przebieg.
Ulica Kościelna znajduje się w północno-zachodniej części Siemianowic Śląskich i na całej długości przebiega przez dzielnicę Michałkowice. Jest ona drogą powiatową. W systemie TERYT widnieje ona pod numerem 09546. Kod pocztowy dla wszystkich adresów przy ulicy to 41-103.
Ulica Kościelna jest jedną z ulic w ciągu dróg Siemianowicach Śląskich, biegnących pomiędzy granicą miasta z Katowicami przy wieży telewizyjnej w Bytkowie a granicą z Piekarami Śląskimi na końcu ulicy Tarnogórskiej, która jednocześnie jest jedną z najczęściej uczęszczanych dróg w Siemianowicach Śląskich. Tworzą ją ulice: W. Wróblewskiego, Niepodległości, Bytkowska, Oświęcimska, Kościelna i Tarnogórska.
W kierunku północnym ulica Kościelna łączy się z ulicą S. Żeromskiego i ulicą Tarnogórską, które dalej prowadzą w kierunku Piekar Śląskich, natomiast w kierunku południowym krzyżuje się na rondzie z trzema ulicami: E. Orzeszkowej (droga ta ciągnie się dalej jako ulica Michałkowicka w kierunku Centrum), Oświęcimską (kieruje się w stronę Bytkowa) oraz Maciejkowicką (ulica kierująca się na zachód, w kierunku Maciejkowic w chorzowskiej dzielnicy Chorzów Stary). Numeracja budynków rozpoczyna się od strony południowej – po zachodniej stronie domy mają numerację nieparzystą, zaś po wschodniej parzystą. Droga ta na całej długości biegnie prostolinijnie na północ, kończąc przy skrzyżowaniu z ulicą S. Żeromskiego i ulicą Tarnogórską. Po drodze krzyżuje się z dwoma ulicami: Pocztową (po prawej stronie) i Krakowską (również po prawej stronie). Łączna długość ulicy wynosi około 550 m.
Ulicą kursują autobusy na zlecenie ZTM-u. Znajduje się tu jeden przystanek: Michałkowice Kościelna, przy którym według stanu ze stycznia 2023 roku zatrzymują się autobusy 12 linii w kierunku północnym i 11 w przeciwnym kierunku. Autobusy łączą tę część miasta z innymi dzielnicami Siemianowic Śląskich oraz z niektórymi miastami i gminami Górnośląsko-Zagłębiowskiej Metropolii, w tym z: Bytomiem, Chorzowem, Katowicami, Piekarami Śląskimi, Tarnowskimi Górami oraz portem lotniczym Katowice-Pyrzowice.
Historia.
Obecna ulica Kościelna jest główną drogą Michałkowic, będąca pierwotnie ulicówką rozciągniętą na linii północ-południe. Same zaś Michałkowice zostało osadzone prawdopodobnie na prawie niemieckim. Pierwsza wzmianka o osadzie pochodzi z okresu 1326–1328, a w tym czasie we wsi istniał już kościół. W rejonie obecnego skrzyżowania ulic: Michałkowickiej i Maciejkowickiej, w XIV wieku powstała pierwsza w rejonie dzisiejszych Siemianowic Śląskich szkoła. 
Pierwotnie zabudowę wsi, powstającą przy głównej drodze, jaką jest dzisiejsza ulica Kościelna, stanowiły zabudowania z zespołem budynków gospodarczych. Na przełomie XIX i XX wieku od południa wieś była ograniczona zespołem pałacowym Rheinbabenów, zaś od północy stawem, przy którym rozgałęziały się drogi w kierunku Bytomia i Bańgowa. W czasie rozwoju przemysłu w rejonie Michałkowic pierwotna, drewniana zabudowa ustępowała na rzecz nowych, wielorodzinnych domów – kamienic. W tym okresie, aż do okresu międzywojennego, istniał obowiązek grodzenia posesji – przy ulicy Kościelnej gmina wykonywała większość ogrodzeń na własny koszt w zamian za odstąpienie przez właścicieli posesji fragmentu działki na poszerzenie ulicy. 
W związku ze wzrastającą liczbą parafian w Michałkowicach, w 1899 roku podjęto o budowę nowego gmachu kościoła. Budowę neoromańskiego kościoła p.w. św. Michała Archanioła rozpoczęto w 1902 roku, natomiast został on ukończony dwa lata później, w 1904 roku. Kościół został zaprojektowany przez Ludwiga Schneidera. Wraz z budową nowego kościoła przebudowano również budynek probostwa. W 1914 roku na rogu dzisiejszych ulic: Kościelnej i Krakowskiej został oddany do użytku michałkowicki ratusz. 
W 1951 roku Michałkowice wraz z obecną ulicą Kościelną weszły w skład Siemianowic Śląskich. W czasach Polski Ludowej ulica nosiła nazwę: "ulica 15-go Grudnia". W latach 70. XX wieku wyburzono część zabudowy po wschodniej stronie ulicy Kościelnej pod budowę nowych budynków wielorodzinnych. Po zachodniej stronie w miejsce starszych domów powstało kilka pojedynczych budynków. W podobny sposób mogła zniknąć kaplica z figurą Jezusa Chrystusa – w 1978 roku wydano decyzję nakazującą jej likwidację, lecz kapliczki ostatecznie nie rozebrano. 
W 2009 roku opracowano koncepcję modernizacji ciągu ulic i skrzyżowań pomiędzy Bytkowem a granicą miasta z Piekarami Śląskimi, w ramach których zaplanowano m.in. zmiany konstrukcyjne nawierzchni dróg i przebudowę ważniejszych skrzyżowań, głównie na ronda. W ramach tych planów przewidziano m.in. rondo na skrzyżowaniu ulic: Kościelnej, E. Orzeszkowej, Oświęcimskiej i Maciejkowickiej. Na przełomie lutego i marca 2013 roku miasto Siemianowice Śląskie ogłosiło przetarg na budowę ronda, będącego wówczas szóstym z kolei na terenie miasta. W ramach prac budowlanych zaprojektowano również nową kanalizację deszczową, oznakowanie pionowe oraz oświetlenie. Realizację prac budowlanych rozpoczęto 9 kwietnia 2013 roku. W połowie lipca na środku ronda postawiono czterometrową postać skarbnika. Został on wyrzeźbiony z topolowego drewna przez Janusza Wędzichę z Wilkowic. Rondo dla ruchu samochodowego oddano do użytku 31 lipca 2013 roku. Łączny koszt prac wyniósł 2,7 mln złotych, a zostały one zrealizowane przez katowicką firmę Drogopol-ZW.
Ulica Kościelna jest jedną z ulic w Siemianowicach Śląskich, na których organizowano różnego rodzaju wydarzenia o charakterze sportowo-rekreacyjnym. W dniu 4 sierpnia 2015 roku była jedną z ulic na trasie III etapu 72. wyścigu kolarskiego Tour de Pologne, natomiast w dniu 31 sierpnia 2019 roku zorganizowano tutaj nocny przejazd rolkami – "Nightskating Siemianowice Śląskie 2019".
Obiekty historyczne i zabytkowe.
Przy ulicy Kościelnej znajdują się następujące historyczne i zabytkowe obiekty:
Na rogu ulicy Krakowskiej i Kościelnej, pod adresem ulica Krakowska 1, znajduje się siedziba dawnego Urzędu Gminy Michałkowice, oddany do użytku w 1914 roku. Pełniła ona swoją funkcję do czasu przyłączenia Michałkowic do Siemianowic Śląskich w 1951 roku, a w dawnym ratuszu urządzono mieszkania.
Gospodarka i instytucje.
Do systemu REGON do połowy października 2021 roku zostało wpisanych łącznie 440 podmiotów zarejestrowanych przy ulicy Kościelnej. Pośród dalej funkcjonujących, swoją siedzibę mają tutaj takie placówki jak m.in.: zakłady mięsne, pracownie optyczne, zakłady pogrzebowe, serwisy samochodowe, firma inżynierska, apteka, zakłady fryzjerskie, sklepy wielobranżowe, warsztat szewski, solarium, bar, gabinety lekarskie, firmy remontowo-budowlane, warsztat stolarski, sklep Auchan Supermarket, zakład fotograficzny, cukiernia, piekarnie i gospodarstwa rolne.
Swoją siedzibę mają tu też następujące instytucje:

</doc>
<doc id="801505" url="https://pl.wikipedia.org/wiki?curid=801505" title="Blowin’ in the Wind">
Blowin’ in the Wind

Blowin’ in the Wind – protest song napisany w 1962 roku przez Boba Dylana i wydany w 1963 roku na singlu, który promował album "The Freewheelin’ Bob Dylan" (1963).
Utwór jest powszechnie uznawany za jeden z najbardziej znanych i najważniejszych utworów Dylana oraz muzyki popularnej. W 2004 roku utwór „Blowin’ in the Wind” został sklasyfikowany na 14. miejscu listy 500 utworów wszech czasów magazynu „Rolling Stone”. W 1999 roku piosenka została wprowadzona do amerykańskiej Grammy Hall of Fame.
Od wydania albumu z piosenką powstały setki innych wersji wykonań utworu, który śpiewali m.in.: Joan Baez, Peter, Paul and Mary, Elvis Presley, Stevie Wonder, Marlene Dietrich, Etta James, Neil Young, Judy Collins i Sam Cooke.
Charakterystyka.
„Blowin’ in the Wind” jest prawdopodobnie tym utworem, który najbardziej pomógł w rozwoju kariery Dylana. Kompozycja ta stała się jednym ze wzorów współczesnego protest songu. Charakteryzuje się prostą, chwytliwą melodią i tekstem, w którym autor stawia pytania (retoryczne lub takie, na które trudno jest odpowiedzieć). Na początku lat 60. XX wieku piosenka znalazła się w centrum walki ruchu o prawa obywatelskie i ruchu antywojennego.
Historia.
Przebieg powstawania piosenki opisał ówczesny przyjaciel Dylana, piosenkarz folkowy David Blue w filmie "Renaldo &amp; Clara". Źródłem tej kompozycji był utwór „No More Auction Block”, często wtedy wykonywany przez Dylana, a będący tradycyjną pieśnią jeszcze z okresu niewolnictwa Afroamerykanów. Najpewniej Dylan zaznajomił się z tą piosenką dzięki wersji wykonywanej przez Odettę. Jedna z wersji Dylana została umieszczona na pierwszym, potrójnym, albumie "The Bootleg Series Volumes 1–3 (Rare &amp; Unreleased) 1961–1991" (1991).
W maju 1962 roku Dylan nagrał „Blowin’ in the Wind” w Nowym Jorku na potrzeby radiowego programu „Broadside Show”. Ta wersja ukazała się później na albumie "Broadside Reunion". 2 lipca 1962 roku muzyk zagrał koncert w klubie Finjan w Montrealu w Kanadzie. 9 lipca 1962 roku Dylan zarejestrował materiał do albumu "The Freewheelin’ Bob Dylan" (1963) w Columbia Studio A w Nowym Jorku. Powstały wówczas co najmniej trzy wersje piosenki. W tym samym miesiącu Dylan nagrał tę piosenkę w The Witmark Studio w Nowym Jorku. 30 grudnia 1962 roku Amerykanin wziął udział w sesji dla brytyjskiej telewizji w studiu BBC w Londynie; była to sesja nagraniowa dla sztuki "Madhouse on Castle Street". Program wyemitowano 12 stycznia 1963 roku.
W 1971 roku Dylan wykonał ten utwór podczas koncertu dla Bangladeszu; utwór wykonał na koncercie wieczornym i nocnym (wersję nocną wydano na albumie i DVD).
Peter, Paul and Mary.
W maju 1963 roku, na miesiąc przed ukazaniem się singla „Blowin’ in the Wind”, nagranego przez folkowe trio Peter, Paul and Mary, utwór był już promocyjnie emitowany w radiu. Singiel tego tria ukazał się 18 czerwca 1963 roku i był najszybciej sprzedawanym singlem w historii wydawnictwa Warner Records; sprzedano ponad milion egzemplarzy, a wydawnictwo dotarło do 2. miejsca na liście przebojów Hot 100.
Tekst.
Utwór interpretowany jest jako filozoficzne rozważanie Dylana na tematy pokoju, wojny i wolności. Piosenka zawiera wiele pytań, będących w większości postulatami rozwoju ludzkości i lepszej przyszłości, i nie odnosi się do któregoś specyficznego wydarzenia politycznego, co może tłumaczyć jej popularność na przestrzeni lat. Utwór nie zawiera odpowiedzi – każda z trzech zwrotek kończy się tytułowymi słowami: „odpowiedź niesie wiatr” ("The answer is blowin’ in the wind"), co można interpretować jako zapowiedź nadejścia lepszych czasów.
Polska wersja.
Piosenkę przetłumaczono częściowo na język polski jako „Odpowie ci wiatr”, ale niewiele w tej wersji pozostało z anglojęzycznego oryginału. Zachowano podobieństwo w brzmieniu wyrazów przy jednoczesnym usunięciu treści pacyfistycznych: „Przez ile lat będzie kanion trwał, / Nim w końcu rozkruszy go czas?” zamiast "How many times must the cannon balls fly / Before they’re forever banned?" (ile razy muszą lecieć kule armatnie, zanim na zawsze zostaną zakazane).

</doc>
<doc id="801510" url="https://pl.wikipedia.org/wiki?curid=801510" title="Konserwator zabytków archeologicznych">
Konserwator zabytków archeologicznych

Konserwator zabytków archeologicznych – zwyczajowo przyjęty tytuł pracownika służby ochrony zabytków odpowiedzialnego za ochronę zabytków archeologicznych. Do lat 90. XX w. tytuł ten związany był z funkcją kierownika wojewódzkiego ośrodka archeologiczno-konserwatorskiego (WOAK) lub kierownika albo pracownika właściwego działu wojewódzkiego ośrodka badań i dokumentacji zabytków (WOBiDZ) (w niektórych województwach funkcje KZA wykonywały na mocy odpowiedniego porozumienia muzea archeologiczne, np. Muzeum Archeologiczne w Krakowie, Muzeum Archeologiczne w Gdańsku, Muzeum Archeologiczne i Etnograficzne w Łodzi, Muzeum Archeologiczne w Poznaniu, Muzeum Narodowe w Szczecinie). Do połowy lat 90. XX w. KZA posiadali w stosunku do zabytków archeologicznych uprawnienia wojewódzkich konserwatorów zabytków. Od poł. lat 90. XX w. zaczął się proces "powrotu" zadań i uprawnień KZA do wojewódzkich oddziałów Państwowej Służby Ochrony Zabytków/Służby Ochrony Zabytków, a obecnie wojewódzkich urzędów ochrony zabytków (WUOZ). Obecnie tytuł KZA używany jest coraz rzadziej i raczej czysto umownie wobec kierowników inspekcji archeologicznych w WUOZ lub osób pełniących funkcje inspektorów (specjalistów, gł. specjalistów) ds. zabytków archeologicznych.

</doc>
<doc id="801514" url="https://pl.wikipedia.org/wiki?curid=801514" title="Adelaide International">
Adelaide International

Adelaide International – męski turniej tenisowy zaliczany do cyklu ATP Tour oraz żeński turniej tenisowy zaliczany do cyklu WTA Tour.
Zawody mężczyzn rozgrywane były w latach 1974–2008 na kortach twardych w pierwszym tygodniu stycznia w australijskiej Adelaide. W 2009 roku przeniesiono je do Brisbane.
Kobiecy turniej tenisowy rozgrywany był od 1953 roku aż do 1980 roku. W sezonie 1988 rozegrano jedną edycję.
W 2020 roku zostały wznowione rozgrywki zarówno mężczyzn, jak i kobiet. Edycja żeńska miała kategorię WTA Premier Series rangi WTA Premier i wchodziła w skład rozgrywek cyklu WTA Tour. W 2021 roku przeprowadzono tylko turniej kobiet o kategorii WTA 500. Od 2022 roku rozgrywane są dwa turnieje męskie i dwa turnieje kobiece. Turnieje męskie rozgrywane są w randze ATP Tour 250, turnieje kobiece rozgrywane są w randze WTA 500 - drugi turniej kobiecy w 2022 roku miał rangę WTA 250.

</doc>
<doc id="801517" url="https://pl.wikipedia.org/wiki?curid=801517" title="Pedagogika queer">
Pedagogika queer

Pedagogika "queer" (odmieńców lub odmienności seksualnej) – nurt analiz i badań w obrębie nauk o wychowaniu, należący do tzw. socjalizacji rodzajowej, czyli uspołecznienia w aspekcie płci i roli płciowej, w tym też orientacji psychoseksualnej. Nazwa jest tłumaczeniem angielskiego .
Zakres postulowanego nurtu.
Pedagogika "queer" jest w stanie tworzenia i integrowania się szeregu wątków myślowych bazujących na recepcji myśli amerykańskiej pedagogiki radykalnej i wykorzystujący dorobek studiów lesbijsko - gejowskich (queerowych). Częściowoe pokrywa się ze studiami feministycznymi uprawianymi w pedagogice (np. Lucyna Kopciewicz). 
Jest to nurt postulowany, ale i zalążkowo, świadomie uprawiany przez kilka osób np. E. Zierkiewicz (poradnictwo), P. Skuza (nieobecność tematyki homoseksualnej w pedagogice), J. Kochanowski (dzieciństwo gejowskie, dekonstrukcja tożsamości), ale też rozproszonych w różnych materiałach. W zasadzie można raczej mówić o teorii queer względnie studiach lesbijsko – gejowskich / queerowych w obrębie pedagogiki. 
Postulowany nurt pedagogicznych analiz wykorzystujący epistemologiczną i kulturową kategorię „queer” oraz teksty nowej humanistyki, stosujący metodologię kulturologicznego konstruktywizmu wpisuje się w pedagogikę budowaną w oparciu o sytuacje jednostkowe, oddolne. Jest na razie pewną nie do końca rozpoznaną pedagogią.
Dylematy metodologiczne.
Jeszcze dekadę lat temu pedagodzy anglojęzyczni (rozważam teorię queer w odniesieniu do pedagogiki i sytuacji edukacyjnych) stali przed podobnymi trudnościami. Zdawano sobie sprawę, że pedagogika nie tylko jest dziedziną wiedzy i umiejętności o wychowaniu mężczyzn heteroseksualnych i nie tylko dla heteroseksualnych ideałów. Przewidywano i dostrzegano realne istnienie alternatywnej, pobocznej pedagogii, która łatwo się dawało się ignorować i ośmieszać. Podobnie dzieje się w Polsce. Czy z tej pobocznej pedagogii może wyrosną to, co dziś enigmatycznie nazwać można queer pedagogy? Pytanie o tego typu pedagogikę stawiane są w literaturze zagranicznej (Pinar, Erlbaum 1998, s. 141), choć rodzi ona więcej pytań niż odpowiedzi. Oto przykład wątpliwości jakie może ona budzić: 
"Queer" a polska pedagogika.
W polskie pedagogice od czasu przełomu z 1989 roku nastąpiły zmiany polegające na przemieszczeniu znaczeń wychowawczych. Obecnie przedmiotem pedagogiki jest raczej pogranicze edukacji i innych obszarów ludzkiej aktywności, styk paradygmatu modernistycznego i postmodernistycznego i wreszcie przenikanie się sfery prywatnej i publicznej. Równocześnie różnica i "Inny" stały się kategoriami szczególnie ważnymi w humanistyce. Pomimo przyswojenia wielu dotąd nieobecnych dyskursów, zainteresowanie polskich pedagogów kończy się na zagadnieniach kwestionujących „androcentryczne uzurpacje” (Lucyna Kopciewicz), czyli problematyce "gender". Kategoria "queer" (odmieńca), podważającą heteronormatywizm w nauce, nadal nie ma pełnego zastosowania we współczesnych rozważaniach akademickich. 
Na początku lat 90. próbowano adaptować idee amerykańskiej pedagogiki radykalnej. W ramach tej recepcji przybliżono wiele tekstów w tym artykuł Richarda Rorty’ego pt.: „Edukacja i wyzwanie postnowoczesności”, gdzie wskazuje on na: "uniwersytety służące za uprzywilejowane sanktuaria dla myślenia dysydenckiego" i daje przykład ruchu praw obywatelskich, ruchu feministycznego oraz studenckich organizacji lesbijek i gejów. W Polsce mężczyźni i kobiety homoseksualnie zorientowani, a także ludzie transpłciowi (transseksualni) są wielkimi nieobecnymi w pedagogicznym dyskursie oraz w oficjalnej praktyce edukacyjnej. Choć wiele idei przywrócono lub wprowadzono na arenę polskiej pedagogiki, jednak prawdziwie nieobecnym dyskursem w tej dziedzinie są studia gejowsko-lesbijskie, zwane obecnie "queer theory". Natomiast kwestie społeczne ludzi homoseksualnie zorientowanych wciąż czekają na pełne ujawnienie się w polskiej przestrzeni edukacyjnej. Na razie edukacja ujawnionych osób o nienormatywnej orientacji seksualnej może się odbywać tylko na marginesie powszechnie uznanych instytucji. Może być samoedukacją rozumianą jako przede wszystkim odprogramowanie, ujawnianie się i wytwarzanie strategii emancypacji. Wiele w tym względzie dokonuje się w ramach takich organizacji jak Kampania Przeciw Homofobii. 

</doc>
<doc id="801521" url="https://pl.wikipedia.org/wiki?curid=801521" title="Orb (fotografia)">
Orb (fotografia)

Orb (z ang. "sfera") – artefakt, przyjmujący zazwyczaj formę koła, pojawiający się przeważnie na zdjęciach wykonywanych głównie aparatem cyfrowym z użyciem lampy błyskowej lub innego, silnego źródła światła.
W przypadku gdy w powietrzu znajdują się drobinki kurzu (najczęściej), krople deszczu lub owady, światło z lampy błyskowej odbija się od nich i trafia do aparatu, tworząc przeważnie białe koliste elementy na zdjęciu. Zdarzają się jednak inne kolory, kształty i struktury.
Przyczyna tego zjawiska polega na tym, że przy wykonywaniu zdjęć światło fleszy znajdujące się bliżej lampy błyskowej oświetla obiekty znacznie silniej. We współczesnych aparatach kompaktowych flesz jest niewielki. Jest umieszczony blisko obiektywu, a średnica obiektywu, jak i element matrycy fotoczułej, jest niewielki. Wszystkie te czynniki sprawiają, że kompaktowe aparaty cyfrowe silnie uwydatniają niewielkie elementy znajdujące się blisko obiektywu. Znajdujące się blisko obiektywu elementy tworzą na matrycy obraz nieostrego obiektu, który na zdjęciu wydaje się znacznie większy niż jest w rzeczywistości.
Pierwsze zetknięcie się z tego typu obiektami na własnych zdjęciach przez fotoamatorów czasem spotyka się z niezrozumieniem tego zjawiska i braniem tego typu obiektów za zjawiska nadprzyrodzone.

</doc>
<doc id="801522" url="https://pl.wikipedia.org/wiki?curid=801522" title="Ksawerów (województwo dolnośląskie)">
Ksawerów (województwo dolnośląskie)

Ksawerów (niem. "Zwecka", 1816; "Erlbachtal", 1941) – kolonia wsi Wilka w Polsce, położona w województwie dolnośląskim, w powiecie zgorzeleckim, w gminie Sulików.
Położenie.
Ksawerów to niewielka kolonia leżąca na Pogórzu Izerskim, na południowo-zachodnim skraju Wysoczyzny Siekierczyńskiej, w Obniżeniu Zawidowa, na wysokości około 220-230 m n.p.m. 
Podział administracyjny.
W latach 1975–1998 kolonia administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="801525" url="https://pl.wikipedia.org/wiki?curid=801525" title="Zagłębie">
Zagłębie



</doc>
<doc id="801526" url="https://pl.wikipedia.org/wiki?curid=801526" title="Pornograf">
Pornograf

Pornograf – czwarta płyta Zespołu Reprezentacyjnego, nagrana wiosną 1992 roku w warszawskim studiu HARD. Płytę i kasetę wydał w marcu 1993 r. Pomaton.
Płyta nosi podtytuł Piosenki „Georgesa Brassensa” i poświęcona jest w całości temu zmarłemu w 1981 roku francuskiemu pieśniarzowi. Przekładów piosenek dokonali członkowie zespołu oraz ich przyjaciele. "Pornograf" jest dokumentacją programu "Śmierć za idee", który zespół wykonywał w całej Polsce w latach 1985-1991. Oryginalne wydanie (nr kat. POM CD 024) jest dziś niedostępne. W 2003 roku EMI Music Polska wznowiła ten materiał w serii „2 CD w cenie 1 CD” na dwupłytowym albumie, którego pierwszą część stanowi płyta Sefarad.
Płytę nagrał zespół w składzie:

</doc>
<doc id="801528" url="https://pl.wikipedia.org/wiki?curid=801528" title="Rok podatkowy">
Rok podatkowy

Rok podatkowy, rok obrotowy – w prawie podatkowym, okres rozliczeniowy składający się zwykle z dwunastu kolejno następujących po sobie miesięcy, najczęściej pokrywających się z rokiem kalendarzowym. Przykładowo jednak w Wielkiej Brytanii rok podatkowy zaczyna się 6 kwietnia, zaś w Stanach Zjednoczonych 1 października.
W rachunkowości stosowana jest nazwa roku obrotowego, przez który rozumie się zwykle rok kalendarzowy lub inny okres trwający 12 kolejnych pełnych miesięcy kalendarzowych, stosowany również do celów podatkowych. Rok obrotowy lub jego zmiany określa statut lub umowa, na podstawie której utworzono jednostkę. W przypadku, gdy jednostka rozpoczęła działalność w drugiej połowie przyjętego roku obrotowego, to można księgi rachunkowe i sprawozdanie finansowe za ten okres połączyć z księgami rachunkowymi i sprawozdaniem finansowym za rok następny. Natomiast w przypadku zmiany roku obrotowego pierwszy po zmianie rok obrotowy powinien być dłuższy niż 12 kolejnych miesięcy.
Ustawa z dnia 29 sierpnia 1997 r. "Ordynacja podatkowa" definiuje rok podatkowy w art. 11 jako: „(...) rok kalendarzowy, chyba że ustawa podatkowa stanowi inaczej.”
Wyjątki od reguły roku kalendarzowego są wykazane w ustawie z dnia 15 lutego 1992 r. "o podatku dochodowym od osób prawnych", w art. 8, który stanowi, że rokiem podatkowym "jest rok kalendarzowy, chyba że podatnik postanowi inaczej w statucie albo w umowie... wówczas rokiem podatkowym jest okres kolejnych dwunastu miesięcy kalendarzowych".
Ustawa wymienia następujące wyjątki od tej reguły:

</doc>
<doc id="801531" url="https://pl.wikipedia.org/wiki?curid=801531" title="Flit (grupa muzyczna)">
Flit (grupa muzyczna)



</doc>
<doc id="801534" url="https://pl.wikipedia.org/wiki?curid=801534" title="Babimór">
Babimór



</doc>
<doc id="801536" url="https://pl.wikipedia.org/wiki?curid=801536" title="Wilka-Bory">
Wilka-Bory

Wilka-Bory – kolonia wsi Wilka w Polsce, położona w województwie dolnośląskim, w powiecie zgorzeleckim, w gminie Sulików.
W latach 1975–1998 kolonia administracyjnie należała do województwa jeleniogórskiego.

</doc>
<doc id="801539" url="https://pl.wikipedia.org/wiki?curid=801539" title="Bangalore Open">
Bangalore Open

Canara Bank Bangalore Open – kobiecy turniej tenisowy zaliczany do cyklu WTA. Rozgrywany na kortach twardych w hinduskim Bengaluru w latach 2006–2008.

</doc>
<doc id="801542" url="https://pl.wikipedia.org/wiki?curid=801542" title="Górnik Sosnowiec">
Górnik Sosnowiec

Klub Sportowy "Górnik" Sosnowiec powstał w 1976 roku z połączenia Górnika Zagórze i Górnika Klimontów. Zarówno Górnik Zagórze jak i Górnik Klimontów powstały w 1945 roku. Do 2007 roku istniała sekcja szachowa. Obecnie w klubie działa 5 sekcji:
Najwybitniejszym zawodnikiem był Henryk Średnicki, jedyny polski mistrz świata w boksie.

</doc>
<doc id="801543" url="https://pl.wikipedia.org/wiki?curid=801543" title="Plac Wolności w Siemianowicach Śląskich">
Plac Wolności w Siemianowicach Śląskich

Plac Wolności (zwany także Rynkiem Miejskim) – plac miejski w centralnej części Siemianowic Śląskich, położony na terenie dzielnicy Centrum. 
Stanowi on centralny punkt miasta, będący miejscem organizacji wielu wydarzeń i uroczystości różnego typu. Historia samego zaś placu sięga XIX wieku, będąc wówczas placem targowym Siemianowic. Na placu znajduje się Pomnik Czynu Powstańczego, a przy nim, przy ulicy Jana Pawła II 10 znajduje się siedziba Urzędu Miasta Siemianowice Śląskie. 
Historia.
Pierwotnie plac Wolności był głównym placem targowym wsi Siemianowice, na którym od 1839 roku odbywały się cotygodniowe jarmarki. Wytyczona w późniejszym czasie ulica Jana Pawła II przecięła wówczas plac na dwie części. Sam zaś plac w okresie przedwojennym nosił nazwę "Neuer Marktplaz".
W 1924 roku, w północnej części placu Wolności został postawiony pomnik upamiętniający powstańców śląskich. Został on po wkroczeniu Niemców i zajęciu przez nich miasta we wrześniu 1939 roku zniszczony, a resztki jego cokołu wykorzystano po wojnie do powstania w tym samym miejscu pomnika żołnierzy Armii Czerwonej. Projekt pomnika powstał w marcu 1945 roku na podstawie gotowych rozwiązań, a budowę pomnika zlecił stacjonujący wówczas w mieście major Jurkin. Pomnik ten został na podstawie uchwały Rady Miejskiej z 18 kwietnia 1991 roku rozebrany.
W 1957 roku ukończono projekt obecnego Pomnika Czynu Powstańczego. Pomnik ten zaprojektował Stanisław Kwaśniewicz i Marian Skałkowski. Spośród czterech wykonanych makiet, do realizacji wybrano tę o najprostszej wersji, a do budowy pomnika powołano Komitet Budowy Pomnika Powstańca Śląskiego. Odsłonięcie nowego pomnika nastąpiło 8 września 1957 roku. Pomnik ten postawiono w południowej części placu Wolności.
Jeszcze w czasach Polski Ludowej na placu Wolności stał budynek z blankowaną wieżą, który został rozebrany w latach 70. XX wieku. W latach 80. XX wieku pojawiły się ostatecznie niezrealizowane plany zamknięcia placu Wolności nową zabudową w miejscu obecnego wjazdu do sklepu Biedronka przy ulicy Śląskiej 41 oraz pod numerami 35 i 27.
W marcu 2009 roku ruszyły prace budowlane związane z rewitalizacją placu Wolności, które zostały ukończone w 2010 roku. Na placu zaprojektowano nową przestrzeń publiczną – tzw. Rynek Miejski. W ramach prac przebudowano sieć teletechniczną, nawierzchnię jezdni, placów, parkingów i chodników, powstała fontanna, nowe oświetlenie i elementy małej architektury, a także zagospodarowano tereny zielone. Wykonano także prace nad przebudową jezdni ulicy Jana Pawła II oraz ulicy Z. Krasińskiego, wykonano nową iluminację budynku Urzędu Miasta oraz pomnika Powstańców. Za projekt Rynku Miejskiego odpowiada krakowskie studio Archecon. Koszt prac modernizacyjnych wyniósł około 8,6 mln złotych.
Charakterystyka.
Plac Wolności (Rynek Miejski) położony jest w centralnej części Siemianowic Śląskich, na terenie dzielnicy Centrum. Plac ten od wschodu ogranicza ulica Z. Krasińskiego, zaś sam plac też przecina pośrodku biegnącą równoleżnikowo ulicę Jana Pawła II. Na środku południowej części placu znajduje się Pomnik Powstańców, zaś po wschodniej stronie do placu, na rogu z ulicą Jana Pawła II znajduje się Grób Nieznanego Żołnierza. Przy placu, na ulicy Jana Pawła II 10 położony jest siemianowicki ratusz. Przy placu Wolności położone są trzy kamienice wpisane do gminnej ewidencji zabytków. Są to budynki o numerach: 1, 2 i 3. 
Plac Wolności jest miejscem organizacji wydarzeń różnego typu, zarówno uroczystości państwowych, jak i też ogólnodostępnych festynów i imprez o charakterze sportowowo-rekreacyjnym. Przy placu Wolności, na skrzyżowaniu ulic Jana Pawła II i Śląskiej znajduje się stacja rowerów miejskich systemu Siemianowickiego Roweru Miejskiego Nr 6003 Centrum I. 
W systemie TERYT plac Wolności wpisany jest pod numerem 16414. Kod pocztowy na adresów przy placu to 41-100.

</doc>
<doc id="801548" url="https://pl.wikipedia.org/wiki?curid=801548" title="Sunfeast Open">
Sunfeast Open

Sunfeast Open – kobiecy turniej tenisowy III kategorii zaliczany do cyklu WTA, rozgrywany na kortach twardych w hali w hinduskiej Kalkucie w latach 2005–2007.

</doc>
<doc id="801550" url="https://pl.wikipedia.org/wiki?curid=801550" title="Eirian Williams">
Eirian Williams

Eirian Williams (ur. 3 września 1955 w Llanelli w Walii) to zawodowy sędzia snookerowy.
Biografia.
Urodził i wychował się w Llanelli. W 1973 roku został tam policjantem i pracował w tym zawodzie przez 18 lat. Jednak już pod koniec lat 70. XX wieku zafascynował się snookerem. W 1981 przeszedł pierwsze, amatorskie egzaminy sędziowskie i zaczął sędziować na amatorskich turniejach. Profesjonalnym sędzią snookerowym został w 1991, kiedy to porzucił zawód policjanta dla snookera.
W swojej karierze sędziował już na wszystkich profesjonalnych turniejach snookerowych na świecie. Czterokrotnie prowadził mecz finałowy Mistrzostw świata (w 2001 roku, gdy Ronnie O’Sullivan pokonał Johna Higginsa 18-14, w 2005 roku, kiedy Shaun Murphy pokonał Matthew Stevensa 18-16, w 2007 roku, kiedy John Higgins zwyciężył Marka Selby'ego 18-13, oraz w 2010 roku, gdzie Neil Robertson pokonał Graeme'a Dotta 18-13).

</doc>
<doc id="801551" url="https://pl.wikipedia.org/wiki?curid=801551" title="BMW E70">
BMW E70



</doc>
<doc id="801554" url="https://pl.wikipedia.org/wiki?curid=801554" title="Iain MacMillan">
Iain MacMillan

Iain Stewart MacMillan (ur. 20 października 1938 w Dundee, zm. 8 maja 2006 w Carnoustie) – brytyjski fotograf, najbardziej znany ze zrobienia słynnego zdjęcia przechodzących przez przejście dla pieszych przy Abbey Road członków zespołu The Beatles, wykorzystanego na okładce płyty "Abbey Road".
MacMillian współpracował jeszcze dwa razy z członkami zespołu The Beatles: pomógł przy projektowaniu oprawy graficznej singla Johna Lennona i Yoko Ono pt. "Happy Xmas (War Is Over)" oraz zrobił remake okładki Abbey Road dla Paula McCartneya na płytę "Paul Is Live".
MacMillian zmarł w Szkocji, przegrywając długą walkę z rakiem.

</doc>
<doc id="801557" url="https://pl.wikipedia.org/wiki?curid=801557" title="The GazettE">
The GazettE



</doc>
<doc id="801558" url="https://pl.wikipedia.org/wiki?curid=801558" title="7 Łużycka Dywizja Desantowa">
7 Łużycka Dywizja Desantowa

7 Łużycka Dywizja Desantowa (7 DDes) – związek taktyczny Sił Zbrojnych PRL, istniejący w latach 1963-1986. Przeformowana następnie w 7 Łużycką Brygadę Obrony Wybrzeża.
Dywizja wchodziła w skład Pomorskiego Okręgu Wojskowego. Popularna nazwa stosowana w środkach masowego przekazu to "Niebieskie Berety".
Formowanie i zmiany organizacyjne.
Jesienią 1958 roku, wykorzystując ludzi i sprzęt rozformowanych 3 i 5 Brygady Obrony Wybrzeża, utworzono 23 Dywizję Piechoty według etatu nr 2/235-2/249, która przejęła zadania rozwiązanych brygad. W styczniu 1963 roku przeprowadzono jej reorganizację na dywizję desantową. Początkowo planowano, że 23 Dywizja Piechoty zostanie przeformowana na dywizję zmechanizowaną. Z zamiaru tego jednak zrezygnowano, w związku z przyjętą koncepcją utworzenia Frontu Polskiego przewidzianego do działań na kierunku nadmorskim. Dywizja miała być wykorzystana w działaniach bojowych desantu morskiego. 23 Dywizja Desantowa powstała na bazie jednostek 23 Dywizji Piechoty oraz przekazanego z Marynarki Wojennej 3 Pułku Piechoty Morskiej.
W październiku 1963 23 Dywizję Desantową przemianowano na 7 Łużycką Dywizję Desantową.
W 1964 r. dywizja otrzymała na wyposażanie pływające transportery TOPAS produkcji czechosłowackiej oraz czołgi pływające PT-76. W 1971 transportery TOPAS zmodyfikowano montując na nich wieżyczki z 14,5 mm KPWT i 7,62 mm PKT. Dywizja szkoliła się na poligonach: Okonek, Drawsko Pomorskie i Orzysz, a w zakresie działań desantowych na plażach: Ustki, Ognicy i Jelitkowa.
7 Dywizja Desantowa należała do jednostek I rzutu operacyjnego WP utrzymujących pełną gotowość bojową do działań. Sprawdzianem jej możliwości bojowych był udział w licznych ćwiczeniach Układu Warszawskiego, jak: "Odra-Nysa-69", "Braterstwo Broni-70", "Braterstwo Broni-80", "Sojusz-81" i "Sojusz-83".
2 sierpnia 1986 dywizję przemianowano na 7 Łużycką Brygadę Obrony Wybrzeża, przy zachowaniu jej dotychczasowej organizacji (stan osobowy 7 DD był niższy od typowej dywizji – ok. 6000 żołnierzy. W strukturach ZSZ Układu Warszawskiego występowała ona już od lat 60. jako brygada). Dopiero w 1989 r. brygadę przeformowano na strukturę batalionową.
Tradycje dywizji dziedziczy obecnie 7 Pomorska Brygada Obrony Wybrzeża.
Dywizja w wydarzeniach grudniowych 1970 roku.
W godzinach rannych 15 grudnia 1970 roku dowódca POW gen. dyw. Józef Kamiński wprowadził dla oddziałów dywizji stanu podwyższonej gotowości bojowej. O 10.05 wydał rozkaz przegrupowania części oddziałów dywizji ze Słupska w rejon zachodni Gdańsk.
16 grudnia 0.25 szef Sztabu Generalnego gen. dyw. Bolesław Chocha postawił dowódcy dywizji następujące zadanie:
Dywizja realizowała przede wszystkim zadania związane z blokadą Stoczni Gdańskiej. Sprowadzały się one do zewnętrznego obsadzenia bram, tak by nie dopuścić do masowego wyjścia znajdujących się na terenie stoczni pracowników. Rola wojska miała być pasywna - blokować, jednak w wypadku gdyby podjęte zostały próby grupowego opuszczenia stoczni, żołnierze mieli prawo użyć broni.
W końcu lat 60. po wojnie 1967 roku na Bliskim Wschodzie w SZ PRL planowano utworzenie związku taktyczno-operacyjnego będącego odpowiednikiem współczesnych sił szybkiego reagowania. 
W ramach ewentualnej wojny UW - NATO planowano dla jednostek SZ PRL użycie do ataku na północną część RFN i Danię, a do tego celu miano utworzyć Korpus Desantowy (wg niektórych danych o numerze taktycznym "14") złożony z 7 ŁDD, 6 PDPD, 15 DZ (stacjonującej pod Olsztynem). Dowódcą miał zostać mianowany gen. Edwin Rozłubirski przychylny temu planowi był Marian Spychalski. rozpoczęto prace koncepcyjne i organizacyjne uwieńczone ćwiczeniami symulującymi współdziałanie nowej struktury. Edwin Rozłubirski postulował utworzenie struktur korpuśnych celem uzyskania faktycznej możliwości dowodzenia, oraz wyszkolenie spadochronowe dla wskazanych przez siebie pododdziałów spoza 6 PDPD. Nie zgadzał się też z pomysłem, aby w poszczególnych fazach operacji bojowej dowodzenia przejmował raz dowódca desantu powietrznego następnie morskiego. Według niemających aprobaty generała pomysłów 15 Dywizja Zmechanizowana miała działać w drugim rzucie, jako wsparcie 7 Łużyckiej Dywizji Desantowej, a w tym celu wcześniej zostać przezbrojona w lżejszy sprzęt pancerny (co akurat wydaje się logiczne i słuszne). Miejscem stacjonowania dowództwa i jego struktur pomocniczych miały być podwarszawskie Babice, gdzie znajdowało się lotnisko. Ostatecznie, pomimo początkowej zgody gen. Jaruzelskiego, utworzenie Korpusu Desantowego nie nastąpiło, a podjęte prace przerwano .
Przekształcenia.
3 i 5 Brygady Obrony Wybrzeża oraz 32 bcz i apanc → 23 Dywizja Piechoty → 23 Dywizja Desantowa → 7 Łużycka Dywizja Desantowa → 7 Łużycka Brygada Obrony Wybrzeża → 1 Gdańska Brygada Obrony Terytorialnej → 1 Gdański batalion obrony terytorialnej → 1 batalion 7 Pomorskiej Brygady Obrony Wybrzeża

</doc>
<doc id="801559" url="https://pl.wikipedia.org/wiki?curid=801559" title="Ami (imię)">
Ami (imię)

 – żeńskie imię japońskie.
W języku japońskim wyraz oznacza „Azja piękna”.

</doc>
<doc id="801562" url="https://pl.wikipedia.org/wiki?curid=801562" title="Wojewódzki ośrodek archeologiczno-konserwatorski">
Wojewódzki ośrodek archeologiczno-konserwatorski

Wojewódzki ośrodek archeologiczno-konserwatorski (WOAK) – jednostka organizacyjna wojewódzkiej służby ochrony zabytków powołana do wypełniania zadań wojewódzkiego konserwatora zabytków wobec zabytków archeologicznych. Zadania WOAK porównywalne są z zadaniami obecnych inspekcji ds. zabytków archeologicznych pozostających w ramach wojewódzkich urzędów ochrony zabytków (WUOZ), z tą różnicą, iż ich "zasobność" kadrowa, finansowa i sprzętowa (w porównaniu z obecną sytuacją "służby" archeologicznej) pozwalała, oprócz realizowania zadań o charakterze czysto administracyjnym, na prowadzenie własnych badań archeologicznych (wykopaliskowych i AZP) – w tym także ratowniczych badań archeologicznych. WOAKi uległy likwidacji do połowy lat 90. XX w. w ramach kolejnej reformy administracji ochrony zabytków i scalaniu zadań wojewódzkich konserwatorów zabytków w ramach ich urzędów.
Działalność WOAKów traktowana jest obecnie jako jedna z niespełnionych alternatyw wobec panującej od połowy lat 90. XX w. pełnej komercjalizacji badań archeologicznych – tzn. modelu, w którym wykonawstwo badań archeologicznych (przede wszystkim ratowniczych) i nadzór konserwatorski spoczywałby w ręku rządowej służby ochrony zabytków. Jest to model funkcjonujący, w niektórych krajach europejskich, np. w sąsiadującym z Polską niemieckim kraju związkowym Saksonia.

</doc>
<doc id="801575" url="https://pl.wikipedia.org/wiki?curid=801575" title="Kamień Puławski">
Kamień Puławski



</doc>
<doc id="801580" url="https://pl.wikipedia.org/wiki?curid=801580" title="Amleto Giovanni Cicognani">
Amleto Giovanni Cicognani

Amleto Giovanni Cicognani (ur. 24 lutego 1883 w Brisighelli, zm. 17 grudnia 1973 w Watykanie) – włoski duchowny katolicki, kardynał.
Święcenia kapłańskie przyjął w 1905 roku. W 1933 został konsekrowany na arcybiskupa tytularnego Laodycei Frygijskiej i wysłany do USA jako delegat apostolski.
Papież Jan XXIII w 1958 wyniósł go do rangi kardynała prezbitera San Clemente. Sekretarz Kongregacji Kościołów Wschodnich 1959-61, następnie sekretarz stanu Stolicy Apostolskiej. Uczestniczył w Soborze Watykańskim II i konklawe 1963. W 1969 zrezygnował ze wszystkich zajmowanych funkcji kurialnych. Tytularny biskup Frascati 1962-73. W dniu 1 stycznia 1971 w związku z reformą Pawła VI utracił prawo czynnego udziału w konklawe. Dziekan Kolegium Kardynalskiego i tytularny biskup Ostii od 24 marca 1972 roku.
Cicognani był głównym inicjatorem buntu przeciw rosnącej niemoralności w amerykańskim kinie w okresie ery Pre-Code. Podjęte przez niego działania doprowadziły do utworzenia w 1933 Katolickiego Legionu Przyzwoitości (rok później przemianowanego na Legion Przyzwoitości). Organizacja ta zajmowała się kontrolą i egzekwowaniem standardów przyzwoitości oraz bojkotem filmów, których treść uznawano za obraźliwą
Zmarł w wieku 90 lat i został pochowany w rzymskiej bazylice San Clemente.

</doc>
<doc id="801588" url="https://pl.wikipedia.org/wiki?curid=801588" title="Neo1973">
Neo1973



</doc>
<doc id="801594" url="https://pl.wikipedia.org/wiki?curid=801594" title="Pałac w Sadach Dolnych">
Pałac w Sadach Dolnych

Pałac Sady Dolne – neogotycka budowla we wsi Sady Dolne koło Bolkowa. Pierwszy pałac został zbudowany w 1618 przez rodzinę von Tschirnhaus. Później właścicielami pałacu był ród von Treskov (1844–1863), von Nayhauss-Cormons (1864–1899) i hrabiowie Hoyos (w latach 1899–1945). W PRL-u dobra zostały znacjonalizowane. Po przemianach ustrojowych pałac został sprzedany w ręce prywatne. Od 1998 jest własnością rodziny Lamczyk.
Przebudowany w 1844, założony na planie kwadratu, posiada czworoboczną wieżę. Pałac z charakterystycznym płaskim dachem, siedmioosiową fasadą, jest otoczony parkiem angielskim. Na terenie ogrodu znajduje się zabytkowa fontanna.

</doc>
<doc id="801595" url="https://pl.wikipedia.org/wiki?curid=801595" title="Czarownik Iwanow">
Czarownik Iwanow

Czarownik Iwanow – drugi z kolei zbiór opowiadań o Jakubie Wędrowyczu autorstwa Andrzeja Pilipiuka. Po raz pierwszy została wydana w 2002, nakładem wydawnictwa Fabryka Słów. Książka pojawiła się także w formie audiobooka.
Fabuła.
Książka składa się z 4 opowiadań: "Hiena", "Bestia", "Mięcho", "Kocioł " i jednej powieści: "Czarownik Iwanow", złożonej z 10 rozdziałów.
"Czarownik Iwanow" opowiada o walce Jakuba z Iwanowem. Iwan Iwanow to czarownik, który przyjechał do Starego Majdanu, żeby zabić Jakuba. Kilka razy Jakub miał szansę go zabić, ale za każdym razem on uciekał. Również w tym opowiadaniu znajdujemy wątki Moniki i Herberto Salety. Monika, studentka, która chce napisać o nim (Jakubie) pracę magisterską, wkrótce zostaje jego przyjaciółką (przykładem tego jest to że Jakub pozwolił wyczesywać Marikę Monice, wcześniej mógł to robić tylko Semen). Herberto zaś przylatuje z Watykanu, by zniszczyć pogański posąg. Wkrótce zaprzyjaźnia się z Jakubem i to właśnie on zabija Iwanowa. Saleta był ścigany przez SB. Był przez nich torturowany i przetrzymywany. Jednak nie wyjawił swych tajemnic. Uwalnia go Jakub (pod postacią Wypruwacza) i w tym momencie się poznają. Jest tam wątek oficera kontrwywiadu wyglądającego jak goryl, który według ustaleń UB zabija Herberto.
Odbiór.
Tomasz Nowak z portalu Gildia.pl uznał, że zawarte w książce opowiadania "to właściwie bardziej żarty niż konkretne historie". Według recenzji na stronie paradoks.net zbiór opowiadań potrafi naprawdę wciągnąć. Na portalu lubimyczytać.pl w listopadzie 2018 książka zebrała prawie 7 tysięcy ocen, zdobywając ocenę 7,16/10 gwiazdek, przy czym najczęściej wystawianą była ocena 7, oznaczająca książkę "bardzo dobrą".

</doc>
<doc id="801603" url="https://pl.wikipedia.org/wiki?curid=801603" title="Hotel Monopol we Wrocławiu">
Hotel Monopol we Wrocławiu

Hotel Monopol we Wrocławiu przy ul. Heleny Modrzejewskiej – zabytkowy hotel we Wrocławiu otwarty w 1892 roku.
Historia.
Hotel wybudowano w 1892 w stylu Art Nouveau na miejscu przykościelnego (kościoła św. Stanisława, św. Doroty i św. Wacława) cmentarza i klasztoru (w 1817 przekształconego na areszt, później przeniesiony w 1852 w sąsiedztwo sądu przy ul. Podwale). Plac po areszcie pod koniec XIX wieku kupili za 600 tys. marek wrocławscy Żydzi – bankier Wallenberg Pachaly i architekt Karl Grosser; postawili tu dom handlowy i hotel, w którym znajdowało się 69 pokoi, w tym 21 pokoi jednoosobowych, 46 dwuosobowych oraz 2 apartamenty. Najmniejsze pokoje miały około 10 m² powierzchni, apartamenty – do 36 m² i według standardów końca XIX wieku zaliczały się do luksusowych.
Dom handlowy usytuowany był na rogu ul. Świdnickiej i Modrzejewskiej (wejście główne do hotelu usytuowane jest przy Modrzejewskiej, dawniej "Agnes Sorma Straße"). Pod koniec II wojny światowej dom handlowy uległ znacznym uszkodzeniom tak, że odbudowano go dopiero w 1961 i przeznaczono na ekskluzywną kawiarnię; w kawiarni „Monopol” bywała klientela wywodząca się z warstw zamożniejszych i ze świata artystycznego (w bezpośrednim sąsiedztwie hotelu i kawiarni znajduje się m.in. Opera Wrocławska i Scena Kameralna Teatru Polskiego we Wrocławiu). Pod koniec XX wieku kawiarnię zamknięto i przywrócono tam funkcje handlowe.
Portyk z balkonem nad wejściem głównym do hotelu został dobudowany dopiero w 1937, specjalnie po to, by mógł z niego przemawiać Adolf Hitler (w 1958 na tym samym balkonie śpiewał także dla zgromadzonej przed hotelem publiczności Jan Kiepura). Część hotelowa kompleksu przetrwała wojnę bez znaczniejszych uszkodzeń.
Hotel, który po wojnie stał się własnością firmy „Orbis”, a także hotelowa restauracja często gościła osoby ze świata naukowego Wrocławia, a także artystów filmowców. 
W hotelowych wnętrzach kręcono także kilka spośród znanych polskich filmów, m.in. „Popiół i diament” Andrzeja Wajdy z 1958 (w hotelu toczy się większość akcji filmu, wraz ze słynnymi scenami z podpalaniem kieliszków ze spirytusem i polonezem o poranku, które to miały miejsce w hotelowej restauracji), „Lalka” Hasa z 1968, „Konsul” Mirosława Borka z Fronczewskim w roli głównej z 1989, a także sceny z serialu „Stawka większa niż życie”.
Hotel został w 1984 wpisany do rejestru zabytków. W 2007 hotel został sprzedany, a nowy właściciel – Holding Liwa, przeprowadził generalny remont według projektu krakowskiego architekta Marcina Stępniewskiego-Janowskiego. Ponownie otwarty 18 kwietnia 2009; znajduje się w nim 121 pokoi, 4 sale konferencyjne i 2 restauracje, ma standard pięciu gwiazdek. 
Hotel zyskał uznanie UEFA i został oficjalnie rekomendowany jako baza pobytowa dla drużyn biorących udział w Euro 2012; zamieszkała w nim reprezentacja Czech.

</doc>
<doc id="801608" url="https://pl.wikipedia.org/wiki?curid=801608" title="The Blue Hearts">
The Blue Hearts

The Blue Hearts, japoński zespół muzyczny założony był w 1985 a rozwiązany w 1995. Grupa grała muzykę punk rock pojawiały się także brzmienia jazzu, bluesa, oraz country. 
Zespół jest legendą japońskiej sceny muzycznej stawia się ich obok takich zespołów jak Boowy, The Stalin i X Japan. Założycielem oraz liderem grupy był "Mashima Masatoshi". Zespół od początku do końca swojego istnienia muzycznego grał w pełnym składzie. Uznawano, że duszą grupy był wokalista "Koumoto Hiroto". Pierwszy koncert zespołu wyglądał opustoszale, było na nim tylko kilkadziesiąt osób i to za sprawą, że rozdawali do biletu darmowego drinka. Jedna dwa lata później na ich koncertach było oblężenie.
Najbardziej znane utwory zespołu to: "Linda Linda", "Punk Rock", "Train-Train" i "Kiss Shite Hoshii". 

</doc>
<doc id="801611" url="https://pl.wikipedia.org/wiki?curid=801611" title="Trzy kwadranse jazzu">
Trzy kwadranse jazzu

Trzy kwadranse jazzu – cykliczna audycja muzyczna zainaugurowana w styczniu 1970 roku w Programie III Polskiego Radia, poświęcona polskiej oraz światowej muzyce jazzowej, która od ponad 50 lat kształtuje gusta i świadomość kolejnych pokoleń miłośników jazzu. Pomysłodawcą audycji był ówczesny kierownik redakcji muzycznej Andrzej Korman. 
Przez blisko trzy dekady prowadzącymi byli Jan Borkowski (do 2002) oraz Jan Ptaszyn Wróblewski. Ten drugi, po znacznym skróceniu czasu antenowego, swój program nazwał nie bez ironii "Inflacyjne trzy kwadranse jazzu", a po wydłużeniu jego czasu "Trzy kwadranse jazzu niemal do potęgi!". Sygnał inaugurujący audycję to "La Nevada" Gila Evansa. Program przez wiele lat prowadził również redaktor naczelny "Jazz Forum" Paweł Brodowski, Marcin Kydryński oraz Tomasz Szachowski. 
Tradycyjnie Trójka emitowała cztery 45-minutowe programy jazzowe w tygodniu. Godziny emisji były wielokrotnie oprotestowywane przez słuchaczy oraz ludzi związanych ze środowiskiem jazzowym, przy czym (szczególnie od 2002) tendencja zmian "Trzech kwadransów" zmierzała do skrócenia czasu i przesunięcia go do pasma nocnego. Pod koniec kwietnia 2002 wraz ze zmianą ramówki Programu III przez chwilę zniknął z anteny. Od roku 2006 miał dwugodzinny wymiar (ale dalej nazywał się tak samo) i emitowany był w nocy z poniedziałku na wtorek w godz. 00.05-2.00. Następnie trwał niecałą godzinę: zaczynał się o 23.05 po serwisie informacyjnym. Od 7 września 2016 roku został przesunięty na środę na godzinę 22.05 bez zmiany długości audycji. Od 4 lutego 2017 roku audycja jest emitowana w sobotę o godz. 23.07.

</doc>
<doc id="801613" url="https://pl.wikipedia.org/wiki?curid=801613" title="Roc-A-Fella Records">
Roc-A-Fella Records

Roc-A-Fella Records jest jedną z największych hip-hopowych wytwórni płytowych na świecie. Została założona w 1995 roku w Nowym Jorku przez Damon Dasha, Kareem "Biggs" Burke i Shawna Cartera. 
Wytwórnia należy do Universal Music Group i operuje poprzez The Island Def Jam Music Group.

</doc>
<doc id="801614" url="https://pl.wikipedia.org/wiki?curid=801614" title="Pałac w Starych Rochowicach">
Pałac w Starych Rochowicach

Pałac w Starych Rochowicach (niem. "Schloss Alt Röhrsdorf") – pałac wzniesiony w drugiej połowie XVIII wieku we wsi Stare Rochowice koło Bolkowa.
Położenie.
Pałac położony jest w Starych Rochowicach – wsi w Polsce, w województwie dolnośląskim, w powiecie jaworskim, w gminie Bolków, położona nad potokiem Rochowicka Woda, w Górach Kaczawskich.
Opis.
Pałac przebudowany w XIX i XX wieku. Założony na planie prostokąta z silnie występującym ryzalitem i wieżą na osi, posiada dwie kondygnacje oraz trzytraktowy, nakryty dachem dwuspadowym. Do 1945 należał do kompleksu dóbr rycerskich hrabiów Hoyos. Obecnie jest zrujnowany.

</doc>
<doc id="801615" url="https://pl.wikipedia.org/wiki?curid=801615" title="Roc-A-Fella">
Roc-A-Fella



</doc>
<doc id="801617" url="https://pl.wikipedia.org/wiki?curid=801617" title="Dwór w Sadach Górnych">
Dwór w Sadach Górnych

Dwór w Sadach Górnych – dwór położony w Sadach Górnych.
Historia.
Dwór pochodzi prawdopodobnie z XVIII w., jego właścicielami byli spadkobiercy Anny Eleonory von Reibnitz (von Badell). W latach 1882–1889 został przebudowany przez majora Adolpha Kehlerta. Do 1945 r. należał do Johanny Rensing. W II połowie XX w. popadł w ruinę.

</doc>
<doc id="801619" url="https://pl.wikipedia.org/wiki?curid=801619" title="Adam Levine">
Adam Levine

Adam Noah Levine (ur. 18 marca 1979 w Los Angeles) – amerykański muzyk, kompozytor i osobowość telewizyjna. Wokalista i gitarzysta zespołu Maroon 5.
Życiorys.
Wczesne lata.
Urodził się i dorastał w Los Angeles w Kalifornii w rodzinie pochodzenia żydowskiego jako syn Patsy (z domu Noah), doradcy ds. rekrutacji, i Fredrica Levine, który założył sieć sklepów M. Fredric. Rodzina jego ojca była żydowska, podczas gdy matka miała pochodzenie żydowskie ze strony jej ojca i niemiecko-szkockie ze strony matki. Ma młodszego brata Michaela Noaha. Jego wujek, Timothy Noah, był dziennikarzem. 
Swój talent muzyczny zaczął ujawniać jako młody chłopak. W prywatnej Brentwood School rozpoczął naukę gry na gitarze i grał w każdej wolnej chwili. Z trzema szkolnymi kolegami - Jessem Carmichaelem, Mickeyem Maddenem i Ryanem Dusickiem - założył kapelę Kara's Flowers. Bardzo szybko podpisali kontrakt, a kariera ich zespołu zapowiadała się na długą i pomyślną. Uczęszczał do Five Towns College.
Kariera.
W 1997 zespół Kara's Flowers wydał album zatytułowany "The Fourth World", który nigdy nie odniósł wielkiego sukcesu, podobnie jak singiel „Soap Disco”. Levine w okresie występów z Kara's Flowers śpiewał głębszym, silniejszym głosem. W 2001 formacja zmieniła nazwę na Maroon 5. Wysoki, wyrazisty głos Levine'a pomógł zespołowi osiągnąć wiele sukcesów na listach przebojów. Ich debiutancki album "Songs About Jane" opowiadał o byłej dziewczynie Adama, Jane, która budziła w nim natchnienie przez lata, a większość tekstów utworów inspirowana była ich burzliwym związkiem. Po premierze płyty wylansowali przeboje „Harder to Breathe” i „This Love”. 
W 2005 wystąpił w duecie z Ying Yang Twins w piosence „Live Again”. Pojawił się również na trzecim singlu, „Heard 'Em Say”, z albumu Kanye West "Late Registration" oraz napisał i wystąpił w duecie z Alicią Keys w utworze „Wild Horses” z jej albumu "MTV Unplugged". W 2010 wystąpił w duecie z gitarzystą Guns N' Roses – Slashem w piosence „Gotten”, która ukazała się na płycie "Slash".
W czerwcu 2011 powrócił na czołowe miejsca list przebojów z kawałkiem „Stereo Hearts” nagranym z Gym Class Heroes i hitem „Moves Like Jagger” w duecie z Christiną Aguilerą. Również w 2011 objął funkcję jurora w programie telewizyjnym "The Voice" emitowanym na antenie stacji telewizyjnej NBC. W listopadzie 2011 znalazł się na okładce rosyjskiej edycji magazynu „Vogue” z Anne Vyalitsyną. Był też na okładkach magazynów, takich jak „American Way” (w kwietniu 2010), „Out” (we wrześniu 2011), „Rolling Stone” (we wrześniu 2006 i w lutym 2012), „Details” (w lipcu 2012), „Inked” (we wrześniu 2012), „HighEnd Teen” (w październiku 2012), „TV Guide” (w listopadzie 2012), „Men’s Health” (w marcu 2013), „Nylon Guys” (w maju 2013), „The Hollywood Reporter” (w marcu 2013), „Men’s Fitness” (w marcu 2015). W 2013 został wybrany najseksowniejszym mężczyzną na świecie przez magazyn „People”.
Życie prywatne.
W maju 2012 poznał modelkę Behati Prinsloo, której 13 lipca 2013 się oświadczył, a 19 lipca 2014 w Meksyku poślubił. Mają dwie córki: Dusty Rose (ur. 21 września 2016) i Gio Grace (ur. 15 lutego 2018).

</doc>
<doc id="801623" url="https://pl.wikipedia.org/wiki?curid=801623" title="IBBY">
IBBY



</doc>
<doc id="801625" url="https://pl.wikipedia.org/wiki?curid=801625" title="Snob">
Snob



</doc>
<doc id="801626" url="https://pl.wikipedia.org/wiki?curid=801626" title="International Board on Books for Young People">
International Board on Books for Young People



</doc>
<doc id="801628" url="https://pl.wikipedia.org/wiki?curid=801628" title="Nadelhorn">
Nadelhorn

Nadelhorn (4327 m n.p.m.) – szczyt w Alpach Pennińskich części Alp Zachodnich, w masywie Mischabel. Leży w Szwajcarii, w pobliżu miejscowości Saas-Fee w dolinie Saastal i Randa w dolinie Mattertal, w kantonie Valais. Nazwa szczytu pochodzi od niemieckiego słowa "Nadel" oznaczającego igłę. Szczyt można zdobyć ze schronisk: Mischabeljoch Biwak (3860 m), Mischabelhutte (3329 m), Bordierhutte (2886 m) oraz Domhutte (2940 m). Szczyt przykrywa lodowiec Riedgletscher.
Pierwszego wejścia dokonali F. Andenmatten, B. Epiney, A. Supersaxo i J. Zimmermann 16 września 1858 r.

</doc>
<doc id="801630" url="https://pl.wikipedia.org/wiki?curid=801630" title="Hotel Monopol">
Hotel Monopol



</doc>
<doc id="801631" url="https://pl.wikipedia.org/wiki?curid=801631" title="Fort IX Twierdzy Modlin">
Fort IX Twierdzy Modlin

Fort IX – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912-1915, obecnie nieistniejący.

</doc>
<doc id="801633" url="https://pl.wikipedia.org/wiki?curid=801633" title="Pałac Opatów w Oliwie">
Pałac Opatów w Oliwie

Pałac Opatów – zabytkowy pałac w Gdańsku Oliwie, składający się ze starszego skrzydła wschodniego z XV wieku i nowszego skrzydła południowego z XVII wieku. Umiejscowiony jest w Parku Oliwskim.
Historia.
Najstarsza część budynku, tzw. "Stary Pałac" powstał w XV wieku, w stylu gotyckim. Świadectwem i pozostałością są wymiary oraz układ cegły (na zewnątrz pozostawiono nieotynkowane fragmenty muru) i gotyckie sklepienie krzyżowe w piwnicach. Po 1577 budynek został powiększony do dzisiejszych rozmiarów i służył opatom jeszcze do XVII wieku. W pierwszej połowie XVII wieku dobudowano do niego tzw. "Nowy Pałac".
Budynek otrzymał ostateczny kształt w trakcie przebudowy w latach 1754–1756, z fundacji ostatniego opata klasztoru oliwskiego Jacka Józefa Rybińskiego. Utrzymany jest w stylu rokoko.
1 października 1831 nastąpiła likwidacja klasztoru oliwskiego, a jego dobra zostały rozdzielone pomiędzy miasto Gdańsk i króla pruskiego.
W okresie Wolnego Miasta Gdańska w pomieszczeniach pałacowych znajdowało się muzeum krajowe.
W 1945 roku, pod koniec II wojny światowej pałac (w międzyczasie zdegradowany do roli magazynów) został podpalony przez Niemców, w ramach czyszczenia przedpola frontu przed Armią Czerwoną. Pałac został odbudowany w roku 1965 wysiłkiem ówczesnego "Muzeum Pomorskiego w Gdańsku" i pełnił początkowo funkcje działu etnograficznego muzeum. 
Od 1989 roku mieści się tu Oddział Sztuki Nowoczesnej Muzeum Narodowego w Gdańsku. Stała ekspozycja obejmuje dzieła polskich artystów XIX i XX wieku (malarstwo, rzeźba, ceramika). W Oddziale znajduje się także Galeria Promocyjna, w której prezentowane są prace młodych twórców. Często organizowane są wystawy czasowe sztuki współczesnej, koncerty muzyki kameralnej, konferencje, spotkania z artystami. Latem odbywa się festiwal muzyki Mozarta "Mozartiana".

</doc>
<doc id="801637" url="https://pl.wikipedia.org/wiki?curid=801637" title="Medal im. Hansa Christiana Andersena">
Medal im. Hansa Christiana Andersena



</doc>
<doc id="801642" url="https://pl.wikipedia.org/wiki?curid=801642" title="Wierność">
Wierność



</doc>
<doc id="801647" url="https://pl.wikipedia.org/wiki?curid=801647" title="Termofil">
Termofil

Termofil, organizm ciepłolubny, organizm termofilny (z gr. "thermós" – ciepły, "philéō" – lubię) – ekstremofilny organizm żyjący w środowiskach o stosunkowo wysokich temperaturach. Kryterium temperatury granicznej jest różnie określane przez poszczególnych autorów. W najszerszym znaczeniu organizmami termofilnymi nazywane są gatunki wymagające do życia temperatur powyżej 20 °C.

</doc>
<doc id="801650" url="https://pl.wikipedia.org/wiki?curid=801650" title="Nagroda im. Hansa Christiana Andersena">
Nagroda im. Hansa Christiana Andersena

Nagroda im. Hansa Christiana Andersena, właśc. Medal im. Hansa Christiana Andersena (duń. "H. C. Andersen-medaljen") – wyróżnienie przyznawane co 2 lata przez Międzynarodową Izbę ds. Książek dla Młodych (IBBY) autorom i ilustratorom książek dla dzieci.
Lista zdobywców nagrody.
Ilustratorzy.
Źródło.

</doc>
<doc id="801656" url="https://pl.wikipedia.org/wiki?curid=801656" title="Doświadczenie mistyczne">
Doświadczenie mistyczne



</doc>
<doc id="801662" url="https://pl.wikipedia.org/wiki?curid=801662" title="Teoria dysonansu poznawczego">
Teoria dysonansu poznawczego



</doc>
<doc id="801663" url="https://pl.wikipedia.org/wiki?curid=801663" title="Samtron">
Samtron

Początkowo przedsięwzięcie Samsunga, które miało za zadanie rozwijanie i produkcję ekranów kineskopowych i plazmowych. W 1999 powstała uniezależniona od Samsunga firma Samtron.

</doc>
<doc id="801664" url="https://pl.wikipedia.org/wiki?curid=801664" title="Uzasadnienie wewnętrzne">
Uzasadnienie wewnętrzne



</doc>
<doc id="801665" url="https://pl.wikipedia.org/wiki?curid=801665" title="Hipertermofil">
Hipertermofil

Hipertermofil – ekstremalny termofil, którego optimum wzrostu występuje w środowiskach o temperaturze przekraczającej 80 stopni Celsjusza. Większość hipertermofili należy do Archea, i jest ścisłymi beztlenowcami. Mikroorganizmy te występują na przykład w okolicach podmorskich kominów hydrotermalnych. "Pyrolobus fumarii" potrafi się rozmnażać przy temperaturze 113 °C, a optymalną dla niego temperaturą jest 105 °C. Poniżej 90 °C przestaje rosnąć. Dotychczasowym rekordzistą pod względem temperatury wzrostu jest jednokomórkowy mikroorganizm określony nazwą szczep 121.

</doc>
<doc id="801666" url="https://pl.wikipedia.org/wiki?curid=801666" title="Blanka de Bourbon">
Blanka de Bourbon

Blanka de Bourbon (ur. w 1339, zm. w 1361) – najstarsza córka Piotra de Bourbon i jego żony Izabelli de Valois (córki Karola de Valois). 
W 1353, w wieku 13 lat Blanka wyszła za mąż za króla Kastylii i Leónu - Piotra I Okrutnego. Po ślubie Piotr oddał Blankę pod opiekę biskupowi Sewilli na przeszło rok. Odjeżdżając po trzech dniach do swojej kochanki, Marii de Padilla, rozkazał swojej młodej żonie wyhaftować sobie chorągiew z inskrypcją "Tło koloru jej krwi, a sam haft koloru łez..."
Po roku Piotr I Okrutny nakazał biskupowi Sewilli anulować jego małżeństwo z Blanką oświadczając, że odsyła księżniczkę do Kadyksu, gdzie wsadzi ją na statek płynący do Francji. W rzeczywistości Blanka została zamknięta pod strażą w zamku Medina-Sidonia. Zamek ten położony pośród jałowych ziem. Służył już kiedyś Piotrowi - tam kazał uwięzić, a potem zamordować kochankę swego ojca, Eleonorę de Guzmán.
W 1361 roku do komnaty Blanki wszedł jeden z mauretańskich kuszników Piotra z rozkazem zamordowania młodej królowej. Inna wersja mówi, że Blanka została otruta. Piotr Okrutny przeżył Blankę o osiem lat, został zamordowany przez swojego przyrodniego brata Henryka, który przejął tron Kastylii.

</doc>
<doc id="801668" url="https://pl.wikipedia.org/wiki?curid=801668" title="Kółkownik">
Kółkownik

Kółkownik - przyrząd kreślarski, wzornik służący do rysowania okręgów. Często ma kształt prostokąta, chociaż spotykane są także inne formy. Posiada szereg wyciętych kół o różnych rozmiarach, podpisanych wartościami ich średnic, wyrażonymi w milimetrach.

</doc>
<doc id="801670" url="https://pl.wikipedia.org/wiki?curid=801670" title="Sergiusz Michałkow">
Sergiusz Michałkow



</doc>
<doc id="801673" url="https://pl.wikipedia.org/wiki?curid=801673" title="Zatoka Liverpoolska">
Zatoka Liverpoolska

Zatoka Liverpoolska (ang. "Liverpool Bay", wal. "Bae Lerpwl") – płytka zatoka we wschodniej części Morza Irlandzkiego, położona u zachodnich wybrzeży Wielkiej Brytanii. W zatoce występują wysokie pływy morskie, od 8 do 10 m. Główne miasto i port nad zatoką – Liverpool.

</doc>
<doc id="801676" url="https://pl.wikipedia.org/wiki?curid=801676" title="CityJet">
CityJet

CityJet – irlandzkie linie lotnicze z siedzibą w Dublinie, należące do roku 2016 do Air France-KLM. W marcu 2016 linia została wykupiona przez biznesmena Pata Byrne’a. Bazą linii jest Port lotniczy Dublin, natomiast głównymi portami lotniczymi są: Manchester, Londyn-City, Newcastle oraz Amsterdam.
Historia.
Linia została założona 28 września 1992 roku, a inauguracyjny lot odbył się 12 stycznia 1994. Na początku firma działała na trasie Dublin — Londyn na podstawie umowy franczyzowej pod marką Virgin Atlantic Airways. Od 4 lipca 1997 zaczęła działać pod własną marką. W tym samym czasie Cityjet nawiązał współpracę z Air France i otworzył połączenie Londyn — Paryż. W lutym 2000 Air France przejęła kontrolę nad firmą. Cityjet zatrudnia obecnie ok. 700 osób i obsługuje osiem miast: Birmingham, Dublin, Edynburg, Florencję, Göteborg, Londyn, Paryż i Zurych.
Obecnie linia operuje na 6 trasach oraz 12 na zasadzie code-share z Air France, Scandinavian Airlines System oraz Brussels Airlines.
Flota.
Flota CityJet w lipcu 2018 składała się z 41 samolotów:
CityJet jest największym przewoźnikiem w Europie Zachodniej operujących na samolotach konstrukcji rosyjskiej Sukhoi Superjet 100.
W przeszłości linia operowała także na maszynach ATR42, BAe-ATP, Dornier-Do328, Fokker F50 oraz Saab 2000.
W lipcu 2018 średni wiek floty wynosił 6,4 lat.

</doc>
<doc id="801680" url="https://pl.wikipedia.org/wiki?curid=801680" title="Międzynarodowa Olimpiada Chemiczna">
Międzynarodowa Olimpiada Chemiczna

Międzynarodowa Olimpiada Chemiczna (ang. "International Chemistry Olympiad", "IChO") – coroczny międzynarodowy konkurs chemiczny, organizowany od 1968.
Jest to jedna z międzynarodowych olimpiad naukowych. Pierwsze zawody odbyły się w Pradze w Czechosłowacji w 1968 z inicjatywy Czechosłowacji, Polski i Węgier. W późniejszych edycjach kolejne kraje wysyłały również i swoje reprezentacje. Olimpiada ta odbyła się trzykrotnie w Polsce, w 1969 w Katowicach, w 1978 w Toruniu oraz w 1991 w Łodzi.
Obecnie na każdą międzynarodową olimpiadę chemiczną każdy kraj może delegować maksymalnie czworo uczestników oraz dwoje opiekunów. W Polsce kwalifikacja odbywa się poprzez krajową olimpiadę chemiczną. Do reprezentacji automatycznie kwalifikuje się zdobywca pierwszego miejsca olimpiady krajowej oraz trzej uczestnicy, którzy uzyskają największą liczbę punktów L liczonych ze wzoru L = 3NIII + NII + Pd, gdzie N to liczba punktów odpowiadająca procentowemu wynikowi uzyskanemu odpowiednio w III i II etapie, a Pd to punkty dodatkowe za tytuł laureata lub wyróżnionego w poprzednich olimpiadach (po 20 pkt za każdy tytuł).

</doc>
<doc id="801684" url="https://pl.wikipedia.org/wiki?curid=801684" title="Lista Honorowa IBBY">
Lista Honorowa IBBY

Lista Honorowa IBBY (ang. "IBBY Honour List") – lista najlepszych książek dla dzieci, która jest uzupełniania przez Międzynarodową Izbę ds. Książek dla Młodych (IBBY), jeden ze sposobów na promocję literatury dziecięcej.
Propozycje książek do wpisania na listę zgłaszają poszczególne sekcje narodowe IBBY (obecnie jest ich 75) w trzech kategoriach: autor, ilustrator i tłumacz. Kryterium wyboru to wysoki poziom literacki i artystyczny, a także uniwersalne przesłanie, dające książce możliwość i szansę zaistnienia na szerokim rynku. Wpisanie na Listę Honorową IBBY jest równoznaczne z poleceniem książki wydawcom z całego świata jako wartościowej do publikacji. Pierwsza Lista Honorowa IBBY powstała w 1964 roku, kolejne – co dwa lata.
Dyplomy Listy Honorowej wręczane są podczas kongresów IBBY (odbywają się co dwa lata), a uroczystości towarzyszy prezentacja wszystkich nominowanych książek i katalogu. Następnie kolekcja prezentowana jest na konferencjach, targach książki, w bibliotekach, galeriach – siedem zestawów książek krąży przez dwa lata po świecie. Kolekcje książek zgłoszonych na Listę Honorową IBBY przechowywane są w Międzynarodowej Bibliotece Młodzieżowej w Monachium (Internationale Jugendbibliothek), w Szwajcarskim Instytucie ds. Mediów dla Dzieci i Młodzieży w Zurychu, w Centrum Badawczym Książki Dziecięcej BIBIANA w Bratysławie, IBBY w Tokio i Northwestern University Library w Evanston, Illinois.

</doc>
<doc id="801688" url="https://pl.wikipedia.org/wiki?curid=801688" title="Zatoka Cardigan">
Zatoka Cardigan

Zatoka Cardigan (ang. "Cardigan Bay", wal. "Bae Ceredigion" lub "Bae Aberteifi") – zatoka na Morzu Irlandzkim u zachodnich wybrzeży Walii, położona pomiędzy półwyspem Llŷn a półwyspem Pembroke.
Geografia.
Północny koniec zatoki wyznacza wyspa Bardsey, zaś południowy przylądek Strumble Head.
Na brzegach zatoki znajduje się wiele plaż oraz miejscowości wypoczynkowych, takich jak Fishguard, New Quay, Aberaeron, Llanon, Aberystwyth, Borth, Aberdyfi, Tywyn, Barmouth, Porthmadog, Criccieth i Pwllheli. Większość z nich łączy biegnąca wzdłuż wybrzeża linia kolejowa Cambrian Line ze Shrewsbury do Aberystwyth.
Głównymi rzekami uchodzącymi do Cardigan są Afon Glaslyn, Teifi, Rheidol, Dyfi, Aeron, Dysynni oraz Mawddach.

</doc>
<doc id="801697" url="https://pl.wikipedia.org/wiki?curid=801697" title="Lleyn">
Lleyn



</doc>
<doc id="801700" url="https://pl.wikipedia.org/wiki?curid=801700" title="Holodek">
Holodek

Holodek (z ang. "holodeck", dosłownie: "holopokład") – fikcyjna technologia, pojawiającą się w późniejszych produkcjach spod znaku "Star Trek". Pomieszczenie nazywane holodekiem umożliwiało kreowanie symulowanej rzeczywistości na podstawie wprowadzonych wcześniej danych. Symulacja taka, zbudowana z "holomaterii" powstałej w oparciu o fotony uwięzione w polach siłowych, jest praktycznie nieodróżnialna od rzeczywistości i w najdrobniejszych szczegółach odwzorowuje prawdziwą materię (włącznie z ludźmi i całą ich osobowością, która także jest generowana komputerowo). Pozwala też osobie korzystającej z holodeku na pełną interakcję z otoczeniem (rozmowa czy walka z postaciami, które zawiera dany program). Żaden element symulacji nie jest jednak w stanie opuścić zamkniętego pomieszczenia holodeku, gdyż tylko tam znajdują się "hologeneratory", bez których "holomateria" ulega dezintegracji.
Po raz pierwszy "pomieszczenia rekreacyjne" wyposażone w technologię holograficzną pojawiły się w serialu ' w 1974 roku, jednak koncept holodeku w formie znanej później po raz pierwszy pojawił się w pilotażowym odcinku serialu ' – "Encounter at Farpoint" (którego akcja rozgrywa się, zgodnie z wewnętrzną chronologią uniwersum, ponad 100 lat później, w XXIV wieku). O ile wtedy był "nowinką", dopiero wprowadzaną do użycia i nieznaną większości głównych bohaterów, o tyle późniejszych serialach (' i ') został już ukazany jako standardowe wyposażenie wszystkich okrętów i placówek Gwiezdnej Floty, gdzie używano go zarówno do treningu, jak i w celach rekreacyjnych. Taka technologia pojawiła się też epizodycznie w serialu "" (którego akcja z kolei ma miejsce 200 lat przed "Następnym pokoleniem") w rękach rasy Xrylian.
Scenarzyści wielokrotnie używali holodeku jako pretekstu, do snucia filozoficznych rozważań na tematy związane z metafizyką, jak np. w odcinkach "Elementary, Dear Data" czy "Ship in a Bottle" ("Star Trek: Następne pokolenie") – program holodeku staje się samoświadomy i zaczyna snuć rozważania nad naturą swojej egzystencji oraz tożsamości.
Urządzenie podobne do holodeku pod nazwą "widownia videoplastyczna" pojawia się w powieści Stanisława Lema Obłok Magellana (1955). Podobne wynalazki o nazwach "real" i "mut" (zapewne skróty od "realny" i "mutacja") wspomniane są w jego późniejszej książce Powrót z gwiazd (1961).

</doc>
<doc id="801705" url="https://pl.wikipedia.org/wiki?curid=801705" title="Wgryzoń świerkowiec">
Wgryzoń świerkowiec

Wgryzoń świerkowiec ("Cryphalus abietis") – gatunek owada z rzędu chrząszczy.
Przebiega w marcu do kwietnia i od lipca do sierpnia, w górach tylko pierwsza rójka. Charakterystycznym podczas rójki jest latanie wgryzoni w górę i w dół przy opanowywanym drzewie.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu "wolnego", barwy kremowej; kolebka poczwarkowa w korze. Imago podobne do wgryzonia jodłowca. Przedplecze wypukłe, w przedniej części pokryte kolisto ułożonymi garbkami, pokryte woskami, drobno punktowane. Pokrywy z rzędami wąskimi, lecz wyraźnymi, w nasadowej części bardziej wklęsłymi. Międzyrzędy szerokie, gęsto pokryte łuseczkami oraz włoskami widocznymi tylko z profilu. W odróżnieniu od wgryzonia jodłowca w tylnej części pokryw brak jest długich szczecinek. Wielkość: 1,1-1,8 mm, krępy, owalny, walcowaty ciemnoszary do brunatnoczarnego, połyskujący.
Od Maroka przez południową i środkową Europę po Wielką Brytanię, Danię i południe Fennoskadii na północy oraz Syberię i Japonię na wschodzie. W Polsce pospolity w zasięgu występowania świerka.
Żeruje głównie w korze: świerków, jodeł, rzadko innych iglastych.
W zaniedbanych drzewostanach, zwłaszcza w młodszych klasach wieku może powodować silne obumieranie świerków. Często występuje w towarzystwie innych korników (w tym m.in. drukarza).

</doc>
<doc id="801712" url="https://pl.wikipedia.org/wiki?curid=801712" title="Aksjomatyka">
Aksjomatyka



</doc>
<doc id="801713" url="https://pl.wikipedia.org/wiki?curid=801713" title="Bolec">
Bolec

Bolec, właśc. Grzegorz Borek (ur. 20 lipca 1971 w Krakowie, zm. 27 lutego 2009 tamże) – polski raper i aktor. Jeden z pionierów polskiego hip-hopu.
Życiorys.
Grzegorz Borek ps. „Bolec” urodził się i wychował w Krakowie.
Kariera muzyczna.
Karierę muzyczną rozpoczął od grania na perkusji w zespole Homo Twist. Następnie jako wokalista wystąpił gościnnie na płytach zespołu Dynamind.
W marcu 1997 roku wydał, nakładem wytwórni Pomaton EMI, solową płytę "Żeby Było Miło", przy produkcji której pomagał mu Bogusław Pezda z grupy Agressiva 69 oraz Piotr „Blackie” Jakubowicz z Dynamind. Autorem skreczy był DJ Krime. Płyta po początkowo pozytywnych recenzjach, znalazła się w ogniu krytyki (m.in. DJ Volta), Bolcowi zarzucono plagiat składanki LA Riots.
W 1997 roku wystąpił również gościnnie na płycie zespołu Bandog.
W 2002 roku wystąpił gościnnie na płycie Skankan, a potem dwukrotnie, w 2004 oraz w 2008 roku, na albumach grupy hip-hopowej Tewu. W 2009 roku można go było usłyszeć na płycie rapowej grupy Sponta – „Przekrój” w gościnnym udziale w utworze „Nie ma rymu bez ognia”. Jest to ostatni nagrany przez niego utwór. Po śmierci muzyka jego najbardziej znany utwór „Żeby było miło” został wykorzystany w filmie U Pana Boga za miedzą (2009).
Parę dni po śmierci w sieci pojawił się bootleg stworzony przez fanów pod tytułem "Archiwum Regenerata (R.I.P.)". Na składance umieszczono utwory, które pojawiły się na ścieżkach dźwiękowych do filmów, utwory niepublikowane, oraz te w których raper udzielił się gościnnie. Bootleg krążył po serwisach również pod innymi nazwami. W 2013 roku w limitowanym nakładzie ukazał się nowy album rapera pod tytułem "Regenerat". Album promowały utwory udostępnione w internecie "Za Przyjaciół", "Mistrzowie Ulicy", "Byłaś Dla Mnie Dobra Też", "Moja Kochana" oraz "Nocna Nieświadomka".
Kariera filmowa.
Zadebiutował w filmie "Poniedziałek" Witolda Adamka z 1998, gdzie wcielił się w rolę Mańka, blokersa ściągającego nieudolnie długi wraz ze swoim kompanem Dawidem (Paweł Kukiz). Film zyskał popularność, a Bolec otrzymał nagrodę Jantar '99 za najlepszą rolę męską podczas KSF Młodzi i Film w Koszalinie. Ponownie w rolę Mańka wcielił się w 2001 roku w kontynuacji "Poniedziałku" – filmie "Wtorek", w którym znów zagrał u boku Pawła Kukiza, jak też Jerzego Pilcha. Utwory Bolca znalazły się na ścieżkach dźwiękowych do obu tych filmów. Zagrał też w filmie Chaos, z którego pochodzi piosenka "Czerwone firanki". Wystąpił również w "Sezon na leszcza" czy "U Pana Boga za miedzą."
Kilkakrotnie był gościem różnych programów telewizyjnych, między innymi w 2005 roku talk-show "Kuba Wojewódzki".
Śmierć.
27 lutego 2009 prawdopodobnie popełnił samobójstwo. Grzegorz Borek został pochowany na Cmentarzu parafialnym Borek Fałęcki w Krakowie przy ul. Zawiłej.

</doc>
<doc id="801715" url="https://pl.wikipedia.org/wiki?curid=801715" title="Caernarfon (zatoka)">
Caernarfon (zatoka)

Caernarfon (, dawn. , ) – zatoka na Morzu Irlandzkim u północno-zachodnich wybrzeży Walii, położona pomiędzy półwyspem Llŷn (Lleyn) a wyspą Anglesey.

</doc>
<doc id="801725" url="https://pl.wikipedia.org/wiki?curid=801725" title="Hnoss">
Hnoss

Hnoss – bogini z mitologii nordyckiej, córka Frei i Oda, siostra Gersimi. Jej imię oznaczało "skarb". 

</doc>
<doc id="801731" url="https://pl.wikipedia.org/wiki?curid=801731" title="Łuk zwykły krzywej">
Łuk zwykły krzywej



</doc>
<doc id="801732" url="https://pl.wikipedia.org/wiki?curid=801732" title="Łuk krzywej">
Łuk krzywej

Łuk krzywej – podzbiór krzywej homeomorficzny z odcinkiem.
Wyróżnia się w szczególności:

</doc>
<doc id="801733" url="https://pl.wikipedia.org/wiki?curid=801733" title="Łuk prosty">
Łuk prosty

Łuk prosty – podzbiór przestrzeni Hausdorffa "X" postaci "f([a,b])", gdzie "f: [a,b] → X" jest różnowartościową funkcją ciągłą oraz "a &lt; b" są liczbami rzeczywistymi.

</doc>
<doc id="801734" url="https://pl.wikipedia.org/wiki?curid=801734" title="Too Fast for Love">
Too Fast for Love

Too Fast for love – pierwszy album studyjny grupy heavymetalowej Mötley Crüe wydany 15 grudnia 1981 przez Leathür Records.
Lista utworów.
Album został ponownie wydany 10 sierpnia 1982 przez Elektra Records bez utworu 10. i 11.

</doc>
<doc id="801738" url="https://pl.wikipedia.org/wiki?curid=801738" title="Parabola Neile'a">
Parabola Neile'a



</doc>
<doc id="801751" url="https://pl.wikipedia.org/wiki?curid=801751" title="Trzy Kawki">
Trzy Kawki

Trzy Kawki ("Borch", "Trzy kruki") – polski herb szlachecki.
Opis herbu.
Opis zgodnie z klasycznymi regułami blazonowania: 
Występuje także w odmianie herbu hrabiowskiego Borch, na tarczy sercowej.
Postacie fikcyjne.
Rycerz Borch herbu Trzy Kawki z opowiadania "Granica możliwości" Andrzeja Sapkowskiego (cykl o Wiedźminie). Herb opisany w opowiadaniu różni się od historycznego herbu, przypominając raczej herb rodziny Borch opisany w herbarzu Johannesa Baptista Rietstapa "Armorial general".

</doc>
<doc id="801781" url="https://pl.wikipedia.org/wiki?curid=801781" title="Edward Cyfus">
Edward Cyfus

Edward Henryk Cyfus (ur. w 1949 w Dorotowie) – warmiński działacz regionalny, autor publikacji i pogadanek w gwarze warmińskiej. 
Życiorys.
Urodził się w rodzinie o pochodzeniu warmińsko-mazurskim. Dzieciństwo i lata młodzieńcze spędził w Barczewie, gdzie mieszkał do 1981. Na krótko przed stanem wojennym wyjechał do Niemiec, gdzie mieszkał w Gernsheim nad Renem niedaleko Darmstadt. Później przez jedenaście lat pracował w okolicach Frankfurtu nad Menem. Do Polski powrócił w 1992 i założył firmę fonograficzną. 
Od 1998 przez cztery lata wygłaszał co tydzień na antenie Radia Olsztyn swoje gawędy w gwarze warmińskiej. W formie opowiadań publikował je na łamach Gazety Olsztyńskiej od 2003. Teksty swoje tworzył w zapisie fonetycznym. W 2000 wydał własnym nakładem książkę "Po naszamu" – zbiór gawęd z kasetą oraz słownikiem zwrotów i wyrażeń gwarowych. W latach 2003 i 2006 ukazały się kolejne dwie książki, oparte na biografii jego matki. Przez mieszkańców regionu został uznany za piewcę gwary i zwyczajów Warmii.
Był pomysłodawcą ustawienia szlabanu na granicy Warmii i Mazur – "Granica jedności" w Łajsie na granicy katolickiej Warmii z protestanckimi Mazurami (obecnie granica gminy Purda z gminą Jedwabno). W tym miejscu w pierwszy majowy weekend odbywają się imprezy kulturalne promujące kulturę Warmii i Mazur. Z jego inicjatywy stworzono również w 2006 tzw. Aleję Biskupów w Bałdach. 
Do 2003 był kierownikiem Polsko-Niemieckiego Centrum Młodzieży w Olsztynie. Od tej pory pracuje jako inspektor ds promocji i kultury w Urzędzie Gminy Purda. Od marca 2010 pisze gawędy w gwarze drukowane w lokalnym dodatku do "Gazety Wyborczej" pod pseudonimem "Wosz Klyjmens". 
Jest jurorem licznych konkursów wiedzy o regionie. Zasiada w zarządzie Stowarzyszenia "Baby Pruskie Tradycja Jakości" jako jego wiceprezes. 
Na wniosek Wojewody Warmińsko-Mazurskiego został odznaczony w czerwcu 2015 Srebrnym Krzyżem Zasługi.

</doc>
<doc id="801784" url="https://pl.wikipedia.org/wiki?curid=801784" title="Park Oliwski">
Park Oliwski

Park Oliwski im. Adama Mickiewicza – zabytkowy park w gdańskiej dzielnicy Oliwa, nad Potokiem Oliwskim. Powierzchnia parku wynosi 11,3 ha.
Historia.
Początkiem dzisiejszego parku był przyklasztorny ogród założony przez cystersów. Prawdopodobnie był położony po wschodniej stronie starej siedziby opatów z XV wieku, dalej do Zatoki Gdańskiej rozciągał się nadmorski las, który rozcinał Potok Oliwski. Po wzniesieniu przez opata Franciszka Zaleskiego pod koniec pierwszej połowy XVII wieku nowej siedziby opatów, ogród został poszerzony w kierunku południowo-zachodnim, stykając się ze starszym ogrodem klasztornym.
Nowego kształtu nabrał ogród z inicjatywy opata oliwskiego - Jacka Józefa Rybińskiego; jego wykonawcą został Kazimierz Dębiński z Kocka. Projekt był dziełem ogrodnika Hentschla, czerpiącego inspiracje z założeń ogrodowych André Le Nôtre. Powstała wtedy barokowa część parku, dziś nazywana częścią francuską. Przed frontem rezydencji opackiej (obecnie Oddział Sztuki Współczesnej Muzeum Narodowego w Gdańsku) utworzono parter kwiatowo-trawnikowy otwierający się w stronę dużego prostokątnego stawu usytuowanego prostopadle, wzdłuż osi wschodnio-zachodniej. Wzdłuż tej samej osi powstała Aleja Lipowa. Jej przedłużeniem na wschodnim końcu jest ujęty szpalerem drzew staw, który przez długie lata tworzył iluzję zwaną "Książęcym Widokiem" (optycznie staw łączył się z wodami odległej o kilka kilometrów Zatoki Gdańskiej. Obecnie morze zasłonięte jest przez drzewa). Powstały cieniste aleje zwane bindażami. Założenie przetrwało do dziś prawie w niezmienionym stanie.
Równolegle do stawu i Alei Lipowej powstał kolejny parter ogrodowy - "Paradisium" z pomnikiem Mickiewicza. Przy jednej z alejek tej części parku znalazły się "Groty Szeptów". 
W 1782, po śmierci opata Rybińskiego, król pruski zamianował opatem Karola Hohenzollern-Hechingen, który sprowadził do Oliwy Jana Jerzego Saltzmanna, syna nadwornego ogrodnika, twórcy królewskich ogrodów w Poczdamie. Saltzmann zgodnie z ówczesną modą starał się imitować naturę w oparciu o popularne w tych czasach wyobrażenia o chińskich ogrodach. W północnej części parku, dziś zwanej chińsko-angielską (lub angielską), stworzone zostały kręte ścieżki i zbiorniki wodne naśladujące dziką przyrodę oraz urządzenia parkowe (altany, pawilony, "świątynie", znane z zachowanego planu parku z 1792). Z tym okresem funkcjonowania wiązany jest fragment muru ogrodzenia, odkryty w trakcie prowadzenia nadzoru archeologicznego w styczniu 2016. Zachowały się dwa sztuczne pagórki po północnej stronie parku i kaskada na Potoku Oliwskim (najprawdopodobniej powstała w miejscu, istniejącego tutaj do XVI wieku, dawnego młyna).
Pewien wpływ na kształt oliwskiego parku mógł mieć miłośnik ogrodów biskup Ignacy Krasicki, który był częstym gościem zarówno opata Rybińskiego jak i Karola Hohenzollerna.
Po sekularyzacji klasztoru (1831) i śmierci ostatniego opata oliwskiego Józefa Hohenzollern-Hechingen (1836) park przeszedł na własność państwa pruskiego, a inspektorem parku (do 1881) został Gustaw Schöndorf. Pod jego zarządem park nabrał charakteru otwartego dla publiczności ogrodu dendrologiczno-krajobrazowego.
Kolejne zmiany w parku to dzieło inspektora Ericha Wocke, zarządzającego ogrodem w latach 1899-1929. W pobliżu starej oranżerii, w miejscu dawnego labiryntu, utworzył on około 1910 alpinarium i sprowadził do Oliwy szereg alpejskich roślin. Sama oranżeria została przebudowana w tym czasie w cieplarnię i niedużą palmiarnię, rozbudowywaną kilkukrotnie po II wojnie światowej. 
Popularność oliwskiego parku wzrosła, gdy w 1925 Oliwa stała się siedzibą biskupa gdańskiego, a pocysterski kościół został podniesiony do rangi katedry oraz gdy w 1927 w Pałacu Opatów otworzono placówkę muzealną "Staatliche Landesmuseum für Danziger Geschichte". 
W 1945, pod koniec wojny park został w znacznym stopniu zdewastowany, ale został mu przywrócony niemal poprzedni stan. Został wpisany do rejestru ochrony zabytków przyrody województwa gdańskiego, a w 1971 do rejestru zabytków miasta Gdańska. 1 listopada 1946 powstała w parku Stacja Aklimatyzacji Roślin. W latach 1952-1956 założony został Ogród Botaniczny w Oliwie. Uchwałą Miejskiej Rady Narodowej z 16 listopada 1955 park w Oliwie otrzymał imię Adama Mickiewicza, a pomnik tego ostatniego miał w parku zostać ustawiony. Wiosną 1976 w parku znalazła swoje miejsce Galeria Współczesnej Rzeźby Gdańskiej. Ekspozycja powstała z inicjatywy gdańskich rzeźbiarzy i Muzeum Narodowego w Gdańsku.
Najmłodszymi częściami parku są: położony na południowo-zachodnim krańcu fragment pomiędzy ul. Opata Jacka Rybińskiego a budynkiem Gdańskiego Seminarium Duchownego - dawny ogród użytkowy cysterskiego konwentu; oraz 2-hektarowy obszar dawnego folwarku Saltzmanna z XVIII-XIX wieku wokół dworu, przejętego w 2001 na biura przez firmę Doraco, obsadzony m.in. grabami pospolitymi i kasztanowcami czerwonymi Briotti, bukszpanem, lawendą wąskolistną i tawulcem pogiętym. Obszar ten udostępniono 22 maja 2015. 
Na obszarze parku znajduje się również Spichlerz Opacki (Oddział Etnografii Muzeum Narodowego w Gdańsku).
W maju 2016 rozpoczęła się przebudowa trzech kładek dla pieszych, która zakończyła się w lipcu tego samego roku.
We wrześniu 2017 rozpoczęła się budowa nowej rotundy Palmiarni.
W październiku 2021 poinformowano, że w listopadzie tegoż roku Palma znajdująca się w nowej rotundzie Palmiarni w Parku Oliwskim zostanie wycięta i zastąpiona innymi okazami roślin. Również w październiku tegoż roku Zarząd Dzielnicy Oliwa złożył zawiadomienie do prokuratury w sprawie obumarcia 180–letniego daktylowca w Parku Oliwskim; w listopadzie tegoż roku zawiadomienie w tej sprawie złożył również Pomorski Wojewódzki Konserwator Zabytków Igor Strzok. W grudniu 2021 daktylowca wycięto.
Podczas wichury w styczniu 2022 powalonych zostało w Parku kilkanaście drzew.
19 marca 2022 odbyło się uroczyste otwarcie Palmiarni. W wydarzeniu wzięli udział Prezydent Gdańska Aleksandra Dulkiewicz wraz z zastępcami Alanem Aleksandrowiczem i Piotrem Grzelakiem.

</doc>
<doc id="801792" url="https://pl.wikipedia.org/wiki?curid=801792" title="Josef Polig">
Josef Polig

Josef Polig (ur. 9 listopada 1968 w Vipiteno) – włoski narciarz alpejski, złoty medalista olimpijski.
Kariera.
Największy sukces w karierze Josef Polig osiągnął w 1992 roku, kiedy zdobył złoty medal w kombinacji alpejskiej podczas igrzysk olimpijskich w Albertville. Po zjeździe do kombinacji zajmował szóste miejsce, tracąc do prowadzącego Jana Einara Thorsena z Norwegii 0,79 sekundy. W slalomie uzyskał piąty czas, co jednak dało mu najlepszy łączny wynik i złoty medal. Na podium wyprzedził swego rodaka, Gianfranco Martina oraz Steve'a Lochera ze Szwajcarii. Był to pierwszy w historii złoty medal olimpijski dla Włoch w tej konkurencji, a także jedyny wywalczony przez Poliga na międzynarodowej imprezie tej rangi. Na tych samych igrzyskach był też piąty w supergigancie oraz dziewiąty w slalomie gigancie.
Kilkukrotnie startował na mistrzostwach świata, najlepszy wynik osiągając podczas rozgrywanych w 1989 roku w mistrzostw świata w Vail, gdzie był dziewiąty w kombinacji. W zawodach Pucharu Świata zadebiutował 27 listopada 1988 roku w Schladming, zajmując czternaste miejsce w supergigancie. Tym samym już w swoim debiucie wywalczył pierwsze pucharowe punkty. Nigdy nie stanął na podium, najwyższą lokatę w zawodach tego cyklu wywalczył 19 stycznia 1992 roku w Kitzbühel i 20 marca 1993 roku w Kvitfjell, zajmując piąte miejsce, odpowiednio w kombinacji i biegu zjazdowym. Najlepsze wyniki osiągał w sezonie 1991/1992, kiedy zajął 23. miejsce w klasyfikacji generalnej, a w klasyfikacji kombinacji był czwarty. Kilkukrotnie zdobywał medale mistrzostw Włoch, w tym złote w kombinacji w latach 1988 i 1993.
Osiągnięcia.
Puchar Świata.
Miejsca na podium.
Polig nigdy nie stanął na podium zawodów PŚ.

</doc>
<doc id="801800" url="https://pl.wikipedia.org/wiki?curid=801800" title="Obserwacja nieuczestnicząca">
Obserwacja nieuczestnicząca



</doc>
<doc id="801801" url="https://pl.wikipedia.org/wiki?curid=801801" title="Guzianka">
Guzianka

Jeziora:
Śluzy:
Osiedla:

</doc>
<doc id="801803" url="https://pl.wikipedia.org/wiki?curid=801803" title="Matylda (królowa Belgów)">
Matylda (królowa Belgów)

Matylda, królowa Belgów z domu hrabianka d'Udekem d'Acoz urodzona jako Matylda Maria Krystyna Gislena d’Udekem d’Acoz ("Mathilde Marie Christine Ghislaine d'Udekem d'Acoz", ur. 20 stycznia 1973 w Uccle) - belgijska logopeda i psycholog polskiego pochodzenia, członkini belgijskiej rodziny królewskiej; od 21 lipca 2013 królowa Belgów jako żona króla Filipa I.
Matylda d'Udekem d'Acoz urodziła się w 1973 roku w Uccle jako pierwsze dziecko Patryka d'Udekem d'Acoz i jego żony, Anny Marii. W 2000 król Belgów przyznał jej rodzinie tytuł hrabiów, dziedziczony w linii męskiej.
W 1994 ukończyła studia w Institut libre Marie Haps w Brukseli na kierunku logopedia, w 2002 Université catholique de Louvain w Louvain-la-Neuve na kierunku psychologia.
W 1999 poślubiła Filipa, księcia Brabancji, z którym ma czworo dzieci: Elżbietę, księżną Brabancji (ur. 2001), księcia Gabriela (ur. 2003), księcia Emmanuela (ur. 2005) i księżniczkę Eleonorę (ur. 2008).
Po ślubie otrzymała tytuł Jej Królewskiej Wysokości Księżnej Brabancji. Po abdykacji teścia w 2013 i wstąpieniu na tron męża, została Jej Królewską Mością Królową Belgów. Jest pierwszą w historii królową tego kraju, pochodzącą z Belgii. Królowa uczestniczy w oficjalnych wizytach dyplomatycznych, wydarzeniach odbywających się w królestwie i poświęca się działalności charytatywnej.
Pochodzenie.
Matylda d’Udekem d’Acoz urodziła się 20 stycznia 1973 roku w Uccle na przedmieściach Brukseli. Jest najstarszym z pięciorga dzieci hrabiego Patricka d’Udekem d’Acoz (1936–2008) i hrabianki (obecnie hrabiny) Anny Komorowskiej (ur. 24 września 1946 w Białogardzie) Polki, wnuczki Adama Zygmunta Sapiehy. Jej rodzeństwo to:
Przyszła królowa dzieciństwo spędziła w pałacu Losange w Villers-la-Bonne-Eau.
Edukacja.
Matylda uczęszczała najpierw do szkoły podstawowej w Bastogne, a następnie do Institut de la Vierge Fidèle w Brukseli, gdzie zdała maturę. Następnie studiowała logopedię w Institut Libre Marie Haps w Brukseli, którą ukończyła z wyróżnieniem w 1994 roku. Przed ślubem prowadziła własną praktykę, pracowała również z autystycznymi dziećmi. Po ślubie studiowała natomiast psychologię na Katolickim Uniwersytecie w Lowanium, którą ukończyła z wyróżnieniem w 2002 roku.
Królowa Matylda mówi biegle po francusku, niderlandzku, angielsku i włosku. Porozumiewa się także w języku hiszpańskim (częściowo), natomiast po polsku potrafi powiedzieć kilka zdań.
Królowa ma szerokie zainteresowania. Uwielbia muzykę, sztukę, literaturę oraz sport (szczególnie tenis i pływanie).
Życie prywatne.
W 1996 roku Matylda poznała starszego od niej o trzynaście lat Filipa, księcia Brabancji, w czasie gry w tenisa. Filip był synem panującej belgijskiej pary królewskiej, króla Alberta II i królowej Paoli oraz następcą tronu. Zaręczyny ogłoszono 13 września 1999, co było wydarzeniem niespodziewanym, bowiem relacja księcia utrzymana była w tajemnicy przed mediami.
4 grudnia 1999 para zawarła cywilny związek małżeński w brukselskim ratuszu w czasie ceremonii, w której użyto języka francuskiego, flamandzkiego i niemieckiego. Następnie miał miejsce ślub religijny w katedrze Świętego Michała i Świętej Guduli. Panna młoda, będąca pochodzenia flamandzkiego przed ślubem mieszkała w Walonii, co miało duże znaczenie dla nadziei na złagodzenie waśni pomiędzy podzielonymi etnicznie Belgami. W uroczystości wzięli udział przedstawiciele wielu rodzin książęcych i królewskich, w tym przedstawiciele polskich rodów Komorowskich i Sapiehów, a także monarchowie Grecji, Danii, Liechtensteinu, Luksemburga, Niderlandów, Norwegii, Szwecji i Hiszpanii.
Po ślubie Matylda otrzymała tytuł Jej Królewskiej Wysokości Księżnej Brabancji. Małżonkowie pojawili się na balkonie Pałacu Królewskiego w towarzystwie swoich rodziców, a następnie udali się na przyjęcie weselne w pałacu w Laeken. Para spędziła miesiąc miodowy w miejscu zatajonym przed mediami.
W maju 2001 rodzina królewska ogłosiła pierwszą ciążę księżnej Brabancji. 25 października 2001 w Erasmus Hospital w Brukseli urodziła się córka pary, księżniczka Elżbieta Teresa Maria Helena. Dziewczynka, zgodnie z belgijskim prawem, zajęła drugie miejsce w linii sukcesji tronu i została pierwszą w 171-letniej historii kraju kobietą, która urodziła się jako przyszła dziedziczka tronu i nie mogła zostać wyprzedzona przez narodziny młodszego brata. W 2013, po abdykacji króla Alberta II, Elżbieta została następczynią tronu i księżną Brabancji.
20 sierpnia 2003 w Erasmus Hospital w Brukseli księżna Matylda urodziła drugie dziecko, syna, księcia Gabriela Baudouina Karola Marię, który zajął trzecie miejsce w linii sukcesji belgijskiego tronu.
14 kwietnia 2005 poinformowano, że para książęca spodziewa się narodzin trzeciego dziecka. Ich syn, książę Emmanuel Leopold Wilhelm Franciszek Maria, przyszedł na świat 4 października 2005 w Erasmus Hospital w Brukseli.
Czwarta ciąża księżnej została ogłoszona 4 października 2007. Druga córka pary urodziła się 16 kwietnia 2008 w Erasmus Hospital w Brukseli i otrzymała imiona Eleonora Fabiola Wiktoria Anna Maria. Wpisana została na piąte miejsce w linii sukcesji belgijskiego tronu.
Królowa Belgów.
Gdy 21 lipca 2013 r. Filip został królem po abdykacji swojego ojca, króla Alberta II, Matylda stała się pierwszą królową urodzoną w Belgii. Poprzednie królowe pochodziły z:
Od wstąpienia męża na tron może korzystać z prawa występowania w białym stroju podczas audiencji u papieża, tzw. przywilej bieli.
Genealogia.
Matka królowej Matyldy, Anna Maria, pochodziła z polskiego rodu Komorowskich. Urodziła się w Białymstoku, ale większość swojego życia spędziła poza granicami Polski. Matylda spokrewniona jest z byłym prezydentem Polski, Bronisławem Komorowskich. Poprzez rodzinę Komorowskich królowa jest daleką potomkinią Giedymina, wielkiego księcia litewskiego.
Babcią królowej była Zofia, księżniczka z rodu Sapiehów. Poprzez tą linię królowa jest potomkinią Szymona, wielkiego księcia Litwy, panującego w XV wieku, poprzez dwóch jego synów.

</doc>
<doc id="801805" url="https://pl.wikipedia.org/wiki?curid=801805" title="Tablica Romberga">
Tablica Romberga



</doc>
<doc id="801807" url="https://pl.wikipedia.org/wiki?curid=801807" title="Hubert Strolz">
Hubert Strolz

Hubert Strolz (ur. 26 czerwca 1962 w Warth) – austriacki narciarz alpejski, dwukrotny medalista olimpijski oraz zdobywca Małej Kryształowej Kuli w klasyfikacji kombinacji Pucharu Świata. Ojciec Johannesa, również narciarza alpejskiego.
Kariera.
W zawodach Pucharu Świata zadebiutował w sezonie 1980/1981. Pierwsze pucharowe punkty zdobył 28 marca 1981 roku w Laax, zajmując siódme miejsce w gigancie. Były to jego jedyne punkty w tym sezonie i ostatecznie zajął 73. miejsce w klasyfikacji generalnej. Rok później wystąpił na mistrzostwach świata w Schladming, gdzie w tej samej konkurencji zajął dziesiąte miejsce.
Pierwszy raz na podium zawodów pucharowych stanął 10 stycznia 1984 roku w Adelboden, zajmując drugie miejsce w slalomie gigancie. W zawodach tych rozdzielił na podium Ingemara Stenmarka ze Szwecji oraz Szwajcara Pirmina Zurbriggena. W sezonie 1983/1984 w pierwszej trójce uplasował się jeszcze jeden raz: 17 marca 1984 roku w Åre ponownie był drugi w gigancie. Ostatecznie sezon zakończył na 22. pozycji w klasyfikacji generalnej i szóstej w klasyfikacji giganta. W lutym 1984 roku wystąpił na igrzyskach olimpijskich w Sarajewie, gdzie był szósty w gigancie, a rywalizacji w slalomie nie ukończył. Rok później wywalczył tylko jedno pucharowe podium, zajmując drugie miejsce w gigancie 15 stycznia 1985 roku w Adelboden. W klasyfikacji giganta był dziesiąty, a w klasyfikacji generalnej zajął dopiero 36. miejsce. Wystartował także na mistrzostwach świata w Bormio w 1985 roku, lecz w swoim jedynym starcie, slalomie gigancie, nie ukończył rywalizacji.
Sezon 1985/1986 zaczął od zajęcia drugiego miejsca w gigancie 15 grudnia 1985 roku w Alta Badia. W kolejnych startach jeszcze siedmiokrotnie stawał na podium, sześć razy w gigancie i raz w supergigancie, jednak nie odniósł zwycięstwa. Po raz pierwszy w karierze stanął na podium klasyfikacji końcowej, zajmując trzecie miejsce wśród gigancistów. Wyprzedzili go jedynie Szwajcar Joël Gaspoz oraz Ingemar Stenmark. Ponadto po raz pierwszy w karierze znalazł się w najlepszej dziesiątce klasyfikacji generalnej, kończąc sezon na dziewiątej pozycji. W kolejnym sezonie osiągał słabsze wyniki, tylko dwukrotnie stając na podium. W efekcie był czwarty w klasyfikacji giganta oraz czternasty w klasyfikacji generalnej. Na przełomie stycznia i lutego 1987 roku brał udział w mistrzostwach świata w Crans-Montana. Najpierw wystartował w supergigancie, kończąc rywalizację na piątej pozycji. Dwa dni później był czwarty w gigancie, przegrywając walkę o podium z Włochem Alberto Tombą o 0,08 sekundy.
Największe sukcesy osiągnął w sezonie 1987/1988, który ukończył na trzeciej pozycji w klasyfikacji generalnej. Uplasował się wtedy za Zurbriggenem i Tombą, czwartego w klasyfikacji Günthera Madera wyprzedzając o zaledwie jeden punkt. Był ponadto drugi w klasyfikacji giganta, a w klasyfikacji kombinacji wywalczył Małą Kryształową Kulę. Na podium stawał sześciokrotnie, odnosząc przy tym swoje jedyne pucharowe zwycięstwo: 17 stycznia 1988 roku w Bad Kleinkirchheim był najlepszy w kombinacji. Wystąpił wtedy także na igrzyskach olimpijskich w Calgary, skąd wrócił z dwoma medalami. W zjeździe do kombinacji uzyskał piąty wynik, natomiast w slalomie był siódmy. Dało mu to jednak najlepszy łączny wynik i zwycięstwo z przewagą niecałych 7 punktów nad swym rodakiem, Bernhardem Gstreinem i nieco ponad 11 punktów nad Paulem Accolą ze Szwajcarii. Był to pierwszy w historii złoty medal olimpijski w tej konkurencji wywalczony przez austriackiego alpejczyka. Następnie Strolz wystąpił w supergigancie, który ukończył na czwartej pozycji. W walce o medal o 0,03 sekundy wyprzedził go Szwed Lars-Börje Eriksson. Cztery dni później wystartował w gigancie, zajmując drugie miejsce po pierwszym przejeździe, ze startą 1,14 sekundy do prowadzącego Tomby. W drugim przejeździe Austriak uzyskał najlepszy czas, nie wystarczyło to jednak do zwycięstwa. Ostatecznie zajął drugie miejsce ze stratą ponad sekundy to Tomby i z przewagą 0,98 sekundy nad Pirminem Zurbriggenem.
Podczas rozgrywanych rok później mistrzostw świata w Vail nie zdobył medalu. Najlepszy wynik uzyskał w supergigancie, który ponownie ukończył na czwartej pozycji. Tym razem w walce o podium lepszy o 0,31 sekundy okazał się Tomaž Čižman z Jugosławii. W zawodach pucharowych trzykrotnie stawał na podium, za każdym razem w innej konkurencji: 22 grudnia 1988 roku w Sankt Anton był trzeci w kombinacji, 22 stycznia 1989 roku w Wengen był trzeci w slalomie, a 9 marca 1989 roku w Shiga Kōgen zajął drugie miejsce w gigancie. Sezon 1988/1989 zakończył na dziesiątej pozycji, w klasyfikacji giganta był szósty, a w klasyfikacji zajął ósme miejsce. Nieco lepiej prezentował się w sezonie 1989/1990, w którym pięciokrotnie plasował się w najlepszej trójce. Wysokie pozycje zajmowane w gigantach, w tym trzy miejsca na podium dały mu trzecie miejsce w klasyfikacji końcowej tej konkurencji, w której wyprzedzili go jedynie Norweg Ole Kristian Furuseth oraz Günther Mader. W klasyfikacji generalnej Strolz zajął tym razem siódme miejsce.
Bez medalu wrócił również z mistrzostw świata w Saalbach-Hinterglemm w 1991 roku. Zajął tam 22. miejsce w supergigancie, a rywalizacji w gigancie i kombinacji nie ukończył. Sezon 1990/1991 był pierwszym od siedmiu lat, w którym Strolz ani razu nie stanął na podium. Jego najlepszym wynikiem w PŚ było wtedy ósme miejsce w gigancie w Kranjskiej Gorze. W klasyfikacji generalnej zajął ostatecznie 45. pozycję, co było jego najgorszym wynikiem od czasu debiutu. Do najlepszej dziesiątki powrócił w sezonie 1991/1992, który ukończył na dziewiątym miejscu. Na podium stawał cztery razy, po dwa w slalomie i kombinacji. Dało mu to dziewiąte miejsce w klasyfikacji slalomu oraz drugie w klasyfikacji kombinacji, w której zwyciężył reprezentujący Luksemburg Marc Girardelli.
Austriak startował jeszcze przez dwa kolejne sezony, uzyskując jednak słabsze rezultaty. Ostatnie pucharowe podium wywalczył 6 grudnia 1992 roku w Val d’Isère, zajmując trzecie miejsce w slalomie. Wystartował jeszcze na mistrzostwach świata w Morioce w 1993 roku, jednak ponownie nie wywalczył medalu. W gigancie był tam szósty, a w slalomie zajął czwarte miejsce, przegrywając walkę o podium ze swym rodakiem, Thomasem Stangassingerem. Wystartował także w kombinacji, jednak nie ukończył zawodów. Ostatni oficjalny występ zanotował 6 marca 1994 roku w Aspen, gdzie zajął 24. miejsce w gigancie. W 1994 roku zakończył karierę.
Łącznie 34 razy zajmował miejsca na podium w zawodach Pucharu Świata, odnosząc jednak tylko jedno zwycięstwo. Sześciokrotnie zdobywał medale mistrzostw Austrii, jednak nigdy nie zwyciężył. Był wicemistrzem w slalomie w latach 1981, 1982 i 1994, gigancie w 1985 roku, supergigancie w 1989 roku oraz kombinacji dwa lata później. Ponadto w 1996 roku otrzymał Odznakę Honorową za Zasługi dla Republiki Austrii.
Po zakończeniu kariery został dyrektorem szkoły narciarskiej w rodzinnym Warth am Arlberg.

</doc>
<doc id="801809" url="https://pl.wikipedia.org/wiki?curid=801809" title="Chow Yun-fat">
Chow Yun-fat

Chow Yun-fat (), wcześniej znany jako Donald Chow (ur. 18 maja 1955 na wyspie Lamma Island (Nányā Dǎo)) – hongkoński aktor i scenarzysta. Stał się znany ze współpracy z filmowcem Johnem Woo w filmach akcji "Byle do jutra" (1986), "Płatny morderca" (1989) i "Dzieci triady" (1992). Wystąpił w roli Li Mu-bai w sensacyjnym dramacie kostiumowym "Przyczajony tygrys, ukryty smok" (2000) i jako Sao Feng w komedii przygodowej fantasy "" (2007).
Życiorys.
Wczesne lata.
Urodził się na wyspie Lamma Island (Nányā Dǎo) w Hongkongu, jako syn Chan Lai-fong (陳麗芳) i Chow Yung-Wan (周 容 允). Jego matka pracowała jako sprzątaczka i hodowała warzywa, ojciec pracował na tankowcu Shell Oil Company. Dorastał w społeczności rolniczej na wyspie Lamma, w domu bez prądu. Budził się o świcie każdego ranka, aby pomóc swojej matce sprzedawać na ulicach galaretkę ziołową i budyń herbaciany Hakka (客家 茶 粿); popołudniami chodził do pracy w polu. Kiedy miał dziesięć lat, wraz z rodziną przeniósł się do dzielnicy Kowloon w Hongkongu. W wieku 17 lat opuścił szkołę, aby wspierać rodzinę, wykonując dorywcze prace, w tym boya hotelowego, listonosza, sprzedawcy kamer i taksówkarza. Jego życie zaczęło się zmieniać po ukończeniu studiów, kiedy odpowiedział na ogłoszenie w gazecie, a jego podanie o staż aktorski został zaakceptowany przez TVB, lokalną stację telewizyjną. Podpisał trzyletni kontrakt ze studiem i zadebiutował jako aktor.
Kariera.
Zadebiutował na małym ekranie jako Tsui Fong w operze mydlanej TVB "Chinese Folklore: God of River Lok" (1974). Gdy ukończył studia przez 14 lat był kontraktowym aktorem telewizyjnym. Rozgłos w Chinach przyniósł mu udział w 128 odcinkach serialu "Hotel" (1976) i rola Hui Man-keung w "The Bund" (1980). Po raz pierwszy na dużym ekranie w filmie romantycznym "Chi nu" (1976). Jego pierwszym sukcesem kinowym była rola Wu Yueta w dramacie politycznym Ann Hui "Historia Woo Viet" ("Woo yuet dik goo si", 1981).
Przełom w jego karierze nastąpił w połowie lat 80. Za kreację jako Yip Kim-fei w dramacie wojennym "Dang doi lai ming" ("Hongkong 1941", 1984) otrzymał nagrodę dla najlepszego aktora na Asian Pacific Film Festival i nominację do Hong Kong Film Award, przyznawanych w Hongkongu tamtejszych Oscarów. Rola niewiernego męża Dereka w dramacie "Kobieta" ("Nu ren xin", 1985) przyniosła mu drugą nominację do Hong Kong Film Award dla najlepszego aktora. Za rolę detektywa Lana w dramacie "Dei ha ching" (1986) był nominowany do Hong Kong Film Award dla najlepszego aktora drugoplanowego. Po raz pierwszy został uhonorowany Hong Kong Film Award za rolę Marka Gora w gangsterskim filmie "Byle do jutra" (1986) wyreżyserowanym przez Johna Woo. Współpraca Chow Yun-fata z Johnem Woo była dość długa i owocna, a na szczególną uwagę zasługują takie filmy jak "Płatny morderca" (1989), "Był sobie złodziej" (1991) i "Dzieci triady" (1992).
Jako Ko Chow w dreszczowcu sensacyjnym "Płonące miasto" (1987) otrzymał po raz drugi Hong Kong Film Award. Pierwszym amerykańskim filmem był sensacyjny dreszczowiec sensacyjny Antoine’a Fuqua "Zabójczy układ" ("The Replacement Killers", 1998), gdzie wystąpił jako John Lee u boku Miry Sorvino i Michaela Rookera. W melodramacie historycznym "Anna i król" (1999) z Jodie Foster zagrał postać króla Mongkuta. Za rolę Li Mu-bai w sensacyjnym dramacie kostiumowym Ang Lee "Przyczajony tygrys, ukryty smok" (2000) zdobył nominację do Nagrody Saturna w kategorii najlepszy aktor. Kasowym sukcesem okazała się komedia sensacyjna "Kuloodporny" (2003), gdzie wystąpił w roli bezimiennego mnicha.

</doc>
<doc id="801810" url="https://pl.wikipedia.org/wiki?curid=801810" title="Piłka nożna kobiet w Anglii">
Piłka nożna kobiet w Anglii

Piłka nożna kobiet w Anglii pojawiła się około 1900 roku.
System ligowy.
W angielskiej piłce nożnej kobiet obowiązuje system FA Women’s Premier League. Najwyższą klasą rozgrywkową jest FA Women’s Premier League National Division, a drugimi - FA Women’s Premier League Northern Division i FA Women’s Premier League Southern Division. Drużyny z tych trzech lig biorą udział w Premier League Cup.

</doc>
<doc id="801814" url="https://pl.wikipedia.org/wiki?curid=801814" title="Piotr Świst">
Piotr Świst

Piotr Świst (ur. 20 czerwca 1968 w Gorzowie Wielkopolskim) – polski żużlowiec. Wychowanek Stali Gorzów Wielkopolski. W trakcie kariery zawodnik często był określany pseudonimem "Twisty".
Licencję żużlową uzyskał w 1984 roku. W swoim dorobku posiada wiele medali zdobytych w zawodach o mistrzostwo kraju. Jest również srebrnym medalistą finału Indywidualnych Mistrzostw Świata Juniorów z 1987 w Zielonej Górze. W 1994 jedyny raz wystąpił w finale Indywidualnych Mistrzostw Świata, zajmując w Vojens 15. miejsce. Wielokrotnie reprezentował Polskę w Drużynowych Mistrzostwach Świata oraz Mistrzostwach Świata Par.
W sezonie 2011 objął funkcję trenera II ligowego Kaskadu Równe.
Osiągnięcia.
W swoim dorobku posiada również sukcesy odniesione w turniejach indywidualnych, m.in.:
Startował w lidze brytyjskiej, w barwach klubów z Arena Essex (2005) i Poole (2007).

</doc>
<doc id="801815" url="https://pl.wikipedia.org/wiki?curid=801815" title="Csenger">
Csenger

Csenger – miasto powiatowe w komitacie Szabolcs-Szatmár-Bereg w północno-wschodnich Węgrzech. 
Położenie.
Csenger leży na lewym (południowym) brzegu Samoszu, w południowej części Równiny Satmarsko-Berehowskiej, tuż nad granicą z Rumunią. Przez miasto przebiega droga krajowa nr 49 z Mátészalka do przejścia granicznego Csengersima – Petea na granicy z Rumunią. Kończy się tu lokalna linia kolejowa z Mátészalka. 
Historia.
Pierwsza pisemna wzmianka o Csenger pochodzi z roku 1388. W roku 1429 wieś została podniesiona do rangi osady targowej. Od XVI wieku Csenger stanowiło ważny ośrodek węgierskiej reformacji. Prawa miejskie nadano osadzie w roku 1989.

</doc>
<doc id="801821" url="https://pl.wikipedia.org/wiki?curid=801821" title="Adolf Albin">
Adolf Albin

Adolf Albin (ur. 14 września 1848 w Bukareszcie, zm. 1 lutego 1920 w Wiedniu) – rumuński szachista i dziennikarz.
Kariera szachowa.
W czasie swojej kariery startował w wielu międzynarodowych turniejach, największe sukcesy odnosząc w Nowym Jorku w latach 1893 (II m. za Emanuelem Laskerem) i 1894 (II m. za Wilhelmem Steinitzem). Rozegrał również kilka szachowych meczów, m.in. w 1900 r. w Wiedniu remisując 3 - 3 z Siemionem Ałapinem.
Był autorem kilku książek o tematyce szachowej, m.in. wydanej w 1899 r. w Hanowerze "Schach-Aphoris-men und Reminiscenzen", jak również jednoaktowej komedii (również o tematyce szachowej), która została wystawiona w 1892 r. w Norymberdze.
Według retrospektywnego systemu Chessmetrics, najwyżej sklasyfikowany był w lipcu 1895 r., zajmował wówczas 15. miejsce na świecie.
Do historii szachów przeszedł jako twórca kontrgambitu Albina w gambicie hetmańskim, powstającego po posunięciach 1.d4 d5 2.c4 e5. Otwarcie to w szachowej encyklopedii debiutów oznaczone jest symbolami D08 i D09.

</doc>
<doc id="801823" url="https://pl.wikipedia.org/wiki?curid=801823" title="Spółgłoska szczelinowa gardłowa bezdźwięczna">
Spółgłoska szczelinowa gardłowa bezdźwięczna

Spółgłoska szczelinowa gardłowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: []
Artykulacja.
W czasie artykulacji podstawowego wariantu [ħ]:
Artykulacji tej głoski można nauczyć się przesuwając nasadę języka do tyłu aż do momentu, gdy poczujemy napięcie mięśni, i – nie rozluźniając ich – starając się wypowiedzieć [h]
Przykłady.
Występuje w:

</doc>
<doc id="801826" url="https://pl.wikipedia.org/wiki?curid=801826" title="Henri Oreiller">
Henri Oreiller

Henri Oreiller (ur. 5 grudnia 1925 w Paryżu, zm. 7 października 1962 tamże) – francuski narciarz alpejski oraz kierowca rajdowy, trzykrotny medalista olimpijski i trzykrotny medalista mistrzostw świata.
Kariera.
Pierwszy sukces w karierze Henri Oreiller osiągnął w 1947 roku, kiedy został mistrzem Francji w slalomie. Rok później wystąpił na igrzyskach olimpijskich w Sankt Moritz, gdzie już w swoim pierwszym starcie, biegu zjazdowym, zdobył złoty medal. Zjazd rozgrywano na igrzyskach po raz pierwszy w historii, Oreiller został tym samym pierwszym mistrzem olimpijskim w tej konkurencji. W zawodach tych wyprzedził bezpośrednio Austriaka Franza Gabla oraz Szwajcarów: Karla Molitora i Rolfa Olingera, którzy ex aequo zajęli trzecie miejsce. Dwa dni później zwyciężył także w kombinacji, wyprzedzając Molitora oraz swego rodaka, Jamesa Coutteta. Na tych samych igrzyskach wywalczył również brązowy medal w slalomie, w którym lepsi byli jedynie Edy Reinalter ze Szwajcarii i James Couttet. Na rozgrywanych dwa lata później mistrzostwach świata w Aspen był czwarty w gigancie, przegrywając walkę o medal ze swym rodakiem, Jamesem Couttetem o 0,5 sekundy. Brał również udział w igrzyskach olimpijskich w Oslo w 1952 roku, jednak ani razu nie znalazł się w czołowej dziesiątce. W zjeździe był czternasty, a rywalizację w gigancie zakończył na szesnastej pozycji. Po tym zakończył karierę narciarską.
Od drugiej połowy lat 50 skupił się na rajdach samochodowych. Wygrał między innymi mistrzostwa Francji samochodów sportowych Tour de France automobile w 1959 roku, rajd Lyon-Charbonnières w 1961 roku (oba za kierownicą Alfa Romeo Giulietta), a także rajd Lyon-Charbonnières, Ralley du Limousin i Ralley de Lorraine w 1962 roku (za kierownicą Ferrari 250 GTO). W październiku 1962 roku brał udział w zawodach na torze Autodrome de Linas-Montlhéry, jednak eksplozja tylnej opony w jego Ferrari 250 GTO spowodowała, że wypadł z toru przy prędkości ok. 160 km/h, dwukrotnie koziołkując. Zmarł w wyniku obrażeń w paryskim szpitalu Cochin.
W czasie II wojny światowej Oreillier był członkiem francuskiego ruchu oporu, a po wyzwoleniu Paryża w sierpniu 1944 roku wstąpił do armii francuskiej i walczył aż do zakończenia wojny.

</doc>
<doc id="801827" url="https://pl.wikipedia.org/wiki?curid=801827" title="FA Women’s Premier League National Division">
FA Women’s Premier League National Division

FA Women’s Premier League National Division – jest najwyższą klasą ligową w angielskiej piłce nożnej. Zapleczem tej ekstraklasy są FA Women’s Premier League Northern Division i FA Women’s Premier League Southern Division. Mecze rozgrywane są u siebie i na wyjeździe, grając z każdym zespołem dwukrotnie. W rozgrywkach rywalizuje 12 klubów.

</doc>
<doc id="801830" url="https://pl.wikipedia.org/wiki?curid=801830" title="Spółgłoska szczelinowa gardłowa dźwięczna">
Spółgłoska szczelinowa gardłowa dźwięczna

Spółgłoska szczelinowa gardłowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: ʕ.
Artykulacja.
W czasie artykulacji podstawowego wariantu []:
Artykulacji tej głoski można nauczyć się przesuwając nasadę języka do tyłu aż do momentu, gdy poczujemy napięcie mięśni, i nie rozluźniając ich starając się wypowiedzieć []. Arabscy językoznawcy często porównują brzmienie tej głoski do dźwięku wydawanego przez wielbłąda .
Przykłady.
Głoska ta jest obca językom indoeuropejskim. Występuje w:

</doc>
<doc id="801831" url="https://pl.wikipedia.org/wiki?curid=801831" title="Żydzi aszkenazyjscy">
Żydzi aszkenazyjscy

Żydzi aszkenazyjscy, również aszkenazyjczycy lub aszkenazim ( (l.mn.) oraz "jehudej aszkenaz", „Żydzi z Aszkenazu”) – Żydzi zamieszkujący Europę Środkową, Wschodnią i częściowo Zachodnią, a od XVII wieku również Amerykę.
Nazwa „aszkenazi” wywodzi się od Aszkanaza, postaci biblijnej i pierworodnego syna Gomera (). W literaturze rabinicznej królestwo Aszkanaza pierwotnie związane było z ziemiami zamieszkałymi przez Scytów, następnie Słowian, zaś od XI wieku z Europą Północną i Niemcami. Gdy w czasach późniejszych główne ośrodki żydowskiego nauczania skupiły się w Niemczech, Żydów zamieszkujących Europę Zachodnią i Środkową, zaczęto nazywać "aszkenazim" ("aszkenazyjczykami").
Pomiędzy XI a XIX wiekiem wielu Żydów aszkenazyjskich emigrowało na wschód, m.in. do Czech, Węgier, Rzeczypospolitej i do Rosji, czyli na tereny zamieszkałe przez ludność nieposługującą się językami germańskimi. Przenieśli ze sobą jidysz, język wywodzący się z dialektu wysokoniemieckiego i zapisywany alfabetem hebrajskim. Jidysz stopniowo ewoluował i stał się lingua franca aszkenazyjskich Żydów. Wspólnoty żydowskie trzech miast wzdłuż Renu: Spiry, Wormacji i Moguncji, utworzyły ligę zwaną miastami SzUM. Miasta te były kolebką kultury i liturgii aszkenazyjskiej.
Mimo że w XI wieku Żydzi aszkenazyjscy stanowili jedynie 3% ludności żydowskiej na świecie, w 1931 roku stanowili ok. 92%. Dziś liczbę tę można szacować na 80%. Większość wspólnot żydowskich wywodzących się z Europy, z wyjątkiem regionu Morza Śródziemnego, to wspólnoty aszkenazyjskie.
Definicja.
Nie istnieje dzisiaj jedna definicja bycia Żydem, zarówno z punktu widzenia rozbieżności stanowisk współczesnych denominacji judaizmu, żydowskiej opinii publicznej, jak i w sensie potocznym, gdy "żydowskość" może być pojmowana albo jako obejmująca zarówno religijnych i świeckich Żydów, albo wyłącznie religijnych. Utrudnia to w zdefiniowaniu, kto jest aszkenazyjskim Żydem.
Większość Żydów aszekanazyjskich nie mieszka dziś w Europie Środkowo-Wschodniej, co powoduje, że dawna izolacja, która warunkowała powstanie odrębnej tradycji religijnej i kultury, zanikła. Ponadto pojęcie "aszkenazi" używane bywa w nietradycyjnym kontekście, zwłaszcza w Izraelu. Zgodnie z wykładnią judaizmu ortodoksyjnego i konserwatywnego, Żydem jest albo ten, którego matka jest Żydówką, albo osoba wyznająca judaizm. Skutkiem tego, osoba może być określana jako "aszkenazi", jednak nie być uznawana w ramach tych denominacji za Żyda.
Aspekt religijny.
Oprócz halachy, tj. prawa religijnego oraz różnic w jego interpretacjach, wśród religijnych Żydów zamieszkujących różne regiony geograficzne rozwinęły się z czasem różne zwyczaje, zwane Minhagim. Wśród Żydów ortodoksyjnych, niektóre szczegóły dotyczące ślubu dwojga osób o odmiennym kulturowo pochodzeniu, konwersji osoby nieżydowskiej na judaizm oraz powrotu osoby niepraktykującej do tradycyjnego judaizmu wymagają ustalenia pochodzenia kulturowego, aby określić właściwy dla niej zwyczaj (minhag). W tym kontekście „aszkenazyjski” odnosi się zarówno do samego rodowodu rodziny, jak i zbioru zwyczajów. Innymi grupami zwyczajów są np. minhag sefardyjski lub mizrachijski. Zgodnie z tradycją, gdy panna pochodzenia sefardyjskiego lub mizrachijskiego, biorąc ślub, wchodzi do domu o aszkenazyjskiej tradycji ortodoksyjnej lub haredi, wychowuje dzieci w minhagu aszkenazyjskim. Z kolei oczekuje się, że aszkenazyjka wychodząca za sefardyjczyka lub mizrachijczyka powinna wychować dzieci w praktyce sefardyjskiej. W praktyce jednak wiele rodzin idzie na kompromisy. Minhag, który powinien praktykować konwertyta zależy od sądu religijnego, w którym odbyła się konwersja.
Wraz z integracją Żydów ze świata w Izraelu, Ameryce Północnej i innych miejscach świata, definicja religijna żydowskości aszkenazyjskiej rozmywa się, zwłaszcza poza judaizmem ortodoksyjnym. Wielu sefardyjczyków i mizrachijczyków włączyło się w ruchy liberalne, powstałe w łonie judaizmu aszkenazyjskiego. W ostatnich dekadach kongregacje, do których dołączyli, często absorbowały nowe tradycje do swojego minhagu. Rabini i chazanowie większości z nieortodoksyjnych ruchów podczas studiowania języka hebrajskiego w Izraelu, uczą się wymowy sefardyjskiej tego języka. Kongregacje aszkenazyjskie adaptują do zbioru modlitw i pieśni tradycyjnych melodie sefardyjskie lub nowoczesne izraelskie. Owa stopniowa fuzja tradycji rozpoczęła się w połowie XX wieku i dotyczy wszystkich kongregacji z wyjątkiem tych najbardziej tradycyjnych.
Aspekt kulturowy.
Z punktu widzenia kultury żydowskość aszkenazyjską można utożsamić z koncepcją "Jidyszkajt" (z jid. żydowskość). Przed okresem haskali (oświecenia żydowskiego) oraz żydowskiej emancypacji w Europie oznaczało to studiowanie Tory i Talmudu przez mężczyzn oraz życie rodziny i społeczności w duchu praktykowania żydowskiego prawa religijnego przez mężczyzn i kobiety. Pomiędzy Nadrenią, Rygą a Rumunią większość Żydów modliła się w aszkenazyjskiej odmianie języka hebrajskiego, zaś mówiła w jidysz w życiu codziennym.
Znamienną cechą kultury aszkenazyjskiej jest język jidysz, którego początki sięgają około X wieku. Przed II wojną światową mówiło nim pomiędzy 10 a 13 milionów osób. Dokonana w Europie zbrodnia Holocaustu, asymilacja językowa w Ameryce Północnej oraz wybór w Izraelu języka hebrajskiego jako języka państwowego sprawiły, że na początku XXI wieku mówi nim ok. 1,8 mln osób. Mowa języka jidysz, jego literatura, czasopisma i piosenki stanowią więc kulturowy wyróżnik aszkenazyjskości.
Po okresie modernizacji "jidyszkajt" zaczęła obejmować szerszy krąg zjawisk, w których Żydzi aszkenazyjscy zachowali swoją specyfikę. Mimo że dziś językiem jidysz posługuje się o wiele mniej osób niż przed II wojną światową, "jidyszkajt" można związać ze szczególnym sposobem wyrażania się, poczuciem humoru czy typami skojarzeń. Własną specyfikę ma również kuchnia aszkenazyjska, w tym np. karp po żydowsku, chałka, maca, "gefilte fisz" (pulpety rybne) „kawior żydowski” (pasta z wątróbek), sałatka galicyjska, koszerna śliwowica czy strudel.
Aspekt etniczny.
W sensie etnicznym Żydem aszkenazyjskim jest osoba, której żydowscy przodkowie wywodzą się ze Środkowej i Wschodniej Europy. Przez okres około tysiąca lat aszkenazyjczycy, pomimo zamieszkiwania na obszarze wielu państw i narodów, pod względem reprodukcyjnym byli ludnością odizolowaną. Wypływy i dopływy z powodu migracji, konwersji, małżeństw mieszanych z ludnością nieżydowską oraz innymi grupami Żydów były nieznaczne. Genetycy zidentyfikowali zmienności genetyczne o wysokim prawdopodobieństwie występowania wśród Żydów aszkenazyjskich, w odróżnieniu od ogólnej ludności europejskiej. Dotyczy to zarówno męskich markerów genetycznych (haplotypy w chromosomie Y), jak i żeńskich (w mitochondriach). Jednakże od połowy XX wieku widoczny jest znaczny wzrost małżeństw mieszanych, zarówno z osobami spośród innych grup żydowskich, jak i innych narodów.
Badania genetyczne przeprowadzone w 2006 roku wykazały, że aszkenazyjscy Żydzi stanowią wyraźną, względnie jednorodną podgrupę genetyczną. Oznacza to, że niezależnie od tego, czy przodkowie aszkenazyjczyków pochodzą z Polski, Rosji, Węgier, Litwy czy innego miejsca obszaru Europy środkowo-wschodniej, należą oni do tej samej grupy etnicznej.
Historia.
Żydzi w Europie przed kulturą aszkenazyjską.
Obecność Żydów w Europie sięga ponad dwóch tysięcy lat. W Grecji, w Agorze ateńskiej zachowały się pozostałości synagogi, datowane na lata 396–267 p.n.e., zaś na wyspie Delos – ruiny synagogi z 150–128 p.n.e. Na teren dzisiejszych Włoch już od II–I wieku p.n.e. przybywali kupcy żydowscy oraz sprowadzano żydowskich niewolników. W roku 6 n.e. obecność żydowską zanotowano w Wiedniu i w Galii, zaś w 39 n.e. w Lugdunum (dzisiejszy Lyon we Francji).
Na Półwyspie Apenińskim synod w Elwirze z ok. 305 n.e. zakazywał chrześcijanom zawierania związków małżeńskich m.in. z Żydami, co świadczy o obecności tam żydowskich wspólnot co najmniej od II wieku n.e. W chronologicznie pierwszym dokumencie dotyczącym obecności Żydów na terenie dzisiejszych Niemiec, datowanym na 321 n.e., mowa jest o licznej i dobrze zorganizowanej żydowskiej wspólnocie w Kolonii. Na terenie dzisiejszej Chorwacji wykopaliska archeologiczne w Salonie wykazały istnienie grobów żydowskich z III w. n.e.
W Imperium Rzymskim Żydzi uzyskali obywatelstwo w 212 n.e., dzięki cesarzowi Karakalli, który udzielił tego przywileju wszystkim wolnym ludom. Od czasów I wojny żydowskiej (66–73) wyznawcy judaizmu płacili jednak podatek pogłówny, który w 363 n.e. został zniesiony przez Juliana Apostatę. W późnym okresie rzymskim Żydzi mogli swobodnie prowadzić życie kulturowe i religijne oraz podejmować rozmaite zawody. Po zalegalizowaniu chrześcijaństwa w 313 n.e. oraz ustanowieniu go jako oficjalnej religii Rzymu i Konstantynopola w 380 n.e. nasilały się prześladowania Żydów.
We Włoszech, pod panowaniem oświeconego króla ostrogockiego, Teodoryka Wielkiego (493–526), istniały wspólnoty Żydów w Rzymie, Mediolanie, Genui, Palermo, Messynie, Agrigentum i Sardynii. W 493 roku król ten zapewnił Żydom prawo do publicznych dysput oraz wolności wyznania.
Opieranie się rozmaitych władców na chrześcijaństwie zazwyczaj wiązało się z nasilaniem się prześladowań Żydów. W 610 roku Sisebut, władca państwa Wizygotów, wydał dekret nakazujący Żydom albo ochrzczenie się, albo wygnanie z kraju. W roku 681 król Erwig ponowił ten dekret. Takie samo rozporządzenie zostało wydane 629 roku przez króla państwa Franków, Dagoberta I.
Ekspansja państwa Franków za Karola Wielkiego (768–814), która objęła m.in. Karyntię i obszar Królestwa Longobardów aż po Rzym, przyniosła krótki okres stabilności i jedności w Europie Zachodniej. Karol Wielki udzielił żydowskim kupcom wolności handlowej. Dało to Żydom szansę ponownego osiedlenia się na północ od Alp. Mogli oni również trudnić się finansami, w tym pożyczkami pieniężnymi oraz lichwą. Od tego momentu do dzisiaj życie żydowskie w Europie zachodniej jest dobrze udokumentowane.
Niemcy – kulturowe i religijne centrum Żydów europejskich.
Około roku 1000 na terenie dzisiejszych Niemiec rozwinęły się studia halachiczne. Wspólnoty żydowskie w Moguncji, Spirze i Wormacji utworzyły ligę zwaną "miastami SzUM" (akronim pierwszych liter nazw miast:
Sz – ש, U – ו, M – מ), która stała się centrum średniowiecznego życia żydowskiego. W jej ramach przywódcy społeczności uzgodnili szereg dekretów, zwanych „Takanot Szum” (hebr. תקנות שום”, ustawy SzUM). Oficjalna strona Moguncji podaje m.in.:
Według historyka Johna Mana, „Moguncja była stolicą europejskich Żydów. (...) Miała własną żydowską akademię przez ponad 300 lat. (...) Była czczona jako miasto Gerszoma z Moguncji, zwanego «światłem diaspory», który w XI wieku jako pierwszy sprowadził do Zachodniej Europy kopie Talmudu, i którego zarządzenia pomogły Żydom w adaptacji do europejskich zwyczajów. Szkoła Gerszoma przyciągała Żydów z całej Europy”. Według oficjalnej strony Moguncji, „W istocie był to złoty wiek. Miejscowi biskupi chronili Żydów, co owocowało wzrostem handlu i dobrobytu”.
Użycie terminu "Aszkenaz".
Słowo "Aszkanaz" pojawia się po raz pierwszy w Biblii (Rdz 10,3) i jest imieniem postaci biblijnej, syna Gomera. Sądzi się, że imię to oryginalnie odnosiło się do Scytów ("Iszkuz"), określanych również w inskrypcjach asyryjskich jako "Aszkuza".
W średniowiecznej literaturze rabinicznej terminem "aszkenazim" określano Żydów zamieszkujących teren dzisiejszych Niemiec, a w szczególności Nadrenię. Odniesienia takie można znaleźć w Josipponie, późnośredniowiecznej przeróbce historii Żydów według Józefa Flawiusza, oraz w liście Hasdaja ibn Szapruta do króla Chazarów, jak również w komentarzu Saadji ben Josefa do Księgi Daniela 7,8. Pod koniec XI wieku rabin Szlomo Jicchaki odwoływał się zarówno do języka Aszkenaz, jak i kraju Aszkenaz. W machzorze (modlitewniku) Simchy ben Samuela z Vitry pojawiają się odniesienia do "królestwa Aszkenaz" zarówno w kontekście rytuałów tamtejszej synagogi, jak i innych praktyk religijnych.
W XIII-wiecznej literaturze odniesienia do ziemi i języka Aszkenaz pojawiają się często, np. w Responsach Salomona ben Aderet (tom I, nr 395), Responsach Aszera ben Jehiela (s. 4 i 6), jego "Halakot" (Berakot I, 12, s. 10), w dziele "Tur Orach Chayim" autorstwa jego syna Jakuba ben Aszera (rozdział 59) czy Responsach Izaaka ben Szeszeta (nr 193, 268 i 270).
Migracje Żydów w Europie w pełnym i późnym średniowieczu.
Sytuacja Żydów w zachodniej części Europy w wiekach XI–XV uległa znacznemu pogorszeniu i doprowadziła do emigracji większości z nich. Znaczna część uciekinierów wybrała ziemie wschodnie kontynentu.
I wyprawa krzyżowa rozpoczęła się pogromami niemieckich Żydów w 1096 roku. W tym czasie zaczęto wysuwać wobec nich oskarżenia o rzekome zbrodnie, jak np. desakrację hostii, mord rytualny, zatruwanie studni, zdradę, a nawet o bycie przyczyną najazdu Mongołów. W Anglii narastająca nietolerancja wobec Żydów doprowadziła w 1290 roku do wygnania ich z kraju przez Edwarda I. W Królestwie Francji dochodziło do następujących po sobie aktów banicji i ich rewokacji: w 1182 roku Żydzi zostali wygnani z dóbr królewskich wraz z konfiskatą majątku, by następnie w 1198 mogli osiedlić się ponownie. W 1240 wygnano ich z Bretanii, a w 1254 doszło do wypędzenia ich z Francji, choć po kilku latach dekret odwołano. W 1306 roku Filip IV Piękny podpisał akt wygnania Żydów z kraju wraz z konfiskatą dóbr, który anulowany został w 1315 roku. Obecność żydowska we Francji została jednak nagle przerwana aktem całkowitego wygnania w 1394 roku.
Na Półwyspie Iberyjskim sytuacja Żydów uległa znacznemu pogorszeniu w XIV wieku, gdy fala antyżydowskich pogromów spowodowała śmierć tysięcy osób i przymusowe chrzty znacznej części społeczności żydowskiej. Wydany w 1492 Edykt z Alhambry, nakazujący wygnanie lub ochrzczenie wszystkich hiszpańskich Żydów, oraz podobny nakaz portugalskiego króla w 1497 roku, przyniosły kres obecności żydowskiej na Półwyspie Iberyjskim.
Również na terenie dzisiejszych Niemiec los Żydów był niepewny. Podczas rozprzestrzeniania się w Europie epidemii dżumy w latach 1348–1349, oskarżenia wobec Żydów o zatruwanie studni spowodowały falę pogromów. W tym czasie Luksemburgowie sprzedawali książętom i miastom prawa do opodatkowania i grzywny Żydów. Ze względu na potrzebę wzrostu miejskich przychodów, zapraszano Żydów z powrotem do dzielnic i miast, z których zostali wcześniej wypędzeni. Jednak gdy ci wzbogacali się, częstokroć plądrowano ich majątki i wypędzano ponownie. Pod koniec XIV w. doszło do wypędzeń Żydów z Ulm (1380), Magdeburga (1384) i Strasburga (1388).
Całokształt tych wydarzeń sprawił, że środek ciężkości osadnictwa żydowskiego w Europie przesunął się na wschód. Żydzi emigrowali m.in. do Polski, Czech i na Litwę, gdzie byli przyjmowani z większą tolerancją.
Język jidysz.
Żydzi, mieszkając wśród ludności germańskiej, kontaktowali się z nią i w znacznej mierze przyswoili sobie jej język, zwłaszcza na płaszczyźnie kontaktów społecznych. Jednak w kwestiach związanych z obyczajowością, kulturą i religią, zachowali w większości oryginalne hebrajsko-aramejskie słownictwo, w nieco zmodyfikowanej wymowie. Jednocześnie zamieszkiwanie w miastach na odrębnych „żydowskich” ulicach przyczyniło się do powstania odstępstwa od języka niemieckiego, które pogłębiało się z biegiem czasu. W efekcie, około X–XI wieku zaczął się wyłaniać odrębny dialekt, tzw. "judeo-niemiecki", który w dalszych wiekach przekształcił się w język jidysz, zapisywany alfabetem hebrajskim. Pierwszym znanym dokumentem piśmienniczym w jidysz jest datowane na rok 1272 błogosławieństwo w machzorze (modlitewniku), brzmiące: "gut tak im betage se vaer dis makhazor in beis hakneses terage" (tłum.: „niech będzie błogosławiony ten, który będzie nosił ten modlitewnik do synagogi”). W jidysz powstała obszerna literatura moralistyczna, dewocyjna i beletrystyczna. Pomimo że do XVIII wieku w dorobku literackim niemal brakowało tematyki świeckiej, literatura ta wniosła ważny wkład do kultury żydowskiej.
Żydzi, emigrując na wschodnie tereny Europy, przenosili ze sobą język jidysz. Odmienność języków niegermańskich (słowiańskich, bałtyckich i j. węgierskiego) od jidysz sprawiała, że z jednej strony asymilacja językowa dla mówiącego tym językiem była trudniejsza, a z drugiej jidysz wchłonął nowe składniki zapożyczone z otoczenia. Innym źródłem zapożyczeń był fakt, że imigranci na tereny Europy Wschodniej przed XVI–XVII wiekiem napotykali na skupiska Żydów posługujących się językami słowiańskimi. W efekcie tych migracji, język jidysz podzielił się na dwie odmiany: zachodnią i wschodnią, między którymi granica biegła z grubsza wzdłuż zachodniej granicy dzisiejszej Polski.
Od wieku XV do Oświecenia.
Na terenie Świętego Cesarstwa Rzymskiego Żydzi byli uzależnieni od wolnych miast i książąt. W miastach żyli głównie na „żydowskich ulicach”, odseparowani od chrześcijańskich współmieszkańców. Odcięci od uczestnictwa w życiu publicznym i miejskim, poszukiwali rekompensaty w życiu rodzinnym, które było domowe i przesiąknięte wiarą, pracowitością i umiarem. W tym okresie w ramach zgłębiania judaizmu, szczególnie poświęcano uwagę zwyczajom i rozporządzeniom dotyczącym formy i porządku nabożeństw, dzięki czemu zostały one w Niemczech ustalone. Pojawił się nowy, ascetyczny sposób życia, który znalazł swój literacki wyraz w "Szene Luḥot ha-Berit" rabina Izajasza Horowitza. Cel i koniec istnienia poszukiwany był poprzez dążenie duszy ku swemu źródłu, w połączeniu z aspiracją do wypełniania ziemskiego życia duchem Boga.
Wiek XVI we Włoszech był okresem wypędzeń Żydów, począwszy od ekspulsji z Kalabrii w 1524, poprzez wygnanie z całego Królestwa Neapolu w 1540, a następnie kolejne dekrety papieskie w 1569 i 1593, prowadzące do wypędzenia Żydów z Państwa Kościelnego z wyjątkiem Rzymu, Ankony i Hrabstwa Venaissin. Część uciekinierów znalazła schronienie w Rzeczypospolitej Obojga Narodów, gdzie stopniowo stopiła się z aszkenazyjskim otoczeniem.
Ludność żydowska, uchodząca przed prześladowaniami w Europie Zachodniej i Włoszech i napływająca do XVI wieku do Rzeczypospolitej Obojga Narodów, stworzyła na tym terenie największe skupisko Żydów w Europie. W latach 1580–1764 działał w Polsce Sejm Czterech Ziem, ciało samorządowe decydujące o wysokości podatków na rzecz państwa, rozstrzygające sprawy sporne między kahałami (gminami) i uzgadniające działania przeciwko zagrożeniom żydowskiej autonomii. Mniejszość żydowska rozwijała działalność gospodarczą. W tym czasie dzięki swobodom wyznaniowym, kwitło życie religijne judaizmu. Mojżesz ben Israel Isserles, naczelny rabin krakowskiej gminy żydowskiej, zasłynął opracowaniem komentarza do Szulchan aruch, podstawowego kodeksu prawa żydowskiego. Niektóre miasta królewskie otrzymały jednak przywilej królewski, zwany Privilegium de non tolerandis Judaeis, zakazujący Żydom zamieszkania w nich. Wynikało to najczęściej z dążenia chrześcijańskich mieszczan do wyeliminowania swoich żydowskich konkurentów. W praktyce zakaz ten był częściowo obchodzony. Rzeczpospolita rozciągała się na duże połacie ziem wschodnich, co umożliwiło żydowskim przedsiębiorcom i kupcom osiedlanie się na nich.
Przemoc w czasie powstania Chmielnickiego na Ukrainie w 1648 wznieciła falę pogromów, w których zginęło między 100 a 200 tysięcy Żydów. Tysiące mieszkańców tych ziem uciekły na zachód. Część z nich dotarła również do Niemiec. Te wydarzenia oraz potop szwedzki spowodowały szczególnie trudną sytuację polityczno-ekonomiczną, co sprzyjało radykalizacji postaw i kierowaniu się ku mistycyzmowi. Popularność zdobywał ruch mesjanistyczny sabataizmu i nauki kabalistyczne.
W 1. poł. XVIII wieku nauki Israela Baal Szem Towa doprowadziły do powstania chasydyzmu, mistycznego prądu w łonie judaizmu, istniejącego do dziś. Osią chasydyzmu była idea złączenia z Bogiem bez pośrednictwa rabinów i zagłębiania się w zawiłości Talmudu, przez co ruch ten wywołał znaczną opozycję, której członków nazywano "mitnagdim". W latach 1755–1759 popularność zdobył również mesjański ruch frankistów.
W Carstwie Rosyjskim w 1742 r. Elżbieta Romanowa wydała ukaz, w którym nakazała Żydom wypędzenie lub chrystianizację. Jednak na skutek rozbiorów Polski w skład Rosji weszły ziemie, na których mieszkała znaczna liczba Żydów, co sprawiło, że ukaz stał się fikcją. Aby zalegalizować stan faktyczny, Katarzyna II ustanowiła w 1791 strefę osiedlenia (ros. "Черта оседлости"), na wschód od której nie wolno było jednak Żydom zamieszkiwać. Strefa ta funkcjonowała do czasów rewolucji lutowej w 1917 r.
Od końca XVIII wieku do roku 1880.
Z końcem XVIII wieku ideały oświeceniowe zaczęły przenikać do elit żydowskich w Prusach. Prekursorem ruchu zwanego haskalą był Moses Mendelssohn (1729–1786). Przetłumaczył on Torę na język niemiecki i opowiadał się za jej racjonalnym zgłębianiem. Zwolennicy haskali, zwani "maskilim", głosili odrodzenie języka hebrajskiego i ograniczenie jidysz w mowie potocznej na rzecz doskonalenia języka niemieckiego. Opowiadali się za "wyjściem z getta", również w wymiarze psychicznym, drogą asymilacji z narodami, pośród których żyli Żydzi. Haskala wzmocniła świecką tożsamość żydowską.
Oświecenie zaowocowało również powstaniem w łonie judaizmu odłamów reformowanych. W 1810 r. Izrael Jacobson przedstawił reformę liturgiczną, w ramach której skrócił modlitwy i wprowadził hymny w języku niemieckim oraz muzykę organową. Judaizm reformowany uznał prawo żydowskie za historyczne i podlegające reformom. Przepisy koszerności oraz obchodzenia szabatu zostały złagodzone. Dziś judaizm reformowany jest najbardziej popularnym nurtem judaizmu w Stanach Zjednoczonych. Jednak dla wielu wyznawców judaizmu proponowane zmiany były na tyle odległe od tradycyjnego nurtu praktyki religijnej, że ich nie zaakceptowali. W 1845 r. rabin Zacharias Frankel odłączył się od ruchu reformowanego, sprzeciwiając się usunięciu języka hebrajskiego z żydowskiej liturgii i odrzuceniu praw koszerności. W swoim nauczaniu w Żydowskim Seminarium Teologicznym we Wrocławiu sprzeciwiał się rewolucyjnym zmianom żydowskiego prawa religijnego na rzecz ściślejszego związku z Talmudem i naturalną ewolucją jego zasad. Jego nauki dały początek judaizmowi konserwatywnemu.
Nurt tradycjonalistyczny wyrażał zaś wobec judaizmu reformowanego otwarty sprzeciw. Pomiędzy 1836 a 1851 rokiem rabin Samson Raphael Hirsch opublikował szereg rozpraw i polemik, w których zawarł obronę tradycyjnych instytucji judaizmu i jego praktyk, oraz promowania edukacji i dostosowywania się do nowoczesności przy jednoczesnym pieczołowitym zachowywaniu pełni wymogów tradycyjnego prawa religijnego. Nauki R.S. Hirscha legły u podstaw dzisiejszego judaizmu ortodoksyjnego.
Na fali nastrojów oświeceniowych pod koniec XVIII wieku rozpoczął się powolny proces zmagań o zniesienie licznych ustaw dyskryminacyjnych wobec Żydów. W edykcie z 1812 r. Prusy potwierdziły obywatelstwo swoich żydowskich mieszkańców, choć pełnię praw otrzymali dopiero w 1848 r., na fali zrywów narodowych, które przetoczyły się przez Europę w czasie Wiosny Ludów. Na terenie całości państw niemieckich restrykcje zniesiono dopiero ustawą z 1870 roku. W Carstwie Rosyjskim XIX wiek nie przyniósł emancypacji. Ustanowione w 1820 r. tzw. "Prawa Kantonistów" utrzymywały podwójne opodatkowanie Żydów, którzy dodatkowo musieli dostarczać poborowych do armii. Dotychczasowe zakazy zamieszkiwania w statutach niektórych miast, zwane klauzulami "Privilegium de non tolerandis Judaeis", utrzymały się do 1862. W zależności od panującego monarchy, sytuacja Żydów była zaostrzana lub łagodzona. Jednak za panowania Aleksandra III (1881–1894) Żydom zabroniono zakupu ziemi, ograniczono ich dostęp do średniego i wyższego szczebla edukacji, objęto restrykcjami wykonywanie niektórych zawodów i uniemożliwiono dostęp do wyższych szczebli hierarchii wojskowej i biurokratycznej.
Społeczność żydowską cechował wysoki przyrost naturalny, który przyczyniał się do jej stopniowej pauperyzacji. W latach 1800–1880 liczba jej członków w strefie osiedlenia wzrosła o 500% do około 4 mln.
Cechą charakterystyczną prowincjalnego życia Żydów aszkenazyjskich na terenach dawnej Polski i rosyjskiej strefy osiedlenia był sztetl (jid. שטעטל, "miasteczko"). Było to zamieszkałe w większości przez społeczność żydowską miasteczko, w którym wykształcił się specyficzny społeczno-kulturowy wzorzec życia, swoisty etos pobożnego Żyda, zasad dyktowanych nauką Tory i Talmudu oraz wpływem autorytetu gminy. Językiem mieszkańców sztetli był jidysz.
Antysemityzm i jego skutki.
W ostatnim ćwierćwieczu XIX wieku narastały w Europie nastroje antyżydowskie. W 1879 roku niemiecki anarchista Wilhelm Marr wprowadził do słownictwa termin antysemityzm i powołał Ligę Antysemicką. W Rosji śmierć cara Aleksandra II spowodowała w latach 1881–1884 falę około 200 pogromów w strefie osiedlenia, niejednokrotnie inspirowanych przez władze. Prześladowania te były jedną z głównych przyczyn masowej emigracji do USA. Reakcją na pogromy było również powstanie syjonizmu. W 1882 roku Leon Pinsker w odezwie "Auto-Emancipation!" ocenił, że jedyną metodą ucieczki przed judeofobią i dyskryminacją jest utworzenie własnego państwa. Pinsker założył Chowewej Syjon, pierwszą organizację dążącą do imigracji żydowskiej w Palestynie. Doświadczenie antysemityzmu we Francji i w Austro-Węgrzech doprowadziło dziennikarza Theodora Herzla do wydania w 1896 roku pracy pt. "Judenstaat" ("Państwo żydowskie"), w którym postulował utworzenie niepodległego, świeckiego i demokratycznego państwa żydowskiego. Koncepcja ta pół wieku później zaowocowała powstaniem Izraela. W tym czasie lingwista Eliezer ben Jehuda zmodernizował język hebrajski, umożliwiając używanie tego języka w życiu codziennym w Izraelu.
Inną odpowiedzią na pogromy było wyłonienie się koncepcji żydowskiego autonomizmu kulturowego. Jego twórca, Szymon Dubnow, postulował, że Żydzi są narodem niezależnym duchowo, społecznie i kulturalnie, ale nie polityczno-terytorialnie. W efekcie, powinni pielęgnować jidysz oraz domagać się równouprawnienia i autonomii kulturowej na terenach, na których mieszkają. Dubnow postulował też organizację oddziałów samoobrony przed napastnikami.
W latach 1903–1906 przez ziemie Imperium Rosyjskiego przeszła druga fala antyżydowskiej przemocy, która objęła 64 miasta i 626 miasteczek oraz wsi. Za zezwoleniem władzy carskiej Żydzi stali się kozłem ofiarnym, służącym wyładowaniu fali niezadowolenia społecznego w państwie. Jednym ze skutków pogromów była masowa emigracja Żydów z carskiej Rosji. W latach 1881–1914 wyjechało z niej 2 miliony osób, głównie do Stanów Zjednoczonych. Emigranci przenosili kulturę aszkenazyjską do swoich nowych ojczyzn.
Trzecia, nieporównywalna w skali, fala pogromów przetoczyła się głównie przez teren dawnej strefy osiedlenia w latach 1917–1921. Według częściowych danych, ukraińskie jednostki Armii Czerwonej, Armii Czynnej Ukraińskiej Republiki Ludowej i rosyjskiej Białej Armii dokonały 1236 pogromów w 557 społecznościach. Pomimo tworzonych oddziałów samoobrony żydowskiej, masakry te kosztowały życie od 60 do 200 tysięcy Żydów.
Życie kulturalne i polityczne na przełomie XIX i XX wieku.
Procesy oświeceniowe i emancypacyjne, w tym pojawienie się żydowskiej prasy, spowodowały pod koniec XIX wieku rozwój żydowskich ruchów politycznych. W 1897 roku powstał Bund, socjalistyczna i świecka partia robotników. Bund opowiadał się za demokracją, autonomią kulturalną dla Żydów i wspieraniem języka jidysz, co stanowiło punkty wspólne z platformą utworzonej w 1916 roku Żydowskiej Partii Ludowej (tzw. "fołkistów"). Partią religijną, skupiającą ortodoksyjnych Żydów, była założona w 1912 roku Agudat Israel. Polityczną reprezentacją syjonizmu była zaś założona w 1897 roku Organizacja Syjonistyczna, podzielona na szereg frakcji, m.in. Et Liwnot, Poalej Syjon czy Mizrachi. W 1906 roku po raz pierwszy w historii Rosji kilkunastu Żydów weszło do parlamentu.
W latach 1897–1901 na terenach Europy Środkowej i Wschodniej, właściwych kulturze aszkenazyjskiej, żyło ok. 8 milionów Żydów, w tym w Rosji 3,87 mln, Królestwie Kongresowym 1,32 mln, w Austro-Węgrzech 2,17 mln, Niemczech 0,59 mln i Rumunii 0,27 mln. Stany Zjednoczone zamieszkiwało zaś 1,50 mln Żydów.
Na przełomie XIX i XX wieku rozkwitła żydowska literatura świecka, pisana zarówno w jidysz, jak i po hebrajsku. Ogromny wpływ na współczesnych czytelników wywarli Mendele Mojcher Sforim, Icchok Lejb Perec i Szolem Alejchem, uważani za klasyków literatury jidysz. Spod pióra Abrahama Goldfadena, Szymona An-skiego i Jakuba Gordina wychodziły utwory dramatyczne. W 1908 roku w Czerniowcach na Bukowinie odbyła się konferencja poświęcona językowi jidysz, na której kilkudziesięciu wybitnych literatów wydało deklarację o uznaniu jidysz za język narodu żydowskiego.
W czasie I wojny światowej ponad 1,17 mln Żydów walczyło w armiach Państw Centralnych i Ententy, w tym 450 tysięcy w Armii Imperium Rosyjskiego i 275 tysięcy w Armii Austro-Węgier. 250 tysięcy Żydów walczyło w US Army, co stanowiło 5% korpusu amerykańskiego (w tym czasie Żydzi stanowili 3% społeczeństwa amerykańskiego). W Armii Cesarstwa Niemieckiego walczyło zaś 90–100 tysięcy Żydów, co stanowiło największy odsetek ze wszystkich grup etnicznych, religijnych i politycznych. Pomimo to, w Niemczech narastały oskarżenia Żydów o brak patriotyzmu. W 1916 roku armia niemiecka przeprowadziła spis Żydów (niem. "Judenzählung") w swoich oddziałach, chcąc potwierdzić te zarzuty. Wyniki spisu okazały się je obalać, jednak ich nie opublikowano. Zamiast tego, spis stał się katalizatorem antysemityzmu wyrażanego w formie zarzutów o "ciosie w plecy" (niem. "Dolchstoßlegende"). W sumie w zawierusze wojennej zginęło około pół miliona Żydów.
Dwudziestolecie międzywojenne.
Po zakończeniu I wojny światowej, państwami o największych żydowskich społecznościach były Stany Zjednoczone (3,3–3,6 mln w 1920 roku), odrodzona Polska (2,85 mln wyznawców judaizmu w 1921 roku – 10,5% całej populacji) i ZSRR (2,67 mln Żydów w 1926 roku). Miastem o najliczniejszej żydowskiej ludności był Nowy Jork (1,60 mln w 1920 roku; 25% ogółu mieszkańców), a na drugim miejscu uplasowała się Warszawa (310 tys. w 1921 roku, 33% ogółu mieszkańców).
Żydzi w Polsce międzywojennej tworzyli najliczniejszy niechrześcijański związek religijny, zorganizowany w 818 gminach wyznaniowych. Konstytucja marcowa z 1921 roku gwarantowała obywatelom równość wobec prawa, tolerancję religijną i swobodę świąt religijnych. Społeczność była silnie podzielona politycznie. Pomimo to, w wyborach parlamentarnych w 1928 roku połowa Żydów głosowała na piłsudczykowski Bezpartyjny Blok Współpracy z Rządem. Istniejącymi partiami ściśle żydowskimi, licząc od prawej strony sceny politycznej były: Związek Izraela, Organizacja Syjonistyczna, syjonistyczno-religijna partia Mizrachi, Syjonistyczna Partia Pracy "Hitachdut", Poalej Syjon – Prawica, Żydowska Partia Ludowa, Powszechny Związek Robotniczy Bund oraz Poalej Syjon – Lewica i Kombund. W kolejnych sejmach zasiadało od kilkunastu do 35 posłów na około 440 miejsc.
W Polsce rozwijało się życie kulturalne. W 1922 roku ukazywało się 58 pism (13 dzienników) o łącznym nakładzie ok. 300 tysięcy egzemplarzy, 70% tytułów wydawano w jidysz.
Zaczęły działać grupy artystyczne. Warszawską grupę "Chaliastre" tworzyli m.in. Izrael Jehoszua Singer, Melech Rawicz i Perec Markisz. Ekspresjonistyczni artyści założonej w tym samym roku łódzkiej grupy Jung Jidysz należeli do ówczesnej awangardy literatury i sztuki. W wileńskiej grupie "Jung Wilne" tworzyli zaś m.in. Abraham Suckewer i Chaim Grade. Spośród prozaików, w latach międzywojennych sławę zdobyli m.in. Isaac Bashevis Singer i Icyk Manger, zaś w ZSRR – m.in. Dawid Bergelson i Mojsze Kulbak. Jednocześnie rozwijała się współczesna literatura hebrajska, za ojców której uznaje się m.in. Chajima Nachmana Bialika, Uriego Cwi Grinberga czy Samuela Agnona. Rozwijał się również teatr jidysz. Działało 15 teatrów i grup teatralnych, w tym Trupa Wileńska i założony w Białymstoku teatr Habima. Wielu żydowskich filmowców kręciło także filmy w języku polskim, np. Aleksander Ford.
W Republice Weimarskiej wielu niemieckich Żydów zajęło wysokie stanowiska polityczne. Autorem Konstytucji weimarskiej był Hugo Preuss (był również sekretarzem stanu w ministerstwie spraw wewnętrznych). Walther Rathenau pełnił urząd Ministra Spraw Zagranicznych, jednak został zamordowany. Żydowsko-niemieckie małżeństwa mieszane stały się dość częste.
Przejęcie władzy w Rosji przez bolszewików spowodowało wprowadzenie we wrześniu 1919 roku dekretów zakazujących kultu i edukacji religijnej. Ofiarami tego ustawodawstwa stali się również Żydzi wyznający judaizm. Synagogi zostały skonfiskowane, gminy religijne rozwiązano, zaś rabini i inne osoby związane z obrządkiem religijnym zostały zmuszone do zaprzestania działalności. Większość rosyjskich Żydów nie należała do żadnych partii politycznych. Jednak w ramach partii komunistycznej reprezentacja osób żydowskiego pochodzenia była znaczna. Sowiecka polityka ekonomiczna spowodowała utratę niezależności i własności żydowskich rzemieślników i kupców. Z drugiej strony ci, którzy wstąpili do partii komunistycznej i sowieckiej biurokracji, uzyskali szerokie wpływy. Jednocześnie władza podjęła próbę walki z antysemityzmem, którą postrzegała jako taktyczny wybieg carskiej administracji mający na celu przekierowanie frustracji ludu na kozła ofiarnego, na którego wybrano Żydów. Ponieważ wykładnia sowiecka postrzegała język hebrajski jako reakcyjny (gdyż był m.in. nośnikiem treści religijnych i syjonistycznych), w 1919 roku zabroniono jego nauki. Zakazano publikacji hebrajskich książek i czasopism, a egzamplarze biblioteczne skonfiskowano. Do lat 30. XX wieku mogły się jednak ukazywać teksty liturgiczne. Władza promowała za to jidysz jako język narodowy, zaś w miejsce judaizmu osnową kultury miały się stać literatura i sztuka socrealistyczna.
Dwudziestolecie międzywojenne było okresem organizowania w Brytyjskim Mandacie Palestyny struktur przyszłego państwa izraelskiego. Większość przywódców ruchu syjonistycznego oraz imigracji masowej w tamtym okresie pochodziła z obszaru Europy zamieszkiwanego przez Żydów aszkenazyjskich. Pomiędzy rokiem 1922 a 1937 liczba żydowskich mieszkańców w Mandacie wzrosła z 84 tys. do 385 tys. osób. Powstawały liczne miasta i osady. Żydowski Fundusz Narodowy, dzięki uzyskiwanym datkom, dokonywał zakupów ziemi. Bagna malaryczne były osuszane i użyźniane. Zakładano spółdzielcze gospodarstwa rolne, tak zwane kibuce i moszawy. Na scenie politycznej dominował wówczas syjonizm socjalistyczny. W tym czasie powstały również znaczące uczelnie izraelskie. W 1912 r. w Hajfie założono Technion; w 1918 powstał Uniwersytet Hebrajski w Jerozolimie, zaś w 1934 r. otwarto Instytut Naukowy Weizmana w Rechowot.
W charakterze przeciwwagi wobec narodowych i religijnych aspiracji syjonizmu władze radzieckie w latach 1928–1934 utworzyły na dalekowschodnich obrzeżach państwa Żydowski Obwód Autonomiczny ze stolicą w Birobidżanie, który miał stać się "sowieckim syjonem". Pomimo silnej propagandy państwowej zachęcającej Żydów do osiedlenia się w Obwodzie, ich liczba nie przekroczyła nigdy 20 tysięcy osób, osiągając w 1939 roku na powierzchni 36 tys. km"2" 17,5 tysiąca osób (co stanowiło 16% populacji).
Żydzi niemieccy pod władzą nazistów.
Przejęcie władzy w Niemczech przez nazistów w 1933 roku spowodowało lawinę prześladowań Żydów. Według nazistowskiej teorii rasowej naród niemiecki uznano za rasę panów, zaś na samym dnie hierarchii, jako podludzi, umieszczono naród żydowski. W kwietniu 1933 r. zabroniono Żydom zajmowania posad rządowych oraz zniechęcano lub nie dopuszczano do obejmowania wyżej postawionych stanowisk, które zarezerwowano dla „aryjskich Niemców”. W maju 1935 r. zakazano „pełnej krwi” Żydom służby w armii, natomiast części „pół-” i „ćwierćkrwi” Żydów nałożono obowiązek służby bez możliwości awansu. W tym samym roku propaganda antyżydowska pojawiła się w sklepach i restauracjach. Przyjęte we wrześniu norymberskie ustawy rasowe ustalały państwową definicję Żyda, mieszańca ("Mischling") i Aryjczyka. Żyda oraz mischlinga wolno było pozbawić obywatelstwa oraz ochrony prawnej i własności. Nie mogli oni pracować w urzędach państwowych ani głosować w wyborach. Zabroniono zawierania małżeństw między „Aryjczykami” a „nie-Aryjczykami”. W 1936 r. zakazano Żydom pracy w zawodach specjalistycznych, co odebrało im głos w edukacji, polityce, szkolnictwie wyższym i przemyśle. Ustawodawstwo z l. 1937–38 zwalniało z firm żydowskich pracowników i managerów, zabraniało lekarzom leczenia nie-Żydów, a prawników pozbawiało licencji.
W pogromie zwanym "Nocą kryształową", zamordowano 91 Żydów, zniszczono 7 tys. sklepów, 267 synagog i zdewastowano prawie wszystkie cmentarze, zaś większość z 30 tys. aresztowanych osadzono w obozach koncentracyjnych, z czego ponad 2 tysiące osób wkrótce zginęło. W ciągu kilku lat ponad 300 tysięcy osób ze społeczności liczącej w 1933 roku 522 tysiące wyemigrowała z Niemiec.
Holocaust.
Spośród około 9,8–10,0 miliona Żydów żyjących w 1939 roku w Europie, około sześć milionów, w tym ponad milion dzieci zostało systematycznie zamordowanych w czasie zaplanowanej przez niemiecką III Rzeszę zagłady Żydów. Wśród nich, z około 3,3 miliona Żydów polskich, zginęło 3 miliony (ok. 90%), zaś z półtora miliona zamieszkujących Ukrainę radziecką, zginęło 900 tysięcy (ok. 60%). W innych krajach słowiańskich oraz Niemczech, Rumunii i na Węgrzech zamordowano 50–90% żydowskich mieszkańców. Według niektórych historyków, np. Dietera Pohla, w mordowaniu Żydów czynnie uczestniczyło zarówno 200 tysięcy Niemców i Austriaków, jak i 200 tysięcy osób innych narodowości. Większość zamordowanych Żydów była aszkenazyjczykami. Około pięć z sześciu milionów ofiar posługiwała się językiem jidysz. Świat aszkenazyjski oraz kultura jidysz w Europie zostały zdziesiątkowane.
Około 1,4 miliona Żydów walczyło w trakcie II wojny światowej w armiach alianckich.
Lata powojenne.
Bezpośrednio po wojnie kilkaset tysięcy ocalonych Żydów spędziło szereg lat w obozach dla osób przemieszczonych (tzw. "obozach DP") w Niemczech, Austrii i we Włoszech. Społeczności uchodźców zorganizowały się społecznie i politycznie, dążąc wpierw do respektowania ich praw w obozach, a później do prawa emigracji do Brytyjskiego Mandatu Palestyny. Jednocześnie w latach 1945–1948 organizacja Bricha umożliwiła nielegalną emigrację około 150–250 tysięcy Żydów z Europy Środkowej i Wschodniej do Mandatu Brytyjskiego.
14 maja 1948 r. Izrael proklamował niepodległość. Zlikwidowanie istniejących wcześniej restrykcji wjazdowych otworzyło bramy imigrantom żydowskim. W latach 1948–1950 w Izraelu osiadło pół miliona osób, z których większość pochodziła z Europy Środkowo-Wschodniej. Państwo izraelskie zrezygnowało z używania jidysz na rzecz języka hebrajskiego.
W 1950 roku większość (51%) Żydów zamieszkiwała kontynenty amerykańskie (w tym 4,5–5,0 mln w USA), zaś w Europie najliczniejszą społecznością (około 2 milionów osób) byli Żydzi rosyjscy.
W Stanach Zjednoczonych prężnie rozwijały się poszczególne denominacje judaizmu – reformowana, konserwatywna i ortodoksyjna – oraz świeckie życie żydowskie. Powstały nowe prądy religijno-filozoficzne, m.in. założony w 1963 judaizm humanistyczny i w 1968 rekonstrukcjonistyczny. Wyłoniły się również ruchy społeczne: solidarności z Żydami w ZSRR, którym państwo odmawiało emigracji, oraz żydowskiego feminizmu. Wachlarz preferencji politycznych Żydów amerykańskich jest szeroki, jednak większościowo oddawano głosy na Partię Demokratyczną. W wyborach prezydenckich na Harry’ego Trumana głosowało 75%, J.F. Kennedy’ego poparło 82%, Lyndona Johnsona – 90%, zaś za Jimmym Carterem głosowało 71% elektoratu żydowskiego.
W ZSRR pod koniec lat 40. XX wieku władze rozpoczęły kampanię przeciw syjonistom oraz „kosmopolitom”, w rzeczywistości o charakterze antysemickim, m.in. przeprowadzając pokazowe procesy i skazując członków Żydowskiego Komitetu Antyfaszystowskiego, wybitnych literatów języka jidysz oraz wyrzucając Żydów ze szpitali, laboratoriów, placówek naukowych i uczelni medycznych w ramach prowokacji zwanej "Spiskiem lekarzy kremlowskich". Jednocześnie do 1970 roku praktycznie uniemożliwiano emigrację z ZSRR. Dopiero po liberalizacji ustroju komunistycznego przez Michaiła Gorbaczowa i otwarciu granic dla emigracji, w latach 1990–2001 ponad 1,1 mln Żydów wyjechało z Rosji do Izraela oraz Stanów Zjednoczonych.
Dziś ocenia się, że w Stanach Zjednoczonych żyje około 5–6 milionów, zaś w Izraelu 2,8–4 milionów Żydów aszkenazyjskich.
Obyczaje, prawa religijne i tradycje aszkenazyjskie.
Praktyki prawa religijnego ortodoksyjnych Żydów aszkenazyjskich oraz sefardyjskich nieco się różnią od siebie. Rozbieżności odnotowane są m.in. w komentarzach Mojżesza Isserlesa do kodeksu Szulchan aruch. Poniżej przedstawiona jest skrótowa lista różnic.
Istnieje również termin "Nusach Aszkenaz" (z hebr. odmiana aszkenazyjska), określający obrządek liturgiczny zawarty w sidurze (modlitewniku) Żydów aszkenazyjskich, w tym treść, dobór i kolejność modlitw oraz pieśni. Dwa pozostałe główne obrządki to "Nusach Sefard" (niemający związku z Żydami sefardyjskimi; będący tożsamy z polskim, chasydzkim nusach) oraz "Nusach Chabad".
Słynni Żydzi aszkenazyjscy.
Żydzi aszkenazyjscy wnieśli ogromny wkład w światową wiedzę i kulturę. Około jednej czwartej wszystkich laureatów Nagrody Nobla oraz 27% laureatów Nagrody Turinga stanowią Żydzi.
Spośród wielu wybitnych badaczy nauk przyrodniczych wywodzących się ze świata aszkenazyjskiego można wymienić choćby Alberta Einsteina, Richarda Feynmana, Nielsa Bohra, Wolfganga Pauliego czy Kazimierza Fajansa. Wybitne osiągnięcia w dziedzinie nauk matematycznych wnieśli m.in. Benoît Mandelbrot, Ary Sternfeld czy John von Neumann. Podwaliny pod współczesną psychoanalizę podłożyli Zygmunt Freud, Alfred Adler i Erich Fromm. Spośród filozofów warto zaś wymienić m.in. Karla Poppera, Edmunda Husserla, Martina Bubera czy Hannę Arendt, zaś z teologów – Abrahama Joshuę Heschla. Godnym wymienienia jest również László Bíró, wynalazca długopisu.
Spośród długiej listy literatów warto wymienić choćby Franza Kafkę, Izaaka Babla, Józefa Rotha, Borisa Pasternaka, Osipa Mandelsztama, Iosifa Brodskiego, Bruno Schulza, Juliana Stryjkowskiego, Bolesława Leśmiana, czy Juliana Tuwima. W poczet słynnych malarzy wchodzą m.in. Marc Chagall, Chaim Soutine, El Lissitzky, Maurycy Gottlieb, Mordechaj Ardon i Erna Rosenstein, postaci świata filmowego – Fritz Lang, Woody Allen, Aleksander Ford, Sarah Michelle Gellar, Jerzy Hoffman, Roman Polański, zaś kompozytorów – Gustav Mahler, George Gershwin, Grzegorz Fitelberg, Arnold Schönberg, Aaron Copland, Lukas Foss, Leonard Bernstein, Paweł Klecki, Władysław Szpilman.
Badania DNA.
Pierwsze próby określenia rodowodu Żydów aszkenazyjskich na drodze analiz materiału genetycznego sięgają lat 90. XX wieku.
Tak jak w przypadku większości badań migracji ludności za pomocą analiz kodu DNA, wczesne poszukiwania dotyczyły dwóch segmentów ludzkiego genomu: chromosomu Y (przekazywanego przez mężczyzn) oraz mitochondrialnego DNA (przekazywanego przez kobiety). Segmenty te nie podlegają rekombinacji genetycznej. Prowadzone są również badania asocjacyjne całego genomu.
Linia męska: chromosom Y.
Opublikowana w 2000 roku praca dotycząca haplotypów chromosomu Y dotyczyła pochodzenia Żydów po linii męskiej. Hammer "i inni" odkryli, że u aszkenazyjczyków i sefardyjczyków chromosom ten posiada mutacje charakterystyczne dla ludów bliskowschodnich i niewystępujące wśród ogólnej ludności europejskiej. Obserwacja ta była wskazówką, że męscy przodkowie aszkenazyjczyków pochodzili w większości z Bliskiego Wschodu. Wyznaczono również, że domieszka genetyczna w linii męskiej wynosiła mniej niż 0,5% na jedno pokolenie w szacowanym okresie 80 pokoleń, ze „względnie niewielkim wkładem europejskich chromosomów Y”, zaś całkowita domieszka była bardzo zbliżona do „oszacowanej w pracy Motulskiego wartości 12,5%”. Obserwacja ta popierała tezę, że „Żydzi mieszkający w diasporze w Europie, północno-zachodniej Afryce i na Bliskim Wschodzie są [genetycznie] bardziej podobni do siebie niż do swoich nieżydowskich sąsiadów”.
W pracy z 2001 roku Nebel "i inni" wykazali, że w badanej linii męskiej zarówno aszkenazyjskich, jak i sefardyjskich Żydów cechuje to samo, bliskowschodnie pochodzenie. Stwierdzono również, że w porównaniu do innych, reprezentatywnych grup w regionie, Żydów przeciętnie cechuje bliższy związek z północną częścią obszaru Żyznego Półksiężyca. Jednocześnie autorzy pracy zaobserwowali u badanych aszkenazyjczyków nieco podwyższone występowanie chromosomów Eu 19 (R1a) – 12,7% – które pojawiają się często w przypadku wschodnich Europejczyków (54–60%). Stawiają oni hipotezę, że różnice w obrębie Żydów aszkenazyjskich mogą odzwierciedlać niewielki przepływ genów z otaczających ludności europejskich i/lub dryf genetyczny w stanie izolacji. W późniejszej pracy grupy A. Nebel z 2005 roku zaobserwowano u badanych aszkenazyjczyków podobny poziom (11,5%) występowania chromosomu R1a1a (M17+), haplogrupy chromosomu Y dominującej wśród wschodnich Europejczyków, co sugerowałoby niewielki przepływ genów.
Linia żeńska: mitochondrialny DNA.
Przed 2006 rokiem genetycy dochodzący rodowodu większości żydowskiej ludności na świecie uważali, że jej przodkami są mężczyźni, którzy wyemigrowali z Bliskiego Wschodu oraz kobiety z lokalnych ludności, które pojmowali oni za żony. Żony te dokonywały konwersji na judaizm, po czym nie następowały dalsze małżeństwa mieszane z nie-Żydami.
Jednak wyniki wysokorozdzielczej analizy haplogrupy K (mtDNA) zespołu kierowanego przez D.M. Behara, opublikowanej w roku 2006 wskazują, że około 40% współczesnej ludności aszkenazyjskiej po linii matki pochodzi od czterech kobiet lub „linii założycielskich”, „prawdopodobnie z hebrajsko-lewantyńskiej puli mtDNA”, które żyły pomiędzy 1. a 2. stuleciem n.e. Pomimo że haplogrupa K występuje często w zachodniej Eurazji, „obserwowany całościowy kształt rozkładu wskazuje, że hipoteza, by cztery wspomniane linie założycielskie mogły wejść do puli aszkenazyjskiego mtDNA poprzez przepływ genów z europejskiej ludności lokalnej jest bardzo mało prawdopodobna”.
„Zarówno rozmiar, jak i umiejscowienie matrylinealnego pierwotnego demosu, z którego wyłonili się Żydzi aszkenazyjscy, pozostają niejasne. W tej pracy, wykorzystując kompletne sekwencje odziedziczonych matrylinealnie mitochondrialnych DNA (mtDNA) wykazujemy, że około połowa spośród Żydów aszkenazyjskich, szacowanych na 8 000 000 osób, wywodzi się z jedynie czterech kobiet, posiadających własne [sekwencje] mtDNA, praktycznie nieobecne wśród innych ludności, za ważnym wyjątkiem słabego ich występowania wśród Żydów nieaszkenazyjskich. Wnioskujemy, że cztery założycielskie mtDNA, prawdopodobnie bliskowschodniego pochodzenia, doznały znaczącej lub znaczących ekspansji w Europie w trakcie minionego tysiąclecia...”
Ponadto grupa badawcza pod kierunkiem dr. Behara zasugerowała, że pozostała część mtDNA pochodzi od około 150 kobiet, z których większość jest rodowodu bliskowschodniego. Dalsza praca dr. Behara wskazuje z kolei, że powyższy układ mitochondralnego DNA różni się od układu występującego w pozaeuropejskich populacjach żydowskich.
Badania asocjacyjne całego genomu oraz powiązań.
W epidemiologii genetycznej, badanie asocjacyjne całego genomu (badanie GWA lub GWAS) polega na zbadaniu wszystkich lub większości genów (genomu) u różnych jednostek danego gatunku celem porównania różnic między osobą a osobą. Początkowo technikę tą stosowano w epidemiologii, celem wyznaczenia związków między obserwowanymi cechami a kodem genetycznym.
Grupa badawcza pod kierunkiem M. Seldina przebadała w roku 2006 ponad 5 tysięcy autosomalnych polimorfizmów pojedynczego nukleotydu, chcąc przedstawić europejską podstrukturę genetyczną. Wyniki wskazują na „spójną i odtwarzalną różnicę pomiędzy "północną" i "południową" grupą populacji”. Większość północnych, środkowych i wschodnich Europejczyków (Finowie, Szwedzi, Anglicy, Irlandczycy, Niemcy i Ukraińcy) wykazywali w &gt;90% cechy grupy "północnej", natomiast większość Europejczyków pochodzenia południowego (Włosi, Grecy, Portugalczycy i Hiszpanie) wykazywało w &gt;85% cechy grupy "południowej". Na tym tle zarówno aszkenazyjscy, jak i sefardyjscy Żydzi wykazywali również &gt;85% cech grupy "południowej", co, jak wnioskowali badacze, jest „spójne z późniejszym śródziemnomorskim pochodzeniem tych grup etnicznych”.
W pracy z 2007 roku grupa badawcza pod kierunkiem M. Baucheta wykazała, że w zestawieniach globalnych Żydzi plasują się najbliżej arabskiej ludności Afryki Północnej, zaś w analizie struktury europejskiej mają cechy wspólne jedynie z Grekami i południowymi Włochami, co wskazuje na ich południowo-śródziemnomorskie pochodzenie.
Grupa badawcza pod kierownictwem Gil Atzmona i Harry’ego Ostrera w swojej pracy z 2010 roku stwierdziła: „Na podstawie analiz metodami wiodącego składnika, filogenetycznej oraz tożsamości według pochodzenia (IBD), zidentyfikowane zostały dwie główne grupy: Żydzi bliskowschodni oraz Żydzi europejscy/syryjscy. Wspólne segmenty [DNA] w metodzie IBD oraz bliskość Żydów europejskich do siebie oraz do ludności południowoeuropejskich sugerują istnienie wspólnego pochodzenia i obalają hipotezę o znacznych genetycznych wkładach pochodzących od środkowo- i wschodnioeuropejskich oraz słowiańskich ludności w procesie formowania Żydów aszkenazyjskich”, jako że obie grupy – Żydzi bliskowschodni oraz europejscy/syryjscy posiadają wspólnych przodków, którzy żyli na Bliskim Wschodzie około 2500 lat temu. W wyniku przebadania markerów genetycznych wzdłuż całego genomu stwierdzono, że grupy żydowskie (zarówno aszkenazyjskie, jak i nieaszkenazyjskie) cechują rozległe połacie wspólnego kodu DNA, co wskazuje na wspólne pokrewieństwo tych grup. Każda z badanych podgrup (Żydzi irańscy, iraccy, syryjscy, włoscy, tureccy, greccy i aszkenazyjscy) posiada własną sygnaturę genetyczną, jednak są one bardziej zbliżone do siebie niż do nieżydowskich mieszkańców krajów, w których żyła dana diaspora. Badacze określili, że znalezienie identycznych markerów SNP w segmentach genetycznych złożonych z trzech (lub więcej) milionów elementów DNA, było dziesięciokrotnie bardziej prawdopodobne wśród Żydów niż wśród nie-Żydów. Wyniki tej analizy zgadzały się również z biblijnym zapisem dziejów żydowskich. Badania wykazały ponadto, że w porównaniu do nieżydowskich grup Europejczyków, ludnością najbardziej zbliżoną do Żydów aszkenazyjskich są dzisiejsi Włosi. Badacze hipotetyzowali, że może być to wynik małżeństw mieszanych oraz konwersji na judaizm w czasach Cesarstwa rzymskiego. Stwierdzono również, że odległość między dowolnymi dwoma aszkenazyjskimi uczestnikami badań jest na poziomie kuzynów czwartego-piątego stopnia pokrewieństwa.
Analiza grupy badawczej pod kierownictwem Stevena Braya, metodą mikromacierzy SNP oraz analizy pokrewieństwa wykazała z kolei, że pomiędzy 35 a 55 procent współczesnego genomu aszkenazyjskiego może być europejskiego pochodzenia oraz że europejski „wkład jest wyraźnie wyższy niż poprzednie szacunki na podstawie badań chromosomu Y”. W badaniu wzięto Druzów oraz Arabów Palestyńskich jako odniesienie bazowe dla genomu przodków Żydów na świecie. Wobec tego odniesienia, nierównowaga w pokrewieństwie wśród ludności aszkenazyjskiej została zinterpretowana jako „ślady wzajemnego mieszania się lub «domieszki» pomiędzy ludnością bliskowschodnią a europejską”.

</doc>
<doc id="801833" url="https://pl.wikipedia.org/wiki?curid=801833" title="Paul Tremo">
Paul Tremo

Paul Tremo (ur. 1733 w Berlinie, zm. 1810 w Warszawie) – polski kuchmistrz na dworze króla Stanisława Augusta Poniatowskiego, zdobył miano "pierwszego kuchmistrza w Europie".
Życiorys.
Urodził się w Berlinie w rodzinie hugenockiej (francuskiej). Swój kunszt zdobywał podróżując po Europie. Wiadomo też, że studiował liczne dzieła uczonych z różnych epok.
Z królem związany był od jego wczesnej młodości i wiernie służył mu aż do końca. Król wypłacał mu rocznie ponad 10 tys. zł, co uważano za najwyższą pensję kuchmistrza w Rzeczypospolitej. Był m.in. odpowiedzialny za oprawę kulinarną obiadów czwartkowych. Upodobania kulinarne Stanisława Augusta zapoczątkowały modę na wyrafinowaną, a zarazem lekką kuchnię, łączącą francuskie i polskie tradycje kulinarne. Stopniowo rezygnując z sarmackiego niepohamowania w jedzeniu i piciu, coraz częściej zwracano uwagę na zdrową dietę.
Gdy Stanisław August Poniatowski abdykował i osiadł w Petersburgu, towarzyszył mu Tremo. Po śmierci króla w 1798 roku wrócił do Polski i zamieszkał w ofiarowanym przez króla dworku na Grzybowie pod Warszawą. Pochowany został na cmentarzu ewangelicko-reformowanym w Warszawie jako Piotr Paweł Tremo.
Napisał dzieła: "Botanika kuchenna" (zaginiona rozprawa o właściwościach kulinarnych różnych ziół i warzyw), z trzech rękopiśmiennych odpisów jest znana jego książka kucharska opatrywana różnymi tytułami np. "Nauka dokładna sposobów warzenia i sporządzania potraw z mięsiwa, ryb, jarzyny, mąki, jako też przyprawiania rozmaitych sosów, robienia esencji ponczowej".
Uczniem Paula Tremona był znany kucharz i autor pierwszych systematycznych książek kucharskich na ziemiach polskich Jan Szyttler.

</doc>
<doc id="801834" url="https://pl.wikipedia.org/wiki?curid=801834" title="Juli Zeh">
Juli Zeh

Juli Zeh (ur. 30 czerwca 1974 w Bonn) – niemiecka prawniczka i pisarka. Znana jest z zaangażowania społecznopolitycznego. Została wyróżniona licznymi nagrodami literackimi. Poza pracą literacką Juli Zeh zajmuje się również pisaniem esejów dla Die Zeit oraz FAZ.
Od maja do października 2014 roku razem z Jakobem Augsteinem i Janem Fleischauerem tworzyła stałą rubrykę o nazwie "Die Klassensprecherin" dla Der Spiegel.
Życiorys.
Juli Zeh jest córką byłego dyrektora Bundestagu, Wolfganga Zeh.
Uczęszczała do szkoły im. Otto Kühne w Bonn i zdała tam maturę. Następnie studiowała nauki prawne w zakresie prawa międzynarodowego w Pasawie, Krakowie, Nowym Jorku i Lipsku. Po odbyciu stażu w ONZ w Nowym Jorku rozpoczęła studia podyplomowe na kierunku „Prawo Integracji Europejskiej”, które ukończyła z tytułem Magister Prawa LLM.
Studia w Niemieckim Instytucie Literatury w Lipsku zaczęła w roku 1996, jeszcze przed rozpoczęciem studiów prawniczych, i ukończyła z dyplomem w 2000 roku.
Pracowała w ambasadzie niemieckiej w Zagrzebiu. Jako wysłanniczka Biura Wysokiego Przedstawiciela Narodów Zjednoczonych nadzorowała wybory w Bośni i Hercegowinie.
W 2010 roku ukończyła studia doktoranckie na Uniwersytecie Kraju Saary w Saarbrücken. Jej rozprawa doktorska dotyczyła działalności legislacyjnej ONZ. Została za tę pracę wyróżniona Niemiecką Nagrodą Studenta przez Fundację Körbera.
Członkini Niemieckiego Stowarzyszenia Pisarzy i Wolnego Związku Artystów.
Od 2007 roku mieszka w Barnewitz w powiecie Havelland, w Brandenburgii.
Wcześniej przez dłuższy czas mieszkała w Lipsku.
Prywatnie żona i matka dwójki dzieci.
Twórczość literacka.
Autorka książek: "Die Stille ist ein Geräusch", "Spieltrieb", "Adler und Engel". Laureatka nagrody w dziedziny eseistyki Uniwersytetu Humboldta w Berlinie (1999) oraz Caroline Schlegel Preis (2000). Powieść "Adler und Engel" została wyróżniona w 2001 Deutscher Bucherpreis za debiut.
Powieść debiutancka Juli Zeh, "Orły i Anioły" – przetłumaczona na 31 języków – opowiada o środowisku prawników i mafii narkotykowej. Traktuje o prawie międzynarodowym, ukazując jednocześnie „specjalną formę prawną, która właściwie tylko w połowie działa w imię prawa”.
Fabuła "Corpus delicti" rozgrywa się w roku 2057. Podstawą państwowości jest tak zwana "Metoda". Państwo zmusza swoich obywateli do bezwzględnego utrzymywania zdrowia, gdzie zapalenie papierosa traktowane jest jako poważny czyn karalny.
Po polsku ukazały się: "Adler und Engel" – Orły i Anioły (W.A.B. 2004), "Die Stille ist ein Geräusch" – Cisza jest dźwiękiem: Podróż po Bośni (Znak 2004) i "Spieltrieb" – Instynkt Gry (W.A.B. 2007)

</doc>
<doc id="801836" url="https://pl.wikipedia.org/wiki?curid=801836" title="Związek Pisarzy Polskich na Obczyźnie">
Związek Pisarzy Polskich na Obczyźnie

Związek Pisarzy Polskich na Obczyźnie (ZPPnO) – organizacja zrzeszająca pisarzy polskich na uchodźstwie, założona w 1945 w Londynie.
Przewodniczący.
Przewodniczącymi ZPPO byli:
Nagroda literacka.
Nagroda literacka przyznawana jest od 1951 roku. Laureatami byli m.in.:

</doc>
<doc id="801842" url="https://pl.wikipedia.org/wiki?curid=801842" title="Józef Łucznik">
Józef Łucznik

Józef Łucznik (ur. 30 listopada 1936 w Osocznikach, zm. 10 grudnia 2015) – białoruski nauczyciel narodowości polskiej, działacz mniejszości polskiej na Białorusi, jeden z założycieli Związku Polaków na Białorusi, od sierpnia 2005 do września 2009 jego przewodniczący oficjalnie uznawany przez władze białoruskie.
Życiorys.
W 1957 ukończył Instytut Nauczycielski w Nowej Wilejce, później kształcił się na Wydziale Historycznym Wileńskiego Instytutu Pedagogicznego (do 1964). Nauczał historii w szkole podstawowej w Dajnawie (1957–1964), później pracował jako inspektor szkolny w szkole średniej w Podborzu (1964–1971). W 1971 został dyrektorem szkoły podstawowej w Nowosiółkach na Grodzieńszczyźnie, a od 1978 stał na czele szkoły średniej w Sopićkiniach. W 1984 objął posadę dyrektora szkoły podstawowej w Soniczach.
U progu lat 90. aktywnie włączył się w polskie odrodzenie narodowe na Białorusi. Wstąpił do Związku Polaków, został jego wiceprzewodniczącym. W latach 90. za swoją działalność na Białorusi został odznaczony medalami Józefa Ignacego Kraszewskiego oraz Ministerstwa Edukacji Narodowej RP.
Wraz z grupą działaczy nie uznał wyboru Andżeliki Borys na przewodniczącą Związku Polaków w marcu 2005. Pięć miesięcy później współorganizował zjazd ZPB w Wołkowysku, podczas którego zgłoszono i przegłosowano jego kandydaturę na prezesa. Władze RP nie uznały wyboru Łucznika na przewodniczącego i zakazały mu wjazdu na teren RP. We wrześniu 2009 r. na kolejnym zjeździe organizacji uznawanej przez władze w Mińsku nie wystawił swej kandydatury i został zastąpiony na stanowisku prezesa przez grodzieńskiego biznesmena Stanisława Siemaszkę. Podczas zjazdu 2009 roku Józef Łucznik po raz kolejny zwrócił się do władz białoruskich z propozycją "zakazania działalności samozwańczej grupy na czele z Andżeliką Borys, która swą działalnością dyskredytuje jedyny zarejestrowany na terenie Białorusi Związek Polaków".
Był na emeryturze. Miał żonę i dwie córki, które ukończyły studia w Polsce. Zmarł 10 grudnia 2015 roku
Kontrowersje.
Akceptował politykę prowadzoną przez Alaksandra Łukaszenkę. W czasie kampanii prezydenckiej na Białorusi w 2006 kolportował odezwę do Polaków, namawiającą do głosowania na Łukaszenkę. W 2006 wziął udział w Ogólnobiałoruskim Zgromadzeniu Ludowym, gdzie z trybuny powiedział o tym, że obywatelom Białorusi narodowości polskiej żyje się dobrze.
W 2008 wystosował list do premiera RP Donalda Tuska, w którym prosił o niewprowadzanie Karty Polaka, ponieważ zdaniem Łucznika miała ona podzielić społeczeństwo białoruskie pod względem narodowościowym, choć wyraził pogląd o konieczności przywrócenia Polakom na Kresach obywatelstwa polskiego dziedziczonego po ich rodzicach.

</doc>
<doc id="801843" url="https://pl.wikipedia.org/wiki?curid=801843" title="Ragnarek">
Ragnarek



</doc>
<doc id="801845" url="https://pl.wikipedia.org/wiki?curid=801845" title="Marco Molteni">
Marco Molteni

Marco Molteni (ur. 3 września 1976 w Brescii) – włoski siatkarz występujący obecnie w Serie A, w drużynie Casa Modena. Gra na pozycji przyjmującego. Mierzy 196 cm. 34 razy wystąpił w reprezentacji Włoch.

</doc>
<doc id="801849" url="https://pl.wikipedia.org/wiki?curid=801849" title="Franz Pfnür">
Franz Pfnür

Franz Pfnür (ur. 21 listopada 1908 w Berchtesgaden, zm. 21 września 1996) – niemiecki narciarz alpejski, mistrz olimpijski oraz trzykrotny medalista mistrzostw świata.
Kariera.
Największe sukcesy w karierze Franz Pfnür osiągnął w 1934 roku, kiedy podczas mistrzostw świata w Sankt Moritz w trzech startach wywalczył trzy medale. Najpierw zajął drugie miejsce w biegu zjazdowym, w którym lepszy o 7,6 sekundy okazał się David Zogg ze Szwajcarii. Następnie zwyciężył w slalomie, wyprzedzając Zogga o 1,7 sekundy i jego rodaka, Williego Steuriego o 1,9 sekundy. Wyniki te dały mu także srebrny medal w kombinacji, w której na podium rozdzielił Davida Zogga i kolejnego Szwajcara, Heinza von Allmena. Dwa lata później Pfnür wystartował na igrzyskach olimpijskich w Garmisch-Partenkirchen. Po zjeździe do kombinacji zajmował drugie miejsce, tracąc do prowadzącego Birgera Ruuda z Norwegii 4,4 sekundy. W slalomie okazał się najlepszy i zwyciężył w kombinacji, wyprzedzając swego rodaka, Gustava Lantschnera oraz Émile’a Allaisa z Francji.
W 1937 roku Pfnür wstąpił do SS i został skierowany do Głównego Urzędu Rasy i Osadnictwa SS. W czasie II wojny światowej został poważnie ranny. Po zakończeniu wojny nie poniósł konsekwencji udziału w zbrodniach nazistowskich.

</doc>
<doc id="801850" url="https://pl.wikipedia.org/wiki?curid=801850" title="Feliks Wojciech Bednarski">
Feliks Wojciech Bednarski



</doc>
<doc id="801852" url="https://pl.wikipedia.org/wiki?curid=801852" title="Pobudka">
Pobudka

Pobudka – polska organizacja konspiracyjna o charakterze narodowym działająca w latach 1939–1944.
Pobudka została utworzona pod koniec 1939 r. w Warszawie przez kilku działaczy przedwojennego Ruchu Narodowo-Radykalnego „Falanga”. Byli to przede wszystkim inż. Samuel Kostrowicki, dr Jerzy Zański, Władysław Terlecki, dr Jerzy Hagmajer, adwokat Witold Rościszewski (komendant do aresztowania 6 kwietnia 1943, po nim tę funkcję pełnił Zański). Po pewnym czasie do organizacji przystąpili inni liderzy i ideolodzy RNR, jak Adolf Reutt, Wojciech Zaleski i Bolesław Piasecki oraz młodzi członkowie Grup Szkolnych RNR. Organem prasowym było pismo „Pobudka” (od 1939, redaktorem technicznym był Jerzy Hagmajer), „Głos Polski” (od 1942) i „Słowa Prawdy” (od 1943).
Pobudka prowadziła działalność propagandową i dywersyjną w Warszawie. Od 21 kwietnia 1940 r. wchodziła w skład Komitetu Porozumiewawczego Organizacji Niepodległościowych, który skupiał organizacje opozycyjne wobec Związku Walki Zbrojnej. Jednocześnie w tym okresie B. Piasecki i W. Rościszewski podjęli rozmowy z przedstawicielami innych pomniejszych organizacji konspiracyjnych o zjednoczeniu wysiłku konspiracyjnego. W rezultacie we wrześniu tego roku powstała Konfederacja Narodu, w której Pobudka współtworzyła pion polityczny na czele z B. Piaseckim. Natomiast pionem prasowo-wydawniczym KN kierował W. Rościszewski. Od marca 1941 r. Pobudka wchodziła też w skład Konfederacji Zbrojnej, początkowo wojskowego ramienia KN, a następnie samodzielnej organizacji.
Na początku 1942 r. większość działaczy Pobudki z W. Rościszewskim na czele podporządkowała się ZWZ-Armii Krajowej, zachowując autonomię. Współtworzyli oni m.in. Społeczną Organizację Samoobrony i Międzyorganizacyjne Porozumienie Pomocy Więźniom. Natomiast B. Piasecki wraz z częścią członków organizacji podjął samodzielną działalność w ramach KN.

</doc>
<doc id="801853" url="https://pl.wikipedia.org/wiki?curid=801853" title="Piłka (piłka nożna)">
Piłka (piłka nożna)

Piłka – kulisty przedmiot, używany do gry w piłkę nożną. Zgodnie z wymogami piłka musi być sporządzona ze skóry lub innego dozwolonego materiału o obwodzie nie większym niż 70 cm i nie mniejszym niż 68 cm. Może ważyć 410–450 g. Przy rozpoczęciu zawodów piłka musi być napompowana tak, że w jej wnętrzu panuje nadciśnienie od 0,6 do 1,1 atm (0,6–1,1 kG/cm²).
Większość piłek jest zszytych z 32 „łat” (tzw. paneli) ze skóry syntetycznej PU, PVC lub mieszanką PU i PVC. 12 z nich to pięciokąty foremne, a 20 to sześciokąty foremne. Powstaje z nich siatka podobna do siatki dwudziestościanu ściętego, ale ze względu na nadciśnienie wewnątrz, piłka przyjmuje bardziej sferyczny kształt. 
Nowoczesne piłki nożne są zgrzewane termicznie, tworzone ze skóry syntetycznej, w skład której wchodzi głównie poliuretan. Dzięki PU piłka nie chłonie wody, przez co nie staje się cięższa podczas gry na mokrym boisku, co miało miejsce przy użyciu skóry naturalnej.
Pierwsza piłka złożona z 32 łat została zrobiona w latach 50. XX w. Ten typ stał się powszechny w kontynentalnej Europie w latach 60., natomiast poza Europą tego rodzaju piłka – Telstar firmy Adidas – została po raz pierwszy oficjalnie użyta na Mistrzostwach Świata 1970.
Starsze piłki wykonane były z 18 podłużnych kawałków skóry, zasznurowanych by umożliwić dostęp do pęcherza z powietrzem wewnątrz. Taka konfiguracja wciąż jest popularna, np. 26-łatowa Mitre PRO 100T i oficjalna piłka Mistrzostw Świata 2006, 14-łatowa piłka Teamgeist (ośmiościan ścięty). Istnieją również piłki halowe, wykonane z jednego lub dwóch kawałków tworzywa. Często posiadają nadruki przypominające tradycyjną piłkę, szytą ze skóry. 
Pierwotny, czarno-biały wzór piłki miał być dobrze widoczny w telewizorach czarno-białych. Wzór ten, nazywany potocznie „biedronką” jest używany na niektórych piłkach i jako symbol, jednak profesjonalne piłki mają bardziej wymyślne wzory. W 1978 Adidas opracował piłkę Tango, której stylistyka utrzymywała się aż do roku 2002. Piłka Nike Total 90 Aerow ma pierścienie tak pomyślane, by ułatwić bramkarzowi określenie rotacji piłki. „Oficjalne repliki” piłki Teamgeist mają 14-łatowy wzór nałożony na tańszą piłkę złożoną z 28 łat. Oficjalna piłka Ligi Mistrzów, „Finale” Adidasa, ma namalowane gwiazdy. Starsze piłki były jednokolorowe, pierwotnie brązowe, później białe, zwłaszcza na meczach przy sztucznym oświetleniu. Na ośnieżonej murawie używa się piłek w jaskrawych barwach.
Główni producenci piłek:

</doc>
<doc id="801854" url="https://pl.wikipedia.org/wiki?curid=801854" title="Simone Rosalba">
Simone Rosalba

Simone Rosalba (ur. 31 stycznia 1976 w Paoli) – włoski siatkarz, medalista igrzysk olimpijskich oraz mistrz świata i Europy. Grał na pozycji przyjmującego. Występował w klubach Serie A1. Mierzy 197 cm. 122 razy wystąpił w reprezentacji Włoch.

</doc>
<doc id="801855" url="https://pl.wikipedia.org/wiki?curid=801855" title="Efekt wypychania">
Efekt wypychania

Efekt wypychania lub wypierania (ang. "crowding out") − zjawisko ekonomiczne polegające na zmniejszeniu wielkości inwestycji sektora prywatnego spowodowanym zwiększonym finansowaniem wydatków publicznych deficytem budżetowym. Jest jedną z form zawodności państwa w zakresie rozwiązań regulacyjnych.
Opis.
Efekt wypychania pojawia się, gdy powodem początkowej zmiany wielkości produkcji jest wzrost wydatków państwa. Dochodzi wtedy do wzrostu popytu na pieniądz oraz wzrostu stopy procentowej, a tym samym do ograniczenia popytu inwestycyjnego i konsumpcyjnego sektora prywatnego. Wypieranie to inaczej zastąpienie inwestycji prywatnych wydatkami państwa. 
Wypieranie finansowe związane jest ze wzrostem stopy procentowej w wyniku niepieniężnego finansowania wydatków państwa, natomiast wypieranie realne może być spowodowane np. zastąpieniem konsumpcji prywatnej konsumpcją państwa lub hamującym wpływem potencjalnej rosnącej niepewności, będącej rezultatem zwiększonych wydatków państwa. 
G↑ → Y↑ → R↑ → (C+I)↓ → Y↓
G - wydatki państwa
Y - produkcja
R - oprocentowanie
C - wydatki konsumpcyjne
I - wydatki inwestycyjne 

</doc>
<doc id="801859" url="https://pl.wikipedia.org/wiki?curid=801859" title="Jerzy Kramarczyk">
Jerzy Kramarczyk

Jerzy Kramarczyk (ur. 26 listopada 1954 w Świdnicy) – polski aktor teatralny, filmowy i dubbingowy.
Absolwent II Liceum Ogólnokształcącego w Świdnicy i Państwowej Wyższej Szkoły Teatralnej w Warszawie (1981). W teatrze zadebiutował 6 czerwca 1979. Po studiach rozpoczął pracę w Teatrze Lubuskim, skąd wkrótce przeniósł się do Teatru Rozmaitości (1981). Od 1991 pracował jako redaktor i wydawca w Telewizji Polskiej. Od 1997 związany z telewizją TVN.

</doc>
<doc id="801861" url="https://pl.wikipedia.org/wiki?curid=801861" title="Akrar">
Akrar

Akrar (duń. "Øgrum", inaczej "Agrar") – miejscowość na Wyspach Owczych, terytorium zależnym Danii, będącym archipelagiem wysp wulkanicznych, położonym na Morzu Norweskim. Administracyjnie leży w gminie Sumba. Zamieszkuje w niej 19 osób.
Położenie.
Miejscowość leży w południowej części wyspy Suðuroy, na jej wschodnim wybrzeżu. Znajduje się ona w miejscu, w którym wody zatoki Lopransfjørður wpływają do cieśniny Vágsfjørður. Na południowy wschód od miejscowości znajduje się pasmo górskie, którego najbliższym szczytem jest: Siglifelli (359 m n.p.m.), a na południu przylega ona do wsi Lopra.
Historia.
Akrar założono w 1817 roku.

</doc>
<doc id="801862" url="https://pl.wikipedia.org/wiki?curid=801862" title="Kingfisher Airlines Tennis Open">
Kingfisher Airlines Tennis Open

Kingfisher Airlines Tennis Open – męski turniej tenisowy kategorii ATP International Series zaliczany do cyklu ATP World Tour, rozgrywany na kortach twardych w latach 1996–2007.
W latach 1996–2004 zawody odbywały się w Szanghaju. W 2005 roku imprezę przeniesiono do Ho Chi Minh, a w roku 2006 i 2007 turniej miał miejsce w Mumbaju.

</doc>
<doc id="801863" url="https://pl.wikipedia.org/wiki?curid=801863" title="Osvaldo Hernández">
Osvaldo Hernández

Osvaldo Hernández Chambert (ur. 11 lipca 1970 w Camagüey) – były kubański siatkarz, grający na pozycji atakującego, wcześniej również jako środkowy. Wielokrotny reprezentant Kuby, złoty medalista Ligi Światowej 1998 i brązowy medalista Mistrzostw Świata 1998.
Kariera klubowa.
W pierwszych latach swojej kariery występował w rodzimej lidze. W 1995 roku dostał zgodę na wyjazd do Europy. W sezonie 1995/1996 występował w Olympiakosie Pireus, z którym zajął 4. miejsce w lidze greckiej oraz zdobył Puchar Europy Zdobywców Pucharów. Po zakończeniu sezonu ponownie powrócił na Kubę. W 1998 roku trafił do ligi włoskiej. W sezonie 1998/1999 bronił barw Iveco Palermo, z którym wygrał Puchar CEV. W kolejnym sezonie występował w klubie Piaggio Roma, z którym zdobył mistrzostwo Włoch oraz Puchar CEV.
Po porażce w ćwierćfinale igrzysk olimpijskich z Rosją w 2000 roku rząd kubański zabronił siatkarzom występować w zagranicznych klubach. W 2002 roku Osvaldo opuścił Kubę (nie został jednak uznany za uciekiniera, dzięki czemu po zakończeniu kariery sportowej mógł powrócić do kraju). W styczniu 2002 roku ponownie dołączył do Roma Volley, następnie przeniósł się do Bossini Gabeca Montichiari, gdzie grał od listopada 2002 roku.
W sezonie 2003/2004 grał w Coprasystel Ventaglio Piacenza. W przerwie ligowej wyjechał na Portoryko, gdzie wraz z klubem Changos de Naranjito zdobył mistrzostwo kraju. W latach 2004–2006 bronił barw klubu RPA-LuigiBacchi.it Perugia, z którym zdobył Puchar CEV. Po zakończeniu sezonu 2004/2005 grał gościnnie w katarskim klubie .
W 2006 roku przeniósł się do , gdzie grał do końca sezonu 2007/2008. W sezonie 2008/2009 przeniósł się do ligi greckiej – do zespołu . W marcu 2009 roku powrócił do , gdzie dokończył sezon.
Od listopada 2009 roku do stycznia 2010 roku występował w Aran Cucine Abruzzo Pineto. Na początku 2010 roku dostał się do ligi koreańskiej, gdzie grał w Hyundai Capital Skywalkers. Zastąpił w tym klubie Matthew Andersona. Z Hyundai Capital Skywalkers zdobył wicemistrzostwo Korei. Po sezonie 2009/2010 zakończył karierę sportową.
Sukcesy klubowe.
Puchar Europy Zdobywców Pucharów: 
Puchar CEV: 
Mistrzostwo Włoch: 
Mistrzostwo Portoryko: 
Puchar CEV:
Mistrzostwo Korei Południowej:
Sukcesy reprezentacyjne.
Liga Światowa:
Igrzyska Panamerykańskie:
Mistrzostwa Świata:
Puchar Świata:
Bibliografia.
 

</doc>
<doc id="801867" url="https://pl.wikipedia.org/wiki?curid=801867" title="KGHM Polska Miedź SA">
KGHM Polska Miedź SA



</doc>
<doc id="801868" url="https://pl.wikipedia.org/wiki?curid=801868" title="Nemrut Dag">
Nemrut Dag



</doc>
<doc id="801869" url="https://pl.wikipedia.org/wiki?curid=801869" title="Lapisowanie">
Lapisowanie

Lapisowanie - technika, polegająca na nasączaniu powierzchni zęba mlecznego 40% roztworem azotanu srebra. Technikę tę stosuje się w przypadku, gdy większa część powierzchni zęba jest już mocno zniszczona przez próchnicę i nie da się założyć wypełnienia. Z roztworu wytrąca się samo srebro, które ma silne właściwości bakteriobójcze. Pozwala to zatrzymać próchnicę i dzięki temu zęba nie trzeba usuwać. Jest to bardzo ważne, ponieważ przedwczesne usuwanie zębów mlecznych grozi późniejszymi wadami zgryzu.
Technika ta wiąże się jednak z zabarwieniem zęba na charakterystyczny czarny kolor sczerniałego srebra. Zabieg trwa około 1 minuty na jeden ząb. Zabieg jest wykonywany za darmo w gabinetach z kontraktem NFZ.

</doc>
<doc id="801873" url="https://pl.wikipedia.org/wiki?curid=801873" title="Saltangará">
Saltangará

Saltangará (duń. "Saltangerå") – miejscowość położona na Wyspach Owczych, na wyspie Eysturoy, mająca obecnie (I 2015 r.) 977 mieszkańców. Kod pocztowy: FO-600.
Historia.
Saltangará założono w roku 1846.
Demografia.
Według danych Urzędu Statystycznego (I 2015 r.) jest dziesiątą co do wielkości miejscowością Wysp Owczych.

</doc>
<doc id="801874" url="https://pl.wikipedia.org/wiki?curid=801874" title="Wytze Kooistra">
Wytze Kooistra

Wytze Kooistra (ur. 3 czerwca 1982 w Westerborku) – holenderski siatkarz, grający na pozycji środkowego i atakującego. Od 2005 roku był reprezentantem Holandii. Od sezonu 2015/2016 występuje w drużynie Abiant Lycurgus Groningen.
Sukcesy klubowe.
Puchar Top Teams:
Mistrzostwo Holandii:
Puchar CEV:
Puchar Polski:
Liga Mistrzów:
Mistrzostwo Polski:
Superpuchar Polski:
Klubowe Mistrzostwa Świata:
Mistrzostwo Grecji:
Superpuchar Holandii:
Puchar Holandii:
Sukcesy reprezentacyjne.
Liga Europejska:
Memoriał Huberta Jerzego Wagnera:

</doc>
<doc id="801879" url="https://pl.wikipedia.org/wiki?curid=801879" title="Kosmek jelitowy">
Kosmek jelitowy



</doc>
<doc id="801880" url="https://pl.wikipedia.org/wiki?curid=801880" title="Współczynniki fitoplanktonowe">
Współczynniki fitoplanktonowe

Współczynniki fitoplanktonowe – wskaźniki trofii zbiorników wodnych oparte na bioindykatorach należących do fitoplanktonu. Najczęściej ich wartość jest ilorazem liczby gatunków (gdyż biomasa może zależeć też od innych czynników ekologicznych, np. presji planktonożerców).
Przykładowe współczynniki.
Współczynnik zielenicowy Thunmarka (1945), wyznaczony na podstawie jezior szwedzkich.
liczba gatunków "Chlorococcales"/liczba gatunków desmidii
wartość graniczna: 1 (oligotrofia&lt;1&lt;eutrofia)
wartości przeciętne: 0,2 – oligotrofia, 2 – słaba eutrofia, 7,5 – silna eutrofia
Współczynnik sinicowy Nygaarda (1949)
liczba gatunków sinic/liczba gatunków desmidii
wartości:
Współczynnik okrzemkowy Nygaarda (1949)
liczba gatunków "Centrales"/liczba gatunków "Pennales"
wartości:
Współczynnik euglenowy Nygaarda (1949)
liczba gatunków euglenin/(liczba gatunków "Chlorococcales" + liczba gatunków sinic)
wartości:
Współczynnik złożony Nygaarda (1949), wyznaczony na podstawie jezior duńskich.
(liczba gatunków sinic + liczba gatunków "Chlorococcales" + liczba gatunków "Centrales" + liczba gatunków euglenin)/liczba gatunków desmidii
wartości:
Współczynnik Järnefelta (1952), wyznaczony na podstawie jezior finlandzkich.
Współczynnik wyznaczany w oparciu o stosunki gatunków z różnych grup glonów podzielonych na trzy klasy: EI – gatunki typowe wyłącznie dla wód eutroficznych, klasy: EII – gatunki typowe dla wód eutroficznych i mezotroficznych, O – gatunki typowe dla wód oligotroficznych.
Od tego czasu kolejni badacze udoskonalają analogiczne do tego wskaźniki, uzupełniając listy gatunków wskaźnikowych.
Fitoplankton jako wskaźnik jakości wód w polskim prawie.
Zgodnie z rozporządzeniem ministra środowiska z dnia 20 sierpnia 2008 r. w sprawie sposobu klasyfikacji stanu jednolitych części wód powierzchniowych ilość fitoplanktonu mierzona zawartością chlorofilu A jest jednym z elementów biologicznych służących do oceny jakości wód. Jest to zgodne z Ramową Dyrektywą Wodną obowiązującą w krajach Unii Europejskiej.
Gatunki fitoplanktonowe są również uwzględniane w wielogatunkowych wskaźnikach jakości wód, takich jak indeks saprobów.

</doc>
<doc id="801881" url="https://pl.wikipedia.org/wiki?curid=801881" title="Gang Of Four">
Gang Of Four



</doc>
<doc id="801883" url="https://pl.wikipedia.org/wiki?curid=801883" title="Mykines">
Mykines

Mykines (wym. , duń. "Myggenæs") – najdalej wysunięta na zachód wyspa wchodząca w skład archipelagu Wysp Owczych. 
Powierzchnia wyspy wynosi 10,3 km² (razem z Nólsoy 13 miejsce), a zamieszkuje ją jedynie 11 mieszkańców (15 pozycja), skupiających się w osadzie o tej samej nazwie, co sama wyspa. Na wyspie są dwie góry, większa Knúkur (560 m n.p.m.) i mniejsza Árnafjall (350 m n.p.m.). Nazwa wyspy pochodzić może od "muc-mhara", co w Gaelicu oznaczać miało "wieloryba". Mykines jest zamieszkana przez bardzo licznie tu występujące maskonury oraz głuptaki.
Tuż obok wyspy znajduje się wysepka Mykineshólmur, wybudowana w 1895 roku na którą przerzucony jest most nad przesmykiem Hólmgjógv. Można się tam dostać jedynie pieszo.

</doc>
<doc id="801884" url="https://pl.wikipedia.org/wiki?curid=801884" title="Memphis Open">
Memphis Open

Memphis Open, dawniej "U.S. National Indoor Tennis Championships", "Regions Morgan Keegan Championships &amp; Memphis International" – rozgrywany na kortach twardych w amerykańskim Memphis w stanie Tennessee męski turniej ATP World Tour 250 zaliczany do cyklu ATP World Tour, a w przeszłości także kobiecy turniej tenisowy kategorii WTA International Series zaliczany do cyklu WTA Tour. Panowie grali w latach 1975–2017. Zawody kobiet w latach 1986–2001 były rozgrywane w Oklahoma City, a w latach 2002–2013 w Memphis.
W 2013 roku zadecydowano o przeniesieniu turnieju kobiecego do Rio de Janeiro. Męskie zawody pozostały w Memphis, ale ranga zawodów zmalała z ATP World Tour 500 na ATP World Tour 250. W 2017 odbyła się ostatnia edycja turnieju, a zawody męskie przeniesiono do Nowego Jorku.

</doc>
<doc id="801885" url="https://pl.wikipedia.org/wiki?curid=801885" title="Spółgłoska szczelinowa krtaniowa bezdźwięczna">
Spółgłoska szczelinowa krtaniowa bezdźwięczna

Spółgłoska szczelinowa krtaniowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [].
Artykulacja.
W czasie artykulacji podstawowego wariantu [h]:
Spółgłoskę tę artykułuje się swobodnie wydychając powietrze, bez jakiegokolwiek napięcia mięśni gardła ani czynnego udziału języka.

</doc>
<doc id="801905" url="https://pl.wikipedia.org/wiki?curid=801905" title="Mexican Open">
Mexican Open

Mexican Open – męski turniej ATP Tour 500 zaliczany do cyklu ATP Tour rozgrywany od 1993 roku na kortach w meksykańskim Acapulco. W latach 2001–2020 odbywały się zawody kobiece kategorii WTA International Series zaliczane do cyklu WTA Tour.
W latach 1993–1998 i 2000 turniej męski odbywał się w Meksyku. Od 2001 roku nieprzerwanie, do 2020 roku razem z rozgrywkami kobiecymi, rozgrywany jest w Acapulco.
W 2014 roku nastąpiła zmiana nawierzchni w zawodach – poprzez zastąpienie ziemnego podłoża twardym.

</doc>
<doc id="801913" url="https://pl.wikipedia.org/wiki?curid=801913" title="Święto Oczyszczenia Najświętszej Marii Panny">
Święto Oczyszczenia Najświętszej Marii Panny



</doc>
<doc id="801914" url="https://pl.wikipedia.org/wiki?curid=801914" title="Święto Matki Boskiej Gromnicznej">
Święto Matki Boskiej Gromnicznej



</doc>
<doc id="801916" url="https://pl.wikipedia.org/wiki?curid=801916" title="Ringo (sport)">
Ringo (sport)

Ringo (od ang. "ring", pierścień, obręcz) – gra sportowa polegająca na rzucaniu gumowym kółkiem tak, aby upadło na boisku drużyny przeciwnej.
Historia.
Gra została podobno wymyślona przez znanego szermierza i dziennikarza Włodzimierza Strzyżewskiego w 1959, natomiast jako polski sport o charakterze indywidualnym i zespołowym istnieje od 1973, kiedy to zaczęto organizować otwarte mistrzostwa Polski w ringo.
Gra w ringo, podobnie jak wiele innych dyscyplin sportowych przebyła dość długą drogę ewolucyjną. Najpierw, dla jego twórcy była elementem treningu szermierczego, później przekształciła się w zabawę i sport rekreacyjny możliwy do uprawiania przez niemal każdego i w każdych warunkach bez względu na porę roku. Drugim nurtem ewolucyjnym była gra w ringo jako sportu wyczynowego. Wraz z rozwojem techniki i taktyki zmieniano przepisy zawodów. Obecnie ringo jest grą sportową o bogatej technice i taktyce. Jest znana głównie w Europie. Powstałe w 1989 Polskie Towarzystwo Ringo i nieco później 1993 Międzynarodowa Federacja Ringo ("International Ringo Federation") organizują międzynarodowe zawody takie jak mistrzostwa Europy i świata.
Kółko do gry w ringo.
Kółko ringo, według wzoru Włodzimierza Strzyżewskiego, waży 160-165 gramów, z otworem dekompresyjnym i ryflowaniem górnej i dolnej powierzchni, ma średnicę 17 cm, jest stabilne w locie i nie powoduje urazów palców u dzieci i dorosłych.
Boisko do gry i kategorie wiekowe.
Boisko ringo dla gier zespołowych (dwójki i trójki) ma wymiary podstawowe boiska siatkówki: 9x18 metrów, linka ringo – czyli sznur lub taśma szerokości co najmniej 1 centymetra z umocowanymi barwnymi wstążkami długości przynajmniej 25 cm i o rozstawie nie większym niż 20 cm – jest zawieszona na wysokości 243 cm.
Wymiary boiska dla gier indywidualnych zależne są od wieku (kategorii) zawodników i wynoszą:
"Wysokość linki ringo obowiązuje dla wszystkich wyższych kategorii wiekowych oraz kategorii drużynowych."
Ten wymiar boiska obowiązuje dla wszystkich następnych kategorii indywidualnych:
Dla dalszych kategorii wiekowych w przedziałach co 5 lat – boisko ma wymiar 8 x 16 m, z linką ringo na wys. 243 cm.
Obejmuje młodzież do wieku kadeta włącznie.
Obejmuje kobiety i mężczyzn od wieku juniora wzwyż.
Przepisy gry w ringo.
Cel gry.
Celem gry jest zdobycie 15 punktów w wyniku obrony własnego pola i takich rzutów kółkiem ringo z własnego pola bądź spoza tego pola lecz w granicach boiska zaznaczonych antenkami ponad linką ringo, by kółko upadło na pole przeciwnika, ewentualnie linie (taśmy) boczne lub końcowe boiska. Jeśli przeciwnik wyrównał wynik do stanu 14:14 – celem jest zdobycie 2 punktów przewagi. Przy stanie 16:16 zwycięża zawodnik zdobywający 17 punkt.
Punkt zdobywa się za każdy błąd przeciwnika, a traci za każdy błąd własny, powodujący wypadnięcie kółka ringo z gry.
Ringo stop.
W grze 2 kółkami – sędzia prowadzący po rozegraniu już pierwszego kółka – po dwóch kolejno wysokich przerzutach ("lob") na koniec boiska po 1 rzucie dla każdej ze stron – wydaje komendę "ringo stop!", przerywa grę bez zaliczenia punktu za drugie kółko – i wznawia grę od serwisu 2 kółkami.
Gdy w grze są nadal oba kółka - sędzia prowadzący nie przerywa gry przy wysokich przerzutach lecz głośno liczy kolejne loby obu stron "jeden i dwa". Trzeci rzut każdej ze stron musi być rzutem atakującym. Jeśli będzie to również lob chwytany przez przeciwników – sędzia prowadzący wydaje komendę "ringo stop!" i zalicza punkt stronie broniącej trzeci rzut lobem. Jeśli tego trzeciego lobu broniący nie schwytali – punkt zdobywa strona rzucająca.
Serwis nie jest liczony jako lob niezależnie od techniki rzutu.
Zmiana pól.
Po uzyskaniu przez jedną ze stron 8 punktów (ew. w grze 2 kółkami 8+1) następuje zmiana pól dla wyrównania szans z uwagi na oświetlenie i wiatr.
Rozstawienie na boisku.
Rozstawienie zawodników na boisku jest dowolne, a każdy rozgrywa swe rzuty sam, bez podawania partnerom ani sobie. Celowe podbijanie kółka pod pozorem "upuszczenia" powoduje utratę punktu. Chwyt i rzut następować może także spoza boiska, jednakże kółko musi przelecieć nad linką ringo w granicach boiska wyznaczonych antenkami. Niewypełnienie tego warunku powoduje utratę punktu.
Klasyfikacja w zawodach.
Klasyfikacja zawodników (drużyn) w zawodach ringo ustalana jest kolejno według:
Uprawnienia sędziego.
Sędzia ma prawo ukarać żółtą kartką zawodnika za nieodpowiednie zachowanie się podczas gry (m.in. za używanie wulgarnych słów i gestów lub inne przejawy agresji). Ponowna kara dla tego samego zawodnika oznacza dyskwalifikację jego lub jego i współgrających w danej kategorii.
Ringo w kulturze.
Grę spopularyzował między innymi zespół muzyczny 2 plus 1 nagrywając piosenkę "W ringo graj ze mną".

</doc>
<doc id="801919" url="https://pl.wikipedia.org/wiki?curid=801919" title="Google Groups">
Google Groups

Google Groups – serwis umożliwiający przeglądanie grup dyskusyjnych Usenetu i przeszukiwanie ich archiwum oraz tworzenie własnych list dyskusyjnych, zwanych tu również grupami, które znajdują się na serwerze Google.
Serwis został uruchomiony 17 lutego 2001 roku na bazie archiwum grup dyskusyjnych nabytego od firmy Deja News. Zasięg archiwum poszerzono wstecz do 1981 r., dodając zbiory z prywatnych źródeł. Od 11 listopada 2002 dostępny w języku polskim.

</doc>
<doc id="801922" url="https://pl.wikipedia.org/wiki?curid=801922" title="Bernhard Russi">
Bernhard Russi

Bernhard Russi (ur. 20 sierpnia 1948 w Andermatt) – szwajcarski narciarz alpejski, dwukrotny medalista olimpijski, trzykrotny medalista mistrzostw świata oraz dwukrotny zdobywca Małej Kryształowej Kuli w klasyfikacji zjazdu Pucharu Świata.
Kariera.
Pierwsze sukcesy w karierze osiągnął w 1968 roku, kiedy zdobył złoty medal w zjeździe, srebrny w kombinacji oraz brązowy w slalomie podczas mistrzostw Szwajcarii juniorów. W tym samym roku zadebiutował w zawodach Pucharu Świata, 8 stycznia 1968 roku w Adelboden zajmując 52. miejsce w gigancie. Mimo kilkukrotnych startów sezon 1967/1968, a także sezon 1968/1969 zakończył z zerowym dorobkiem punktowym.
Pierwsze pucharowe punkty wywalczył 10 stycznia 1970 roku w Wengen, zajmując dziesiąte miejsce w zjeździe. W sezonie 1969/1970 punktował jeszcze kilkukrotnie i ostatecznie zajął 19. miejsce w klasyfikacji generalnej, a w klasyfikacji zjazdu był piąty. W lutym 1970 roku wystąpił na mistrzostwach świata w Val Gardena, zdobywając złoty medal w swej koronnej konkurencji. Wyprzedził tam bezpośrednio Austriaka Karla Cordina oraz Malcolma Milne’a z Australii. W pierwszej połowie sezonu 1970/1971 Russi po raz pierwszy stanął na podium zawodów Pucharu Świata. Zajmując 16 stycznia 1971 roku w Sankt Moritz drugie miejsce w zjeździe rozdzielił na podium dwóch rodaków: Waltera Trescha i Andreasa Sprechera. Dwa tygodnie później, 31 stycznia w Megève odniósł pierwsze pucharowe zwycięstwo, wygrywając bieg zjazdowy. W pozostałych startach dwukrotnie stawał na podium, w obu przypadkach na najwyższym stopniu: 13 lutego w Mont-Sainte-Anne wygrał giganta, a pięć dni później w Sugarloaf był najlepszy w zjeździe. W klasyfikacji generalnej dało mu to piąte miejsce, jednak w klasyfikacji zjazdy był najlepszy, otrzymując Małą Kryształową Kulę.
Najważniejszym punktem sezonu 1971/1972 były igrzyska olimpijskie w Sapporo. Russi wystąpił tylko w swej koronnej konkurencji, zdobył jednak złoty medal. W zawodach tych wyprzedził innego Szwajcara, Rolanda Collombina oraz Austriaka Heinricha Messnera. W zawodach pucharowych pięciokrotnie stawał na podium, odnosząc trzy zwycięstwa: 5 grudnia 1971 roku w Sankt Moritz, 25 lutego w Crystal Mountain i 15 marca 1972 roku w Val Gardena wygrywał zjazd. Podobnie jak przed rokiem był piąty w klasyfikacji generalnej oraz najlepszym w klasyfikacji zjazdu. Zbliżone wyniki uzyskał w sezonie 1972/1973: był szósty w klasyfikacji generalnej i drugi w klasyfikacji zjazdu, w której lepszy okazał się Collombin. Russi cztery razy znalazł się w pierwszej trójce, w tym 13 stycznia w Grindelwald i 3 lutego 1973 roku w Sankt Anton am Arlberg był najlepszy w zjazdach. W dwóch kolejnych sezonach tylko trzykrotnie plasował się na podium, nie odnosząc żadnego zwycięstwa. Bez medalu wrócił z mistrzostw świata w Sankt Moritz, gdzie w zjeździe był trzynasty.
Kolejny sukces osiągnął podczas igrzysk olimpijskich w Innsbrucku w 1976 roku, gdzie zdobył srebro w biegu zjazdowym. Wyprzedził go tylko reprezentant gospodarzy Franz Klammer, a trzecie miejsce zajął Włoch Herbert Plank. Do zwycięzcy Russi stracił 0,33 sekundy. W zawodach Pucharu Świata prezentował się lepiej niż w dwóch poprzednich latach i zajął ósme miejsce w klasyfikacji generalnej oraz trzecie w klasyfikacji zjazdu. Ośmiokrotnie plasował się w czołowej dziesiątce, w tym pięć razy na podium, chociaż nie odniósł zwycięstwa. Ostatnią wygraną w zawodach PŚ zanotował 30 stycznia 1977 roku w Morzine. Ponadto sześciokrotnie był trzeci i trzykrotnie czwarty, co dało mu trzecie miejsce w klasyfikacji zjazdu i po raz kolejny piąte w klasyfikacji generalnej. Brał także udział w mistrzostwach świata w Garmisch-Partenkirchen w 1978 roku, jednak w zjeździe zajął dopiero czternaste miejsce. W zawodach Pucharu Świata w sezonie 1977/1978 wystartował tylko raz – 22 grudnia 1977 roku w Cortina d’Ampezzo był drugi w swej koronnej konkurencji. W klasyfikacji generalnej zajął 17. miejsce, a w klasyfikacji zjazdu był dwunasty. Po zakończeniu tego sezonu postanowił zakończyć karierę
Trzykrotnie zdobywał mistrzostwo Szwajcarii: w zjeździe w latach 1970 i 1971 oraz w kombinacji w 1971 roku. W 1970 roku otrzymał tytuł najlepszego sportowca Szwajcarii.
P zakończeniu kariery Russi był między innymi przewodniczącym komitetu narciarstwa alpejskiego w Międzynarodowej Federacji Narciarskiej (FIS), zajmował się także projektowaniem tras narciarskich. Począwszy od Igrzysk Olimpijskich 1988, Russi pracował przy projektach większości tras olimpijskich w zjeździe. Jest ponadto komentatorem w szwajcarskiej telewizji.

</doc>
<doc id="801926" url="https://pl.wikipedia.org/wiki?curid=801926" title="Birmański boks">
Birmański boks



</doc>
<doc id="801932" url="https://pl.wikipedia.org/wiki?curid=801932" title="Karabin Interdynamics MKR">
Karabin Interdynamics MKR

Interdynamics MKR – szwedzki karabin szturmowy skonstruowany ma początku lat 80. XX wieku w firmie Interdynamics AB. Nie produkowany seryjnie.
Historia.
W latach 70. większość czołowych armii rozpoczęła proces zastępowania karabinów kalibru 7,62 mm bronią kalibru 5,56 (kraje NATO) lub 5,45 mm (kraje Układu Warszawskiego). Małokalibrowe pociski miały większą prędkość początkową, płaska trajektorię i dobra przebijalność. Sukces amunicji 5,45 i 5,56 mm spowodował rozpoczęcie prac nad amunicją jeszcze mniejszych kalibrów. W Szwecji takie prace rozpoczęła firma Interdynamics AB. Bazą dla nowego naboju stał się nabój bocznego zapłonu .22 WMR kalibru 5,56 mm. Jego łuska została zwężona w przedniej części i osadzono w niej wykonany z brązu pocisk kalibru 4,5 mm o masie 1,58 g. Dzięki wysokiej prędkości początkowej skuteczność amunicji na dystansach do 300 m miała być porównywalna z pociskiem naboju 5,56 mm.
Amunicją 4,5 × 26 mm RF miał być zasilany karabin MKR także opracowany w firmie Interdynamics AB. Był on zbudowany w układzie bullpup i działał na zasadzie odrzutu zamka swobodnego. Komora zamkowa, kolba i łoże karabinu MKR były wykonane z polimeru. Zasilany był z łukowego magazynka znajdującego się za chwytem pistoletowym, rękojeść przeładowania umieszczono na górze broni.
Testy wykazały, że zastosowanie amunicji bocznego zapłonu, z kryzą wystającą zwiększyło liczbę zacięć. Zakwestionowano także skuteczność pocisku kalibru 4,5 mm i możliwość opracowania amunicji specjalnej (smugowej, przeciwpancernej itd.) tego kalibru. W rezultacie prace nad amunicją 4,5 mm RF i karabinem MKR zakończono.

</doc>
<doc id="801936" url="https://pl.wikipedia.org/wiki?curid=801936" title="Teodor Wolff von Ludinghausen">
Teodor Wolff von Ludinghausen

Teodor Wolff von Ludinghausen herbu Wolf (niem. "Theodor Wolff von Lüdinghausen"; ur. 20 września 1662 w Inflantach, zm. 9 maja 1712 w Warszawie) – jezuita, biskup tytularny trypolitański i koadiutor biskupstwa inflanckiego od 14 marca 1701, krótko biskup inflancko-piltyński a następnie biskup diecezji chełmskiej w okresie od 10 listopada 1710 do 9 maja 1712.
Był synem Fryderyka (starosty dyneburskiego i podkomorzego derpskiego) i Anny Denhoff. Studiował teologię w Rzymie 1688-1689. Zmarł w 1712 w Warszawie.
Pochowany w kościele klasztornym Narodzenia NMP i Św. Ignacego Loyoli w Warszawie.

</doc>
<doc id="801937" url="https://pl.wikipedia.org/wiki?curid=801937" title="ATM Adaptation Layers">
ATM Adaptation Layers

ATM Adaptation Layers czyli "adaptacyjna warstwa modelu odniesienia techniki Asynchronous Transfer Mode" to warstwa odpowiedzialna za tworzenie 48-oktetowych datagramów, które wykorzystywane są jako ładunki użyteczne komórek ATM. Pierwotnie utworzono pięć różnych warstw AAL o numerach od 1 do 5, a każda z nich została zaprojektowana do obsługi jednej z czterech klas usług: A, B, C lub D. Należy podkreślić, iż każda klasa obsługuje transmisje na inny sposób, w związku z czym wymaga zainstalowania w stacjach końcowych innego zestawu protokołów.
AAL.
zawiera funkcje rozszerzające możliwości warstwy ATM. Dzięki temu możliwe jest spełnienie specyficznych wymagań stawianych przez różnorodne aplikacje usługowe. W każdym konkretnym przypadku jej implementacja musi ściśle odzwierciedlać charakterystykę realizowanej usługi, gdyż AAL powinna być zdolna do prowadzenia obsługi różnorodnych protokołów użytkownika.
Klasy AAL ściśle odzwierciedlają specyfikację ITU-T, definiującą następujące rodzaje usług realizowanych przy wykorzystaniu techniki ATM:
Zdefiniowane obecnie klasy AAL nie obejmują wszystkich potencjalnie możliwych kombinacji atrybutów aplikacji usługowych.
Typowe zadania realizowane przez AAL :
Duża różnorodność wymienionych zadań sprawia, iż ich realizacja przebiega przy
wykorzystaniu funkcji, które ze względu na swoją specyfikę tworzą następujące podwarstwy:
W szczególnym przypadku zbiór funkcji realizowanych przez SAR i CS może być pusty, zazwyczaj jednak obejmuje liczne procedury, których zadania uwarunkowane są ściśle od klasy realizowanej aplikacji usługowej wyznaczanej przez:
Pozostałe charakterystyki są traktowane jako parametry jakości świadczenia usług telekomunikacyjnych (Quality of Service - QoS) i nie mają wpływu na powiększenie listy obsługiwanych przez warstwę AAL klas usługowych.
Warstwy AAL.
AAL1.
Warstwa AAL1 służy do realizacji usługi CBR wymagającej synchronizacji pomiędzy nadajnikiem i odbiornikiem. Usługi, które dostarcza ta warstwa obejmują odbiór SDU (Service Data Unit) ze stałą szybkością transmisji i ich przekazanie z tą samą szybkością, przekaz informacji synchronizacyjnych pomiędzy źródłem i odbiornikiem oraz identyfikacja straconych lub błędnych informacji. (klasa A ITU).
AAL1 wykonuje:
- segmentację i zbieranie danych od użytkownika
- obsługę zmiennego opóźnienia przekazu komórek (CDV – Cell Delay Variation)
0 obsługę straconych lub „źle umiejscowionych” komórek
- odtworzenie w odbiorniku częstotliwości zegara nadajnika
- monitorowanie informacji sterującej protokołu AAL dla obsługi błędów, tj. AAL-PCI (AAL-Protocol Control Information)
- obsługa błędów Aal-PCI
- monitorowanie pól informacji użytkowych z punktu widzenia błędów bitowych i podejmowanie akcji korygujących 
- monitoring parametrów QoS pomiędzy wskazanymi zakończeniami sieciowymi
AAL2.
Warstwa AAL2 służy do realizacji usługi VBR wymagającej synchronizacji pomiędzy nadajnikiem i odbiornikiem. Podobnie jak w AAL1, ale SDU są odbierane ze zmienną szybkością. Typ 2 AAL akceptuje CS-PDU o zmiennej długości, a zatem mogą być takie SAR-PDU, które nie są całkowicie wypełnione.
AAL2 realizuje podobnie jak warstwa AAL1 następujące zadania rozszerzające możliwości funkcjonalne warstwy ATM:
- segmentację i zbieranie informacji użytkowych;
- obsługę zmiennego opóźnienia komórek;
- obsługę straconych i źle umiejscowionych komórek;
- odtwarzanie w odbiorniku częstotliwości zegara nadajnika;
- odtwarzanie źródłowej postaci danych przez odbiornik;
- monitorowanie informacji sterującej protokołu AAL-PCI w celu wykrywania i obsługi błędów;
- na życzenie użytkownika AAL2 może prowadzić monitoring parametrów QoS
pomiędzy wskazanymi zakończeniami sieciowymi.
Inne funkcje AAL2, a w szczególności sposób realizacji zadań podwarstw SAR oraz CS stanowi obecnie przedmiot intensywnych studiów.
Zastosowanie AAL2 (klasa B):
Przekaz audiowizualny poddany kompresji (np. MPEG);
AAL3.
Warstwa AAL3 wykorzystywana do transmisji danych komputerowych w trybie połączeniowym
(klasa C ITU).;
AAL4.
Warstwa AAL4 umożliwia transfer zbiorów i wiadomości bez zestawiania połączenia (klasa D ITU).
Specyfikacje AAL3 i AAL4 są identyczne i dlatego obydwa typy zostały połączone w jedną
warstwę oznaczaną obecnie jako AAL3/4.
Ten typ zasadniczo dotyczy usług wymagających zestawienia połączenia nie wymagającego synchronizacji pomiędzy źródłem i odbiornikiem. Funkcje realizowane przez typ 3 AAL obejmują segmentację i scalanie danych użytkowych generowanych o zmiennej szybkości oraz obsługę błędów. Zarówno typ 3 jak i 4 mogą być użyte dla przekazu danych przesyłanych w ramkach jak i w postaci strumienia danych. Różnica: typ 3 jest dla ruchu wymagającego zestawiania połączenia, typ 4 był dla ruchu nie wymagającego zestawienia połączenia (tzn. połączenie było zestawione wcześniej). Ponieważ te typy AAL są dla przekazu danych, zatem mają mechanizmy retransmisji. Dwa typy usług: dla danych przekazywanych w ramkach (message mode) i dla danych strumieniowych (streaming mode).
Zastosowanie AAL3 (klasa C):
Dane sygnalizacyjne, realizacja transakcji;
AAL4 (klasa D)
Emulacja LAN, sieci wirtualne, dostęp do sieci rozległych (Internet).
AAL5.
Warstwa AAL5 jest właściwa zarówno usługom połączeniowym jak i nie wymagającym zestawienia łącza. Typ 5 AAL dotyczy usług z zestawianiem połączenia bez wymagania synchronizacji czasowej pomiędzy źródłem i przeznaczeniem. Funkcjonalność AAL5 jest uproszczona aby obsłużyć ruch o dużej szybkości. Zakłada się, że warstwy leżące powyżej realizują funkcje związane z obsługą błędów, retransmisji i sprawdzenia kolejności komórek.
AAL5 dysponuje rozbudowanymi funkcjami przekazywania danych pomiędzy użytkownikami AAL za pośrednictwem połączeń zestawianych przez warstwę ATM. Sposób realizacji tych funkcji jest identyczny z przedstawionym przy omawianiu warstwy adaptacyjnej typu AAL3/4.
Zastosowanie AAL5:
TCP/IP, Frame Relay, UBR
Podstawowe zestawy protokołów obejmujących funkcje podwarstw SAR i CS dobrane właściwie dla obsługi wymienionych aplikacji zawiera zalecenie I.363. Być może miarę rozwoju rynku usług telekomunikacyjnych niezbędne będzie rozszerzenie obowiązujących specyfikacji zarówno poprzez różnicowanie parametrów funkcji już istniejących, jak i definiowanie procedur nowego typu. Dotyczy to w szczególności realizacji trybów bezpołączeniowych (ConnectionLess - CL) rozwijanych ostatnio bardzo intensywnie w związku z dużą popularnością sieci opartych na zestawie protokołów TCP/IP. Dodatkowymi funkcjami niezbędnymi do realizacji usług CL są adresowanie warstwy sieciowej oraz trasowanie, które rezydując w warstwach wyższych stają się użytkownikami AAL. Na podobnych zasadach wykorzystują AAL typowe procedury sygnalizacyjne, obsługiwane przez identyczne funkcjonalnie klasy 3 i 4, co odpowiada to intencjom ITU zmierzającej do przypisania ruchu służbowego pojedynczej klasie warstwy adaptacyjnej.

</doc>
<doc id="801938" url="https://pl.wikipedia.org/wiki?curid=801938" title="Cmentarz Palmiry">
Cmentarz Palmiry



</doc>
<doc id="801946" url="https://pl.wikipedia.org/wiki?curid=801946" title="Balamory">
Balamory

Balamory – serial dla dzieci w wieku przedszkolnym wyprodukowany przez szkocką The Learning Channel i BBC. Akcja toczy się na fikcyjnej szkockiej wysepce Balamory, w rzeczywistości w Tobermory. Serial liczy 254 odcinki, w tym jeden tylko na DVD.

</doc>
<doc id="801948" url="https://pl.wikipedia.org/wiki?curid=801948" title="Stanisław Czerniecki">
Stanisław Czerniecki

Stanisław Czerniecki – sekretarz królewski, podstoli żytomierski, autor pierwszej książki kucharskiej po polsku z 1682 r.
Pochodził najprawdopodobniej z rodziny mieszczańskiej. Był kuchmistrzem wojewody krakowskiego Aleksandra Michała Lubomirskiego.
W czasie "potopu" i bezpośrednio po nim brał udział w walkach ze Szwedami, Moskwą i Tatarami, za co w 1676 r. został nobilitowany na sejmie koronacyjnym Jana Sobieskiego. W 1670 r. został mianowany sekretarzem królewskim. W 1682 r. wydał "Compendium Ferculorum albo zebranie potraw", pierwszą polską książkę kucharską. W jej trzech rozdziałach zawarł po sto przepisów na potrawy mięsne, rybne i mleczne oraz kilkadziesiąt dodatków.
Staropolska kuchnia Czernieckiego to przede wszystkim kuchnia ostra, charakteryzująca się obfitym używaniem egzotycznych przypraw. Do mięs, ryb i drobiu, ale także do potraw mącznych i mlecznych oraz warzyw dodawano ogromnych ilości pieprzu, szafranu, imbiru, gałki i kwiatu muszkatołowego, cynamonu, koriandru, kminku, octu, cukru, cytryn, limonek, piżma, pistacji, rodzynek i innych przypraw. Obficie używano octu, który łączono zwykle ze „słodkością” (cukrem, sokiem, konfiturami, rodzynkami), co nadawało mięsom i rybom smak daleki od pierwotnego.
Kuchnia autora "Compendium ferculorum" charakteryzuje się dużą ilością dań postnych, zwłaszcza rybnych. Surowy post staropolski zabraniał spożywania nie tylko mięsa, ale także tłuszczów zwierzęcych, mleka, jaj, sera itp. Z tego względu dania postne należały do najlepiej rozwiniętych działów kuchni polskiej i najlepiej opracowanych przez Czernieckiego.
Z mięs Czerniecki opisywał głównie wołowinę, cielęcinę, drób, dziczyznę i baraninę (skopowinę), niechętnie natomiast sięgał do dań z wieprzowiny, którą uważał za gorszą i niezdrową.
Czerniecki krytykował i wykpiwał popularną w ówczesnej Europie kuchnię francuską i z najwyższą niechęcią odnosił się do francuskich kucharzy. Skwapliwie wychwalał natomiast kuchnię "krajów cesarskich", przez co rozumiał głównie Czechy i Węgry. Deklaracje te nie przeszkodziły mu jednak naśladować kuchmistrzów francuskich, z których receptur chętnie w swym dziele korzystał.
W "Panu Tadeuszu" Adam Mickiewicz opisał "Compendium ferculorum", choć dla lepszego brzmienia albo przez pomyłkę użył tytułu "Kucharza doskonałego" (pierwsze wydanie w 1783 r.) Szczegóły tekstu „Pana Tadeusza”, nota Mickiewicza w "Objaśnieniach poety", a zwłaszcza sam opisy potraw jednoznacznie wskazują jednak, że wieszcz miał na myśli książkę Czernieckiego.
W 1697 Czerniecki wydał jeszcze książeczkę zatytułowaną "Dwór, wspaniałość, powaga i rządy Jaśnie Oświeconego Książęcia JM Państwa Rzymskiego [...] Stanisława hrabi na Wiśniczu i Jarosławiu Lubomirskiego", w której opisał organizację i życie dworu wojewody krakowskiego Stanisława Lubomirskiego. Publikacja ta zawierała także inne dziełko Czernieckiego zatytułowane "Opisanie aktu weselnego, który w Łańcucie roku 1661 18 Septembris Jaśnie Oświecony Jerzy Sebastian Lubomirski [...] sprawował córce swojej [...] Konstancji".
Życiorys.
Rodzina i pochodzenie.
Stanisław Czerniecki pochodził prawdopodobnie z rodziny mieszczańskiej zamieszkującej miasteczko Strzyżów (koło Krosna) należące do Wielopolskich. O rodzicach i krewnych Czernieckiego nie zachowały się żadne informacje. Przypuszcza się, że jego rodzice nie pochodzili ze szlachty, a syn nie odziedziczył po nich żadnego majątku ziemskiego.
Młodość i udział w walkach.
W 1645 lub 1646 roku znalazł się na służbie u Aleksandra Michała Lubomirskiego i od tej pory związał się z dworem Lubomirskich w Nowym Wiśniczu.
Czerniecki znany był nie tylko jako autor pierwszej polskiej książki kucharskiej, lecz również jako dobry żołnierz. Uczestniczył w kilku wojnach. Bronił kraju przed Brandenburczykami, Moskalami oraz Tatarami. W czasie potopu walczył w szeregu bitew przeciwko Szwedom. Służył wtedy pod rozkazami Jana Zamoyskiego. Czerniecki szczególnie odznaczył się w potyczce pod Łagowem oraz w wielkiej, trzydniowej bitwie pod Warszawą. Akt nobilitacji jest niezaprzeczalnym dowodem jego zasług.
Urząd sekretarza królewskiego.
W 1670 r. Stanisław Czerniecki został mianowany na prestiżowy urząd sekretarza królewskiego przez króla Michała Korybuta. Według dokumentów przechowywanych przez potomków Czernieckiego, miał być on pokojowym króla.
Awans społeczny i urząd podstolego żytomierskiego.
W latach 80. główną siedzibą Czernieckiego stał się Rożnów, o czym świadczy znaleziony własnoręcznie napisany list przez kuchmistrza podpisany "Z Rożnowa". Były żołnierz rezydował w potężnym, jak na polskie warunki zamku, i nowoczesnej fortecy. W 1689r. Czerniecki kupił od Marianny Straszowej Wolę Nieszkowską, wieś położoną niedaleko Nowego Wiśnicza. Lata te były czasem majątkowych sukcesów Czernieckiego. Zaczął być również wtedy uznawany za prawdziwego szlachcica, co wcześniej było podawane w wątpliwość. Potwierdzeniem awansu społecznego Czernieckiego była jego nominacja na urząd podstolego żytomierskiego. Awansu tego doczekał się prawdopodobnie już jako człowiek dojrzały.
Życie prywatne.
Czerniecki był żonaty przynajmniej dwa razy. Z pierwszego małżeństwa z Anną Rożanecką pozostawił syna Jana i córkę Teresę Konstancję oraz Joannę. Przed 1683 r. Czerniecki ożenił się z Agnieszką Bielską. Z tego małżeństwa pozostawił córkę Annę i syna Antoniego.
Śmierć.
Nieznana jest nawet przybliżona data śmierci Czernieckiego, która przypadła na okres wojen i niepokojów początku XVIII wieku. Przypuszcza się, że Czerniecki zmarł już w podeszłym wieku.

</doc>
<doc id="801952" url="https://pl.wikipedia.org/wiki?curid=801952" title="Zęby mleczne">
Zęby mleczne

Zęby mleczne, czasowe "(łac. dentes decidui)" – pierwsze pokolenie zębów.
Zęby mleczne człowieka rosną od szóstego (pod koniec) do trzydziestego miesiąca życia. Jest ich razem dwadzieścia (po dziesięć w szczęce i w żuchwie), przy czym w uzębieniu mlecznym nie ma zębów przedtrzonowych. Ze względu na kształt koron i korzeni oraz wykonywaną czynność zęby mleczne dzielą się na trzy grupy: w połowie każdego łuku zębowego są wtedy dwa siekacze, jeden kieł i dwa trzonowce. Ich wypadanie następuje w okresie między szóstym a trzynastym rokiem życia. Pomiędzy szóstym a jedenastym-dwunastym rokiem w jamie ustnej znajdują się zarówno zęby mleczne, jak i stałe. .
Erupcja i eksfoliacja.
Erupcja (wyrzynanie) oraz eksfoliacja (wypadanie) zębów zachodzi u każdego człowieka w określonym dla każdego zęba momencie:
"mies." – miesiąc, "rż." – rok życia
Różnice między zębami mlecznymi a stałymi.
W ogólnych zarysach zęby mleczne przypominają kształtem zęby stałe. Istnieją jednak ogólne i szczególne cechy różniące je.

</doc>
<doc id="801954" url="https://pl.wikipedia.org/wiki?curid=801954" title="Piotr Mandrysz">
Piotr Mandrysz

Piotr Mandrysz (ur. 21 września 1962 w Rybniku) – polski piłkarz występujący na pozycji pomocnika, trener.
Przebieg kariery.
Kariera zawodnicza.
Mandrysz reprezentował barwy wielu klubów, był zawodnikiem ROW Rybnik, GKS Jastrzębie, Zagłębia Sosnowiec, Naprzodu Rydułtowy, Pogoni Szczecin (w latach 1992–1994 i 1996–1999), VSE St. Pölten (Austria), Rakowa Częstochowa, Śląska Wrocław i RKS Radomsko, w którym w 2002 zakończył karierę piłkarską.
W I lidze rozegrał 184 mecze, strzelił 41 bramek.
Kariera trenerska.
Jako trener prowadził m.in. rezerwy Odry Wodzisław Śląski, Arkę Gdynia, RKS Radomsko, Ruch Chorzów, Beskid Skoczów. 3 lipca 2007 podpisał kontrakt z Piastem Gliwice, gdzie zastąpił na stanowisku szkoleniowca Bogusława Pietrzaka. Odszedł z klubu 1 lipca 2008 wkrótce po wywalczeniu z nim historycznego, pierwszego awansu do ekstraklasy. 15 września 2008 objął funkcję szkoleniowca w Pogoni Szczecin. 17 sierpnia 2010 roku po ligowej porażce z Flotą Świnoujście rozwiązano z nim kontrakt.
Od 23 czerwca 2011 do 30 czerwca 2013 był trenerem GKS Tychy. W latach 2014–2016 prowadził Termalikę Bruk-Bet Nieciecza. Od 14 czerwca 2017 do stycznia 2018 szkolił graczy GKS Katowice.

</doc>
<doc id="801956" url="https://pl.wikipedia.org/wiki?curid=801956" title="Oscillatoriales">
Oscillatoriales

Drgalnicowce (Oscillatoriales) – rząd sinic. Komórki bakterii zebrane w nierozgałęzione trychomy zwykle nieokryte pochwą lub okryte pochwą nietrwałą.
Rozmnażają się przez podział. Nie wytwarzają heterocyst ani akinet.
Badania molekularne wykazują, że zarówno "Oscillatoriales", jak i większość zaliczanych dotychczas do nich rodzajów nie są taksonami monofiletycznymi. Jedynie rodzaj "Trichodesmium" wydaje się nie wymagać reorganizacji, w przeciwieństwie do rodzaju drgalnica, której przedstawiciele należą do różnych kladów.
Wiele (zwłaszcza z rodzajów "Oscillatoria, Lyngbya, Pseudanabaena") żyje w planktonie i bentosie, jako glony nitkowate, nierzadko osiągając dominującą pozycję i doprowadzając do zakwitów. Mogą wytwarzać toksyny sinicowe, zwłaszcza drażniące skórę.
Niektóre gatunki (np. "Arthrospira platensis"), znane jako spirulina, są wykorzystywane w przemyśle spożywczym i kosmetycznym.
Wybrani przedstawiciele:

</doc>
<doc id="801966" url="https://pl.wikipedia.org/wiki?curid=801966" title="Archirej">
Archirej

Archirej (Archijerej) (z gr. – arcykapłan) – członek wyższego duchowieństwa (patriarcha, arcybiskup i biskup) w kościołach prawosławnych i greckokatolickich.

</doc>
<doc id="801967" url="https://pl.wikipedia.org/wiki?curid=801967" title="Wojciech Wielądko">
Wojciech Wielądko

Wojciech Wincenty Wielądko, krypt.: "W. W." herbu Nałęcz (ur. 1749 lub 1744 na Ukrainie, zm. 30 listopada 1822 w Warszawie) – heraldyk, historyk, poeta, dramatopisarz, tłumacz, edytor „wydań” rękopiśmiennych, leksykograf i autor książki kucharskiej. Zapis nazwiska również jako "na Wielądkach Wielądek".
Życiorys.
Był synem Józefa, stolnika kijowskiego. Pierwsze nauki pobierał w szkołach jezuickich. Po ich ukończeniu pracował w kancelarii A.S. Młodziejowskiego, kanclerza wielkiego koronnego. W tym czasie opanował biegle 3 języki obce: francuski, niemiecki i włoski, a korzystając z dostępu do archiwum koronnego rozpoczął studia historyczne. W marcu roku 1780, po śmierci Młodziejowskiego, wiódł życie „chudego literata”. W tym okresie tłumaczył książki, pisał wiersze i sztuki teatralne. Ponadto sam i przy współpracy innych osób, sporządzał i rozpowszechniał "wydania" rękopiśmienne utworów popularnych wówczas poetów, wierszy politycznych. W czasie Sejmu Czteroletniego w jego domu przy ul. Nowolipie 2423 istniała "kuźnia paszkwilów". Zajmował się także studiami w zakresie historii, heraldyki i leksykografii. Zmarł w Warszawie (30 listopada 1822).
Twórczość.
Jako heraldyk znany jest z dzieła "Heraldyka szlachty polskiej" (1794–1798), oraz różnych mniejszych prac pisanych na zamówienie poszczególnych rodzin. Jest również autorem wydanego po raz pierwszy w 1783 roku dzieła pt. "Kucharz doskonały", niezwykle popularnej i wielokrotnie wznawianej książki kucharskiej. Książka Wielądka była tłumaczeniem francuskiej "Cuisinière bourgeoise" Menona. Wbrew powtarzanej czasem opinii Adam Mickiewicz w "Panu Tadeuszu" miał na myśli nie dzieło Wielądka (którego tytułem się posługiwał), ale wcześniejsze o sto lat "Compendium ferculorum" (o czym świadczy przypis poety w "Panu Tadeuszu"). Choć Wielądko znał dzieło Czernieckiego, z którego korzystał przy redakcji swojego słownika terminów kulinarnych, to "Kucharz doskonały" nie zawiera żadnych receptur z "Compendium ferculorum" i opisuje popularną wówczas kuchnię francuską. Przetrwała również jego inna praca, "Opisanie Mokotowa z dnia 12 Julii roku 1783".
Ważniejsze utwory.
Wielądko wydawał ponadto pisma ulotne wierszem i prozą, „Zastosowane do żywiej obchodzących zdarzeń społeczność krajową, które jako bezimiennie drukowane dziś trudne do wyliczenia” (K.W. Wójcicki, s. 108).
Wiele jego wierszy zostało w rękopisach, m.in. w Bibliotece PAN w Gdańsku sygn. N 1 38 (autografy z lat: 1786, 1790–1791), Archiwum Główne Akt Dawnych – Archiwum Wilanowskie sygn. 204, 221 (do I. Potockiego z lat 1789–1790 oraz do S.K. Potockiego z roku 1814).
Ponadto w rękopisie miał także pozostać nieukończony słownik łacińsko-niemiecko-francusko-włosko-polski.

</doc>
<doc id="801968" url="https://pl.wikipedia.org/wiki?curid=801968" title="SimCity 5">
SimCity 5



</doc>
<doc id="801970" url="https://pl.wikipedia.org/wiki?curid=801970" title="Bill Johnson">
Bill Johnson

Bill Johnson, właśc. William Dean Johnson (ur. 30 marca 1960 w Los Angeles, zm. 21 stycznia 2016 w Gresham) – amerykański narciarz alpejski, mistrz olimpijski.
Kariera.
Największy sukces w karierze Bill Johnson osiągnął w 1984 roku, kiedy podczas igrzysk olimpijskich w Sarajewie wywalczył złoty medal w biegu zjazdowym. W zawodach tych wyprzedził bezpośrednio Petera Müllera ze Szwajcarii oraz Austriaka Antona Steinera. Został tym samym pierwszym amerykańskim alpejczykiem, który zdobył złoty medal olimpijski w konkurencjach męskich. Był to jednak jego jedyny start olimpijski. Brał także udział w mistrzostwach świata w Bormio w 1985 roku, gdzie w tej samej konkurencji był czternasty.
W zawodach Pucharu Świata zadebiutował 5 lutego 1983 roku w St. Anton am Arlberg, gdzie był szósty w zjeździe. Tym samym już w swoim debiucie zdobył pierwsze pucharowe punkty. Nie startował więcej w sezonie 1982/1983, zajmując ostatecznie 66. miejsce w klasyfikacji generalnej. W swoim drugim starcie w zawodach tego cyklu, nie tylko stanął na podium, ale sięgnął od razu po zwycięstwo, wygrywając zjazd 15 stycznia 1984 roku w Wengen. W pozostałych zawodach sezonu 1983/1984 jeszcze dwukrotnie stawał na podium, w obu przypadkach na najwyższym stopniu: 4 marca w Aspen i 11 marca w Whistler wygrywał biegi zjazdowe. W klasyfikacji generalnej dało mu to czternaste miejsce, a w klasyfikacji zjazdu był trzeci, ulegając jedynie Szwajcarowi Ursowi Räberowi i Austriakowi Erwinowi Reschowi. W kolejnych sezonach sporadycznie plasował się w czołowej dziesiątce, ani razu nie stając na podium.
Próba powrotu.
W 1992 roku jego trzynastomiesięczny syn utonął w wannie. Niedługo później Johnson zbankrutował, a jego małżeństwo rozpadło się. Amerykanin próbował wrócić do sportu w 2000 roku, próbując wywalczyć miejsce w reprezentacji USA na Zimowe Igrzyska Olimpijskie 2002 w Salt Lake City. Na igrzyska te ostatecznie nie pojechał, co więcej podczas mistrzostw USA w Whitefish w marcu 2002 roku wypadł z trasy. Odniósł poważne obrażenia głowy, skutkujące trwałym uszkodzeniem mózgu. Ze śpiączki wybudził się po trzech tygodniach, ale nigdy nie doszedł do pełni sprawności. Po serii udarów mózgu trafił do domu opieki, w którym zmarł 21 stycznia 2016 roku.

</doc>
<doc id="801972" url="https://pl.wikipedia.org/wiki?curid=801972" title="Compendium ferculorum, albo zebranie potraw">
Compendium ferculorum, albo zebranie potraw

Compendium ferculorum, albo zebranie potraw – pierwsza zachowana polska książka kucharska, wydana w Krakowie w 1682 roku.
Krańcowe daty powstania książki to 1670-1677 rok. Następny egzemplarz po pierwodruku (1682) był wydany dopiero w 1730 r. W latach 1682-1821 opublikowano ok. 20 wydań "Compendium ferculorum". Pierwsze dwa wydania były wydrukowane gotycką, często słabo odbitą czcionką. Ciekawe jest, że w kolejnych, nowszych egzemplarzach tej książki przepisy się nie zmieniały, ale zmieniano na różne sposoby tytuł, być może po to, by korzystała z niej większa liczba czytelników, z niższych warstw społecznych. Autor, Stanisław Czerniecki, był cenionym pisarzem i kuchmistrzem, a jego dzieło sławne do XIX w. W końcu XVII w. książka była nawet przełożona na język rosyjski (tłumaczenie w rękopisie), o czym wiadomo z artykułu brytyjskiego slawisty Henryego Leeminga "A 17th Century Polish Cookery Book and its Russian Manuscript" „Slavonic and East European Review” (1974), rękopis obecnie znajduje się w Rosyjskiej Bibliotece Państwowej w Moskwie. Później jednak jego przepisy staropolskie przez czytelników zostały uznane za niezrozumiałe.
Jej autorem był kuchmistrz wojewody krakowskiego Aleksandra Michała Lubomirskiego, Stanisław Czerniecki. Można się domyślić, że natchnieniem do stworzenia książki kucharskiej była atmosfera towarzyska na dworze. Autor nie tylko spisał swe przepisy, lecz też snuł wokół nich refleksje o smaku, guście i wrażliwości, dawał porady, dzielił się sekretami organizacji uczt i wymieniał niezbędne składniki. Dlatego też jego dzieło uważane jest za przekaz duchu sarmatyzmu.
Książka składa się z trzech rozdziałów i zawiera 333 przepisy, posiada regularną kompozycję. W części pierwszej opisano potrawy z mięsa innego niż ryby, w rozdziale drugim umieszczono przepisy na dania z ryb, można też wyczytać sposoby polskie robienia sosów do ryb. Ostatnia część dzieła zawiera receptury na potrawy mleczne. Rozdział trzeci w istocie poświęcony jest gotowaniu nie tylko potraw mlecznych, ale i przyrządzaniu pasztetów, tortów (nie zawsze słodkich) i ciast. Ta część nie jest tak spójna jak dwa poprzednie rozdziały i obejmuje już bardzo zróżnicowane potrawy.
Każda z trzech części, oprócz stu głównych przepisów, zawiera też tzw. additament (uzupełnienie), na który składa się po dziesięć kolejnych receptur, dotyczących dodatków do opisywanych wcześniej potraw. Zwieńczeniem każdego rozdziału jest tzw. sekret kuchmistrzowski. W pierwszym autor podawał 100 sposobów na przyrządzenie potraw mięsnych, a jako pierwszy znalazł się ,Rosół polski”, nieuznawany jeszcze wtenczas za zupę, uznawano go za potrawę mięsną. Przed dokładnym opisem gotowania rosołu, Czerniecki wyliczył jeszcze szesnaście innych sposobów. W tym samym rozdziale umieścił "dziesięć additamentów" - spis zup (,potazie"), uważanych przez autora za obce kulturze polskiej dania, sekret pierwszy kuchmistrzowski" - jak przyrządzić kapłona w flaszy, czyli butelce, a także instrukcję o kuchmistrzu, w której wyjaśnia, że kuchmistrz – „kuchenny nauczyciel”, nie tylko gotuje, ale przede wszystkim reżyseruje uczty, które przypominają widowiska. Drugi rozdział zawierał 100 sposobów gotowania potraw rybnych i również "additamenta -" przeróżne marynaty do potraw rybnych i ,sekret kuchmistrzowski”, w którym zdradza, jak przygotować szczupaka, którego jedna część jest gotowana, druga smażona, trzecia zaś pieczona. Trzeci rozdział poświęcony był potrawom różnym – mącznym, pasztetom, ciastom, majonezom, musztardom itp. Możemy w nim odnaleźć przykłady deserów: konfitury, owoce kandyzowane, biszkopty, ciasta oraz ciastka. Ten również zawierał "dziesięć additamentów" i "sekret trzeci kuchmistrzowski" - z którego ma się skorzystać chcąc poprawić stan zdrowia chorego, jest to bowiem receptura na specyficzną ,miksturę” zrobioną z polewek wypuszczonych ze świeżo upieczonych mięs. 
Możemy też zauważyć, że w tamtych czasach często panował surowy, polski post, bardziej restrykcyjny niż dzisiejszy. 
Dzieło nosiło dedykację dla Heleny Tekli Lubomirskiej, żony Aleksandra Michała, u którego służył Czerniecki. W dedykacji Czerniecki zdradził, że służył na jej dworze aż przez trzydzieści dwa lata. Także z dumą zaznaczył fakt, że jego dzieło jest pierwszym tego rodzaju wydawnictwem w języku polskim.
W "Compendium" znajdziemy także przedmowę do czytelnika, w której autor wyjaśnił, że opisał ,tylko to, z czym sam się stykał”, czyli napisał dzieło dzięki swemu doświadczeniu.
We wstępie do dzieła podkreślił przewagę kuchni polskiej nad kuchnią francuską i potępiał zapożyczenia kulinarne, takie jak dodawanie wina do potraw lub przygotowywanie mięs w panierce (co po jakimś czasie zaczęto uznawać za polski sposób kulinarny). Uznał on, że powinno się uczyć innych kuchni, by móc dogodzić gościom z zagranicznych państw. Niestety wbrew przypisaniu niektórym potraw polskości, Czerniecki przerabiał pewne przepisy zaczerpnięte między innymi z kuchni francuskiej, niemieckiej czy też czeskiej.
W 2009 roku nakładem Muzeum Pałacu w Wilanowie ukazała się edycja "Compendium ferculorum" zawierająca – oprócz opracowania tekstu – także obszerny wstęp, życiorys Czernieckiego, słownik terminów kulinarnych oraz szczegółowy indeks dań i produktów, oraz przedmowę Stanisława Lubomirskiego (członek rodziny Lubomirskich) i ilustracje z XVII, XVIII stulecia. Dzieło opracowali i wydali dr hab. Jarosław Dumanowski i mgr Magdalena Spychaj. Publikacja rozpoczęła edycje staropolskich książek kucharskich w serii "Monumenta Poloniae Culinaria".
Charakterystyka kuchni opisanej przez autora "Compendium Ferculorum".
Kuchnia, którą opisał kuchmistrz znacznie różni się od tej, uznawanej dziś za staropolską. Rzadko się używa wieprzowiny, najczęściej sięgano zaś po cielęcinę, wołowinę, drób, baraninę, ryby i ślimaki. Prawdziwy bigos nawet nie zawierał kapusty, a potrawy postne były bardzo kaloryczne, ponieważ zawierały dużo cukru i tłuszczu. Ważną idea kuchni staropolskiej było łączenie smaków słodkich i: słonych, kwaśnych, ostrych, lub wszystkich naraz. Czerniecki uważał, że powinno się podkreślać kontrast smaków.
Cukier zaś był najczęściej używany przez Czernieckiego jako dodatek do potraw warzywnych, mięsnych i rybnych. Także umieszczone zostały sposoby (aż 12) na wyrabianie różnych smakowych rodzajów cukru. 
Sporo uwagi w książce poświęcono przyprawom. Egzotyczne, ostre przyprawy jak: szafran, imbir, pieprz, cynamon, gałka i kwiat muszkatołowy, były często stosowane przez Czernieckiego.
Jednym z ulubionych przez autora produktów bogatego posiłku był kapłon, czyli kastrowany i tuczony kogut. "W Compendium" możemy znaleźć nie tylko wiele sposobów na przyrządzenie samego ptaka, ale odgrywał on też ważną rolę w przygotowywaniu rosołu.
Tytuł.
"Compendium" (łac.) – opracowanie czegoś, krótkie przedstawienie.
"Ferculum" (łac.) – potrawa, danie.
Stąd dzieło nosi nazwę "Compendium ferculorum albo zebranie potraw".

</doc>
<doc id="801973" url="https://pl.wikipedia.org/wiki?curid=801973" title="Battle of the Future Buddhas">
Battle of the Future Buddhas

Battle of the Future Buddhas to grupa muzyczna ze Szwecji tworząca psytrance. W jej skład wchodzą Magnus Bladh, Johan Rosen, i David Tingsgard.

</doc>
<doc id="801974" url="https://pl.wikipedia.org/wiki?curid=801974" title="Sprawiedliwa Rosja">
Sprawiedliwa Rosja

Sprawiedliwa Rosja (ros. "Справедливая Россия") – rosyjska centrolewicowa partia polityczna, powstała 28 października 2006 z połączenia trzech ugrupowań: skrajnie prawicowej Ojczyzny (Rodiny), Rosyjskiej Partii Emerytów i Rosyjskiej Partii Życia. Głosi program centrolewicowy i w systemie partyjnym Rosji ma odgrywać rolę ugrupowania socjaldemokratycznego. Ma stanowić przeciwwagę dla rządzącej Jednej Rosji jak i Komunistycznej Partii Federacji Rosyjskiej. Na jej czele stoi dotychczasowy lider Partii Życia i były przewodniczący Rady Federacji (izby wyższej rosyjskiego parlamentu) Siergiej Mironow.
Ideologia partii określana jest jako socjaldemokracja, socjalizm demokratyczny. W polityce gospodarczej partia domaga się utworzenia państwa opiekuńczego w którym utrzymany zostałby wolny rynek i chroniona byłaby własność prywatna. Partia sama opisuje się jako partia reprezentująca socjalizm XXI wieku. Socjalizm ten ma być w rozumieniu partii w opozycji do zarówno kapitalizmu jak i "biurokratycznego komunizmu radzieckiego".
W 2008 roku partia dołączyła do Międzynarodówki Socjalistycznej a kilka lat później do Sojuszu Postępowego.

</doc>
<doc id="801977" url="https://pl.wikipedia.org/wiki?curid=801977" title="Główny Szlak Puszczy Kampinoskiej">
Główny Szlak Puszczy Kampinoskiej

 Główny Szlak Puszczy Kampinoskiej to pieszy szlak turystyczny biegnący przez całą długość Kampinoskiego Parku Narodowego.
Opis.
Główny Szlak Puszczy Kampinoskiej posiada znaczenie ponadregionalne i przebiega przez całą długość KPN ze wschodu na zachód. Na jego trasie znajdują się wszystkie typy krajobrazu charakterystyczne dla Puszczy Kampinoskiej – zarówno las ze starodrzewem, jak i krajobraz pogranicza wydm i bagien. Na jego trasie znajdują się takie atrakcje jak wczesnośredniowieczne grodzisko książąt mazowieckich w rezerwacie "Zamczysko", kilkusetletni "Dąb Profesora Kobendzy", "Sosna Powstańców" z 1863 roku, cmentarz w Palmirach oraz liczne pamiątki po II wojnie światowej. Szlak kończy się w gminie Brochów i przebiega przy kościele obronnym w Brochowie oraz przy dworze w Tułowicach.
W związku z faktem, że szlaki turystyczne w KPN są przeważnie piaszczyste i co za tym idzie męczące, sugerowane jest co najmniej 2 dni na jego przejście. Po drodze możliwy jest nocleg na polu biwakowym w Roztoce lub schronisku PTSM w Łubcu, jak również w hotelu w byłej szkole cyrkowej w Julinku.
W związku z dużą liczbą szlaków łącznikowych, można jego przebycie podzielić na etapy. Atrakcyjny o każdej porze roku, szczególnie wiosną i jesienią, gdy jest mniej dokuczliwych owadów.

</doc>
<doc id="801982" url="https://pl.wikipedia.org/wiki?curid=801982" title="Schuyler Colfax">
Schuyler Colfax

Schuyler Colfax (ur. 23 marca 1823 w Nowym Jorku, zm. 13 stycznia 1885 w Mankato) – 17. wiceprezydent Stanów Zjednoczonych, 29. spiker Izby Reprezentantów Stanów Zjednoczonych.

</doc>
<doc id="801983" url="https://pl.wikipedia.org/wiki?curid=801983" title="Jérémy Ménez">
Jérémy Ménez

Jérémy Ménez (ur. 7 maja 1987 w Longjumeau) – francuski piłkarz występujący na pozycji napastnika w klubie Reggina. Były reprezentant Francji.
Kariera klubowa.
Menez urodził się na przedmieściach Paryża w Longjumeau. Piłkarską karierę zaczynał w klubie z Brétigny-sur-Orge. W 2001 roku w wieku 14 lat trafił do młodzieżowej drużyny FC Sochaux-Montbéliard. Do pierwszego zespołu dołączył w 2004 roku i szybko został zawodnikiem podstawowego składu. W lidze zadebiutował 7 sierpnia 2004 roku w 1. kolejce w wygranym 1:0 meczu z Ajaccio AC. W chwili debiutu nie miał ukończonych 17 lat. W lidze zagrał w 24 meczach i zdobył 4 gole (swojego pierwszego w wygranym 3:1 wyjazdowym meczu z AS Monaco), grając w ataku u boku Francileudo dos Santosa. W meczu z Girondins Bordeaux wygranym 4:0 strzelił hat-tricka, stając się najmłodszym piłkarzem w historii Ligue 1, który tego dokonał. Z Sochaux zajął 10. miejsce. Latem 2005 roku z zespołu odszedł dos Santos i partnerem Meneza w ataku został wówczas Ilan. Menez w sezonie 2005/2006 zagrał w 31 meczach i zdobył 3 gole, a Sochaux zakończyło sezon na 15. miejscu.
Latem 2006 Menezem interesowały się czołowe kluby Francji, w tym Olympique Lyon, jednak Menez przeszedł za 3,5 miliona euro do AS Monaco. Partnerem Meneza w ataku został tam Jan Koller. W barwach Monaco Menez zadebiutował 19 sierpnia w 3. kolejce w zremisowanym wyjazdowym meczu ze Stade Rennais FC. Swojego pierwszego gola dla nowego klubu zdobył w 8. kolejce, a Monaco wygrało wtedy 2:1 z Le Mans FC.
W sierpniu 2008 przeszedł do włoskiego AS Roma. W Serie A zadebiutował 31 sierpnia 2008 w zremisowanym 1:1 domowym meczu z SSC Napoli. Pierwszą bramkę we Włoszech strzelił 6 grudnia 2008 w meczu z Chievo Werona (1:0). W 2009 i 2010 roku zostawał z Romą wicemistrzem Włoch.
W lipcu 2011 roku przeszedł do Paris Saint-Germain F.C. Po 3 latach we francuskim Paris Saint-Germain F.C. przeniósł się do A.C. Milan. 1 lipca 2017 roku Menez został zawodnikiem tureckiego Antalyaspor.
Kariera reprezentacyjna.
W swojej karierze reprezentacyjnej Menez ma za sobą występy w młodzieżowych reprezentacjach Francji w różnych kategoriach wiekowych. W kadrze U-15 wystąpił w 14 meczach i zdobył 12 goli, w kadrze U-16 jego dorobek to 17 meczów, 6 goli, U-17 – 6 meczów, 6 goli, a U-18 – 10 meczów 3 gole. Obecnie jest członkiem młodzieżowej reprezentacji U-21. Z reprezentacją U-17 został w maju 2004 roku mistrzem Europy, a z reprezentacją U-18 wygrał Meridian Cup w Egipcie w 2005 roku. W dorosłej reprezentacji Francji zadebiutował 11 sierpnia 2010 w przegranym 1:2 towarzyskim spotkaniu z Norwegią.

</doc>
<doc id="801985" url="https://pl.wikipedia.org/wiki?curid=801985" title="Jeremy Menez">
Jeremy Menez



</doc>
<doc id="801989" url="https://pl.wikipedia.org/wiki?curid=801989" title="Profil">
Profil



</doc>
<doc id="801991" url="https://pl.wikipedia.org/wiki?curid=801991" title="Profil topograficzny">
Profil topograficzny

Profil topograficzny (profil terenu, przekrój topograficzny) – wykres, na którym na osi poziomej przedstawiono odległości wzdłuż wybranej linii poprowadzonej przez teren, a na osi pionowej wysokości bezwzględne.
Profilowanie terenu polega na nanoszeniu linii przecięcia powierzchni terenu (za pomocą wyobrażonej, tnącej powierzchni geometrycznej) na płaszczyznę obrazu. Istnieją interaktywne mapy które ten proces automatyzują.
Profil zazwyczaj wykreśla się dla charakterystycznych linii wyznaczonych wzdłuż lub poprzek doliny lub masywu górskiego, lub wzdłuż nachylenia stoku na podstawie mapy topograficznej lub zdjęcia lotniczego.
Rodzaje profili: 
Wykreślenie profilu wymaga mapy izoliniowej (z warstwicami) z naniesioną trasą cięcia. Obraz jest wykresem wysokości punktów terenu (przecięć warstwic z trasą) połączonych wygładzoną, uśrednioną linią.
Profil ma charakter niwelacyjny wskazując wysokości względem poziomu odniesienia (zazwyczaj m n.p.m.) i morfologiczny pokazując nachylenie zboczy (pomiędzy punktami wykresu).

</doc>
<doc id="801993" url="https://pl.wikipedia.org/wiki?curid=801993" title="Fiksacja potasu">
Fiksacja potasu

Fiksacja potasu - nawracanie potasu z roztworu glebowego do fazy stałej gleby. Polega na wiązaniu jonów K niewymiennie w przestworze międzypakietowym minerałów ilastych. Szczególnie przez minerały typu 2:1 (np. illit), dzięki elastycznej budowie ich siatki krystalicznej i łatwości rozszerzania lub zwężania przestrzeni międzypakietowych. Proces ten zachodzi głównie na glebach ciężkich, w głębszych ich warstwach, które zawierają więcej iłu koloidalnego.

</doc>
<doc id="801998" url="https://pl.wikipedia.org/wiki?curid=801998" title="Dysk Google">
Dysk Google

Dysk Google () – usługa do przechowywania, synchronizacji i udostępniania plików, stworzona przez Google. Uruchomiona 24 kwietnia 2012 r. Dysk Google pozwala użytkownikom przechowywać pliki na swoich serwerach, synchronizować je na różnych urządzeniach i udostępniać. Oprócz strony internetowej Dysk Google oferuje aplikacje z funkcjami offline dla komputerów z systemami Windows i MacOS oraz smartfonów i tabletów z Androidem i iOS. Dysk Google obejmuje Dokumenty Google, Arkusze i Prezentacje Google, pakiet biurowy umożliwiający wspólne edytowanie dokumentów, arkuszy kalkulacyjnych, prezentacji, rysunków, formularzy i innych elementów. Pliki utworzone i edytowane za pośrednictwem pakietu biurowego są zapisywane na Dysku Google.
Użytkownicy mogą zmieniać ustawienia prywatności poszczególnych plików i folderów, w tym umożliwić udostępnianie ich innym użytkownikom lub upublicznianie treści. Na stronie użytkownicy mogą wyszukiwać obraz, opisując jego wygląd, i używać naturalnego języka, aby znaleźć określone pliki, takie jak „znajdź mój arkusz kalkulacyjny budżetu z grudnia ubiegłego roku”.
Witryna i aplikacja na Androida oferują sekcję „kopie zapasowe”, aby zobaczyć, jakie urządzenia z Androidem mają dane zapisane w kopii zapasowej, a całkowicie odświeżona aplikacja komputerowa wydana w lipcu 2017 r. umożliwia tworzenie kopii zapasowych określonych folderów na komputerze użytkownika. Funkcja szybkiego dostępu umożliwia inteligentne przewidywanie plików, których potrzebują użytkownicy. Dysk Google to kluczowy składnik G Suite – miesięcznej oferty subskrypcji Google dla firm i organizacji. W ramach wybranych planów G Suite, Dysk oferuje nieograniczone miejsce na dane, zaawansowane raporty z kontroli plików, ulepszone mechanizmy administracyjne i lepsze narzędzia do współpracy dla zespołów.
Po uruchomieniu usługi niektórzy członkowie mediów ostro skrytykowali politykę prywatności Google Drive. Google ma jeden zestaw warunków korzystania z usługi i umów o polityce prywatności, które obejmują wszystkie swoje usługi, co oznacza, że język w umowach zapewnia firmie szerokie prawa do powielania, używania i tworzenia dzieł pochodnych z treści przechowywanych na Dysku Google. Chociaż zasady potwierdzają również, że użytkownicy zachowują prawa własności intelektualnej, obrońcy prywatności podnieśli obawy, że licencje przyznają Google prawa do korzystania z informacji i danych w celu dostosowania reklam i innych usług świadczonych przez Google. Natomiast inni dziennikarze, zauważyli, że umowy nie były gorsze niż konkurencyjnych usług przechowywania w chmurze, ale że konkurencja używa „bardziej pomysłowego języka” w umowach, a także stwierdzili, że Google potrzebuje praw, aby „przenosić pliki na swoich serwerach, buforować dane lub tworzyć miniatury obrazów”.
Od marca 2017 r. Dysk Google ma 800 milionów aktywnych użytkowników.
Cena.
W wersji bezpłatnej usługa udostępnia 15 GB miejsca, jego powiększenie do 100 GB, 200 GB, 2 TB wymaga uiszczenia opłaty.
Interfejs witryny.
Dysk Google ma witrynę internetową, która umożliwia użytkownikom przeglądanie plików z dowolnego komputera podłączonego do Internetu bez konieczności pobierania aplikacji.
Strona internetowa została poddana renowacji wizualnej w 2014 roku, co dało jej zupełnie nowy wygląd i lepszą wydajność. Uproszczono również niektóre z najczęstszych zadań, takich jak kliknięcie tylko raz w pliku, aby wyświetlić ostatnią aktywność lub udostępnić plik, oraz dodano funkcję przeciągania i upuszczania, w której użytkownicy mogą po prostu przeciągać wybrane pliki do folderów, aby poprawić organizację.
Nowa aktualizacja w sierpniu 2016 r. zmieniła kilka elementów wizualnych witryny; logo zostało zaktualizowane, projekt pola wyszukiwania został odświeżony, a podstawowy kolor został zmieniony z czerwonego na niebieski. Poprawiono także funkcjonalność pobierania plików lokalnie ze strony internetowej; użytkownicy mogą teraz kompresować i pobierać duże elementy z Dysku do wielu plików ZIP o pojemności 2 GB z ulepszoną strukturą nazewnictwa, lepszą obsługą formularzy Google. Puste foldery będą teraz zawarte w archiwum.zip, tym samym zachowując hierarchię folderów użytkownika.
Dokumenty Google.
Dokumenty Google (oryginalnie "Google Docs") – oparty na modelu SaaS, nieodpłatnie udostępniany przez firmę Google sieciowy pakiet biurowy. Umożliwia tworzenie i edycję dokumentów on-line w kooperacji z innymi użytkownikami w tym samym czasie. Powstał poprzez zintegrowanie ze sobą serwisów Google Spreadsheets, Writely i technologii prezentacji Tonic Systems.
W skład Dokumentów Google wchodzi:
Od 7 lutego 2006 dostępny w języku polskim.
Cechy oprogramowania.
Każdy utworzony dokument może zostać udostępniony przez jego twórcę do edycji, komentowania lub tylko przeglądania wybranym użytkownikom. W przypadku nadania praw do edycji kilku osobom, mogą one w tym samym czasie edytować ten sam dokument. Użytkownicy są informowani o tym, kto odpowiada za wprowadzone zmiany w różnych częściach dokumentu w trakcie wspólnej edycji dokumentu, osoby oznaczone są różnym kolorem, co ułatwia obserwację wprowadzanych zmian. Po zakończeniu wspólnej edycji istnieje możliwość prześledzenia zmian wprowadzonych przez konkretnych użytkowników. Dodatkowo w trakcie wspólnej edycji oprogramowanie informuje o dodawanych komentarzach i prowadzonej dyskusji nad dokumentem, co ułatwia współpracę. Wszelkie zmiany dokonane w dowolnym dokumencie są na bieżąco zapisywane na serwerze, wykluczając ryzyko utraty danych. Oprogramowanie posiada pewne ograniczenia funkcjonalne w porównaniu do klasycznych pakietów biurowych. Dokument – brak możliwości: wstawienia numerowanych równań matematycznych (same równania można wstawiać), załączenia automatycznej bibliografii, łączenia komórek w tabelach. Prezentacja – brak możliwości wstawiania równań do prezentacji (można tylko jako rysunek).
Ograniczenia związane z rozmiarem plików.
Żaden przesłany plik, który nie jest konwertowany na format Dokumentów Google, nie może być większy niż 5 TB.

</doc>
<doc id="801999" url="https://pl.wikipedia.org/wiki?curid=801999" title="Christopher Jacot">
Christopher Jacot

Christopher Jacot (ur. 30 czerwca 1979 w Calgary) – kanadyjski aktor.
Życiorys.
Jego debiut filmowy to rola w niskobudżetowym filmie fabularnym "Short for Nothing" z 1998 roku. Po rolach w programach telewizyjnych zagrał rolę w wysokobudżetowym amerykańskim filmie fabularnym "Sztuka rozstania". Następne role to Alex Bellows w serialu telewizyjnym "W świecie mitów" i rola w szóstym sezonie filmu telewizyjnego "Undressed" emitowanego przez MTV. W 2003 zagrał z Donem Johnsonem w filmie "Słowo honoru". Rok później otrzymał po raz pierwszy rolę pierwszoplanową w filmie "Jazda na maksa".

</doc>
<doc id="802003" url="https://pl.wikipedia.org/wiki?curid=802003" title="Jacek Józef Rybiński">
Jacek Józef Rybiński

Jacek Józef Rybiński herbu Radwan (ur. 28 lutego 1701 w Torczynie, zm. 15 kwietnia 1782 roku) – cysters, ostatni opat klasztoru w Oliwie. 
Życiorys.
Jacek Rybiński był uczniem kolegium jezuickiego w podgdańskich Starych Szkotach. Piastował stanowiska na dworze królewskim Augusta II Mocnego i był sekretarzem podkanclerzego litewskiego.
W roku 1729 złożył śluby zakonne i otrzymał święcenia kapłańskie. Studiował teologię i prawo kościelne na uczelniach w Rzymie i w Pradze. W roku 1740 przejął opactwo oliwskie. Opowiedział się za Augustem III Sasem i stał w opozycji do rodu Czartoryskich. Był przyjacielem Józefa Wybickiego i zwolennikiem konfederacji barskiej. Dzięki fundacji Rybińskiego, powstały Pałac Opatów w Oliwie i otaczający go Park Oliwski. Jako opat oliwski sfinansował również przebudowę kościoła św. Jakuba i doprowadził do wyposażenia kościoła klasztornego w organy. Po pierwszym rozbiorze i zniesieniu klasztoru pruski zaborca zezwolił mu na dozgonne zamieszkanie w pałacu opackim.

</doc>
<doc id="802005" url="https://pl.wikipedia.org/wiki?curid=802005" title="Primm">
Primm

Primm – niewielka osada położona w Nevadzie, na terenie hrabstwa Clark. Primm leży przy autostradzie międzystanowej nr 15, na granicy ze stanem Kalifornia. Najbliżej położonym dużym miastem jest Las Vegas, odległe o ok. 70 km.

</doc>
<doc id="802006" url="https://pl.wikipedia.org/wiki?curid=802006" title="Zbójcy (dramat)">
Zbójcy (dramat)

Zbójcy (niem. "Die Räuber") – dramat Friedricha Schillera, wydany w roku 1781. Jeden z najwcześniejszych utworów Schillera, pisany w okresie zaostrzonego reżimu studiów w akademii wojskowej. Inspiracją dramatu było opowiadanie Christiana Friedricha Daniela Schubarta, jednego z czołowych reprezentantów okresu pokolenia burzy i naporu - "Zur Geschichte des menschlichen Herzens" ("Przyczynek do historii serca ludzkiego", 1775). Utwór pierwotnie miał nosić tytuł "Syn marnotrawny".
Fabuła.
Karol za sprawą lekkomyślności, ale także intryg swego brata Franciszka, zostaje wydziedziczony przez ojca. Pozbawiony oparcia obejmuje przywództwo bandy grasującej w Lesie Czeskim. Tymczasem jego brat podstępem próbuje zyskać względy Amalii, narzeczonej Karola, a ojca omdlałego na wiadomość o rzekomej śmierci Karola zamyka w leśnej wieży. Karol, choć ścigany, nadal pozostaje nieuchwytny, ale stęskniony za Amalią postanawia powrócić w ojczyste strony. W zamku pojawia się przebrany. Rządy sprawuje tutaj już Franciszek, który każe otruć brata, ale stary sługa wyjawia Karolowi prawdę. "Zbójca", straciwszy nadzieję na połączenie się z Amalią, opuszcza zamek. W lesie trafia na wieżę, w której nadal przebywa uwięziony ojciec. Karol uwalnia ojca i wydaje rozkaz pochwycenia Franciszka, który popełnia samobójstwo. Stary hrabia na wieść, że syn jest przywódcą bandy, umiera, Amalia zaś nie chce się z Karolem rozstać. Zbójcy jednak żądają, aby wywiązał się z przysięgi i nie opuszczał ich. Karol, znalazłszy się w sytuacji bez wyjścia, zabija Amalię (która sama tego chce), a sam postanawia stawić się przed sądem. Marzenie o zaprowadzeniu nowego, sprawiedliwego ładu na własny rachunek rozwiewa się. 
Wymowa utworu.
Dramat Schillera został usytuowany w Niemczech w połowie XVIII w. i nawiązuje do znanego wówczas zjawiska "sprawiedliwych rozbójników", broniących pokrzywdzonych przed bezprawiem możnych. Wskutek nacisków dyrekcji teatru w Mannheim akcja została przeniesiona w czasy cesarza Maksymiliana (po śmierci Schillera przywrócono pierwotny tekst). "Zbójcy" to utwór wymierzony przeciw tyranii absolutyzmu książąt niemieckich, w którym pojawia się propozycja alternatywna mieszczańskiej republiki i jej ideologa, Karola Moora:
"Co? Ja miałbym sznurówką ściskać swoje ciało, swoją wolę kłaść w praw pieszczoty? Prawo w ślimaczy chód przeistacza, co by może lot orła miało. Prawo jeszcze wielkiego nie wydało człowieka - wolność tylko olbrzymów! (...) Niech mię postawią na czele takich jak ja, a z Niemiec zrobię rzeczpospolitą, wobec której Rzym i Sparta byłyby tylko mniszek klasztorami."
Młodzieńczy utwór Schillera, choć nie pozbawiony egzaltacji i niekonsekwencji, odegrał ważną rolę jako dzieło krystalizujące opór przeciw zastałym strukturom społecznym, uniemożliwiającym rozwój.
Recepcja w Polsce.
Premiera polska odbyła się w Warszawie (1803); dramat tłumaczyli m.in. Jan Nepomucen Kamiński, Michał Budzyński (jego tłumaczenie zawiera wiele błędów i potknięć filologicznych), Feliks Konopka (zachowanie wierności i oddanie stylu i języka oryginału).

</doc>
<doc id="802009" url="https://pl.wikipedia.org/wiki?curid=802009" title="Polskie Towarzystwo Radiotechniczne">
Polskie Towarzystwo Radiotechniczne

Polskie Towarzystwo Radiotechniczne (PTR) – przedsiębiorstwo (spółka akcyjna), powstałe w roku 1923 przez połączenie spółek Farad i Radjopol (pierwszym dyrektorem został Józef Adam Plebański). Zajmowało się konstruowaniem i wytwarzaniem sprzętu radiotechnicznego (nadawczo-odbiorczych stacji radiotelegraficznych, lamp elektronowych, odbiorników radiowych).
75% udziałów PTR miały koncerny zagraniczne, głównie Marconi Wireless Telegraph i Société Française Radioélectrique. PTR odegrało istotną rolę w organizowaniu polskiej radiofonii, m.in. uruchomiło 1 lutego 1925 z budynku przy ul. Narbutta 29 pierwszą w Polsce radiową stację nadawczą i przeprowadziło pierwszą audycję radiową na długości fali 385 m.
Gdy stacja zaczynała działalność w Warszawie miała tylko kilkudziesięciu radioabonentów, w roku 1926 ponad 30 tysięcy. Początkowo nadawane były komunikaty meteorologiczne. 3 maja 1925 transmitowano dwugodzinny Wielki Koncert Galowy, w której udział wzięli m.in. Hanka Ordonówna, Fryderyk Jarosy, Jerzy Leszczyński i Aleksander Zelwerowicz. 18 sierpnia 1925 koncesję na nadawanie otrzymała Spółka Polskie Radio, a dyrektorem naczelnym został Zygmunt Chamiec.
W styczniu 1928 Towarzystwo zostało przejęte i przekształcone w Polskie Zakłady Marconi S.A.

</doc>
<doc id="802010" url="https://pl.wikipedia.org/wiki?curid=802010" title="Projektor (ujednoznacznienie)">
Projektor (ujednoznacznienie)



</doc>
<doc id="802011" url="https://pl.wikipedia.org/wiki?curid=802011" title="Letizia Moratti">
Letizia Moratti

Letizia Moratti z domu Brichetto (ur. 26 listopada 1949 w Mediolanie) – włoska polityk, przedsiębiorca, była minister edukacji, od 2006 do 2011 burmistrz Mediolanu.
Życiorys.
Ukończyła studia na Uniwersytecie Mediolańskim. Wyszła za mąż za przedsiębiorcę Giana Marca Morattiego (1936–2018), ma dwoje dzieci.
Pracowała w branży ubezpieczeniowej i telekomunikacyjnej. Od 1994 do 1996 była prezesem konsorcjum mediowego włoskiej telewizji RAI. Pod koniec lat 90. pełniła kierownicze funkcje w koncernie Ruperta Murdocha. W latach 2001–2006 sprawowała urząd ministra edukacji w drugim i trzecim rządzie Silvia Berlusconiego, przeprowadzając reformę systemu oświaty i szkolnictwa wyższego.
W 2006 wystartowała w wyborach lokalnych, ubiegając się o stanowisko burmistrza Mediolanu z ramienia koalicji Dom Wolności. Uzyskała ponad 52% głosów, obejmując ten urząd jako pierwsza kobieta na tym stanowisku. Należała do Forza Italia, przekształconego w 2009 w Lud Wolności. W 2011 bez powodzenia ubiegała się o reelekcję w wyborach miejskich, przegrywając z kandydatem centrolewicy. Zasiadała przez pewien czas w radzie miejskiej. Powróciła do sektora prywatnego, w latach 2019–2020 kierowała grupą finansową UBI Banca. W 2021 powołana na asesora do spraw zabezpieczenia społecznego w administracji regionu Lombardia, pełniła tę funkcję do 2022.

</doc>
<doc id="802020" url="https://pl.wikipedia.org/wiki?curid=802020" title="Google Page Creator">
Google Page Creator



</doc>
<doc id="802023" url="https://pl.wikipedia.org/wiki?curid=802023" title="Joan Cusack">
Joan Cusack

Joan Mary Cusack (ur. 11 października 1962 w Nowym Jorku) – amerykańska aktorka filmowa i komik, dwukrotnie nominowana do nagrody Oscara.
Życiorys.
Wczesne lata.
Przyszła na świat w rodzinie katolickiej irlandzkich Amerykanów jako druga z pięciorga dzieci Nancy Cusack, nauczycielki matematyki i aktywistki politycznej, i Dicka Cusacka (ur. 1925, zm. 2003 na raka trzustki), reżysera filmów dokumentalnych. Ma dwie siostry – starszą Ann (ur. 1961) i młodszą Susie (ur. 1971) oraz dwóch młodszych braci – Billa (ur. 1964) i Johna (ur. 1966).
Uczęszczała na warsztaty teatralne do Piven Theatre Workshop w Chicago. Występowała w grupie improwizacyjnej Arka. W 1985 otrzymała licencjat i dyplom ukończenia wydziału anglistyki na Uniwersytecie Wisconsin–Madison w Madison, w stanie Wisconsin. 
Kariera.
Debiutowała na ekranie w dwóch produkcjach – "Odseparować się" ("Cutting Loose", 1980) i komediodramacie familijnym "Mój ochroniarz" ("My Bodyguard", 1980) u boku Matta Dillona i Adama Baldwina. Potem pojawiła się u boku swego brata Johna: w komediodramacie "Klasa" ("Class", 1983) z Jacqueline Bisset i Robem Lowe, komedii romantycznej "Szesnaście świeczek" ("Sixteen Candles", 1984) i dramacie "USA, widok ogólny" ("Grandview, U.S.A.", 1984) z Jamie Lee Curtis, Patrickiem Swayze, Jennifer Jason Leigh i C. Thomasa Howella z muzyką Thomasa Newmana.
W latach 1985–1986 bawiła telewidzów w cotygodniowym programie rozrywkowym sieci telewizyjnej NBC "Sobotnia noc na żywo". Występowała na scenie Off-Broadwayu w sztukach: "Droga" ("Road") Jima Cartwrighta w La Mama (1988), "Brylantowe ślady" ("Brilliant Traces", 1989) i komedii szekspirowskiej "Cymbelin" (1989) jako Imogen, a także komedii szekspirowskiej "Sen nocy letniej" jako Helena w Goodman Theatre w Chicago i kontrowersyjnym przedstawieniu "Szkoda, że jest dziwką" ("Tis a Pity She’s a Whore").
Drugoplanowa rola sekretarki Cyn w komedii "Pracująca dziewczyna" ("Working Girl", 1988) z Melanie Griffith, Harrisonem Fordem i Sigourney Weaver przyniosła jej w Los Angeles nagrodę American Comedy Award i nominację do nagrody Oscara dla najlepszej aktorki drugoplanowej. Po raz kolejny wystąpiła wraz z bratem Johnem w melodramacie Camerona Crowe "Nic nie mów" ("Say Anything...", 1989). Ma w swoim dorobku kinowym m.in. dramat obyczajowy "Mężczyźni nie odchodzą" ("Men Don’t Leave", 1990) z Jessicą Lange, Chrisem O’Donnellem i Kathy Bates, komedię "Raj na ziemi" ("My Blue Heaven", 1990) ze Steve’em Martinem, dramat muzyczny "Gabinet doktora Caligari" ("The Cabinet of Dr. Ramirez", 1991) z Peterem Gallagherem i komediodramat Stephena Frearsa "Przypadkowy bohater" ("Hero", 1992) z Dustinem Hoffmanem, Geeną Davis i Andy Garcią.
Za postać morderczej niani w czarnej komedii fantasy Barry’ego Sonnenfelda "Rodzina Addamsów 2" ("Addams Family Values", 1993) u boku Anjelicy Huston, Raúla Julii i Christiny Ricci oraz rolę skrywającej mroczne sekrety w dreszczowcu Marka Pellingtona "Arlington Road" (1999) z Jeffem Bridgesem i Timem Robbinsem zdobyła nominację do nagrody Saturna. 
Jej kreacja narzeczonej nauczyciela literatury w liceum (Kevin Kline) w komedii o gejach "Przodem do tyłu" ("In &amp; Out", 1997) w reż. Franka Oza została obsypana nagrodami krytyków w Teksasie i Nowym Jorku, odebrała Złotą Satelitę i American Comedy Award, a także była nominowana do nagrody Oscara i Złotego Globu. 
Za użyczenie głosu Jessie, bohaterce animowanej komedii fantasy "Toy Story 2" (1999) odebrała nagrodę Annie. Za rolę Peggy Flemming, przyjaciółki tytułowej bohaterki w komedii romantycznej "Uciekająca panna młoda" ("Runaway Bride", 1999) u boku Julii Roberts i Richarda Gere’a dostała American Comedy Award.
Powróciła do roli aktorki dubbingowej w filmie "Matki w mackach Marsa", w którym użyczyła głosu mamie Milo. Jego polska premiera odbyła się 11 marca 2011.
Życie prywatne.
W 1993 poślubiła Richarda Burke’a, adwokata z Chicago. Mają dwóch synów – Dylana Johna (ur. 17 czerwca 1997 w Chicago) i Milesa (ur. 2000).

</doc>
<doc id="802024" url="https://pl.wikipedia.org/wiki?curid=802024" title="Zofia Rysiówna">
Zofia Rysiówna

Zofia Rysiówna (ur. 17 maja 1920 w Rozwadowie, zm. 17 listopada 2003 w Warszawie) – polska aktorka teatralna, filmowa i telewizyjna.
Życiorys.
Absolwentka konspiracyjnego Państwowego Instytutu Sztuki Teatralnej (PIST) w Warszawie.
W czasie II wojny światowej kluczowa uczestniczka uwolnienia 28 lipca 1940 Jana Karskiego ze szpitala w Nowym Sączu z rąk Gestapo, w związku z czym została aresztowana wiosną 1941, a następnie osadzona w niemieckim obozie koncentracyjnym w Ravensbrück (nr obozowy 7286), gdzie doczekała końca wojny.
W 1945 zdała aktorski egzamin eksternistyczny. 30 października 1945 zadebiutowała na deskach Teatru Miejskiego im. Juliusza Słowackiego w Krakowie rolą kobiety w spektaklu "Przejrzały oczy nasze" Wandy Karczewskiej w reż. Józefa Karbowskiego, a 22 grudnia zagrała tytułową rolę w "Balladynie" Juliusza Słowackiego.
W latach 1945–1955 występowała na scenach Krakowa: Teatru Miejskiego im. Juliusza Słowackiego (1945–1946) i Teatrów Dramatycznych (1946–1950) oraz Poznania – Teatrów Dramatycznych (1950–1955). Od 1955 była aktorką scen warszawskich: Teatru Polskiego (1955–1958), Teatru Powszechnego (1958–1963), Teatru Dramatycznego (1963–1965, 1968–1977 i 1979–1992), Teatru Klasycznego (1965–1968) oraz Teatru Nowego (1977–1979).
Wystąpiła również w blisko 70 spektaklach Teatru Telewizji, m.in. w: "Muchach" Jeana-Paula Sartre’a (1956), "Dziadach" Adama Mickiewicza (1959), "Balladach" Federico Garcii Lorki (1960), "Niemcach" Leona Kruczkowskiego (1961) – wszystkie w reż. Adama Hanuszkiewicza oraz w "Idach marcowych" Thorntona Wildera w reż. Jerzego Gruzy (1962), "Weselu" Stanisława Wyspiańskiego w reż. Adama Hanuszkiewicza (1963), "Chłopcach" Stanisława Grochowiaka w reż. Tadeusza Jaworskiego (1966), "Kollokacji" Józefa Korzeniowskiego w reż. Maryny Broniewskiej (1969), "Domu kobiet" Zofii Nałkowskiej w reż. Jana Kulczyńskiego (1974), "Jegorze Bułyczowie i innych" Maksima Gorkiego w reż. Zygmunta Hübnera (1975), "Uczniu diabła" George’a Bernarda Shawa w reż. Marka Tadeusza Nowakowskiego (1978), "Warszawiance" Stanisława Wyspiańskiego w reż. Andrzeja Łapickiego (1978), a także w przedstawieniach: "Barbara Radziwiłłówna" Alojzego Felińskiego w reż. Mariusza Dmochowskiego jako królowa Bona (1980), "Wujaszek Wania" Antona Czechowa w reż. Aleksandra Bardiniego jako matka Wani (1980), "Egipska pszenica" Marii Pawlikowskiej-Jasnorzewskiej w reż. Olgi Lipińskiej jako Róża Krzeptowska, matka Wiktora (1994), "Portret wenecki" Gustawa Herlinga-Grudzińskiego w reż. Agnieszki Lipiec-Wróblewskiej jako Giovanna (1998) i "Tartuffe, czyli obłudnik" Moliera w reż. Andrzeja Seweryna jako pani Pernelle (2002).
Zmarła 17 listopada 2003 w Warszawie. Pochowana została na cmentarzu Komunalnym w Nowym Sączu, w kwaterze nr 9, w grobie rodzinnym Rysiów.
Życie prywatne.
Jej rodzeństwem byli: bracia Zbigniew (1914–1990, żołnierz, adwokat), Władysław (obrońca Lwowa z 1918, uczestnik wojny obronnej 1939), Bronisław (polonista, nauczyciel, harcerz, zm. 1941 w Mauthausen), siostry Wanda (żona Stanisława Skrzeszewskiego i Olgierda Straszyńskiego), Stanisława (zm. 1957), Maria (zm. 2011). 
Od 1948 była żoną Adama Hanuszkiewicza.

</doc>
<doc id="802025" url="https://pl.wikipedia.org/wiki?curid=802025" title="Wskaźnik ubóstwa społecznego">
Wskaźnik ubóstwa społecznego

Wskaźnik ubóstwa społecznego, HPI (od ang. "Human Poverty Index", w dosł. tłum. „wskaźnik ubóstwa ludzkiego”) – syntetyczny miernik opisujący stopień rozwoju społeczno-ekonomicznego, stosowany przez Organizację Narodów Zjednoczonych. 
W przypadku HPI brane są pod uwagę nie tylko zarobki w odniesieniu do struktury demograficznej, ale też zakres ubóstwa i bezrobocia długoterminowego oraz poziom rozwoju intelektualnego (analfabetyzm).
Wyróżnia się HPI-1 i HPI-2, które stosuje się zależnie od ogólnego poziomu rozwoju badanego państwa lub społeczności.

</doc>
<doc id="802026" url="https://pl.wikipedia.org/wiki?curid=802026" title="Linie pola elektrostatycznego">
Linie pola elektrostatycznego

Linie pola elektrostatycznego - linie, do których styczne w każdym punkcie mają kierunek zgodny z kierunkami sił elektrostatycznych. Zwrot linii pola jest zgodny ze zwrotem sił elektrostatycznych działających na ładunki próbne.

</doc>
<doc id="802027" url="https://pl.wikipedia.org/wiki?curid=802027" title="Human Poverty Index">
Human Poverty Index



</doc>
<doc id="802028" url="https://pl.wikipedia.org/wiki?curid=802028" title="HPI">
HPI



</doc>
<doc id="802029" url="https://pl.wikipedia.org/wiki?curid=802029" title="Dzieło D-10 Twierdzy Modlin">
Dzieło D-10 Twierdzy Modlin

Dzieło D-10 (Fort XVIIIa) – jedno z dzieł pośrednich Twierdzy Modlin, wzniesione w ramach budowy drugiego, zewnętrznego pierścienia fortów w latach 1912–1915.
Fort znajduje się w Trzcianach. Dzieło miało za zadanie uzupełnić międzypole Grupy Fortowej „Janówek” (Fort XVII) i Fortu XVIII.
Budowę fortu rozpoczęto w 1912 roku. Większy fort (XVIII) usytuowano na trasie Jabłonna – Modlin, we wsi Boża Wola, natomiast mniejszy, Dzieło D-10 – na skraju wydmy w uroczysku Kadzielnia. W 1915 roku nieukończone jeszcze forty zostały obsadzone przez 19 kompanię Nowogieorgijewskiej (modlińskiej) Artylerii Fortecznej. Wśród obrońców twierdzy było wtedy również wielu Polaków zmobilizowanych jesienią 1914 roku przez Rosjan.
Umocnienie jest jednym z najmniej znanych dzieł na obszarze twierdzy. Były to wykonane z betonu (miejscami zbrojonego) koszary obronne. W momencie wycofywania się wojsk rosyjskich w 1915 roku zostały wysadzone; zachowały się jednak do dnia dzisiejszego w stanie czytelnym.

</doc>
<doc id="802031" url="https://pl.wikipedia.org/wiki?curid=802031" title="Mistrzostwa Świata w Piłce Ręcznej Mężczyzn 1982">
Mistrzostwa Świata w Piłce Ręcznej Mężczyzn 1982

Mistrzostwa Świata w Piłce Ręcznej Mężczyzn 1982 – dziesiąte mistrzostwa świata w piłce ręcznej mężczyzn, oficjalny międzynarodowy turniej piłki ręcznej organizowany przez IHF służący jednocześnie jako kwalifikacja do IO 1984. Odbył się w dniach 23 lutego – 7 marca 1982 roku w RFN. Tytułu zdobytego w 1978 roku bronili gospodarze, triumfowała zaś reprezentacja ZSRR.
System rozgrywek.
W rozgrywkach uczestniczyło szesnaście drużyn, które zostały podzielone na cztery grupy po cztery drużyny. Trzy najlepsze drużyny przechodziły do dalszej części rozgrywek – fazy zasadniczej z zaliczeniem wyników meczów między tymi drużynami. Zespoły z grup A i C utworzyły grupę I, zaś zespoły z grup B i D utworzyły grupę II. Zespoły, które zajęły w grupach 4. miejsca zagrały o miejsca 13-16.
Zwycięzcy grup I i II zagrali o 1. miejsce; drużyny, które zajęły drugie miejsca zagrały o 3. miejsce. Drużyny z następnych miejsc – zagrały kolejno o 5., 7., 9. i 11. miejsce.
Zwycięzca.
ZSRR
Skład: Aleksandr Szipienko, Michaił Iszczenko, Oleg Gagin, Aleksandr Rymanow, Siergej Kusznirjuk, Aleksandr Karszakiewicz, Władimir Krawcow, Władimir Bielow, Anatolij Fiediukin, Aleksandr Anpiłogow, Michaił Wasiljew, Jurij Szewcow, Jurij Kidjajew, Waldemar Nowitckis, Raimondas WaluckasTrener: Anatolij Jewtuszenko

</doc>
<doc id="802032" url="https://pl.wikipedia.org/wiki?curid=802032" title="Mięsień krawiecki">
Mięsień krawiecki

Mięsień krawiecki () inaczej mięsień najdłuższy uda – w anatomii człowieka, parzysty mięsień kończyny dolnej, jeden z mięśni grupy przedniej mięśni uda.
Topografia.
Jest najdłuższym mięśniem ciała ludzkiego, u dorosłego ma około 50 cm długości. Ma kształt długiej taśmy o przekroju trójkątnym, utrzymywanej i objętej przez powięź szeroką. Przebiega esowato najpierw na przedniej, a następnie przyśrodkowej powierzchni uda. Początkowo biegnie w bruździe utworzonej przez mięsień czworogłowy uda i mięsień biodrowo-lędźwiowy, następnie przez przywodziciele.
Mięsień towarzyszy tętnicy udowej. W swej górnej trzeciej części biegnie od niej bocznie i tworzy ramię boczne trójkąta udowego (). W środkowej trzeciej części przykrywa tętnicę od przodu, wzmacniając ścianę przednią kanału przywodzicieli. W dolnej trzeciej części mięsień przechodzi na stronę przyśrodkową tętnicy. 
Przyczepy i przebieg.
Mięsień rozpoczyna się krótkim ścięgnem na kolcu biodrowym przednim górnym. Następnie biegnie ku dołowi i przyśrodkowo, ku tyłowi od nadkłykcia przyśrodkowego kości udowej i głowy przyśrodkowej mięśnia czworogłowego uda, od tego miejsca biegnie skośnie do przodu i ku dołowi. Kończy się płaskim, rozbieżnym ścięgnem przyczepiającym się do kości piszczelowej poniżej i przyśrodkowo od guzowatości piszczeli oraz do powięzi goleni.
Gęsia stopa ścięgnista.
Ścięgno końcowe mięśnia krawieckiego łączy się wachlarzowato ze ścięgnami mięśnia smukłego i połścięgnistego i spaja się z powięzią goleni tworząc ścięgnistą strukturę zwaną gęsią stopą (). Warstwę powierzchowną stopy tworzy mięsień krawiecki, warstwę głęboką – pozostałe dwa mięśnie.
Kaletki maziowe.
Kaletki maziowe związane z mięśniem krawieckim umiejscowione są przy jego przyczepie końcowym. Między ścięgnem mięśnia krawieckiego a ścięgnami mięśni smukłego i półścięgnistego znajduje się pierwsza z nich (). Druga (), większa, zawsze obecna, a często połączona z poprzednią, położona jest między kością piszczelową i więzadłem piszczelowym pobocznym a ścięgnem mięśnia smukłego i półścięgnistego.
Czynność.
Jest jedynym mięśniem uda, który zgina staw biodrowy i staw kolanowy. Zginając staw biodrowy – zgina, odwodzi i obraca na zewnątrz udo. Natomiast po zgięciu stawu kolanowego – obraca do wewnątrz goleń.
Działanie zginające w stawie biodrowym jest najsilniejsze, ale i tak względnie słabe w związku z niewielkim polem przekroju brzuśca mięśnia.
Unaczynienie.
Mięsień krawiecki unaczyniony jest gałązkami mięśniowymi tętnicy udowej, tętnicy okalającej udo bocznej oraz tętnicy zstępującej kolana.
Unerwienie.
Mięsień krawiecki unerwiony jest przez tożstronny nerw udowy (włókna z nerwów rdzeniowych L2–L3).
Odmiany.
Mięsień krawiecki może nie występować. Może występować w formie dwubrzuścowej, ze ścięgnem pośrednim lub będąc podzielonym wzdłużnie (na całym przebiegu, wzdłuż górnego lub wzdłuż dolnego odcinka). Odmiany mogą obejmować także miejsca przyczepów.

</doc>
<doc id="802038" url="https://pl.wikipedia.org/wiki?curid=802038" title="Samuił Marszak">
Samuił Marszak

Samuił Jakowlewicz Marszak (ros. Самуил Яковлевич Маршак; ur. w Woroneżu, zm. 4 czerwca 1964 w Moskwie) – radziecki pisarz żydowskiego pochodzenia, poeta i tłumacz głównie literatury dla dzieci, ale nie tylko. Brat Ilji Marszaka; znany z m.in. peerelowskich książek do nauki języka rosyjskiego.
Od 1900 mieszkał z rodziną w Ostrogożsku, gdzie uczył się w gimnazjum i zaczął pisać wiersze, później przeniósł się do Petersburga, a stamtąd, po ukończeniu petersburskiego gimnazjum, do Moskwy. W 1904 w Petersburgu poznał Maksima Gorkiego i Fiodora Szalapina. W 1911 odbył podróże do Turcji, Grecji, Syrii i Palestyny jako korespondent petersburskich gazet, następnie wyjechał do Anglii, gdzie do 1914 studiował na Uniwersytecie Londyńskim, w 1914 wrócił do Rosji, osiedlając się w Jekaterynodarze (obecnie Krasnodar), gdzie zaczął publikować artykuły prasowe. W 1920 wrócił do Piotrogrodu, a w 1938 do Moskwy (po aresztowaniu w 1937 podczas wielkiej czystki redakcji leningradzkiej gazety, w której pracował). W 1942 został laureatem Nagrody Stalinowskiej (ponownie otrzymał ją w 1946, 149 i 1951), a w 1963 Nagrody Leninowskiej. Był też odznaczony dwoma Orderami Lenina, Orderem Wojny Ojczyźnianej i Orderem Czerwonego Sztandaru Pracy (1947).
Jego "Żołnierza i biedę" można znaleźć w repertuarze polskich teatrów.
Został pochowany na Cmentarzu Nowodziewiczym w Moskwie.

</doc>
<doc id="802042" url="https://pl.wikipedia.org/wiki?curid=802042" title="Shastra">
Shastra



</doc>
<doc id="802046" url="https://pl.wikipedia.org/wiki?curid=802046" title="Śastry">
Śastry



</doc>
<doc id="802047" url="https://pl.wikipedia.org/wiki?curid=802047" title="Zbrodnia na festynie">
Zbrodnia na festynie

Zbrodnia na festynie ("Dead Man’s Folly") – powieść Agathy Christie z 1956.
Fabuła.
W małym miasteczku Nassecombe mieszkańcy przygotowują festyn wakacyjny. Główną atrakcją zabawy ma być tak zwane „Polowanie na mordercę”, które podejmuje się przygotować znana pisarka kryminałów Ariadna Oliver, natomiast wręczającym nagrody ma być sam Hercules Poirot, światowej sławy detektyw.
Wszystko dopięte jest już na ostatni guzik – przygotowane zostały fikcyjne tropy, wskazówki, zatrudniona została nawet miejscowa dziewczyna, Marlena Tucker, mająca udawać zwłoki. Jednak kiedy zabawa trwa w najlepsze, organizatorzy odkrywają przerażający fakt – zwłoki okazują się prawdziwe, a Marlena faktycznie została zamordowana...
Mimo przytłaczającej liczby uczestników festynu, liczba podejrzanych jest ograniczona. Klucz do szopy, w którym znaleziono zwłoki mieli tylko organizatorzy imprezy – państwo Stubbs oraz ich domownicy. Na dodatek morderca ułożył zwłoki dziewczyny dokładnie w pozycji, jaka przewidziana była w zabawie, więc musiał to być ktoś idealnie znający organizacyjne szczegóły przedsięwzięcia.
Pomagający policji Poirot, będąc jednocześnie jednym z organizatorów, ma okazję gościć w domu państwa Stubbs. Poznaje tam wszystkich lokatorów oraz ich przyjaciół. Wśród nich musi być morderca:
Kiedy wezwana na miejsce zbrodni policja zaczyna przesłuchania wszystkich podejrzanych, okazuje się, że Lady Stubbs zniknęła. Po gruntownym przeszukaniu terenu, policji nie udaje się odnaleźć Hattie. Dochodzi więc do wniosku, że kobieta nie żyje i to ona była rzeczywistym celem mordercy, którego prawdopodobnie przyłapała czekająca w szopie Marlena Tucker, podpisując tym samym również i na siebie wyrok śmierci. Głównym podejrzanym szybko staje się świeżo przybyły kuzyn Hattie Stubbs, Ettienne de Sousa. Według relacji domowników, Hattie przestraszyła się na wieść o jego przyjeździe. Jednak również i inne osoby miały sposobność do popełnienia obu zbrodni. Alibi pani Legge okazuje się fałszywe, a sekretarka Stubbsów, Amanda Brewis była ostatnią osobą, która widziała żywą Marlenę. Wiadomo też, że panna Brewis nie darzyła specjalną sympatią Lady Stubbs, oskarżając ją o zniszczenie życia Sir George’owi.
Tymczasem dochodzi do trzeciej zbrodni – ginie dziewięćdziesięcioletni staruszek, dziadek Marleny Tucker. Jednak nawet teraz policji nie udaje się wykryć mordercy. Również Hercules Poirot ma do siebie pretensje o to, że mimo usilnych starań, nie potrafi pomóc w sprawie. W końcu jednak, jak to zawsze bywa – Poirot wpada na trop, wiodący prosto do winowajcy...
Rozwiązanie.
Winowajcami okazują się Sir George Stubbs, który w rzeczywistości jest Jamesem Folliatem, młodszym synem Amy Folliat, oraz fałszywa Lady Stubbs. Prawdziwa Hattie została zamordowana przez George’a zaraz po przeprowadzce do nowej posesji. Była to kobieta niepełnosprawna, która pod wpływem męża podpisała dokumenty, oddając mężowi cały swój olbrzymi majątek. Stubbs zakopał zwłoki żony na terenie posiadłości, a nad miejscem jej pochówku wybudował ozdobną glorietę. George ożenił się kilka lat wcześniej z młodą Włoszką, która odtąd występowała jako Lady Hattie Stubbs. We wszystko wtajemniczona była także pani Folliat, która opowiadała, że James zginął podczas wojny.
O całej sprawie dowiedziała się – od swojego dziadka – miejscowa rozplotkowana dziewczyna, Marlena Tucker. Oszuści postanowili więc ją usunąć, wykorzystując do tego zbliżający się festyn. Po osobiście popełnionym morderstwie fałszywa Lady Stubbs musiała uciec z Nassecombe, by uniknąć spotkania z kuzynem prawdziwej Hattie, który akurat w tym czasie zapowiedział listownie swe przybycie. Kobieta bała się, że mógłby on zorientować się w oszustwie. Przebrana za włoską studentkę zbiegła z okolicy.
W książce nie wyjaśniono, kto zabił dziadka Marleny. Prawdopodobnie odpowiada za to George Stubbs. Wiadomo jednak, że starzec musiał zginąć, gdyż – podobnie jak wnuczka – wiedział zbyt wiele (wyjawił wnuczce tajemnice o prawdziwym pochodzeniu George’a i „trupie kobiety w lesie”). Amy Folliat wiedziała o wszystkim, lecz kochała syna i dlatego wcześniej nie poinformowała o śmierci prawdziwej Hattie.

</doc>
<doc id="802058" url="https://pl.wikipedia.org/wiki?curid=802058" title="Obrona Jarosławia">
Obrona Jarosławia

Obrona Jarosławia – starcia prowadzone w dniach 10–11 września 1939 r. podczas kampanii wrześniowej, mające na celu obronę przed niemieckim agresorem miasta Jarosław.
Geneza.
Przygotowanie obrony wojsk polskich na linii rzeki San spoczywało na gen. Wacławie Wieczorkiewiczu, dowódcy Okręgu Korpusu nr X w Przemyślu. Realizacja tych zadań rozpoczęła się od 7 września. Pomimo wysiłków gen. W. Wieczorkiewicza przebiegało ono jednak – z powodu braku sił i środków – bardzo powoli. 8 września na obszarze między Przemyślem i Rozwadowem było zgrupowanych jedynie dziesięć batalionów piechoty, batalion saperów i 42 działa. Na jarosławskim odcinku Radymno–Sieniawa znajdowały się cztery bataliony piechoty i ok. 20 dział. Zgodnie z rozkazami gen. W. Wieczorkiewicza zadanie zorganizowania obrony Jarosławia i Radymna oraz pozycji obronnych na wschodnim brzegu Sanu w pasie od Sieniawy do Radymna otrzymał ppłk Jan Wójcik, dowódca Ośrodka Zapasowego 2 Dywizji Piechoty Legionów. Realizację zadania rozpoczęto od rana 9 września. Osłonę Jarosławia od strony Przeworska zapewniał batalion piechoty pod dowództwem kpt. Józefa Matheisa bez jednej kompanii wzmocnionej plutonem karabinów maszynowych i działkiem przeciwpancernym, która została skierowana do obrony Radymna. W sumie były to za słabe siły do zorganizowania skutecznej obrony linii Sanu na tym odcinku, zwłaszcza że rzeka, wskutek suszy, nie stanowiła poważnej przeszkody dla wojsk niemieckich. 
Ze strony niemieckiej pod Jarosław zdążały 4 Dywizja Lekka gen. mjr. Alfreda von Hubickiego i 2 Dywizja Pancerna gen. por. Rudolfa Veiela ze składu XXII Korpusu Armijnego pod dowództwem gen. kaw. Ewalda von Kleista. W nocy z 9 na 10 września kolumna południowa 4. DLek, maszerująca od Rzeszowa przez Jawornik Polski, Pruchnik, Tyniowice, Więckowice, Rokietnicę, Zamiechów i dalej gościńcem zamiechowskim, dotarła do Sanu pod Radymnem. Wykorzystując zaskoczenie polskich obrońców, sforsowała rzekę przy minimalnym oporze i zajęła miasto.
Obrona miasta.
Nad ranem 10 września do Jarosławia przybył płk dypl. Stanisław Maczek, dowódca 10 Brygady Kawalerii. Po zorientowaniu się w słabości linii obronnych w tym rejonie postanowił wzmocnić je siłami Brygady i utrzymać miasto przez cały dzień, aby zapewnić przeprawę własnej jednostki i innych wycofujących się oddziałów. Około południa dotarły pod Jarosław niemieckie 2 Dywizja Pancerna i 4 Dywizja Lekka. W tej sytuacji oddziały 10. BK wycofały się za San, pod osłonę zorganizowanego przedmościa w Jarosławiu, zbierając się w wyznaczonych rejonach. Natomiast pozycje w rejonie Jarosławia obsadziły siły ppłk. J. Wójcika. Po południu niemiecka 2. DPanc i część 4. DLek zaatakowały miasto, ale zostały odparte ze stratą kilku czołgów. Tymczasem płk dypl. S. Maczek w obawie przed odcięciem jego jednostki ze strony Radymna od Lwowa postanowił opuścić pod osłoną nocy przedmoście jarosławskie, wysadzić mosty i przemieścić Brygadę w rejon Oleszyce–Lubaczów. Wydał także rozkaz ppłk. J. Wójcikowi obrony rejonu Jarosławia przez dzień 11 września. Tego dnia Niemcy z 2. DPanc – wsparci silnym ogniem artyleryjskim – ponownie zaatakowali i przełamali polską obronę, zajmując miasto. Jednakże siłom ppłk J. Wójcika udało się z powodzeniem oderwać od nieprzyjaciela. Jako ostatni wycofał się batalion kpt. J. Matheisa. Wojska niemieckie natychmiast ruszyły w pościg za 10 BK.

</doc>
<doc id="802059" url="https://pl.wikipedia.org/wiki?curid=802059" title="Dziewica Orleańska (dramat)">
Dziewica Orleańska (dramat)

Dziewica Orleańska – dramat wierszem Friedricha Schillera wydany po raz pierwszy w 1801 roku, oryginał w języku niemieckim. Opowiada on o losach Joanny d’Arc.
Na podstawie tego dramatu powstała opera „Joanna d’Arc” (muzyka: Giuseppe Verdi, libretto: Temistocle Solera, prapremiera 1845) oraz „Dziewica Orleańska” (muzyka i libretto: Piotr Czajkowski, prapremiera 1891).

</doc>
<doc id="802060" url="https://pl.wikipedia.org/wiki?curid=802060" title="TPS">
TPS



</doc>
<doc id="802062" url="https://pl.wikipedia.org/wiki?curid=802062" title="Comfortably Numb">
Comfortably Numb

Comfortably Numb – ballada rockowa brytyjskiego zespołu rockowego Pink Floyd, pochodząca z albumu "The Wall", który wydano w 1979 roku. Jest jedną z najbardziej znanych piosenek zespołu, m.in. ze względu na solo gitarowe w wykonaniu Davida Gilmoura kończące utwór.
Kompozycja.
Utwór jest jednym z trzech z albumu "The Wall", jakie wspólnie napisali Roger Waters (tekst) i David Gilmour (muzyka). Wszystkie pozostałe utwory w całości napisał Roger Waters. Wokół aranżacji tego utworu rozgorzał spór pomiędzy muzykami, gdyż Gilmour chciał nadać jej mocny rockowy styl. Wspominał później: "„Kłóciliśmy się o tę piosenkę jak szaleńcy, stoczyliśmy wielką walkę”".
Utwór zawiera dwa solo gitarowe grane przez Davida Gilmoura, uznawane są za przykład "archetypicznego" rocka. W 1989 roku fanzin grupy Pink Floyd "The Amazing Pudding", uznał tę piosenkę za najlepszą w repertuarze zespołu. W magazynie "Guitar World" solówka znalazła się na czwartym miejscu w rankingu najlepszych solówek, a telewizyjny kanał muzyczny Planet Rock uznał solówkę Gilmoura we wrześniu 2006 roku za najlepszą solówkę gitarową wszech czasów.
Utwór kończył ostatni w historii zespołu występ Pink Floyd na żywo - podczas koncertu Live 8 w lipcu 2005.
Treść piosenki opowiada o artyście o imieniu Pink, uginającym się pod brzemieniem sławy, zmęczonym, wyczerpanym i prawdopodobnie odurzonym używkami i lekami, który jest zmuszany do ciągłych występów. Jednocześnie utwór jest częścią albumu koncepcyjnego, który opowiada o artyście budującym wokół siebie mur odgradzający go od bliskich i fanów.
Covery.
Piosenka doczekała się kilku coverów:

</doc>
<doc id="802067" url="https://pl.wikipedia.org/wiki?curid=802067" title="Fort XI Twierdzy Modlin">
Fort XI Twierdzy Modlin

Fort XI – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912-1915.
Fort znajduje się we wsi Strubiny. Podstawę do jego budowy stanowił wzorcowy fort "F1910" autorstwa generała Nestora Bujnickiego. 
Fort nie został do wybuchu pierwszej wojny światowej ukończony, zbudowano jednak większość jego obiektów: rozległą podwalnię ze stanowiskami strzeleckimi ponad jej stropem, na wale głównym, oraz kaponierę przeciwskarpową, połączoną z podwalnią długą poterną. Planowano montaż trzech kopuł pancernych, których jednak nigdy nie dostarczono, a ich szyby zamurowano.
Obecnie fort otaczają ogródki działkowe (Pracownicze Ogródki Działkowe Strubiny-1).

</doc>
<doc id="802073" url="https://pl.wikipedia.org/wiki?curid=802073" title="Wincenta Zawadzka">
Wincenta Zawadzka

Wincenta lub Wincentyna Zawadzka z domu Żółkowska (ur. ok. 1824, zm. 27 sierpnia 1894) – autorka książki kucharskiej "Kucharka litewska", wydanej po raz pierwszy w 1854 roku pod pseudonimem W.A.L.Z. i wielokrotnie później wznawianej. 
Była córką wileńskiego drukarza i księgarza, Aleksandra Żółkowskiego. W 1843 roku wyszła za mąż za wydawcę Adama Zawadzkiego. Przed opublikowaniem własnej książki kucharskiej zredagowała "Gospodynię litewską" Anny Ciundziewickiej.

</doc>
<doc id="802076" url="https://pl.wikipedia.org/wiki?curid=802076" title="Antykwa linearna">
Antykwa linearna

Antykwa linearna – ogólna nazwa wszystkich jednoelementowych krojów pism drukarskich, czyli krojów, w których wszystkie znaki zbudowane są z kresek o tej samej stałej szerokości. W kształtach znaków antykw linearnych dopuszczalne są tylko niewielkie przewężenia kresek mające zachować optyczne wrażenie stałej szerokości kreski lub stałą szerokość kreski po uwzględnieniu zlewania się farby drukarskiej w krytycznych miejscach łączenia kresek pod kątem ostrym.
W skład antykw linearnych wchodzą dwie grupy krojów:
Obie formy antykw linearnych użyte zostały po raz pierwszy w I poł. XIX wieku.

</doc>
<doc id="802078" url="https://pl.wikipedia.org/wiki?curid=802078" title="Josip Pupačić">
Josip Pupačić

Josip Pupačić (ur. 19 listopada 1928 w Slime, zm. 23 maja 1971 na wyspie Krk) – chorwacki poeta.
Biografia.
Urodził się, 19 listopada 1928 r., w chorwackiej wiosce Slime, pod Omišem, jako dziewiąte dziecko Ivana Pupačića (1877–1955) i jego drugiej żony – Ivy (1889–1977). Jego przodkowie pochodzili z dawnej , z pobliskiej wioski Kostanje, skąd przenieśli się do Slime, na lewy brzeg rzeki Cetina. W 1935 r. rozpoczął naukę w szkole podstawowej, a w 1941 poszedł do gimnazjum dominikańskiego w mieście Bol na wyspie Brač. W 1942 r. z powodu wojny wyjechał do Vrpolje w Slawonii, skąd kontynuował naukę w Slavonskim Brodzie. W 1943 r. przeniósł się do Splitu, gdzie uczęszczał do liceum klasycznego (obecnie – chorw. "I. Gimnazija Split"). Latem 1945 r. jego brat, Vicko, zginął w wyniku porażenia prądem, a rok później, w marcu, kolejny brat, Ivan, został zabity. W lipcu 1948 r. ukończył liceum w Splicie i zapisał się na Wydział Filologiczny Uniwersytetu w Zagrzebiu. Uczył się pilnie i bytował na przedmieściach w skromnych warunkach materialnych, w międzyczasie pisząc swoje pierwsze wiersze. Przez pewien czas mieszkał również z poetą .
Twórczość Pupačića pierwszy raz ukazuje się, w 1950 r., w studenckim czasopiśmie "Studentski list". W 1952 r. zginął jego trzeci brat, Ante, również od porażenia prądem. Tę rodzinną tragedię Pupačić opisał w wierszu "Tri moja brata" ("Trzej moi bracia") opublikowanym w czasopiśmie "Republika" w 1954 r. 24 stycznia 1955 r. został przyjęty do Chorwackiego Towarzystwa Pisarzy. W tym samym roku, 28 lutego, ukończył studia na Wydziale Filologicznym. Na początku roku wydał swój pierwszy tomik poezji pt. "Mladići", w którym bardzo emocjonalnie podchodzi do tematyki rodziny i ojczyzny. Niedługo później przeżywa kolejną rodzinną tragedię – trójka jego braci ginie w pożarze. Ta tragiczna śmierć odcisnęła głębokie piętno na jego twórczości. Sukces tomu "Mladići" wynosi go do rangi liczącego się poety. Wkracza na scenę literacką otoczony powszechnym uznaniem i otwartością swojego pokolenia.
W połowie roku, w zagrzebskim wydawnictwie "Lykos", ukazuje się jego drugi zbiór wierszy pt. "Kiše pjevaju na jablanima." Opublikowane teksty składają się na osobistą historię autora, od dzieciństwa po studia w Zagrzebiu. Dzieło, jako jeden z pierwszych głosów powojennego chorwackiego modernizmu, zostało przyjęte pozytywnie. W latach 1956–1957 pracował jako redaktor w wydawnictwie "Lykos." Wtedy też spotkał w klubie pisarzy szesnastoletnią uczennicę liceum i swoją przyszłą żoną – Benkę Baždarić. W latach 1957–1958 pracował jako redaktor naczelny w czasopiśmie "Krugovi." Jego koncepcja redakcyjna opierała się na utalentowanych pisarzach młodego pokolenia wpisujących się w nurt tzw. "drugiej moderny".
W 1958 r., w wydawnictwie "Zora" w Zagrzebiu, opublikował swój trzeci zbiór wierszy pt. "Cvijet izvan sebe." 27 lipca ożenił się z Benką Baždarić. Świadkiem na ślubie Pupačića był poeta . W tym samym roku zostaje wydana antologia powojennej poezji jugosłowiańskiej, "Vrata vremena", którą redagował wraz z pisarzem Ivanem V. Lalićem. W latach 1959–1961 był redaktorem czasopisma "Književnik". 12 listopada 1959 r. został mianowany adiunktem w Katedrze Literatury Starochorwackiej na Uniwersytecie w Zagrzebiu. Tam opublikował szereg artykułów, recenzji oraz esejów z zakresu literatury chorwackiej. Od października 1961 r. do sierpnia 1963 r. wykładał w j. chorwackim na Wydziale Filologicznym Uniwersytetu w Lyonie.
W 1965 r. ukazał się jego czwarty tom poezji pt. "Ustoličenje", wydany przez wydawnictwo "Znanje" z Zagrzebia. W tym roku również opublikował, nakładem wydawnictwa "Bagdala" z Kruševca, zbiór wierszy wybranych pt. "Oporuka." W 1966 r. współtworzył (wraz ze i Antunem Šoljanem) "Antologię chorwackiej poezji XX wieku" (chorw. "Antologija hrvatske poezije dvadesetog stoljeća"). 8 listopada na świat przyszło jego jedyne dziecko – córka Rašeljka, która cierpiała na niewydolność serca. W 1967 r. Pupačić podpisał "Deklarację w sprawie nazwy i pozycji chorwackiego języka literackiego" (chorw. "Deklaracija o nazivu i položaju hrvatskoga književnog jezika"), czym naraził się ówczesnej władzy. Otwarcie w krytycznych słowach wypowiedział się również o uprzywilejowanym politycznie czasopiśmie "Vjesnik"":"
Od 31 czerwca 1969 r. do 31 sierpnia 1970 r. pracował jako profesor w jugosłowiańskiej szkole średniej przy ambasadzie w Londynie.
23 maja 1971 r. zginął wracając z Londynu, wraz z żoną i córką, w katastrofie lotniczej na lotnisku Rijeka. Pochówek odbył się 31 maja, przy licznym udziale przyjaciół, znajomych oraz czytelników, na cmentarzu w Slime. Tragiczna śmierć poety wstrząsnęła chorwackim kręgiem kulturowym, który opłakiwał wydarzenie jako poważną stratę narodową. W 1971 r., po śmierci autora, ukazał się ostatni zbiór wierszy jego autorstwa pt. "Moj križ svejedno gori".
Poezja.
Nawiązując do modeli lirycznych chorwackiego ekspresjonizmu, Pupačić podejmował tematykę dzieciństwa, rodzimego pejzażu i relacji emocjonalnych, a także tradycji rodzimego folkloru. Liryka poety wyróżniała się syntezą nowoczesnej wrażliwości i tradycyjnych form poetyckich. Dwa pierwsze tomy poezji obfitują w barwne krajobrazy, hymny do natury, miłości i życia. Trzeci zbiór, "Ustoličenje" (1965), utrzymany jest w zupełnie innym charakterze niż dwa poprzednie. Pupačić nawiązuje do stylistyki "Preobraženja" Antuna Branko Šimića, a jego ekspresja staje się bardziej abstrakcyjna z wyraźną tendencją do okraszania przedstawianego podmiotu w uniwersalne znaczenia i treści metafizyczne. Motywy snu, ciszy, pokoju i choroby ubiera w krótkie, eliptyczne zdania. Ówczesna twórczość poety cechuje się poczuciem utraty sensu, pesymizmem oraz rezygnacją, które to uczucia są charakterystyczne dla literatury chorwackiej lat 60. XX wieku. Również ostatni tom poezji, "Moj križ svejedno gori" (1971), przynosi wiersze pełne głębokiej refleksji, narastającego niepokoju, rozczarowania oraz kontestacji celowości ludzkiej egzystencji. Twórczość Josipa Pupačića wyniosła go do rangi jednego z najważniejszych chorwackich autorów drugiej połowy XX wieku, a niektóre z jego wierszy (m.in. "Nesagrađena kuća", "Tri moja brata", "More") na stałe weszły do kanonu chorwackiej literatury.
Najważniejsze dzieła.
Tomy poezji:

</doc>
<doc id="802079" url="https://pl.wikipedia.org/wiki?curid=802079" title="Katarzyna Feldman">
Katarzyna Feldman

Katarzyna Anna Feldman-Mayerowa, z domu Sawicka, także jako "Ketty Feldmanowa" (ur. 7 marca 1886 we Lwowie, zm. 28 lutego 1974 w Jeleniej Górze), polska aktorka teatralna i śpiewaczka operowa; żona Ferdynanda, matka Krystyny.
Życiorys.
Była córką Edwarda Sawickiego i Marii Ligęza. Zadebiutowała w 1909 roku w Poznaniu. W 1911 roku wyszła za mąż za Ferdynanda Feldmana. Ślub odbył się w kościele św. Mikołaja we Lwowie. 

</doc>
<doc id="802080" url="https://pl.wikipedia.org/wiki?curid=802080" title="UGC 8091">
UGC 8091



</doc>
<doc id="802083" url="https://pl.wikipedia.org/wiki?curid=802083" title="Zeitgeist (album Schillera)">
Zeitgeist (album Schillera)

Zeitgeist – debiutancki album studyjny zespołu Schiller. Wydany został w 1999 roku.
Singlem promującym był utwór: "Das Glockenspiel".

</doc>
<doc id="802091" url="https://pl.wikipedia.org/wiki?curid=802091" title="Death in Vegas">
Death in Vegas

Death in Vegas – brytyjski zespół tworzący muzykę elektroniczną powstały w roku 1994. Grali m.in. z artystami takimi jak: Iggy Pop, Hope Sandoval, Jim Reid (z The Jesus and Mary Chain), Bobby Gillespie (z Primal Scream) i Dot Allison.

</doc>
<doc id="802095" url="https://pl.wikipedia.org/wiki?curid=802095" title="Oliwin właściwy">
Oliwin właściwy



</doc>
<doc id="802097" url="https://pl.wikipedia.org/wiki?curid=802097" title="Copa Colsanitas">
Copa Colsanitas

Copa Colsanitas – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach ceglanych w kolumbijskiej Bogocie od 1998 roku.

</doc>
<doc id="802100" url="https://pl.wikipedia.org/wiki?curid=802100" title="W Szwajcarii">
W Szwajcarii

W Szwajcarii – poemat miłosny napisany przez Juliusza Słowackiego w latach 1835-1838. Został wydany w roku 1839 w Paryżu w tomie "Trzy poemata" (zawierającym również poematy "Wacław" i "Ojciec zadżumionych"). Poemat zawiera 441 wersów w 21 strofach stematyzowanych następująco: Dusza, Tęsknota / Miłość / Zwierzęta / Szczęście / Woda / Łzy / Modlitwa / Piekło / Pocałunek / Kwiaty / Anioł / Księżyc / Motyl / Wspomnienia / Księżyc. Reprezentuje tzw. nurt "poezji egzystencjalnej" (Alina Witkowska) w twórczości Słowackiego. Wbrew woli Słowackiego bywał wydawany samodzielnie. W II połowie XIX wieku poemat ten stał się bardzo popularny, do dnia dzisiejszego doczekał się kilku adaptacji teatralnych. Był ilustrowany przez Wojciecha Gersona. Tematem poematu jest zawód miłosny podmiotu lirycznego. Autor łączy w nim dwie stylistyki: sentymentalną (wspomnienie miłości) oraz posępną (ból, refleksja), właściwą dla dojrzałego romantyzmu.

</doc>
<doc id="802101" url="https://pl.wikipedia.org/wiki?curid=802101" title="Lista najwyższych budynków w Meksyku (miasto)">
Lista najwyższych budynków w Meksyku (miasto)

Meksyk jest największym miastem w Meksyku i jednym z największych na świecie. Znajduje się tutaj wiele wysokich budynków. 4 sięgają ponad 200 metrów wysokości. Ponad 120 metrów ma około 80 budynków. Większość z nich powstała w latach 80., jednak generalnie powstawały one tu dość systematycznie z biegiem lat. Pierwszy drapacz chmur mający ponad 100 metrów powstał tu w roku 1952 i był to 120-metrowy Miguel E Abed. W zaledwie 4 lata później powstał znany Torre Latinoamericana. Obecnie także budowane są nowe wieżowce.

</doc>
<doc id="802102" url="https://pl.wikipedia.org/wiki?curid=802102" title="Klemastyna">
Klemastyna

Klemastyna () – organiczny związek chemiczny stosowany jako lek przeciwhistaminowy I generacji. Ma dłuższy od pozostałych z tej grupy leków biologiczny okres półtrwania. Można ją stosować co 12 godzin. Zmniejsza działanie leków przeciwzakrzepowych.
Wskazania.
Nagłe odczyny alergiczne, alergie z wysypką, katarem, świądem skóry, ukąszenia owadów, alergiczne zapalenie błony śluzowej nosa, wodnista wydzielina z nosa (katar), kichanie, łzawienie.
Działania niepożądane.
Trudności w oddawaniu moczu, zmniejszanie produkcji łez przez gruczoły łzowe, upośledzenie sprawności psychofizycznej, senność, otępienie, wysuszenie błony śluzowej jamy ustnej, nasila działanie amin katecholowych.
Dawkowanie.
Może być podawana doustnie, dożylnie i domięśniowo w dawce 1–2 mg co 12 godzin.

</doc>
<doc id="802103" url="https://pl.wikipedia.org/wiki?curid=802103" title="Drzewisz owłosiony">
Drzewisz owłosiony

Drzewisz owłosiony ("Hylurgus ligniperda") – gatunek owada z rzędu chrząszczy.
Przebiega w kwietniu i maju.
Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu wolnego; (kolebka poczwarkowa na styku łyka i bielu), poczwarka barwy kremowej. Imago długości 4,5-6,5 mm, kształt wydłużony, walcowaty. Pokrywy smolistobrunatne lub czarne, prawie matowe. Cały chrząszcz wyraźnie, gęsto rdzawo owłosiony (szczególnie na ścięciu pokryw). Przedplecze gęsto kropkowane zwężające się przy głowie. Tarczka niewidoczna. Pokrywy o bokach równoległych ze słabo zaznaczonymi rzędami kropek, prawie dwa razy dłuższe od przedplecza. Dymorfizm płciowy zaznacza się na ścięciu pokryw: u samicy drugi międzyrząd dużo szerszy niż u samca oraz zagłębiony z dołkami, a nie ziarenkami. U samca 1 i 2 międzyrząd wyraźnie wypukły z gładkimi ziarenkami.
W Polsce na niżu dość pospolity.
Żeruje na korzeniach pniaków sosny zwyczajnej, rzadziej wejmutki i świerka, a także na pozostawionych konarach przylegających do ziemi.
Wyrządza niekiedy szkody w uprawach wraz z zakorkami.

</doc>
<doc id="802105" url="https://pl.wikipedia.org/wiki?curid=802105" title="Chilliwack Bruins">
Chilliwack Bruins

Chilliwack Bruins – juniorska drużyna hokejowa z siedzibą w Chilliwack w Kanadzie. Występowała w WHL w dywizji B.C. konferencji zachodniej. W 2011 klub został przeniesiony i utworzono Victoria Royals.

</doc>
<doc id="802106" url="https://pl.wikipedia.org/wiki?curid=802106" title="Alkadowie Limy">
Alkadowie Limy

Lista przedstawia alkadów Limy w XX i XXI wieku

</doc>
<doc id="802109" url="https://pl.wikipedia.org/wiki?curid=802109" title="Leonhard Stock">
Leonhard Stock

Leonhard Stock (ur. 14 marca 1958 w Finkenbergu) – austriacki narciarz alpejski, mistrz olimpijski, i dwukrotny medalista mistrzostw świata.
Kariera.
Pierwszy sukces w karierze Leonhard Stock osiągnął w 1975 roku, kiedy podczas mistrzostw Europy juniorów w Mayrhofen, gdzie zdobył srebrne medale w zjeździe i gigancie. Na rozgrywanych rok później mistrzostwach Europy juniorów w Gällivare w obu tych konkurencjach zdobywał złote medale. W grudniu 1976 roku zadebiutował w zawodach Pucharu Świata, a już 8 stycznia 1977 roku w Garmisch-Partenkirchen zdobył pierwsze punkty w zawodach tego cyklu, zajmując ósme miejsce w zjeździe. W lutym 1978 roku wystąpił na mistrzostwach świata w Garmisch-Partenkirchen, gdzie w biegu zjazdowym zajął 27. miejsce.
Na podium zawodów pucharowych po raz pierwszy stanął 10 grudnia 1978 roku w Schladming, gdzie był drugi w kombinacji alpejskiej. Rozdzielił wtedy na podium Petera Lüschera ze Szwajcarii i Andreasa Wenzela z Liechtensteinu. W pozostałych zawodach sezonu 1978/1979 jeszcze trzynaście razy plasował się w czołowej dziesiątce, w tym raz stanął na podium - 1 lutego 1979 roku w Villars był drugi w zjeździe. Wyniki ten pozwoliły mu zająć drugie miejsce w klasyfikacji generalnej, w której lepszy był tylko Lüscher. W kolejnym sezonie ani razu nie znalazł się w pierwszej trójce i tylko dwukrotnie zmieścił się w pierwszej dziesiątce. W klasyfikacji generalnej zajął odległe miejsce, znalazł się jednak w składzie kadry Austrii na rozgrywane w lutym 1980 roku igrzyska olimpijskie w Lake Placid. Pierwotnie był tylko rezerwowym i miał nie wystartować, jednak na treningach olimpijskich uzyskiwał czasy lepsze od kolegów z drużyny. Wystąpił więc w biegu zjazdowym i zdobył złoty medal, wyprzedzając bezpośrednio swego rodaka Petera Wirnsbergera i Kanadyjczyka Steve'a Podborskiego. Na tych samych igrzyskach był też osiemnasty w slalomie, a giganta ukończył na 26. pozycji. Igrzyska w Lake Placid były równocześnie rozgrywane jako mistrzostwa świata, jednak kombinację rozegrano tylko w ramach drugiej z tych imprez. Stock zdobył w tej konkurencji brązowy medal, przegrywając tylko z Philem Mahre z USA i Andreasem Wenzelem.
W latach 1981-1985 sporadycznie stawał na podium zawodów pucharowych, nie odnosząc żadnego zwycięstwa. W klasyfikacji generalnej plasował się poza pierwszą dziesiątką, w konsekwencji nie wystąpił na rozgrywanych w 1984 roku igrzyskach olimpijskich w Sarajewie oraz mistrzostwach świata w Bormio w 1985 roku. Wystąpił za to na odbywających się w 1982 roku mistrzostwach świata w Schladming, gdzie w swoim jedynym starcie, biegu zjazdowym, zajął piętnaste miejsce. Do wysokiej formy powrócił w sezonie 1985/1986, w którym większość zawodów kończył w czołowej dziesiątce. Siedmiokrotnie stawał na podium, dwa razy na drugim i pięć razy na trzecim stopniu. W klasyfikacji generalnej pozwoliło mu to zająć szóste miejsce, był też czwarty w klasyfikacji kombinacji i supergiganta, a w klasyfikacji zjazdu był szósty. W klasyfikacji generalnej sezonu 1986/1987 uplasował się tylko jedną pozycję niżej, chociaż na podium stanął tylko trzykrotnie: 16 sierpnia 1986 roku w Las Leñas był drugi, a 1 marca w Furano i 15 marca 1987 roku w Calgary był trzeci w supergigancie. Brał udział w mistrzostwach świata w Crans-Montana w 1987 roku, gdzie jego najlepszym wynikiem było czwarte miejsce w supergigancie. W walce o medal lepszy o 0,20 sekundy okazał się tam Markus Wasmeier z RFN.
Najważniejszym punktem sezonu 1987/1988 były igrzyska olimpijskie w Calgary. Stock zajął tam między innymi czwarte miejsce w zjeździe, przegrywając walkę o medal z Francuzem Franckiem Piccardem o 0,32 sekundy. Na tych samych igrzyskach był też ósmy w supergigancie. W zawodach pucharowych kilkukrotnie kończył zawody w czołowej dziesiątce, jednak na podium nie stanął ani razu. W klasyfikacji generalnej był czternasty, a w klasyfikacji supergiganta zajął szóstą pozycję. W następnym sezonie w klasyfikacji końcowej wypadł nieco słabiej, zajmując ostatecznie osiemnaste miejsce. Trzykrotnie jednak stawał na podium: 27 listopada w Schladming był trzeci w supergigancie, 22 grudnia 1988 roku był trzeci w zjeździe, a 6 stycznia 1989 roku odniósł swoje pierwsze pucharowe zwycięstwo, wygrywając zjazd. Z mistrzostw świata w Vail w lutym 1989 roku powrócił jednak bez medalu, zajmując dziewiąte miejsce w supergigancie i 22. miejsce w zjeździe.
Sezon 1989/1990 był jednym z najsłabszych w jego karierze. Austriak punktował tylko trzykrotnie i zajął 73. miejsce w klasyfikacji generalnej. W sezonie 1990/1991 raz stanął na podium, za to na najwyższym stopniu: 8 grudnia 1990 roku w Val d’Isère wygrał zjazd. W 1991 roku wystąpił na mistrzostwach świata w Saalbach-Hinterglemm, zajmując czwarte miejsce w zjeździe. Tym razem w walce o podium lepszy był Szwajcar Daniel Mahrer, który wyprzedził Stocka o 0,33 sekundy. Na podium zawodów PŚ Austriak wrócił 7 grudnia 1991 roku w Val d’Isère, gdzie był drugi w zjeździe. Wynik ten powtórzył tydzień później w Val Gardena, jednak w kolejnych zawodach nie mieścił się na podium. Ostatecznie był piąty w klasyfikacji zjazdu i piętnasty w klasyfikacji generalnej. W 1992 roku wystąpił w zjeździe na igrzyskach w Albertville, jednak nie ukończył rywalizacji. Był to jego ostatni występ olimpijski. Ostatnie zwycięstwo w zawodach Pucharu Świata odniósł 12 grudnia 1992 roku w Val Gardena, gdzie ponownie był najlepszy w zjeździe. Ostatnie podium wywalczył dziesięć dni później w Bad Kleinkirchheim, gdzie zajął drugie miejsce w supergigancie. Sezon 1992/1993 ukończył na 25. pozycji w klasyfikacji generalnej. W marcu 1993 roku zakończył karierę
Kilkakrotnie zdobywał medale mistrzostw Austrii, w tym złote w zjeździe i supergigancie w 1987 roku. Był chorążym ekipy Austrii podczas igrzysk w Calgary. W 1996 roku otrzymał Odznakę Honorową za Zasługi dla Republiki Austrii. Po zakończeniu kariery założył wraz z bratem sklep ze sprzętem narciarskim oraz prowadził należący do rodziny hotel.

</doc>
<doc id="802115" url="https://pl.wikipedia.org/wiki?curid=802115" title="Olendrzy">
Olendrzy



</doc>
<doc id="802117" url="https://pl.wikipedia.org/wiki?curid=802117" title="Cetyryzyna">
Cetyryzyna

Cetyryzyna () – antagonista receptora H1, pochodna hydroksyzyny. Lek przeciwhistaminowy II generacji. Blokuje receptory H1 i hamuje chemotaksję eozynofili.
W lecznictwie stosuje się też aktywny izomer lewoskrętny: lewocetyryzynę.
Dawkowanie.
Dorośli w dawce jednorazowej 10 mg, dzieci w dawce podzielonej; ściśle według wskazań lekarza.
Działania uboczne.
Może powodować senność, osłabienie koncentracji, rozkojarzenie. W przypadku wystąpienia uciążliwych skutków niepożądanych natychmiast odstawić lek i skonsultować się z lekarzem.

</doc>
<doc id="802119" url="https://pl.wikipedia.org/wiki?curid=802119" title="Lewocetyryzyna">
Lewocetyryzyna

Lewocetyryzyna – organiczny związek chemiczny, antagonista receptora H1, aktywny lewoskrętny enancjomer cetyryzyny o silniejszym działaniu. W postaci dichlorowodorku jest stosowana w leczeniu alergicznego nieżytu nosa, alergicznego zapalenia spojówek oraz przewlekłej pokrzywki idiopatycznej. Preparaty produkowane są w formie tabletek lub roztworu doustnego.
Dawkowanie.
Dzieci od 2 do 6 roku życia: dwa razy dziennie po 1,25 mg (2 razy 2,5 ml roztworu doustnego 0,5 mg/ml). Dzieci po 6 roku życia i dorośli: raz na dobę 5 mg rano lub wieczorem.

</doc>
<doc id="802122" url="https://pl.wikipedia.org/wiki?curid=802122" title="Jacques Rogge">
Jacques Rogge

Jacques Jean Marie Rogge, hrabia Rogge (ur. 2 maja 1942 w Gandawie, zm. 29 sierpnia 2021) – belgijski lekarz i sportowiec (żeglarz i rugbysta), w latach 2001–2013 przewodniczący Międzynarodowego Komitetu Olimpijskiego.
Życiorys.
Z wykształcenia chirurg ortopeda, uzyskał także specjalizację lekarza sportowego. W młodości był wyczynowym sportowcem. Uczestniczył m.in. w regatach na igrzyskach olimpijskich w 1968, 1972 i 1976, startując w klasie Finn. Ponadto reprezentował Belgię w rugby. Po zakończeniu kariery zawodniczej został działaczem sportowym – kierował m.in. Belgijskim Komitetem Olimpijskim w latach 1989-1992. W 1991 został członkiem MKOl. 25 stycznia 2001 na sesji MKOl w Moskwie został wybrany przewodniczącym Międzynarodowego Komitetu Olimpijskiego, otrzymując w ostatniej turze głosowania 59 głosów. 10 września 2013 nowym przewodniczącym MKOl został Thomas Bach.
W 2004 otrzymał honorowy doktorat Akademii Wychowania Fizycznego Józefa Piłsudskiego w Warszawie, a w 2006 – Uniwersytetu Wileńskiego. W 2000 został odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="802125" url="https://pl.wikipedia.org/wiki?curid=802125" title="Kamloops Blazers">
Kamloops Blazers

Kamloops Blazers - kanadyjski klub hokejowy z siedzibą w Kamloops. grająca w Western Hockey League w dywizji B.C., konferencji zachodniej. Założona w 1981 roku jako następca drużyny New Westminster Bruins.
Najwięskzymi osiągnięciami zespołu jest trzykrotne zdobycie Memorial Cup w latach: 1992, 1994 i 1995 oraz sześciokrotne zdobycie Ed Chynoweth Cup dla najlepszej drużyny ligi WHL w latach: 1984, 1986, 1990, 1992, 1994, 1995. Tylko raz w swojej historii nie awansowali do fazy playoff. W sezonie 2005/2006 zajęli ostatnie miejsce w dywizji B.C. W zespole mecze rozgrywali zawodnicy, którzy później grali w National Hockey League m.in.: Shane Doan, Jarome Iginla, Mark Recchi, Darryl Sydor, Scott Niedermayer, Scottie Upshall. Drużyna swoje mecze rozgrywa w centralnej części miasta Kamloops przy drodze "Mark Recchi Way" nad rzeką Thompson w mogącej pomieścić 5 658 osób hali Interior Savings Centre.
Trenerami zespołu byli m.in. takie sławy jak: Ken Hitchcock, Tom Renney, Don Hay, Marc Habscheid i Dean Evason.
Zespół zamieszczony został w fabule książki Sigmunda Brouwera "Blazer Drive", której głównym bohaterem jest lewoskrzydłowy Kamloops Blazers - Josh Ellroy.
Ostatnie sezony.
Legenda: 

</doc>
<doc id="802127" url="https://pl.wikipedia.org/wiki?curid=802127" title="Loratadyna">
Loratadyna

Loratadyna – wielopierścieniowy, heterocykliczny związek chemiczny, długo działający niesedatywny lek przeciwhistaminowy II generacji, wybiórczy antagonista obwodowych receptorów H1. Podlega metabolizmowi do związków biologicznie czynnych. Jej czynny metabolit to desloratadyna.
Loratadyna została wprowadzona na rynek farmaceutyczny przez koncern Schering-Plough Europe w 1993 roku, pod nazwą handlową "Claritine", i do 2002 roku podlegała ochronie patentowej.
Mechanizm działania.
Przez długi czas uważano, że loratadyna jest antagonistą histaminy i blokuje specyficzne miejsca wiązania histaminy w receptorze H1, redukując jej uwalnianie. Niedawno jednak odkryto, że istnieją dwie izoformy receptora H1 – aktywna i nieaktywna – które pozostają w równowadze na powierzchni komórki.
Loratadyna stabilizuje receptory w formie nieaktywnej, przez co działa jako odwrotny agonista.
Ograniczając uwalnianie histaminy, loratadyna:
Oprócz tego loratatydna redukuje uwalnianie prostaglandyny D2, kinin, stabilizuje komórki tuczne, zmienia produkcję cytokin zapalnych (TNF-α, IL-1ß, IL-6, IL-4, IL-13), zmniejsza ekspresję cząsteczki adhezyjnej ICAM-1 w komórkach nabłonka.
Właściwości farmakokinetyczne.
Praktycznie nie wykazuje ośrodkowego działania sedatywnego i cholinolitycznego, nie wpływa na receptory H2
Po podaniu doustnym szybko wchłania się z przewodu pokarmowego i w dużym stopniu podlega intensywnemu metabolizmowi pierwszego przejścia, głównie z udziałem cytochromów CYP3A4 and CYP2D6, a także CYP1A1, CYP2C19 i innych. Maksymalne stężenie loratadyny we krwi występuje po 1–1,5 h.
W dużym stopniu wiąże się z białkami osocza (97–99%). Około 40% podanej dawki wydalane jest z moczem, podobna ilość wydalana jest z kałem. Loratadyna i jej czynny metabolit (desloratadyna) wydzielane są do mleka matki.
Należy przerwać stosowanie tego leku na około 48 godzin przed wykonaniem testów skórnych, gdyż może powodować wyniki fałszywie ujemne.
Wskazania.
W Polsce loratadynę zarejestrowano do leczenia:
W skojarzeniu z pseudoefedryną wskazana jest w objawowym leczeniu alergicznego nieżytu nosa związanego z przekrwieniem błony śluzowej nosa.
Działania niepożądane.
Najczęściej obserwowane działania niepożądane: senność, ból głowy, zwiększenie apetytu, bezsenność.
Dawkowanie.
Dzieci powyżej 12 lat i osoby dorosłe: 10 mg raz na dobę.
Dzieci w wieku od 2 do 12 lat:
Preparaty.
Loratadyna dostępna jest w postaci tabletek (10 mg) i syropu (1 mg/ml). Opakowania 7-tabletkowe można kupić bez recepty, natomiast syrop i opakowanie 30-tabletkowe sprzedawane są wyłącznie na receptę.
W postaci złożonej (z pseudoefedryną) jest dostępna jako "Claritine Active" (Schering-Plough Europe), do nabycia bez recepty.

</doc>
<doc id="802128" url="https://pl.wikipedia.org/wiki?curid=802128" title="Tabb">
Tabb

Osoby:
Miasta:

</doc>
<doc id="802138" url="https://pl.wikipedia.org/wiki?curid=802138" title="Kelowna Rockets">
Kelowna Rockets

Kelowna Rockets – juniorska drużyna hokejowa grająca w WHL w dywizji B.C. konferencji zachodniej. Drużyna ma swoją siedzibę w Kelowna w Kanadzie.

</doc>
<doc id="802143" url="https://pl.wikipedia.org/wiki?curid=802143" title="Zjawisko Ramana">
Zjawisko Ramana



</doc>
<doc id="802144" url="https://pl.wikipedia.org/wiki?curid=802144" title="Konwerter">
Konwerter

Zobacz też: konwertor

</doc>
<doc id="802146" url="https://pl.wikipedia.org/wiki?curid=802146" title="Herb Mrągowa">
Herb Mrągowa

Herb Mrągowa – jeden z symboli miasta Mrągowo w postaci herbu.
Wygląd i symbolika.
Herb przedstawia na srebrnej tarczy wizerunek lewej, tylnej, odciętej łapy niedźwiedzia koloru czarnego ze złotymi pazurami,
Historia.
Mrągowo herbu używa od połowy XVI wieku. Widnieje on na kilku pieczęciach miejskich z 1589, 1736 i z 1837 roku.
Legenda.
Według legendy, osadnicy przeżywali spore trudności z powodu aktywności leśnych zwierząt – wilków i niedźwiedzi. Szczególnie dokuczliwa dla nich była pewna bardzo przebiegła niedźwiedzica. Potrafiła wykradać miód z barci zawieszonych bardzo wysoko na drzewie, i zawsze uchodziła obławom myśliwych. Nie powiódł się także plan upojenia niedźwiedzicy miodem zmieszanym z dużą ilością alkoholu. Aby uporać się z problemem niedźwiedzicy, burmistrz zwrócił się do stacjonującej w Mrągowie grupy wojskowych. Za upolowanie niedźwiedzicy obiecał wysoką zapłatę. Zorganizowano wielką obławę. Dostrzeżono zwierzę na bagnach jeziora Czarnego i zaczęto strzelać. Kule trafiły w lewą tylną łapę. Niedźwiedzica zaczęła uciekać w kierunku Kętrzyna, gdzie odnaleźli ją myśliwi, idąc tropem śladów. Dobili ranne zwierzę, a łapę zabrali ze sobą, aby przedstawić ją burmistrzowi jako dowód wywiązania się z zadania. Burmistrz polecił powiesić łapę nad drzwiami urzędu magistrackiego. Na najbliższym posiedzeniu, rajcy miasta Mrągowa postanowili znak łapy uczynić herbem miasta.

</doc>
<doc id="802147" url="https://pl.wikipedia.org/wiki?curid=802147" title="Celina Mickiewiczowa">
Celina Mickiewiczowa

Celina Mickiewicz z domu Szymanowska, właśc. Felicja Celina Franciszka Józefa (ur. 16 lipca 1812, zm. 5 marca 1855) – żona pisarza Adama Mickiewicza, matka sześciorga jego dzieci, krewna Aleksandry Faucher.
Życiorys.
Urodziła się jako córka pianistki Marii Szymanowskiej (z frankistowskiej rodziny Wołowskich) i Józefa Szymanowskiego. Jej siostrą była Helena, zamężna z Franciszkiem Malewskim, a przyrodnią siostrą była Zofia Szymanowska-Lenartowicz.
Mickiewicz pojął ją za żonę w Paryżu 22 lipca 1834; z małżeństwa tego narodziło się sześcioro dzieci – córki Maria i Helena oraz czterech synów: Władysław (1838-1926), Józef (1850-1938), Aleksander oraz Jan.
Małżonka Mickiewicza spotkała się z niechęcią środowiska polskiej emigracji, w tym m.in. Zygmunta Krasińskiego. Zarzucano jej rozrzutność, brak umiejętności gotowania, tendencje do dominacji w związku, niezrównoważenie psychiczne.
W 1838 roku uznała się za wieszczkę, a także wcielenie Matki Bożej, odkupicielkę Polski, emigracji i Żydów. Twierdziła też, że posiada moc uzdrawiania, którą, w jej opinii z powodzeniem, wypróbowała na ciężko chorym Adolfie Zaleskim. Adam Mickiewicz początkowo sam opiekował się żoną, lecz gdy uznał, że jej stan psychiczny pogarsza się, oddał ją do szpitala dla obłąkanych w Vanves, gdzie kilkakrotnie przeszła terapię polegającą między innymi na straszeniu pacjentów, odmawianiu im snu czy też polewaniu zimną wodą. Uwolnił ją stamtąd Andrzej Towiański twierdząc, że dokonał jej cudownego uzdrowienia. Celina uwierzyła w jego zapewnienia o rzekomo odzyskanym zdrowiu psychicznym i do końca życia pozostała już pod wpływem jego oraz Koła Sprawy Bożej.
Została pochowana na cmentarzu Père-Lachaise. Po ekshumowaniu jej zwłok przeniesiono je na cmentarz Les Champeaux w Montmorency. Grobowiec rodziny Mickiewiczów istnieje tam do dziś.
Po śmierci Celiny w 1855 Mickiewicz pozostawił nieletnie dzieci w Paryżu i wyjechał do Konstantynopola, gdzie sam wkrótce zmarł.

</doc>
<doc id="802148" url="https://pl.wikipedia.org/wiki?curid=802148" title="Manuel Belgrano">
Manuel Belgrano

Manuel José Joaquín del Corazón de Jesús Belgrano (ur. 3 czerwca 1770 w Buenos Aires, zm. 20 czerwca 1820) - argentyński ekonomista, polityk, przywódca militarny, twórca flagi Argentyny. Prawnik z Rosario w ówczesnym wicekrólestwie La Platy, zwolennik niezależności La Platy od Burbonów.
Belgrano został mianowany generałem przez pierwszy autonomiczny rząd Argentyny. W roku 1812 zaproponował wzór flagi narodowej Argentyny, która została podniesiona po raz pierwszy 27 lutego tego roku na wyspie na rzece Parana. Poprowadził także exodus Jujuy ("Éxodo Jujeño"), który doprowadził do serii zwycięstw w argentyńskiej wojnie o niepodległość na północnym zachodzie kraju.
Belgrano był jednym z sygnatariuszy deklaracji niepodległości Argentyny (9 lipca 1816). Zaproponował, aby Argentyna została monarchią konstytucyjną, na czele której miał stanąć potomek Inków, ale pomysł ten nie uzyskał powszechnej akceptacji.
Stan zdrowia Belgrano mocno ucierpiał w wyniku wielu ekspedycji i kampanii, które odbywały się zazwyczaj w ciężkich warunkach. W wieku 50 lat zmarł w biedzie i zapomnieniu ze strony rządu, któremu wiernie służył. Przyczyną jego śmierci były obrzęki.

</doc>
<doc id="802155" url="https://pl.wikipedia.org/wiki?curid=802155" title="Jean Vuarnet">
Jean Vuarnet

Jean Raoul Célina André Vuarnet (ur. 18 stycznia 1933 w Le Bardo, obecnie w Tunezji, zm. 2 stycznia 2017 w Sallanches) – francuski narciarz alpejski, mistrz olimpijski i dwukrotny medalista mistrzostw świata.
Kariera.
Pierwszy sukces w karierze Jean Vuarnet osiągnął w 1958 roku, kiedy zdobył brązowy medal w zjeździe podczas mistrzostw świata w Bad Gastein. W zawodach tych wyprzedzili go jedynie Austriak Toni Sailer oraz Roger Staub ze Szwajcarii. Na rozgrywanych dwa lata później igrzyskach olimpijskich w Squaw Valley w tej samej konkurencji wywalczył złoty medal. Vuarnet wyprzedził wtedy bezpośrednio Niemca Hansa-Petera Laniga oraz swego rodaka, Guya Périllata. Został tym samym pierwszym w historii alpejczykiem, który zdobył złoto olimpijskie używając nart metalowych (Rossignol Allais 60), a nie drewnianych. Był to zarazem jedyny start olimpijski Francuza. Vuarnet był jednym z pierwszych zawodników stosujących współczesną, aerodynamiczną pozycję zjazdową na nartach.
Po zakończeniu igrzysk w Squaw Valley Vuarnet nawiązał współpracę z producentem okularów Rogerem Pouillouxem, w efekcie powstała marka okularów przeciwsłonecznych "Vuarnet". był sześciokrotnym mistrzem Francji: w zjeździe w latach 1958 i 1959, w slalomie w 1958 roku, w gigancie w 1957 roku oraz w kombinacji w latach 1957 i 1958. W latach 1961-1972 pełnił funkcję wiceprezydenta Francuskiej Federacji Narciarskiej.
W 1958 roku ożenił się z francuską alpejką, Edith Bonlieu, siostrą François Bonlieu. Mieli razem trzech synów: Alaina, Pierre'a i Patricka. Edith i Patrick należeli do sekty Zakon Świątyni Słońca, której członkowie popełnili zbiorowe samobójstwa w latach 1994-1995. Zarówno Edith jak i Patrick odebrali sobie życie w grudniu 1995 roku.

</doc>
<doc id="802158" url="https://pl.wikipedia.org/wiki?curid=802158" title="Gersimi">
Gersimi

Gersimi – bogini z mitologii nordyckiej, córka Frei i Oda, siostra Hnoss. Jej imię oznaczało "klejnot".
Gersimi została wspomniana pokrótce w "Ynglingasaga," jak i w "Nafnaþulur", które w rękopisach "Eddy" Snorrego Sturlusona kończą jej ostatni rozdział - "Skáldskaparmál." Są one anonimowe i nie należą do pierwotnego dzieła.
Również w "Ynglingasaga" (rozdział 10) powiedziane jest, że Freja ma córki Hnoss i Gersimi. Możliwe, że Snorre - lub anonimowy autor "Nafnaþulur -" zaczerpnął "Gersimi" z nieznanego obecnie kenning. To imię w tym przypadku powinno być heiti (poetyckim synonimem) Hnoss, doprowadziło jednak do duplikacji córki. W "Gylfaginning" (rozdział 35) powiedziane jest, że Freja ma tylko jedną córkę, mianowicie Hnoss. "Jest tak piękna, że wszystko co piękne i kosztowne zwie się hnossir po niej". ("Hon er svá fǫgr at af hennar nafni eru hnossir kallaðar þat er fagrt er ok gersemligt."). Staronordyckie gersemligt z tego fragmentu, które tłumaczy się "klejnot", bądź "kosztowny", "drogocenny", jest tym samym słowem co imię jej siostry Gersimi.

</doc>
<doc id="802164" url="https://pl.wikipedia.org/wiki?curid=802164" title="Karl Ruprecht Kroenen">
Karl Ruprecht Kroenen



</doc>
<doc id="802165" url="https://pl.wikipedia.org/wiki?curid=802165" title="Chleba naszego powszedniego">
Chleba naszego powszedniego

Chleba naszego powszedniego – polski film społeczno-obyczajowy w reżyserii Janusza Zaorskiego.
Plenery i wnętrza: Warszawa (Stadion Dziesięciolecia, Trasa Łazienkowska, Filharmonia Narodowa).
Opis fabuły.
Film opowiada o prostych elementarnych wartościach, takich jak rodzina, praca i tradycja. Józef Malesa przybywa do Warszawy wraz z synem, zatrudniają się na budowie Trasy Łazienkowskiej. Zachowania, celebracja codziennych czynności, sprawiają, że mężczyźni zyskują opinię "zacofanych", potrafią jednak odnaleźć się w codziennej miejskiej rzeczywistości.

</doc>
<doc id="802170" url="https://pl.wikipedia.org/wiki?curid=802170" title="Japan Open Tennis Championships">
Japan Open Tennis Championships

Japan Open Tennis Championships, dawniej "AIG Japan Open Tennis Championships" – męski turniej tenisowy kategorii ATP Tour 500 zaliczany do cyklu ATP Tour. Rozgrywany na kortach twardych w Tokio od 1972 roku. W 2018 roku turniej przeniesiono na korty twarde w hali z powodu renowacji Ariake Coliseum w związku ze zbliżającymi się Letnimi Igrzyskami Olimpijskimi 2020.
W przeszłości rywalizowały również kobiety, do 2008 roku. Od 2009 roku w Tokio odbywał się już jeden turniej kobiecy w sezonie WTA Tour, Pan Pacific Open.

</doc>
<doc id="802171" url="https://pl.wikipedia.org/wiki?curid=802171" title="Kroenen">
Kroenen



</doc>
<doc id="802178" url="https://pl.wikipedia.org/wiki?curid=802178" title="Essence of Sorrow">
Essence of Sorrow

Essence of Sorrow – to zespół muzyczny, którego liryczna tematyka nawiązuje do chrześcijaństwa. Powstał w 2005 roku z inicjatywy znanego m.in. z Divinefire Jani Stefanovica. Muzyka Essence of Sorrow to power metal z dodatkiem bardziej swobodnych kompozycji, charakteryzujący się mocnymi thrashmetalowymi riffami i melodyjnymi partiami wokalnymi.

</doc>
<doc id="802179" url="https://pl.wikipedia.org/wiki?curid=802179" title="Lalka (film)">
Lalka (film)

Lalka – polski film fabularny z roku 1968 w reżyserii Wojciecha Hasa na podstawie jego własnego scenariusza, adaptacja powieści Bolesława Prusa pod tym samym tytułem. Osią fabularną filmu jest uczucie żywione przez kupca Stanisława Wokulskiego (Mariusz Dmochowski) do arystokratki Izabeli Łęckiej (Beata Tyszkiewicz). Zrealizowany za 35 milionów złotych film Hasa został przyjęty z mieszanymi uczuciami przez krytyków ze względu na niewierność pierwowzorowi literackiemu, aczkolwiek na Międzynarodowym Festiwalu Filmowym w Panamie odniósł wielki sukces, zdobywając cztery nagrody festiwalowe, w tym Grand Prix.
Produkcja.
W czasach powstania realizacja "Lalki" była kosztownym przedsięwzięciem, Has przewidział w filmie 87 ról głównych i 500 w epizodach. Na potrzeby filmu kostiumolodzy Lidia i Jerzy Skarżyńscy wykonali 500 kostiumów, ponad 2 tysiące dekoracji i rekwizytów. Część rekwizytów (np. meble oraz kotary) sprowadzono z muzeów w Warszawie oraz Krośnie, a dwadzieścia pięć pojazdów, w tym karet, zostało wypożyczonych z Muzeum w Łańcucie. Zdjęcia części plenerów zrealizowano w specjalnie zbudowanych do tego celu drewnianych dekoracjach imitujących Warszawę w pobliżu ulicy Skarbowców we Wrocławiu, a niektóre wnętrza – w secesyjnych wnętrzach wrocławskiego Hotelu Monopol. Część zdjęć nakręcono na stacji Jedlina Zdrój. Ogółem budżet "Lalki" wyniósł 35 milionów złotych. 
Ocena i krytyka filmu.
"Lalka" zebrała szereg różnych opinii. Aleksander Jackiewicz stwierdzał pejoratywnie, że „Has odrealniał powieść Prusa […], a z Wokulskiego […] zrobił bohatera byronowskiego, zagubionego wśród narodowego śmietnika”. Jan Słodowski nazywał film Hasa „romansem w rupieciarni”. Eugeniusz Grzybowski zarzucał filmowi Hasa, że w adaptacji Prusa „zniknęły problemy społeczne, które tak absorbowały wielkiego pisarza, że dał świadectwo prawdzie o czasach, w których żył”. Zdaniem Edwarda Pieścikowskiego „wrażenie niedosytu i zdezorientowania pogłębił jeszcze język filmowy. Mówiąc ściślej, rezygnacja z przełożenia na język filmowy jakże licznych w "Lalce" Prusa »medytacji«: monologów wypowiadanych i myślanych, głosów wewnętrznych, »widzeń« i halucynacji”.
Konrad Eberhardt, który był zwolennikiem filmu, chwalił stronę estetyczną filmu: „kiedy Wokulski jest jeszcze pełen dynamizmu i ma złudzenia, kiedy zdąża do celu – film ma tonację ciemną, surową, kadry uderzają nas konkretnością, realizmem obyczajowym: sklep, zaułki Powiśla, Krakowskie Przedmieście, wszystko to zarysowane ostro i zdecydowanie. […] kiedy konflikty wchodzą w fazę tragiczną [paradoksalnie] na ekranie coraz więcej bukolicznych zieleni podwarszawskich łąk i Zasławka, kolory stają się pastelowe, kadry coraz ładniejsze, […] pojawia się coraz więcej […] elementów poetyckich i surrealistycznych”. Alicja Helman jednak z kolei twierdziła, iż Has „w niewielkim stopniu wykorzystał dramaturgiczną funkcję koloru”; Helman za to doceniała rolę Tyszkiewicz, której Izabela jest „pełna wspaniałej kobiecości, ciepła, uczucia”. Ogólnie często Hasowi zarzucano zdeformowanie obrazu Warszawy, co Tadeusz Sobolewski kwitował następująco: „Hasowi nigdy nie darowano lalek-manekinów i wystawy okropności zamiast warszawskiego Powiśla”.
Gdy premierę w telewizji w 1977 miała serialowa adaptacja "Lalki" zrealizowana przez Ryszarda Bera, Janusz Plisiecki uzasadnił znacznie większą popularność wersji Bera od filmu Hasa następująco: „formuła filmu Hasa okazała się zbyt trudna intelektualnie. Odbiorcy oczekiwali od adaptacji realistycznych obrazów warszawskiej rodzajowości i nieudanego romansu kupca z hrabianką”.

</doc>
<doc id="802186" url="https://pl.wikipedia.org/wiki?curid=802186" title="KWPT">
KWPT



</doc>
<doc id="802188" url="https://pl.wikipedia.org/wiki?curid=802188" title="Bitwa nad Wood Lake">
Bitwa nad Wood Lake

Bitwa nad Wood Lake – starcie zbrojne, które miało miejsce w trakcie powstania Dakotów w Minnesocie.
Po początkowych sukcesach ofensywa Santee została zatrzymana. Wtedy do kontrakcji przeszła armia USA. Plan przedstawiony przez gubernatora Minnesoty Aleksandra Ramseya przewidywał „eksterminację, bądź też wyrzucenie Indian poza granice Minnesoty”. Jego wykonawcą stał się pułkownik Henry Sibley. Na początku września Sibley spróbował podjąć pertraktacje z wodzem Małym Krukiem w sprawie kapitulacji myśląc, iż Indianie są już zmęczeni wojną. Mały Kruk w odpowiedzi wyjaśnił, dlaczego Santee rozpoczęli wojnę, a także zrobił aluzję, iż mógłby rozważyć pertraktacje w sprawie uwolnienia przetrzymywanych przez Santee jeńców. Sibley jednakże odmówił prowadzenia pertraktacji i zażądał od Małego Kruka bezwarunkowej kapitulacji. Wódz odmówił poddania się i obie strony zaczęły szykować się do kolejnej bitwy.
Siły Sibleya, które wymaszerowały z Fort Snelling, liczyły 1 400 żołnierzy. W ciągu 9 dni dotarły one do Fort Ridgely. W forcie Sibley zatrzymał się na kilka dni, wywołując tym frustrację osadników, którzy chcieli szybkich działań przeciwko Indianom. Zwłoka była po części spowodowana brakiem zaopatrzenia (działa, amunicja, konie), zaś po części słabym wyszkoleniem świeżych rekrutów. Ostatecznie dostawy doszły pomiędzy 11 a 14 września. 19 września oddziały Sibleya rozpoczęły marsz w kierunku rzeki Minnesota. Żołnierze rozbili obóz koło Lone Tree lub Battle Lake, ok. 5 mil na północ od obecnej miejscowości Echo. Sibley myślał, iż znajduje się koło położonego 3,5 mili na zachód Wood Lake, które nadało (faktycznie błędną) nazwę polu bitwy.
Mały Kruk planował zaatakować żołnierzy rankiem 23 września, kiedy wyciągną się oni w kolumnę na wąskiej drodze. Jednakże przez zbieg okoliczności na ukrytych Indian natknęła się grupa żołnierzy z 3 pułku Minnesoty, którzy ruszyli rankiem do Górnej Agencji w poszukiwaniu żywności. Wywiązała się strzelanina. Z pomocą przybyła reszta żołnierzy Sibleya. Walka trwała ok. 2 godzin. W jej trakcie od kuli armatniej zginął wódz Makato.
Bitwa okazała się decydującym zwycięstwem armii USA powodując duże straty wśród Santee. Była ostatnim starciem powstania. 2 dni później ok. 1 200 Santee poddało się Sibleyowi. Uwolniono też 269 przetrzymywanych przez nich więźniów. Dzięki temu sukcesowi Sibley otrzymał awans na generała brygady.
Kapitulacja Santee nie przerwała jednak walk z Dakotami – walki z niedobitkami Santee i ich pobratymcami ze wschodu toczyły się nadal w latach 1863–1864.

</doc>
<doc id="802194" url="https://pl.wikipedia.org/wiki?curid=802194" title="Von hier an blind">
Von hier an blind

Von hier an blind – drugi album studyjny niemieckiego zespołu pop-rockowego Wir sind Helden.
Płyta przez dwanaście tygodni utrzymywała się w pierwszej dziesiątce sprzedaży w Niemczech, duży sukces komercyjny odniosła również w Austrii i Szwajcarii. Na fali popularności w krajach niemieckojęzycznych, poszukujący nowych rynków zespół nagrał również angielsko, francusko i japońskojęzyczne wersje niektórych piosenek piosenek z albumu.
Płyta znana jest również w Polsce, promująca ją piosenka "Von hier an blind" (w francuskojęzycznej wersji "Le Vide") gościła m.in. na liście przebojów radiowej "Trójki".
Nagrody.
2005
2006

</doc>
<doc id="802195" url="https://pl.wikipedia.org/wiki?curid=802195" title="Egon Zimmermann">
Egon Zimmermann

Egon Zimmermann (ur. 8 lutego 1939 w Lech, zm. 23 sierpnia 2019 tamże) – austriacki narciarz alpejski, mistrz olimpijski i dwukrotny medalista mistrzostw świata.
Kariera.
Największe sukcesy w karierze Egon Zimmermann osiągnął w 1962 roku, kiedy podczas mistrzostw świata w Chamonix zdobył dwa medale. W slalomie gigancie okazał się najlepszy, wyprzedzając dwóch rodaków: Karla Schranza i Martina Burgera. Trzy dni później wywalczył brązowy w biegu zjazdowym, w którym lepsi okazali się jedynie Karl Schranz oraz Francuz Émile Viollat. W tym samym roku wygrał także slalom podczas zawodów Arlberg-Kandahar w Sestriere.
W 1963 roku zwyciężył w zjeździe i kombinacji alpejskiej podczas zawodów Hahnenkammrennen w Kitzbühel. W tym samym roku otrzymał także nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1964 roku startował na igrzyskach olimpijskich w Innsbrucku, zdobywając złoty medal w zjeździe. Wyprzedził wtedy Francuza Léo Lacroixa oraz Wolfganga Bartelsa ze Wspólnej Reprezentacja Niemiec. Na tych samych igrzyskach startował także w gigancie, jednak nie zdołał ukończyć rywalizacji. Ponadto w 1964 roku wygrał zjazd oraz kombinację podczas zawodów Lauberhornrennen w Wengen.
Z mistrzostw świata w Portillo w 1966 roku wrócił bez medalu. W swoim jedynym starcie, biegu zjazdowym, zajął dwunastą pozycję. W tej samej konkurencji zajął trzynaste miejsce podczas rozgrywanych w 1968 roku igrzysk olimpijskich w Grenoble. Kilkakrotnie startował w zawodach Pucharu Świata najlepszy wynik osiągając 14 stycznia 1967 roku w Wengen, gdzie w zjeździe był czwarty. W klasyfikacji generalnej najlepiej wypadł w sezonie 1966/1967, który ukończył na siedemnastej pozycji. W tym samym sezonie był też między innymi dziewiąty w klasyfikacji końcowej zjazdu. Swój jedyny złoty medal mistrzostw Austrii zdobył w 1956 roku, kiedy zwyciężył w zjeździe.
Był właścicielem hotelu Kristberg w Lech; pozostawał członkiem klubu narciarskiego Ski Club Arlberg. Chorował na stwardnienie rozsiane, podobnie jak dwaj inni medaliści igrzysk w Innsbrucku: Jimmy Heuga i Josef Stiegler.
Osiągnięcia.
Puchar Świata.
Miejsca na podium.
Zimmermann nigdy nie stanął na podium zawodów PŚ.

</doc>
<doc id="802200" url="https://pl.wikipedia.org/wiki?curid=802200" title="Albena Denkova">
Albena Denkova



</doc>
<doc id="802201" url="https://pl.wikipedia.org/wiki?curid=802201" title="Reflections of the Obscure">
Reflections of the Obscure

Reflections of the Obscure - to pierwszy studyjny album nagrany przez fińską grupę Essence of Sorrow. Jego premiera miała miejsce 10 stycznia 2007 roku.

</doc>
<doc id="802204" url="https://pl.wikipedia.org/wiki?curid=802204" title="Spirit (łazik)">
Spirit (łazik)

Spirit (oficjalna nazwa Mars Exploration Rover-A, w skrócie MER-A) – bezzałogowa misja na Marsa, której celem było przeprowadzenie badań geologicznych tej planety. Misja była realizowana przez laboratorium Jet Propulsion Laboratory będące częścią amerykańskiej agencji kosmicznej NASA. Równocześnie z misją Spirit, przeprowadzana była bliźniacza misja Opportunity, znana pod oficjalną nazwą "Mars Exploration Rover-B", w skrócie "MER-B".
Przebieg misji.
Start pojazdu miał miejsce 10 czerwca 2003, o godzinie 17:58:47 czasu GMT. Sonda została wyniesiona w przestrzeń kosmiczną na pokładzie rakiety nośnej Delta II z platformy startowej 17-A w kompleksie startowym 17 w centrum Amerykańskich Sił Powietrznych na przylądku Canaveral na Florydzie.
Lądownik wylądował na powierzchni Marsa 4 stycznia 2004 roku w kraterze Gusiew. Miejsce lądowania sondy zostało nazwane "Columbia Memorial Station" na cześć astronautów, którzy zginęli w katastrofie wahadłowca kosmicznego Columbia. Podobnie, trzy wzgórza otaczające miejsce lądowania łazika zostały nazwane Grissom Hill, Chaffee Hill oraz White Hill na cześć załogi Apollo 1, która zginęła w wypadku podczas jednego z testów przedstartowych.
Pierwotne założenia projektu przewidywały, że lądownik przetrwa na powierzchni Marsa 90 dni. Dnia 21 stycznia 2004, w 18 dni po udanym lądowaniu, inżynierowie zaczęli jednak mieć problemy w komunikacji z pojazdem. Kontrolerom na Ziemi udało się wysłać sygnał do pojazdu otrzymując jego potwierdzenie, jednak lądownik nie wysyłał żadnych spodziewanych danych naukowych i inżynierskich.
W kilku kolejnych dniach inżynierom NASA udało się ustalić, że przyczyną kłopotów w komunikacji był błąd w oprogramowaniu systemu komputerowego łazika, który w ciągu trzech dni sześćdziesięciokrotnie ulegał restartowaniu. W tych dniach istniały uzasadnione obawy, że misja łazika może zakończyć się przedwcześnie niepowodzeniem. W ciągu kolejnych kilku dni, inżynierom udało się najpierw usunąć nadmierną ilość plików w pamięci pojazdu odpowiedzialną za jego awarię, a następnie sformatować pamięć typu flash oraz uaktualnić jego oprogramowanie. Wraz z upływem czasu łazik udało się doprowadzić do stanu pełnej funkcjonalności.
Od roku 2004 misja lądownika ulegała wielokrotnemu przedłużeniu. Od lądowania do 30 kwietnia 2008 roku, Spirit przebywał na powierzchni Marsa 1538 dni i pokonał dystans 7 528 m, wykonując w tym czasie setki eksperymentów naukowych. Pod koniec stycznia 2009 ujawniono, że przez ostatnich kilka dni Spirit odmawiał posłuszeństwa i nie reagował na rozkazy z Ziemi. Pomimo tego udało się ponownie doprowadzić go do funkcjonalności. W maju 2009 łazik utknął na skrawku luźnego piasku (nazwanym później „Troją”), lecz mimo unieruchomienia prowadził badania nad jego strukturą. Prowadzone w kolejnych miesiącach próby uwolnienia łazika z marsjańskich piasków zakończyły się niepowodzeniem i 26 stycznia 2010 roku NASA zmieniła jego status na stacjonarną platformę badawczą. Od wylądowania łazik pokonał oficjalnie dystans 7730,50 m.
22 marca 2010 odebrano ostatnie dane z łazika. Baterie słoneczne dostarczały około 185 W/sol (trwała marsjańska zima, co skutkowało niższym położeniem Słońca nad horyzontem i krótszym dniem). Planowana sesja łączności 30 marca 2010 nie doszła do skutku – 2001 Mars Odyssey nie odebrał sygnału od łazika. Centrum Kontroli w Pasadenie podejrzewało, że z uwagi na zbyt małą ilość energii łazik wszedł w tryb hibernacji i pozostanie w nim do czasu, aż ilość energii pozwoli na ponowne nawiązanie cykli łączności. Zakładano, że może to zająć kilka tygodni lub miesięcy. 24 maja 2011 roku NASA ogłosiła koniec misji i zrezygnowała z prób skontaktowania się z sondą.
Główne osiągnięcia.
Lądownik Spirit dokonał wielu przełomowych badań i obserwacji. Dnia 6 stycznia 2004 roku lądownik przesłał na Ziemię swoje pierwsze kolorowe zdjęcie z powierzchni Marsa, które wówczas było zdjęciem o najwyższej rozdzielczości z innej planety.
5 lutego 2004, Spirit jako pierwszy pojazd w historii ludzkości dokonał na innej planecie oczyszczenia powierzchni skały nazwanej Adirondack, przygotowując się do zbadania jej wnętrza. Dwa dni później Spirit wykorzystał jedno ze swoich narzędzi, aby odsłonić wnętrze tej samej skały, co również było pierwszą operacją tego typu w historii.
5 marca 2004 roku NASA ogłosiła, że analizując skałę nazwaną "Humphrey" Spirit znalazł ślady przeszłej obecności wody na Marsie. 21 maja 2005 roku NASA ogłosiła, że Spirit odkrył wysoki (90%) poziom zawartości tlenku krzemu w warstwie gleby odsłoniętej przez koła łazika, co było wówczas najsilniejszym dowodem na istnienie w przeszłości wody na Marsie.
W październiku 2004 roku, na cześć sondy Spirit została nazwana planetoida (37452) Spirit. Osiągnięcia misji zainspirowały również powstanie filmu dokumentalnego zatytułowanego "Roving Mars", który stworzono z wykorzystaniem technologii IMAX.

</doc>
<doc id="802214" url="https://pl.wikipedia.org/wiki?curid=802214" title="Hans Petter Buraas">
Hans Petter Buraas

Hans Petter Buraas (ur. 20 marca 1975 w Bærum) – norweski narciarz alpejski, mistrz olimpijski oraz brązowy medalista mistrzostw świata juniorów.
Kariera.
Po raz pierwszy na arenie międzynarodowej Hans Petter Buraas pojawił się na mistrzostwach świata juniorów w Montecampione w 1993 roku, zajmując dziewiętnaste miejsce w supergigancie i siedemnaste w gigancie. Największy sukces w tej kategorii wiekowej osiągnął podczas mistrzostw świata juniorów w Lake Placid w 1994 roku, gdzie wywalczył brązowy medal w gigancie.
W zawodach Pucharu Świata zadebiutował 3 grudnia 1994 roku w Tignes, gdzie nie zakwalifikował się do drugiego przejazdu. Pierwsze pucharowe punkty zdobył blisko rok później, 12 listopada 1995 roku w tej samej miejscowości zajmując w gigancie 27. miejsce. Na podium po raz pierwszy stanął 15 grudnia 1997 roku w Sestriere, gdzie był trzeci w slalomie gigancie. W zawodach tych wyprzedzili go jedynie jego rodak Finn Christian Jagge i Austriak Thomas Sykora. Łącznie na podium zawodów tego cyklu plasował się dziesięć razy, przy czym odniósł jedno zwycięstwo: 11 grudnia 2000 roku w Sestriere był najlepszy w slalomie. Ostatni raz w najlepszej trójce zawodów Pucharu Świata znalazł się 28 stycznia 2003 roku w Schladming, gdzie slalom zakończył na trzeciej pozycji. Najlepsze wyniki osiągnął w sezonie 1997/1998, kiedy to zajął 19. miejsce w klasyfikacji generalnej, a w klasyfikacji slalomu był trzeci. Wśród slalomistów lepsi okazali się tylko dwaj Austriacy: Thomas Sykora i Thomas Stangassinger. W klasyfikacji slalomu był też między innymi piąty w sezonie 2000/2001 oraz siódmy w sezonie 2002/2003.
Największy sukces w karierze osiągnął w 1998 roku, kiedy podczas igrzysk olimpijskich w Nagano wywalczył złoty medal w slalomie. Po pierwszym przejeździe zajmował drugie miejsce, tracąc do prowadzącego Sykory 0,22 sekundy. W drugim przejeździe uzyskał zdecydowanie najlepszy wynik, wyprzedzając pozostałych zawodników o 0,70 sekundy. Dało mu to najlepszy czas łączny i zwycięstwo, o 1,33 s przed swym rodakiem Ole Kristianem Furusethem i o 1,37 s przed Thomasem Sykorą. Był to jedyny medal wywalczony przez Buraasa na międzynarodowej imprezie tej rangi. Z powodu kontuzji kręgosłupa nie wystąpił na rozgrywanych cztery lata później igrzyskach olimpijskich w Salt Lake City i nie mógł bronić tytułu mistrza olimpijskiego. W tej samej konkurencji wystartował także na igrzyskach w Turynie w 2006 roku, jednak nie ukończył pierwszego przejazdu. Kilkakrotnie startował na mistrzostwach świata, najlepszy wynik osiągając podczas rozgrywanych w 2007 roku mistrzostw świata w Åre, gdzie rywalizację w slalomie ukończył na ósmej pozycji. Był to jedyny przypadek, w którym Buraas ukończył zawody w ramach mistrzostw świata.
Z powodu kontuzji kolana stracił także niemal cały sezon 2003/2004. Na rozgrywane w 2005 roku mistrzostwa świata w Bormio nie pojechał z powodu słabych wyników w sezonie 2004/2005. W 2008 roku zakończył karierę.
W 1993 roku został mistrzem Norwegii w kombinacji alpejskiej, a w 1998 roku był najlepszy w slalomie i slalomie gigancie.

</doc>
<doc id="802215" url="https://pl.wikipedia.org/wiki?curid=802215" title="Kuksonia">
Kuksonia

Kuksonia ("Cooksonia") – najstarsza znana roślina lądowa, należąca do ryniofitów. Pojawiła się w wenloku (ok. 432 mln lat temu) i istniała do wczesnego dewonu. Osiągała wysokość do 10 cm. Była najprawdopodobniej rośliną bagienną lub przybrzeżną. Posiadała kłącza, czyli podziemne lub podwodne łodyżki. Kłącza rozgałęziały się widlasto (dychotomicznie). Pojedyncze odgałęzienie to telom. Zawiera on wiązkę przewodzącą ułożoną centralnie. U sporofitów zarodnie znajdowały się zawsze na szczycie telomu. U gametofitów występowały tam natomiast kuliste gametangia. Kuksonia miała izomorficzną przemianę pokoleń.
Znanych jest osiem gatunków różniących się kształtem zarodni: "Cooksonia pertoni", "C. hemisphaerica", "C. cambrensis", "C. caledonica" i "C. paranensis", "C. banksii", "C. bohemica" i "C. barrandei".
Łacińska nazwę rodzajową "Cooksonia" nadał William Henry Lang w 1937 roku dla upamiętnienia swojej współpracowniczki Isabel Cookson, która zebrała okazy "Cooksonia pertoni" w kamieniołomie Perton Quarry w 1934 roku.

</doc>
<doc id="802219" url="https://pl.wikipedia.org/wiki?curid=802219" title="Zakorek czarny">
Zakorek czarny

Zakorek czarny ("Hylastes ater") – gatunek owada z rzędu chrząszczy.
Przebiega w marcu do maja, rozmnaża się jednak przez prawie cały sezon wegetacyjny.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu wolnego, barwy kremowej, (kolebka poczwarkowa na styku łyka i bielu). Imago długości 3,3-5 mm. Kształt ciała: wąski, smukły, walcowaty, barwy czarnej lub rzadziej smolistobrunatnej. Głowa delikatnie wyciągnięta w ryjek. Wzdłuż przedniej, górnej części ryjka przebiega wyraźna, wzniesiona "listewka". Przedplecze znacznie dłuższe od szerokości o bokach równoległych, później lekko zwężających się ku przodowi. Na przedpleczu stosunkowo rzadkie, okrągłe punkty. Na przodzie i po bokach drobniejsze, mają tendencję do zlewania się, tworzą marszczoną powierzchnię. Tylna cześć przedplecza w najwyższym miejscu pozbawiona punktowania w postaci połyskującej smugi. Pokrywy o bokach równoległych, ponad dwukrotnie dłuższe od swojej szerokości. Punkty na pokrywach, na rzędach okrągłe, płytkie. Dymorfizm płciowy widoczny na ostatnim sternicie odwłoka: samica posiada tam jednolitą kępę włosków, samiec w tylnej części posiada włoski skierowane skośnie na zewnątrz.
Południowa i środkowa część Europy, Kaukaz, Syberia, Korea, Japonia. Zawleczony do Afryki Południowej i Nowej Zelandii. Występuje na terenie całej Polski.
Żeruje głównie na sośnie pospolitej i czarnej, rzadziej na limbie, świerku i wyjątkowo na cisie. Chrząszcze żerują w okolicy szyjki korzeniowej lub przy najniższych okółkach.
Zakorek jest szkodliwy w 2-4 letnich uprawach sosnowych i świerkowych, w których młode chrząszcze przeprowadzają żer uzupełniający. Żer chrząszczy powoduje wyciek żywicy, usychanie sadzonek lub ich silne osłabienie.

</doc>
<doc id="802228" url="https://pl.wikipedia.org/wiki?curid=802228" title="McCartney (album)">
McCartney (album)

McCartney – pierwszy solowy studyjny album Paula McCartneya, wydany w 1970 roku przez Apple Records.
Okoliczności powstania i charakterystyka albumu.
Album nagrywany był podczas rozpadu The Beatles i kryzysu psychicznego McCartneya związanego z tym wydarzeniem. McCartney był załamany. Zaszył się w domu i w końcu zaczął nagrywać na czterośladowym magnetofonie pożyczonym z EMI. Część piosenek skomponował, a część odgrzebał z dawnych lat. Paul gra na większości instrumentów – możemy usłyszeć go grającego na gitarze basowej, gitarze akustycznej, pianinie, gitarze elektrycznej, organach, mellotronie.
Lista utworów.
Wszystkie piosenki napisane przez McCartneya
Edycja zremasterowana.
W 1993 roku McCartney zostało zremasterowane i wydane na nośniku CD jako część serii The Paul McCartney Collection. Nie dodano jednak żadnych bonusów.
Nagrody oraz pozycja na listach przebojów.
"Kolorem pomarańczowym zaznaczono singel niealbumowy."
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
Paul postanowił nie wydawać singlów z tej płyty. Zmienił zdanie dopiero parę lat później wydając przebój "Maybe I’m Amazed" w wersji na żywo. Album McCartney doszedł do 1. miejsca w USA i 2. w Wielkiej Brytanii. Osiągnął status podwójnie platynowej płyty. Spóźniony singel z piosenką w wersji na żywo „Maybe I’m Amazed” osiągnął zaledwie 28. miejsce na brytyjskich listach przebojów i 10. miejsce w USA.
Wideografia.
Teledyski:
Twórcy.
Paul McCartney: gitara basowa, gitara akustyczna, pianino, gitara elektryczna, organy, mellotron, keyboars, kompozytor i producent
Linda McCartney: keyboard, śpiew
Steve Hoffman: remastering

</doc>
<doc id="802230" url="https://pl.wikipedia.org/wiki?curid=802230" title="Kontener - agregat pompowy">
Kontener - agregat pompowy

Kontener - agregat pompowy - specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Przeznaczenie.
To inaczej pompa o dużej wydajności, napędzana silnikiem wysokoprężnym Sw 680, stosowanym jako jednostka napędowa w samochodach Jelcz. Agregat może być także transportowany na przyczepie samochodu ciężarowego. Przeznaczony jest do wypompowywania wody z zalanych terenów oraz do dostarczania dużych ilości wody do celów gaśniczych na duże odległości.

</doc>
<doc id="802232" url="https://pl.wikipedia.org/wiki?curid=802232" title="Dyskryminacja (prawo)">
Dyskryminacja (prawo)

Dyskryminacja (łac. "discrimino" – rozróżniam) oznacza odmienne traktowanie różnych podmiotów, które znajdują się w podobnej sytuacji.
Podobieństwo sytuacji ocenia się w oparciu o obiektywne i weryfikowalne okoliczności istotne. Wyodrębnienie takich okoliczności zależy zawsze od kontekstu danej sprawy. Przepisy prawa zakazujące dyskryminacji, między innymi ze względu na płeć czy wyznanie, ustalają katalog cech, które, co do zasady, nie mogą być uznawane za okoliczności istotne.
Dyskryminacja w prawie międzynarodowym.
Na ogół dyskryminacją nazywane jest gorsze traktowanie, lecz prawo międzynarodowe czasem określa tak również uprzywilejowanie.
Deklaracja Filadelfijska z 1944 głosi "wszystkie istoty ludzkie, bez różnicy rasy, wierzenia lub płci mają prawo dążyć do swego postępu materialnego i rozwoju umysłowego w warunkach wolności i godności, bezpieczeństwa gospodarczego i z równymi widokami powodzenia;"
Powszechna deklaracja praw człowieka z 1948 głosi "Każda osoba jest uprawniona do korzystania ze wszystkich praw i wolności ogłoszonych w niniejszej Deklaracji bez jakiejkolwiek różnicy, zwłaszcza ze względu na rasę, kolor skóry, płeć, język, religię, poglądy polityczne lub jakiekolwiek inne, pochodzenie narodowe lub społeczne, majątek, urodzenie lub jakąkolwiek inną sytuację".
Konwencje genewskie z 1949 nakazują traktować jeńców, rannych, rozbitków i ludność "bez czynienia różnicy na niekorzyść z powodu rasy, koloru skóry, religii lub wiary, płci, urodzenia lub majątku ani z żadnych innych analogicznych powodów." Dwa Protokoły Dodatkowe z 1977 zabraniają "czynienia różnic na niekorzyść z powodu rasy, koloru skóry, płci, języka, religii lub wiary, poglądów politycznych lub innych, narodowości lub pochodzenia społecznego, majątku, urodzenia lub innych sytuacji albo jakichkolwiek innych podobnych kryteriów".
Konwencja o statusie uchodźców z 1951 w art. 3 zobowiązuje strony, by "stosowały postanowienia niniejszej Konwencji do uchodźców bez względu na ich rasę, religię lub państwo pochodzenia." Podobnie mówi art. 3 Konwencji o bezpaństwowcach z 1954.
Konwencja w sprawie równego wynagrodzenia MOP z 1951 żąda zapewnienia "jednakowego wynagrodzenia dla pracujących mężczyzn i kobiet za pracę jednakowej wartości".
Konwencja w sprawie dyskryminacji w zatrudnieniu i wykonywaniu zawodu MOP z 1958 określa tak "wszelkie rozróżnienie, wyłączenie lub uprzywilejowanie oparte na rasie, kolorze skóry, płci, religii, poglądach politycznych, pochodzeniu narodowym lub społecznym, które powoduje zniweczenie albo naruszenie równości szans lub traktowania w zakresie zatrudnienia lub wykonywania zawodu" przy czym "rozróżnienia, wyłączenia lub uprzywilejowania, oparte na kwalifikacjach wymaganych dla określonego zatrudnienia nie są uważane za dyskryminację."
Konwencja UNESCO w sprawie zwalczania dyskryminacji w dziedzinie oświaty z 1960 definiuje dyskryminację jako "wszelkie wyróżnianie, wykluczanie, ograniczanie lub uprzywilejowanie ze względu na rasę, kolor skóry, płeć, język, wyznanie, przekonania polityczne lub jakiekolwiek inne, narodowość lub pochodzenie społeczne, sytuację materialną lub urodzenie, które ma na celu albo którego skutkiem jest przekreślenie lub naruszenie zasady jednakowego traktowania".
Według konwencji ONZ w sprawie likwidacji wszelkich form dyskryminacji rasowej z 1966 dyskryminacją jest "wszelkie zróżnicowanie, wykluczenie, ograniczenie lub uprzywilejowanie z powodu rasy, koloru skóry, urodzenia, pochodzenia narodowego lub etnicznego, które ma na celu lub pociąga za sobą przekreślenie bądź uszczuplenie uznania, wykonywania lub korzystania, na zasadzie równości z praw człowieka i podstawowych wolności w dziedzinie politycznej, gospodarczej, społecznej i kulturalnej lub w jakiejkolwiek innej dziedzinie życia publicznego".
Podobnie stanowią oba Międzynarodowe Pakty Praw Człowieka w art. 2, Europejska Konwencja Praw Człowieka w art. 14, Amerykańska Konwencja Praw Człowieka w art. 1, Afrykańska Karta Praw Człowieka i Ludów w art. 2.
Konwencja w sprawie likwidacji wszelkich form dyskryminacji kobiet w art. 1: "W rozumieniu niniejszej konwencji określenie "dyskryminacja kobiet" oznacza wszelkie zróżnicowanie, wyłączenie lub ograniczenie ze względu na płeć, które powoduje lub ma na celu uszczuplenie albo uniemożliwienie kobietom, niezależnie od ich stanu cywilnego, przyznania, realizacji bądź korzystania na równi z mężczyznami z praw człowieka oraz podstawowych wolności w dziedzinach życia politycznego, gospodarczego, społecznego, kulturalnego, obywatelskiego i innych."
Konwencja Praw Dziecka w art. 2 "Państwa-Strony w granicach swojej jurysdykcji będą respektowały i gwarantowały prawa zawarte w niniejszej Konwencji wobec każdego dziecka, bez jakiejkolwiek dyskryminacji ze względu na rasę, kolor skóry, płeć, język, religię, poglądy polityczne i inne, pochodzenie narodowe, etniczne lub społeczne, status majątkowy, niepełnosprawność, cenzus urodzenia lub jakikolwiek inny tego dziecka albo jego rodziców bądź opiekuna prawnego. 2. Państwa-Strony będą podejmowały właściwe kroki dla zapewnienia ochrony dziecka przed wszelkimi formami dyskryminacji lub karania, ze względu na pochodzenie, działalność, wyrażane poglądy lub przekonania religijne rodziców dziecka, opiekunów prawnych lub członków rodziny."
Sytuacja prawna w Polsce.
"Konstytucja Rzeczypospolitej Polskiej" ():
Art. 32.
1. Wszyscy są wobec prawa równi. Wszyscy mają prawo do równego traktowania przez władze publiczne.
2. Nikt nie może być dyskryminowany w życiu politycznym, społecznym lub gospodarczym z jakiejkolwiek przyczyny.
"Ustawa z dnia 6 czerwca 1997 r. Kodeks karny" (, z późn. zm.):
Ustawa z dnia 26 czerwca 1974 r. Kodeks pracy ()
Art. 183a.
1. Pracownicy powinni być równo traktowani w zakresie nawiązania i rozwiązania stosunku pracy, warunków zatrudnienia, awansowania oraz dostępu do szkolenia w celu podnoszenia kwalifikacji zawodowych, w szczególności bez względu na płeć, wiek, niepełnosprawność, rasę, religię, narodowość, przekonania polityczne, przynależność związkową, pochodzenie etniczne, wyznanie, orientację seksualną, a także bez względu na zatrudnienie na czas określony lub nie określony albo w pełnym lub w niepełnym wymiarze czasu pracy.
2. Równe traktowanie w zatrudnieniu oznacza niedyskryminowanie w jakikolwiek sposób, bezpośrednio lub pośrednio, z przyczyn określonych w § 1.

</doc>
<doc id="802242" url="https://pl.wikipedia.org/wiki?curid=802242" title="Zeschdorf">
Zeschdorf

Zeschdorf – gmina w Niemczech, w kraju związkowym Brandenburgia, w powiecie Märkisch-Oderland, wchodzi w skład położonego nad Odrą Związku Gmin Lubusz (Amt Lebus). Powierzchnia gminy wynosi 40,32 km², liczba mieszkańców w 2008 r. wynosiła 1 373.
Przez gminę przebiega droga krajowa nr 5.
Historia.
Gmina powstała 31.12.1997 z połączenia gmin Alt Zeschdorf, Döbberin i Petershagen.
Ok. 1400 wsie Döbberin i Hohenjesar (włączona w skład gminy w 1997 wraz z Alt Zeschdorf) przynależały administracyjnie do dekanatu Falkenhagen w diecezji lubuskiej.
Od 1701 obszar leżał w granicach Prus, od 1871 w granicach Niemiec, a w latach 1949-1990 był częścią NRD.
Demografia.
Wykres zmian populacji Zeschdorf w granicach z 2013 r. od 1875 r.:

</doc>
<doc id="802254" url="https://pl.wikipedia.org/wiki?curid=802254" title="Rozdzielny bezokolicznik">
Rozdzielny bezokolicznik

Rozdzielny bezokolicznik () – konstrukcja gramatyczna w języku angielskim, w której słowo lub wyrażenie, zazwyczaj przysłówek lub wyrażenie przysłówkowe, występuje pomiędzy partykułą a czasownikiem w bezokoliczniku. Jeden z najbardziej znanych przykładów użycia tej konstrukcji można znaleźć w czołówce telewizyjnej serii Star Trek: „” – „śmiało podążać tam, gdzie żaden człowiek wcześniej nie dotarł”. W wyrażeniu tym przysłówek rozdziela pełny bezokolicznik „to go”.
W XIX wieku, kiedy rozdzielny bezokolicznik był szeroko używany, niektóre gremia normatywistyczne uznawały jego stosowanie za błędne. Krytyka ta wynikała ze wzorowania się na prawidłach gramatycznych rządzących łaciną. Konstrukcja ta pozostaje przedmiotem niezgody wśród rodzimych użytkowników angielszczyzny i przez niektórych nadal jest uznawana za niegramatyczną bądź niezręczną stylistycznie. Współczesne wydawnictwa normatywne przeważnie uznają jednak, że jej rugowanie jest bezzasadne i niezgodne z powszechną praktyką językową.
H.W. Fowler pisał w 1926: „Żadne inne zagadnienie gramatyczne tak nie podzieliło użytkowników języka angielskiego, od kiedy rozdzielny bezokolicznik został uznany za solecyzm w XIX wieku…”. Stosowanie rozdzielnego bezokolicznika do dziś budzi zastrzeżenia poprawnościowe w niektórych kręgach, toteż wiele osób unika tej konstrukcji, starając się umieszczać przysłówek w innej pozycji: → .
Na liście dziesięciu najbardziej irytujących i najmniej akceptowanych innowacji językowych, ułożonej przez słuchaczy BBC Radio 4 w roku 1986, rozdzielny bezokolicznik zajął drugie miejsce, ustępując tylko użyciu zaimka w zwrocie .

</doc>
<doc id="802263" url="https://pl.wikipedia.org/wiki?curid=802263" title="Skleryt">
Skleryt

Skleryt – stwardniała, zesklerotyzowana część ciała niektórych zwierząt, powstała pierwotnie lub wtórnie przez oddzielenie się od skóry (integumentu) szwem lub błoną.
U owadów każdy typowy pierścień ciała składa się z czterech sklerytów:
U ryb skleryty występują w formie pierścieni na łuskach.
Sklerytami nazywane są też spikule gąbek.

</doc>
<doc id="802268" url="https://pl.wikipedia.org/wiki?curid=802268" title="Ratusz w Trzebiatowie">
Ratusz w Trzebiatowie

Ratusz w Trzebiatowie – klasycystyczny ratusz na środku rynku w Trzebiatowie.
Historia.
Pierwszy dom rady miejskiej w Trzebiatowie został wzniesiony w XV wieku w stylu gotyckim. Spłonął on w 1696 roku. Obecnie istniejący ratusz wzniesiono w miejscu dawnego w 1701 na reliktach pierwszej budowli. 
Architektura.
Ratusz w Trzebiatowie zbudowany jest na planie czworoboku z dziedzińcem pośrodku. Relikty pierwszego budynku w postaci gotyckich arkad wyeksponowano w elewacji skrzydła zachodniego. Główne, wschodnie skrzydło zostało wyróżnione wyższym dachem, pozornym ryzalitem i wtopioną w bryłę wieżą z barokowym hełmem i zegarem. Na dziedzińcu relikty szubienicy.

</doc>
<doc id="802270" url="https://pl.wikipedia.org/wiki?curid=802270" title="Maria Antonina Rodowicz">
Maria Antonina Rodowicz



</doc>
<doc id="802271" url="https://pl.wikipedia.org/wiki?curid=802271" title="R Coronae Borealis">
R Coronae Borealis

R Coronae Borealis ("R CrB") – gwiazda zmienna wybuchowa w gwiazdozbiorze Korony Północnej. Odkrył ją Edward Pigott w 1795 roku.
Charakterystyka fizyczna.
R Coronae Borealis jest prototypem bardzo rzadkiej grupy gwiazd zmiennych typu RCB. Charakteryzują się one niską zawartością wodoru i wysoką zawartością węgla. Są nadolbrzymami należącymi do typów widmowych F i G. Zmienność tego typu gwiazd jest specyficzna, przez długi czas (rzędu kilku lat) ich jasność pozostaje stała, co jakiś czas obserwuje się znaczne jej osłabienia (o 1-9 wielkości gwiazdowych). Minima te pojawiają się nieregularnie, a czas ich trwania wynosi od kilku tygodni do ponad roku. Istnieją dwie teorie tych zmian. Według jednej R CrB jest zasłaniana przez krążący wokół niej obłok pyłowy, według drugiej R CrB wyrzuca materię, która z kolei blokuje światło emitowane przez gwiazdę, zanim się od niej oddali. W okresie minimum gwiazdy typu RCB mają charakterystyczne dla gwiazd węglowych typy widmowe R lub C.
U gwiazd typu RCB obserwuje się również mniejsze pulsacje o okresie 30 – 100 dni i amplitudzie rzędu kilku dziesiątych wielkości gwiazdowej.
Jasność samej R Coronae Borealis wynosi od 5,85 do 14,8m. Gwiazda znajduje się w odległości około 4566 lat świetlnych od Ziemi. Jest żółtym nadolbrzymem, a jej typ widmowy (poza okresem minimum) określa się jako G0Iep. Ostatnie większe minima gwiazda osiągnęła w latach 1995-1996 i 1999-2000. Okres mniejszych pulsacji gwiazdy wynosi ok. 44 dni.

</doc>
<doc id="802273" url="https://pl.wikipedia.org/wiki?curid=802273" title="Lewocetirizyna">
Lewocetirizyna



</doc>
<doc id="802275" url="https://pl.wikipedia.org/wiki?curid=802275" title="Minikoparka">
Minikoparka

Minikoparki – rodzina koparek jednonaczyniowych hydraulicznych o masie eksploatacyjnej do 15 ton. Podstawowe elementy konstrukcji są praktycznie takie same jak w typowych koparkach. Wyposażone są najczęściej w podwozie gąsienicowe, z przodu w niewielki lemiesz oraz mechanizm kolumny obrotu wysięgnika ("ang. tzw. boom swing)." Są to maszyny wielofunkcyjne, uniwersalne wyposażane w wymienny osprzęt roboczy (widły, nożyce, młot hydrauliczny, świder) pozwalający dostosować maszynę do charakteru pracy. Powszechnie stosowane przy drobnych pracach budowlanych.
Pierwszą firmą, która rozwinęła technologię, opracowując i wprowadzając w 1971 roku w pełni obrotową minikoparkę, obecnie rozpowszechnioną na całym świecie, było Takeuchi.

</doc>
<doc id="802276" url="https://pl.wikipedia.org/wiki?curid=802276" title="Harry Mathews">
Harry Mathews

Harry (Burchell) Mathews (ur. 14 lutego 1930 w Nowym Jorku, zm. 25 stycznia 2017) – amerykański pisarz, prozaik i poeta piszący w dwóch językach - angielskim i francuskim. Członek grupy literackiej OuLiPo.
Mathews uchodzi za jednego z najciekawszych awangardowych pisarzy amerykańskich drugiej połowy XX wieku. Studiował w Princeton, a na Uniwersytecie Harvarda ukończył muzykologię. W latach 1949–1962 był żonaty z modelką i rzeźbiarką Niki de Saint Phalle (ma z nią dwoje dzieci), od 1952 przez 25 lat mieszkał głównie we Francji. Poezję zaczął publikować w 1956, jego debiutancka powieść - "Przemiany" - ukazała się w 1962. Do "Przemian" porównywano wydaną w 1966 powieść "49 idzie pod młotek" Thomasa Pynchona. W "Przemianach" Mathews łączy sensacyjne wątki fabularne ze stylistycznymi i narracyjnymi eksperymentami. Na początku lat 60. wraz z przyjaciółmi wydawał pismo literackie "Locus Solus". Pismo swój tytuł zapożyczyło od tytułu książki Raymonda Roussela i istniało bardzo krótko - ukazało się zaledwie 5 numerów.
Na początku lat 70. zaprzyjaźnił się z pisarzem Georges’em Perekiem i wkrótce został przyjęty do eksperymentalnej grupy OuLiPo. W 1978 wrócił do Stanów Zjednoczonych i wykładał na różnych uniwersytetach. Mieszkał we Francji i Stanach Zjednoczonych. Jego żoną była francuska pisarka Marie Chaix. Oprócz ojczystego angielskiego Mathews pisał także po francusku. Dyrygent amerykańskiej orkiestry David Woodard pochwalił "Plaisirs singuliers" (1983) Mathewsa jako „długą prozę o masturbacji”.
Oprócz "Przemian" w Polsce ukazała się także jego najnowsza powieść - pastiszowe i zawierające sporo elementów autobiograficznych "Moje życie w CIA", a także tomik krótkich tekstów zatytułowany "Osobne przyjemności". Poświęcono mu jeden z monograficznych numerów „Literatury na Świecie” (6/1998).

</doc>
<doc id="802279" url="https://pl.wikipedia.org/wiki?curid=802279" title="Cetirizyna">
Cetirizyna



</doc>
<doc id="802286" url="https://pl.wikipedia.org/wiki?curid=802286" title="Za nami noc...">
Za nami noc...

Za nami noc... (pieśni Lluisa Llacha) – debiutancki album grupy Zespół Reprezentacyjny nagrany jeszcze po amatorsku na przełomie stycznia i lutego 1985 roku w studiu Akademickiego Radia „Pomorze” w Szczecinie i wydany na nośniku kasecie magnetofonowej. Ukazał się w czerwcu tego samego roku pod szyldem ARP i SONiDD pod nr. kat. ARP018. Album został wznowiony na CD w 2001 roku przez szczecińską firmę Jacek Music pod nr. kat. JMC-13.
Na repertuar kasety składały się pieśni Katalończyka Lluisa Llacha w tłumaczeniu członków zespołu i przyjaciół. Zespół udokumentował w ten sposób swój pierwszy program, z którym jeździł po Polsce od początku swego istnienia, czyli od 1983 roku. Jako „wewnętrzne” wydawnictwo akademickie, nie wymagała urzędowych zgód, jakie nękały ówczesną fonografię w PRL. Natomiast specjalną zgodę na jej nagranie zespół uzyskał od samego Llacha, u którego kilka miesięcy wcześniej gościł Jarosław Gugała.
Repertuar kasety, w nieco zmienionej postaci, pojawił się jesienią tego samego roku na kasecie firmy fonograficznej CDN działającej w drugim obiegu. Wydawnictwo nosiło tytuł "Mój chcecie zdławić głos... (pieśni Lluisa Llacha)" i nosiło numer katalogowy CDN 16. Podstawowymi różnicami między obydwiema edycjami był brak piosenki "W karczmie nad morzem", dodana nagrana w studiu konferansjerka i fragment oryginalnego nagrania piosenki Llacha "L'estaca" (w wersji instrumentalnej).

</doc>
<doc id="802292" url="https://pl.wikipedia.org/wiki?curid=802292" title="Krasne (gmina Supraśl)">
Krasne (gmina Supraśl)

Krasne – osada leśna w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Supraślu lub do parafii Wniebowstąpienia Pańskiego w Karakulach.

</doc>
<doc id="802299" url="https://pl.wikipedia.org/wiki?curid=802299" title="Majówka">
Majówka

4 miejscowości w Polsce:

</doc>
<doc id="802304" url="https://pl.wikipedia.org/wiki?curid=802304" title="Pałac w Trzebiatowie">
Pałac w Trzebiatowie

Pałac w Trzebiatowie – klasycystyczny pałac w Trzebiatowie, będący obecnie siedzibą Trzebiatowskiego Ośrodka Kultury. W pałacu mieści się biblioteka publiczna oraz galeria sztuki im. Lyonela Feiningera (nie posiada w swoich zbiorach dzieł malarza).
Historia.
Początki pałacu książęcego w Trzebiatowie sięgają XII wieku. Pierwotnie znajdował się tutaj gród książęcy, który w 1224 stał się własnością księżnej Anastazji, wdowy po księciu pomorskim Bogusławie I. Ona to za radą opata norbertanów w Białobokach przekazała posiadany w Trzebiatowie majątek na wyposażenie klasztoru norbertanek, do którego następnie wstąpiła.
Około 1285 budynki na grodzisku zostały przebudowane na klasztor żeński, w którym zamieszkały norbertanki z klasztoru w Wyszkowie. Obok dawnego zamku wzniesiono kościół św. Mikołaja, który stał się świątynią klasztorną. W XVI wieku zakon trzebiatowskich norbertanek został sekularyzowany, a budynki poklasztorne przejęli książęta pomorscy z dynastii Gryfitów.
W 1560 nastąpiła przebudowa klasztoru na renesansowy zamek. Od 1619 był on rezydencją księżnej Zofii von Schleswig-Holstein, wdowy po księciu pomorskim Filipie II. Po jej śmierci przeszedł na własność elektora brandenburskiego. Po pożarze w 1679 zamek ok. 1682 został całkowicie przebudowany. W 1690 na zamku w Trzebiatowie gościł krótko Fryderyk I Pruski. W 1761 służył za koszary wojsk rosyjskich. W latach 1750–1791 był własnością księcia Fryderyka Eugeniusza Wirtemberskiego. Urodzili się tutaj król Fryderyk I Wirtemberski i arcyksiężna Elżbieta Wirtemberska, a dzieciństwo spędziła caryca Maria Fiodorowna.
W XVIII wieku dawny zamek Gryfitów został przebudowany w stylu klasycystycznym. W latach 1785–1790 w pałacu mieszkała Maria z Czartoryskich Wirtemberska, jej gościem bywał malarz Jan Rustem, autor malowideł pałacowych. W latach 1797–1811 pałac trzebiatowski był w posiadaniu feldmarszałka Gebharda von Blüchera. Później przeszedł na własność burmistrza Trzebiatowa, który zdecydował się na rozbiórkę części obiektu. W 1855 roku budynek utracił funkcje rezydencyjne. Przejął go Urząd Ziemski przeznaczając pałac na biura i mieszkania. Po I wojnie światowej obiekt został przystosowany na potrzeby trzebiatowskiej szkoły rolniczej. 
Po 1945 mieściły się w nim różne instytucje. Był m.in.: koszarami, siedzibą urzędów i kamienicą mieszkalną. Od 1989 w jego wnętrzach mieści się biblioteka publiczna i Trzebiatowski Ośrodek Kultury.

</doc>
<doc id="802306" url="https://pl.wikipedia.org/wiki?curid=802306" title="Śmierć za idee – ballady Georgesa Brassensa">
Śmierć za idee – ballady Georgesa Brassensa

Śmierć za idee – ballady Georgesa Brassensa to drugi album wydany na kasecie magnetofonowej przez Zespół Reprezentacyjny, nagrany jesienią 1985 w sali klubu „Remont” w Warszawie. Ukazał się wiosną następnego roku, gdy większość członków zespołu odbywała służbę wojskową, pod szyldem ARP i SONiDD (nr kat. ARP033). Kaseta została wznowiona na CD w 2001 przez szczecińską firmę Jacek Music (nr kat. JMC-14).
Wbrew podtytułowi, kaseta przynosiła nie tylko piosenki Georges’a Brassensa, ale także dwóch innych pieśniarzy francuskiego obszaru językowego: "To Amsterdam" Guya Béarta i "Piwko" Jacques’a Brela. Wszystkie piosenki przetłumaczyli członkowie i przyjaciele zespołu. Kaseta dokumentowała program pt. "Śmierć za idee", z którym zespół występował od początku 1985.

</doc>
<doc id="802308" url="https://pl.wikipedia.org/wiki?curid=802308" title="Majówka (województwo podlaskie)">
Majówka (województwo podlaskie)

Majówka – osada leśna w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zaśnięcia Najświętszej Marii Panny w Zabłudowie, a wierni kościoła rzymskokatolickiego do parafii Świętego Krzyża w Grabówce.

</doc>
<doc id="802309" url="https://pl.wikipedia.org/wiki?curid=802309" title="Skills Challenge">
Skills Challenge

Skills Challenge – zawody rozgrywane podczas NBA All-Star Weekend. Zostały przeprowadzone po raz pierwszy w trakcie Meczu Gwiazd w 2003.
Zawody odbywają się w dwóch rundach, podczas których zawodnik na czas musi z sukcesem wykonać drybling, podanie oraz rzut zgodnie z przepisami NBA. Dwóch najszybszych zawodników z pierwszej rundy spotyka się w finałowej drugiej rundzie.
Dwyane Wade jest jedynym zawodnikiem, któremu udało się obronić tytuł "Skills Challenge". Rekord wykonania rundy, 25,5 s, należy do Derona Williamsa.

</doc>
<doc id="802313" url="https://pl.wikipedia.org/wiki?curid=802313" title="Skills challenge">
Skills challenge



</doc>
<doc id="802314" url="https://pl.wikipedia.org/wiki?curid=802314" title="Kościół św. Anny w Gliwicach">
Kościół św. Anny w Gliwicach

Kościół św. Anny w Gliwicach – kościół parafialny w Gliwicach w dzielnicy Łabędy.
Historia.
Konsekracja kościoła nastąpiła 14 października 1990 roku.

</doc>
<doc id="802317" url="https://pl.wikipedia.org/wiki?curid=802317" title="Gwiazdy zmienne typu R Coronae Borealis">
Gwiazdy zmienne typu R Coronae Borealis

Gwiazdy zmienne typu R Coronae Borealis, gwiazdy typu R CrB, RCB – grupa gwiazd zmiennych wybuchowych, nadolbrzymów o nieregularnym okresie zmienności. Pierwszą odkrytą gwiazdą tej grupy jest R Coronae Borealis.
Przez dłuższy czas jasność gwiazdy pozostaje prawie stała, a jedynie co jakiś czas obserwowane jest duże zmniejszenie jasności (rzędu 1-9 wielkości gwiazdowych). Minima te pojawiają się nieregularnie i trwają od kilku tygodni do ponad roku. W czasie minimum jasności gwiazdy typu RCB są typu widmowego takiego jak gwiazdy węglowe (R lub C). W pozostałych okresach typ widmowy gwiazdy można sklasyfikować w zakresie od F do K. Zawierają mało wodoru i są obfite w hel i węgiel.
Przyczyną okresowego zmniejszania jasności jest przypuszczalnie wyrzucanie przez gwiazdę obłoków materii zawierających dużo związków węgla wytworzonych w głębszych warstwach. W otoczeniu gwiazdy, czyli obszarze o niższej temperaturze, związki te krystalizują się tworząc grafit, który absorbuje część światła gwiazdy. Po rozproszeniu się obłoków, które być może opadają na powierzchnię, jasność staje się taka jak wcześniej.
U gwiazd typu RCB obserwuje się również pulsacje o okresie 30 - 100 dni i amplitudzie rzędu kilku dziesiątych wielkości gwiazdowej. 
Gwiazdy typu RCB są nieliczną grupą gwiazd zmiennych. Pomimo dużej jasności absolutnej, znanych jest około 100 takich obiektów (w 2012 roku znano 76 takich gwiazd w naszej Galaktyce oraz 22 w Obłokach Magellana). Najjaśniejszymi gwiazdami typu RCB są: R Coronae Borealis oraz RY Sagittarii.

</doc>
<doc id="802318" url="https://pl.wikipedia.org/wiki?curid=802318" title="Gwiazdy typu RCB">
Gwiazdy typu RCB



</doc>
<doc id="802321" url="https://pl.wikipedia.org/wiki?curid=802321" title="Podsupraśl">
Podsupraśl

Podsupraśl – dawniej wieś w Polsce, obecnie część miasta Supraśl w województwie podlaskim, w powiecie białostockim.
Przy drodze do Krynek znajduje się cmentarz prawosławny z murowaną kaplicą św. Jerzego Zwycięzcy (wzniesioną w 1901), należącą do parafii w Supraślu.

</doc>
<doc id="802324" url="https://pl.wikipedia.org/wiki?curid=802324" title="Kapitan Ameryka">
Kapitan Ameryka

Kapitan Ameryka (ang. "Captain America"), właściwie Steven „Steve” Rogers – fikcyjna postać (superbohater) znana z licznych serii komiksowych wydawanych przez Marvel Comics, oraz różnych adaptacji, bazujących na komiksowych publikacjach. Twórcami postaci byli Jack Kirby i Joe Simon. Zadebiutował on w komiksie "Captain America Comics #1" z 1941 roku.
W założeniu miał być uosobieniem patriotyzmu, mesjanizmu i potęgi militarnej USA. Postać z początku była wykorzystywana do celów propagandowych (na okładce komiksu, w którym zadebiutował, uderza pięścią w twarz Adolfa Hitlera). Jego towarzyszem jest James „Bucky” Barnes, oryginalnie nastoletni pomocnik superbohatera, który później sam stał się superbohaterem o pseudonimie Zimowy Żołnierz.
Kapitan Ameryka nie był pierwszym superbohaterem wykorzystującym tematykę flagi Stanów Zjednoczonych. Poprzedzał go należący wpierw do wydawnictwa MLJ Magazines, a później Archie Comics superbohater o pseudonimie Shield (zadebiutował w styczniu 1940, a więc czternaście miesięcy wcześniej niż Kapitan Ameryka). Shield nosił na sobie pancerny kostium z kuloodporną tarczą na piersi (zwraca się uwagę na uderzające podobieństwo do wczesnej tarczy Kapitana Ameryki, która w późniejszych wydaniach była już okrągła). Na dodatek obie postacie łączyła podobna geneza: Shield tak jak bohater Marvela zyskał nadludzkie moce po zażyciu serum superżołnierza, którego twórca został zabity przez hitlerowców.
Postać Kapitana Ameryki pojawiała się w wielu różnych adaptacjach. W filmowej franczyzie "Filmowego Uniwersum Marvela" odtwórcą superbohatera został Chris Evans. Evans pierwszy raz wcielił się w rolę Kapitana w filmie "" ("Captain America: The First Avenger") z 2011 roku.
Opis postaci.
Steve Rogers był sierotą, który w 1940 postanowił zaciągnąć się do armii, jednak nie dostał się z powodów zdrowotnych. Dostał propozycję uczestniczenia w tajnym wojskowym projekcie, kierowanym przez dr Reinsteina (później zmieniono jego nazwisko na Erskine), mającym stworzyć oddział superżołnierzy. Po wstępnych eliminacjach dostał się. Podano mu serum superżołnierza, które zwiększyło jego siłę fizyczną, szybkość, inteligencję i wytrzymałość. Jednak w wyniku sabotażu przeprowadzonego przez nazistowskiego agenta, dr Erskine został zamordowany, przez co Steve stał się jedynym produktem programu superżołnierza. Został wysłany do walki z III Rzeszą. Jego największym wrogiem był Red Skull, nazistowski superzłoczyńca.
Kapitan Ameryka posługuje się tarczą o średnicy ok. 3/4 metra (2,5 stopy) wykonaną z vibranium („superwytrzymałego” metalu, wydobywanego wyłącznie w Wakandzie), opanował do stopnia mistrzowskiego boks amerykański oraz judo – i połączył je w jego własną, unikalną sztukę walki.
Występuje w wielu seriach Marvela (Avengers, Captain America, gościnnie w wielu innych komiksach). Jedna z najbardziej znanych postaci Marvela (obok Iron Mana, Spider-Mana, Thora, Hulka, Daredevila, Wolverine’a, Fantastycznej Czwórki, Nicka Fury’ego).
Bohater został uśmiercony w 2007 r. Zginął od kuli snajpera w dwudziestym piątym odcinku komiksu. Steve Rogers powrócił następnie do życia, ale rolę Kapitana Ameryki przejął jego następca.
Nowy Kapitan Ameryka.
Ostatnio na łamach komiksu superbohatera – Captain America #34 (2008) zadebiutował nowy Kapitan Ameryka, którym jest Bucky/Winter Soldier, jego dawny przyjaciel. Strój Kapitana zmienił się, a do jego wyposażenia dodano broń palną i nóż.
Adaptacje.
Filmy kinowe.
Marvel Studios.
Od 2011 roku w rolę Kapitana Ameryki wciela się Chris Evans w serii filmów "Filmowego Uniwersum Marvela".

</doc>
<doc id="802327" url="https://pl.wikipedia.org/wiki?curid=802327" title="Listwiaczek najmniejszy">
Listwiaczek najmniejszy

Listwiaczek najmniejszy ("Carphoborus minimus") – gatunek owada z rzędu chrząszczy.
Przebiega w maju.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu "wolnego", barwy kremowej, kolebka poczwarkowa zagłębiona w bielu. Imago długości 1,2–1,7 mm. Kształt walcowaty, wydłużony. Ciało koloru ciemnobrunatnego, gęsto pokryte płowymi łuseczkami. Przedplecze szersze niż dłuższe, gęsto punktowane, o zarysie trapezu. Przedplecze tak szerokie jak pokrywy, przedzielone pośrodku gładką, wąską smugą. Pokrywy ponad dwa razy dłuższe od przedplecza, dość regularnie kropkowane. Dymorfizm płciowy widoczny na czole: samica ma płytkie, okrągłe wgłębienie, samiec ma w tym miejscu mały guzek.
W Polsce spotykany w borach sosnowych. W ostatnich latach obserwowany jest spadek liczebności.
Żeruje na sośnie pospolitej, kosodrzewinie, sośnie czarnej i jałowcu, na obumierających gałązkach.
W leśnictwie ma niewielkie znaczenie gospodarcze.

</doc>
<doc id="802329" url="https://pl.wikipedia.org/wiki?curid=802329" title="Międzyrzecze (województwo podlaskie)">
Międzyrzecze (województwo podlaskie)

Międzyrzecze – wieś w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Przez miejscowość przepływa Sokołda, niewielka rzeka dorzecza Narwi, dopływ Supraśli.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu, a wierni kościoła rzymskokatolickiego do parafii Najświętszej Maryi Panny Królowej Polski w Supraślu.

</doc>
<doc id="802331" url="https://pl.wikipedia.org/wiki?curid=802331" title="Jan Biliński">
Jan Biliński

Jan Biliński (Bieliński) (ur. ok. 1540, zm. 1604) – nauczyciel i wychowawca św. Stanisława Kostki. 
Życiorys.
Pochodził z Krakowa. W semestrze zimowym 1559 zapisał się na Akademię Krakowską i tam ukończył studia w 1563. W tymże roku rozpoczął pracę pedagogiczną u Jana Kostki w Rostkowie. Jako wychowawca towarzyszył Stanisławowi i Pawłowi Kostkom podczas nauki w Wiedniu do 1567. W późniejszym wieku przyjął święcenia kapłańskie. W kwietniu 1578 otrzymał nominację na probostwo w Przasnyszu, a w grudniu tegoż roku został mianowany proboszczem parafii Radzanowo. Był kanonikiem płockim i pułtuskim (od 1583). W styczniu 1603 składał świadectwo w pułtuskim procesie beatyfikacyjnym Stanisława Kostki.

</doc>
<doc id="802332" url="https://pl.wikipedia.org/wiki?curid=802332" title="Dynamic Range Increase">
Dynamic Range Increase

Dynamic Range Increase, DRI (zwiększenie zakresu tonalnego) – technika w fotografii polegająca na wykonaniu kilku ekspozycji tego samego kadru, z których część jest niedoświetlona, a pozostała część prześwietlona. Połączenie w jeden obraz mający większy zakres tonalny następuje przez nałożenie na siebie poszczególnych obrazów i zastąpienie partii niedoświetlonych i prześwietlonych wycinkami z obrazu prawidłowo naświetlonego. Jest to technika dająca ten sam efekt co HDRI, jednak w tym wypadku przemiany nie następują w każdym pikselu obrazu, lecz jest wymieniany cały wycinek obrazu np. połać nieba. Technika HDR daje w efekcie większą głębię bitową pliku finalnego z uwagi na wykorzystanie plików RAW, które w zależności od własnej głębi dadzą obraz w zakresie 32 – 64 bitów na piksel, podczas gdy przy DRI praca zaczyna się na JPG i kończy na JPG o tej samej (8 lub 16-bitowej) głębi.

</doc>
<doc id="802333" url="https://pl.wikipedia.org/wiki?curid=802333" title="Podłaźnie">
Podłaźnie

Podłaźnie – Wieś w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Przez miejscowość przepływa Sokołda, niewielka rzeka dorzecza Narwi, dopływ Supraśli.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu.

</doc>
<doc id="802335" url="https://pl.wikipedia.org/wiki?curid=802335" title="Pieczonka (województwo podlaskie)">
Pieczonka (województwo podlaskie)

Pieczonka – kolonia w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.

</doc>
<doc id="802337" url="https://pl.wikipedia.org/wiki?curid=802337" title="Bernardo O’Higgins">
Bernardo O’Higgins

Bernardo O’Higgins Riquelme (ur. 20 sierpnia 1776/1778 w Chillán; zm. 24 października 1842 w Limie) – południowoamerykański rewolucjonista i pierwszy przywódca Chile w latach 1817-23. Dowódca zbrojnego powstania przeciwko Hiszpanii, w wyniku którego Chile uzyskało niepodległość.
Życiorys.
Bernardo O’Higgins urodził się w Chillán, miejscowości położonej w południowej części Chile. Był nieślubnym synem Ambrosia O’Higginsa – hiszpańskiego oficera irlandzkiego pochodzenia, który pełnił funkcję gubernatora Chile a następnie wicekróla Peru. Jego matką była Isabel Riquelme, wywodząca się z prominentnej rodziny z Chillán.
Ojciec Bernarda nie miał z synem bezpośredniego kontaktu, a Bernardo aż do jego śmierci używał nazwiska matki. W wieku 12 lat rozpoczął naukę w szkole średniej. Cztery lata później został wysłany do Hiszpanii. Mając 17 lat przybył do Anglii, aby kontynuować naukę. Spotkał tam m.in. Francisco Mirandę, wielkiego zwolennika uniezależnienia się kolonii południowoamerykańskich od Hiszpanii; to właśnie Miranda zapoznał młodego O’Higginsa z ruchem niepodległościowym. W 1799 r. O’Higgins wrócił do Hiszpanii, gdzie jego wizja uzyskania suwerenności przez kraje Ameryki Południowej jeszcze bardziej się umocniła. Jego pozycje w ruchu niepodległościowym dodatkowo wzmacniał fakt, że jego ojciec był wicekrólem Peru.
Ojciec O’Higginsa zmarł w 1801 r. zostawiając mu w spadku dużą posiadłość niedaleko Chillán. Bernardo wrócił do Chile i zajął się prowadzeniem pozostawionego mu gospodarstwa, które dobrze prosperowało i przynosiło duże zyski. W 1806 r. został członkiem miejscowej rady miejskiej.
W międzyczasie porządek społeczny Chile uległ pewnym przeobrażeniom. Było to spowodowane m.in. atakiem Napoleona na Hiszpanię, która musiała skupić wszystkie posiadane siły aby odeprzeć inwazję. W wyniku tego kolonie zostały praktycznie ogołocone z wojska. 18 września 1810 r. w Chile powstała junta, która obaliła gubernatora. W 1811 r. Chile posiadało już swój własny parlament, jednym z jego posłów został O’Higgins. Miał on odegrać dużą rolę w dalszych przemianach politycznych kraju.
Na początku 1813 r. został uchwalona konstytucja Chile i wydawało się, że rewolucjoniści zdołają opanować sytuację i uda się uniknąć groźby wojny domowej. Jednak w 1814 r. wicekról Peru udzielił poparcia próbom odzyskania Chile dla Hiszpanii. W ciągu zaledwie kilku miesięcy O’Higgins awansował ze stopnia pułkownika lokalnej milicji na głównodowodzącego armii. Niedługo potem został także mianowany gubernatorem prowincji Concepción, w której miały miejsce główne walki. Jednak walki przyjęły niepomyślny obrót dla Chilijczyków a O’Higgins został zdymisjonowany. W październiku 1814 r. pod Rancagua odbyło się decydujące starcie, które wygrała armia interwencyjna z Peru. Przez następne trzy lata kraj był okupowany przez rojalistów.
Kilka tysięcy powstańców, razem z O’Higginsem musiało uciekać poprzez Andy do Argentyny. O’Higgins spędził ten okres na wygnaniu przygotowując się do odzyskania Chile z rąk Hiszpanów. W styczniu 1817 r. wrócił do kraju razem z argentyńskim generałem José de San Martínem, prowadzili oni ze sobą armię złożoną z chilijskich uciekinierów i Argentyńczyków. 12 lutego 1817 r. Hiszpanie ponieśli porażkę w bitwie pod Chacabuco, w wyniku tego większa część Chile została oswobodzona. O’Higgins natomiast został obrany tymczasowym dyktatorem państwa.
Przez kolejnych sześć lat udało mu się wyprowadzić kraj z chaosu. Stworzone zostały podstawy administracji, zaprowadzono ład i porządek. Oprócz tego udało się zbudować od podstaw marynarkę wojenną, a także poprowadzić ekspedycję przeciwko rojalistom do Peru.
O’Higgins nie był jednak biegły w zawiłościach polityki. W 1820 r. zniechęcił do siebie Kościół katolicki oraz arystokrację przeprowadzanymi przez siebie reformami. Później odwrócił się także od środowiska finansistów i przedsiębiorców. O’Higgins nie rozumiał, jak ważne jest posiadanie własnego zaplecza politycznego. Jego władza opierała się głównie na prestiżu wielkiego dowódcy i stratega w obliczu zagrożenia zewnętrznego. Wraz z tym, jak groźba wojny mijała, słabła też jego władza. O’Higgins opowiadał się za argentyńską koncepcją „niepodległości całego kontynentu”, jednak w 1823 r. musiał ustąpić pod presją ze stanowiska, co było także wynikiem rosnącego chilijskiego nacjonalizmu.
Od 1823 r. aż do swojej śmierci przebywał na wygnaniu w Peru, dzieląc swój czas pomiędzy życiem w Limie, a położoną na wsi hacjendą. Zmarł 24 października 1842 w Limie. Jego zwłoki sprowadzono następnie do Chile i pochowano na Cmentarzu generalnym w Santiago. 20 sierpnia 1979 roku zostały – na rozkaz prezydenta Augusto Pinocheta – przeniesione do "Ołtarza Ojczyzny" naprzeciwko Pałacu La Moneda. Pomimo zburzenia monumentu, pozostają w tym miejscu do dziś.
Po jego śmierci, jego imię nosiło kilka okrętów marynarki chilijskiej.

</doc>
<doc id="802339" url="https://pl.wikipedia.org/wiki?curid=802339" title="Brothers in Arms (ujednoznacznienie)">
Brothers in Arms (ujednoznacznienie)



</doc>
<doc id="802340" url="https://pl.wikipedia.org/wiki?curid=802340" title="Konne">
Konne

Konne – kolonia w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu.

</doc>
<doc id="802342" url="https://pl.wikipedia.org/wiki?curid=802342" title="Jan Bieliński">
Jan Bieliński

 

</doc>
<doc id="802343" url="https://pl.wikipedia.org/wiki?curid=802343" title="Francisco Miranda">
Francisco Miranda



</doc>
<doc id="802346" url="https://pl.wikipedia.org/wiki?curid=802346" title="Mykwa w Zamościu">
Mykwa w Zamościu

Mykwa w Zamościu – dawna mykwa żydowska znajdująca się przy ulicy L. Zamenhofa 5 na Starym Mieście w Zamościu.
Historia.
Mykwa została zbudowana w połowie XVIII wieku. Około 1877 roku została przebudowana i nadano jej nowy styl. Do niedawna w budynku znajdował się klub jazzowy, a podczas jego otwarcia w piwnicach można było zobaczyć baseny kąpielowe. Od 2010 roku, po zakupie przez prywatnego właściciela, była objęta pracami remontowymi z przeznaczeniem na hotel, otwarty w 2017 roku ("Hotel 77"). Mykwa zachowała swój oryginalny przedwojenny styl.

</doc>
<doc id="802356" url="https://pl.wikipedia.org/wiki?curid=802356" title="Ilfracombe">
Ilfracombe

Ilfracombe – nadmorski kurort na północy hrabstwa Devon, zamieszkiwany przez około 11 000 osób.
Do XIX wieku jego obywatele zajmowali się głównie handlem morskim i rybołówstwem. Obecnie ich głównym źródłem utrzymania jest turystyka. Na terenie Ilfracombe znajduje się niewielkie muzeum, otwarte w 1932 roku. Miasto leży na szlaku turystycznym Tarka Trail.
Historia.
Miejscowość została założona w epoce żelaza, przez Celtów. Jego pierwotna nazwa brzmiała "Alfreinscoma", pod taką postacią pojawia się po raz pierwszy w 1086 roku, można ją przetłumaczyć jako "dolina synów Alfreda". 
Od początków Ilfracombe mieszkańcy dzielili się na dwie społeczności. Rolniczą, skupioną wokół kościoła Świętej Trójcy, oraz rybacką, ulokowaną nad samym wybrzeżem. Tereny te długo należały do rodziny Champernowne'ów. 
W 1208 roku z portu wyruszyła wyprawa zorganizowana przez Jana bez Ziemi, której celem była inwazja Irlandii. 
Prawdziwy rozwój miasto zaczęło przeżywać dopiero w XIX wieku, kiedy to zaczęli przybywa tutaj turyści, w tym wiele znanych postaci - w Ilfracombe pierwsze kroki na scenie stawiał Peter Sellers.

</doc>
<doc id="802363" url="https://pl.wikipedia.org/wiki?curid=802363" title="Turo (kolonia)">
Turo (kolonia)

Turo – kolonia w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.

</doc>
<doc id="802364" url="https://pl.wikipedia.org/wiki?curid=802364" title="Chromatopelma">
Chromatopelma



</doc>
<doc id="802367" url="https://pl.wikipedia.org/wiki?curid=802367" title="Krzemienne">
Krzemienne

Krzemienne – kolonia w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu.

</doc>
<doc id="802368" url="https://pl.wikipedia.org/wiki?curid=802368" title="Trouble ticketing">
Trouble ticketing



</doc>
<doc id="802370" url="https://pl.wikipedia.org/wiki?curid=802370" title="Tadżwid">
Tadżwid

Tadżwīd (arab. تجويد) – sztuka recytacji Koranu. Etymologicznie termin tadżwid wywodzi się od czasownika "dżawwada" (po arabsku "polepszać")
Recytacja Koranu jest niezbędną częścią muzułmańskiej modlitwy. Podczas każdej modlitwy muzułmanie recytują surę al-Fatihah, a podczas niektórych modlitw również inne, wybrane części Koranu.
Istnieje dziesięć sposobów (ar. "qirāat") recytacji Koranu:
Wszystkie formy recytacji zostały zaaprobowane przez Mahometa i przypuszcza się, że odzwierciedlają one zróżnicowanie dialektalne wśród towarzyszy proroka, pochodzących z całej Arabii. Recytacje te różnią się głównie fonetycznie, np. imię proroka Abrahama może być wymawiane [] lub [], a archanioł Gabriel może brzmieć [], [] lub []. Dopuszczalne są też różnice form gramatycznych czy długości samogłosek, a także wprowadzanie lub opuszczanie hamzy w niektórych wyrazach.

</doc>
<doc id="802374" url="https://pl.wikipedia.org/wiki?curid=802374" title="Drukowszczyzna">
Drukowszczyzna

Drukowszczyzna – kolonia w Polsce położona w województwie podlaskim, w powiecie białostockim, w gminie Supraśl, część wsi Henrykowo.
Od 2015 roku jedna z ulic w Henrykowie nosi tę nazwę. 

</doc>
<doc id="802375" url="https://pl.wikipedia.org/wiki?curid=802375" title="Oficina da capoeira">
Oficina da capoeira



</doc>
<doc id="802385" url="https://pl.wikipedia.org/wiki?curid=802385" title="Arthur Egerton (3. hrabia Wilton)">
Arthur Egerton (3. hrabia Wilton)

Arthur Edward Holland Grey Egerton (ur. 25 listopada 1833, zm. 18 stycznia 1885) – brytyjski arystokrata i polityk, najstarszy syn Thomasa Egertona, 2. hrabiego Wilton, i lady Mary Stanley, córki 12. hrabiego Derby.
W 1859 r. został wybrany do Izby Gmin jako reprezentant okręgu Uxbridge z ramienia Partii Konserwatywnej. Zasiadał tam do 1865 r. W 1873 r. został wybrany ponownie, tym razem z okręgu Bath, i zasiadał w Izbie Gmin do 1874 r. W 1875 r. otrzymał parowski tytuł barona Grey de Radcliffe i zasiadł w Izbie Lordów. Po śmierci ojca w 1882 r. odziedziczył tytuł hrabiego Wilton. Był podpułkownikiem i dowódcą (od 1882 r.) The Duke of Lancaster's Own Yeomanry.
11 sierpnia 1858 r. poślubił lady Elizabeth Charlotte Louisę Craven (1836 – 8 marca 1919), córkę Williama Cravena, 2. hrabiego Craven, i lady Emily Grimston, córki 1. hrabiego Verulam. Małżeństwo to nie doczekało się potomstwa.
Lord Wilton zmarł nagle w wieku 51 lat. Wraz z jego śmiercią wygasł tytuł barona Grey de Radcliffe. Tytuł hrabiego Wilton odziedziczył jego młodszy brat, Seymour.

</doc>
<doc id="802392" url="https://pl.wikipedia.org/wiki?curid=802392" title="Ringo">
Ringo

Osoby:

</doc>
<doc id="802393" url="https://pl.wikipedia.org/wiki?curid=802393" title="Zacisze (gmina Supraśl)">
Zacisze (gmina Supraśl)

Zacisze – osada leśna w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Supraślu.

</doc>
<doc id="802395" url="https://pl.wikipedia.org/wiki?curid=802395" title="Pola Farskie">
Pola Farskie

Pola Farskie - osiedle mieszkaniowe Knurowa, położone w północno-wschodniej części miasta, przy głównej ulicy Dworcowej oraz niedaleko stawu Moczury. Osiedle graniczy od strony wschodniej z Gierałtowicami.
W skład osiedla wchodzą ulice: Rybna, Stanisława Wyspiańskiego, Emilii Plater, Dębowa, Poprzeczna, Astrów, Krucza oraz Przemysłowa.
W obrębie Pól Farskich przebiega autostrada A1.

</doc>
<doc id="802396" url="https://pl.wikipedia.org/wiki?curid=802396" title="Sadowy Stok">
Sadowy Stok

Sadowy Stok – kolonia śródleśna w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu.

</doc>
<doc id="802397" url="https://pl.wikipedia.org/wiki?curid=802397" title="Hrabia Wilton">
Hrabia Wilton

Informacje ogólne.
Hrabiowie Wilton 1. kreacji (parostwo Zjednoczonego Królestwa)
Następca 8. hrabiego Wilton: Julian Francis Martin Grosvenor, wicehrabia Grey de Wilton

</doc>
<doc id="802398" url="https://pl.wikipedia.org/wiki?curid=802398" title="Adolf Jełowicki">
Adolf Jełowicki

Adolf Marian Jełowicki (ur. 20 kwietnia 1841 w Woskodawach na Wołyniu, zm. 13 października 1898 tamże) – polski przedstawiciel nauk rolniczych, doktor filozofii na Uniwersytecie w Heidelbergu, wiceprezes Wileńskiego Towarzystwa Rolniczego.
Syn Edwarda i Felicji Agnieszki Dąbrowskiej. Najprawdopodobniej urodził się w Woskodawach. W spadku po stryju Juliuszu, otrzymał majątek Aresztów. Ożenił się w 1863 z Janiną ks. Czetwertyńską z Antopola na Wołyniu. Owdowiał już dwa lata później. Aresztów, jako miejsce, w którym w tragicznych okolicznościach stracił pierworodnego syna i wkrótce żonę, sprzedał na licytacji Rosjance Bielenko. Sprzedał też odziedziczony po żonie Antopol Józefowi Jaroszyńskiemu, który uzyskał od cara Aleksandra II prawo nabywania majątków, pomimo ogólnego zakazu obowiązującego od 1865r.
Sprzedając Antopol, wszystkie cenniejsze meble i dzieła sztuki, które się tu znajdowały Adolf Jełowicki prawdopodobnie wywiózł do pozostałych majątków. Rozpoczął studia rolnicze na Uniwersytecie w Heidelbergu, gdzie uzyskał stopień doktora filozofii.
Po powrocie do kraju ożenił się powtórnie z Jadwigą Tyszkiewiczówną z Birży i przeniósł się do dóbr posagowych żony Czeresy - Siedliszcze, położonych na ziemi witebskiej, gdzie wkrótce dał się poznać jako postępowy naówczas rolnik.
Będąc wiceprezesem Towarzystwa Witebskich Rolników i Wileńskiego Towarzystwa Rolniczego, organizował wystawy przemysłowo-rolnicze w Wilnie oraz brał udział w podobnych pokazach w Warszawie (w latach 1883-1886), wystawiając w Polsce, jako jeden z pierwszych, produkowane w swoich gospodarstwach masło i sery. Artykuły te eksportował również do Anglii.
Widząc w mleczarstwie drogę do zwiększenia opłacalności gospodarstw rolnych, wygłaszał na ten temat odczyty oraz wydał w 1889 obszerną pracę "Mleczarstwo". Był też autorem projektu założenia szkoły mleczarskiej w Puławach. Na łamach "Gazety Rolniczej" ogłosił wiele artykułów na tematy związane z hodowlą zwierząt. Pod koniec życia (1890) powrócił na Wołyń, otrzymawszy w spadku po siostrze Anastazji Dzieduszyckiej, rodzinny majątek Woskodawy, w którym pod koniec XIX w. odrestaurował i przebudował założoną przez ojca Edwarda Jełowickiego rezydencję.
Był działaczem w Delegacjach Sędziów, sprawozdawcą piszącym oceny poszczególnych działów wystaw oficjalnych. Zapraszano go jako rzeczoznawcę do komisji sędziowskich. W 1883 odbył podróż na Śląsk Cieszyński w celu zwiedzenia obór arcyksięcia Albrechta Habsburga. Przewodniczył obradom Delegacji Sędziów podczas wystaw w 1884 i 1886.
Ożeniony z Janiną ks. Czetwertyńską (ur. 1840, zm. marzec 1866).
Powtórnie ożenił się w 1868 z Jadwigą hr. Tyszkiewiczówną z Birży (ur. 1857, zm. 1879). Z pierwszą żoną miał syna Alfreda, zmarłego w dzieciństwie, z drugą córki Marię (żona Adama Jana Lubomirskiego) i Jadwigę (żona Stanisława Lubomirskiego).

</doc>
<doc id="802400" url="https://pl.wikipedia.org/wiki?curid=802400" title="Daniel Nathans">
Daniel Nathans

Daniel Nathans (ur. 30 października 1928 w Wilmington w stanie Delaware w USA, zm. 16 listopada 1999 w Baltimore w stanie Maryland) – amerykański mikrobiolog, laureat Nagrody Nobla w dziedzinie fizjologii i medycyny.
Urodził się w Wilmington w stanie Delaware jako ostatnie z dziewięciorga dzieci rosyjskiego małżeństwa emigrantów pochodzenia żydowskiego. Podczas wielkiego kryzysu ojciec Daniela stracił swój mały interes i był bezrobotny przez długi okres. Nathans poszedł do publicznej szkoły, a następnie na Uniwersytet w Delaware, gdzie studiował chemię, filozofię oraz literaturę. W 1954 roku odebrał tytuł doktora medycyny na Uniwersytecie Waszyngtońskim w St. Louis w stanie Missouri. W latach 1995 - 1996 Nathans pełnił urząd rektora Uniwersytetu Johnsa Hopkinsa w Baltimore w stanie Maryland.
W 1978 roku Nathans wraz z Wernerem Arber i Hamiltonem Smithem otrzymał Nagrodę Nobla w dziedzinie fizjologii i medycyny za odkrycie enzymów restrykcyjnych. Nathans został również odznaczony Narodowym Medalem Nauki w 1993 roku.
W 1999 roku Szkoła Medyczna Johnsa Hopkinsa ogłosiła utworzenie Instytutu Genetyki imienia McKusicka-Nathansa na cześć Daniela Nathansa i Wiktora McKusicka.

</doc>
<doc id="802402" url="https://pl.wikipedia.org/wiki?curid=802402" title="Czołnowo">
Czołnowo

Czołnowo – osada leśna śródleśna w Polsce położona w województwie podlaskim, w powiecie białostockim, w gminie Supraśl.
W latach 1975–1998 miejscowość administracyjnie należała do województwa białostockiego.

</doc>
<doc id="802407" url="https://pl.wikipedia.org/wiki?curid=802407" title="Kornik sześciozębny">
Kornik sześciozębny

Kornik sześciozębny ("Ips sexdentatus") – gatunek chrząszcza zaliczany do ryjkowcowatych.
Przebiega na przełomie kwietnia i maja oraz lipca i sierpnia.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu wolnego, barwy kremowej, kolebka poczwarkowa na styku łyka i bielu, często głęboko w korze. Imago wielkości 4,5–8,2 mm. Chrząszcz walcowaty, barwy kasztanowobrunatnej do ciemnobrunatnej, błyszczący i owłosiony. Owłosienie po bokach i na głowie silniejsze. Ścięcie pokryw wyraźnie wklęsłe, błyszczące. Po obu stronach ścięcia, na pokrywach po sześć charakterystycznych wyrostków tzw. "zębów". Czwarty ząb jest największy i jest na końcu zgrubiały. Przedplecze łagodnie zaokrąglone. Pokrywy z rzędami głębokich, okrągłych punktów. Międzyrzędy szerokie i gładkie. Dymorfizm płciowy widoczny przy dużym powiększeniu czoła. U samca nad podłużną, gładką listewką (nad nadustkiem i guzkiem) przebiega gładka, poprzeczna linia.
Większa część Europy i Azja Północna. W Polsce pospolity na niżu, rzadszy w górach.
Żeruje na sośnie pospolitej i innych gatunkach sosen, rzadziej na świerku, wyjątkowo na modrzewiu i jodle. Częsty w drzewostanach starszych klas wieku. Zasiedla najczęściej drzewa z grubą korą, rzadko na żerdziach i pod cienką korą.
Jest typowym szkodnikiem wtórnym. Atakuje drzewostany prześwietlone, o obniżonym poziomie wód gruntowych, osłabione i obumierające, najczęściej starsze, rzadko występuje w młodnikach. Przy gradacji atakuje sosny zupełnie zdrowe.

</doc>
<doc id="802411" url="https://pl.wikipedia.org/wiki?curid=802411" title="Jan Magura">
Jan Magura

Jan Henryk Magura pseud. "Koliber", "Pirat" (ur. 23 lutego 1922 w Potoku, zm. 1944) – harcerz i żołnierz AK.
Dzieciństwo.
Urodził się 23 lutego 1922 roku w Potoku (bliźniaczy brat Stanisława), jako syn inż. Jana Bronisława Magury i Stanisławy z Blachaczków Magura. Ojciec urodził się 23 października 1898 roku w Zbyszycach. Jako stypendysta Wydziału Krajowego we Lwowie studiował na Wydziale Maszynowym w Wyższej Szkole Przemysłowej w Wiedniu, którą ukończył w roku 1912. Był długoletnim, zasłużonym pracownikiem na stanowiskach kierowniczych: koncernu naftowego "Dąbrowa-Karpaty" w Potoku oraz koncernu naftowego "Małopolska" w Krośnie – a następnie od roku 1949 pracował jako starszy inspektor techniczny w Centralnym Zarządzie Przemysłu Naftowego w Krakowie oraz był kierownikiem Działu Produkcji PP Wytwórni Gryzerów w Krakowie. Matka urodziła się 6 lutego 1899 roku w Rzeszowie. Zmarła w 22 dni po urodzeniu synów bliźniaków dnia 17 marca 1922 roku.
W 1924 roku ojciec Jan Magura ożenił się z Emilią Marią z Bąkowskich Magura urodzoną 5 stycznia 1902 roku w Potoku, absolwentką Prywatnego Seminarium Nauczycielskiego im. Zofii Strzałkowskiej we Lwowie (rok ukończenia 1921). Małżeństwo Jana i Emilii Magurów miało jeszcze córkę Marię Czesławę urodzoną 15 listopada 1930 roku w Krośnie. Emilia Magura była niezmiernie kochającą matką dla Jasia i Stasia. Wczesne dzieciństwo spędził Jan z bratem w Potoku. Szkołę powszechną ukończył w Krośnie. Był uczniem Państwowego Gimnazjum i Liceum Ogólnokształcącego im. Mikołaja Kopernika w Krośnie. W czerwcu 1939 roku ukończył I klasę licealną. Interesował się architekturą i budową samolotów zamierzając w tym kierunku podjąć w przyszłości studia wyższe.
Działalność w harcerstwie.
Od najmłodszych lat pasjonował się wraz z bratem pracą w ZHP. Był drużynowym IV Drużyny Harcerzy im. Jana Sobieskiego w Krośnie. Był doskonałym organizatorem, i wychowawcą powierzonej mu młodzieży. W lipcu 1935 roku wraz z bratem uczestniczył w Zlocie Harcerzy w Spale. W 1937 roku pełnił funkcję zastępowego na obozie w Jaremczu. Ukończył kurs podharcmistrzowski w Foluszu w roku 1938. Jan Magura uzyskał Kategorię B pilota szybowcowego 28 sierpnia 1939 roku w Szkole Szybowcowej LOPP w Tęgoborzu. Był czynnym członkiem oddziału Polskiego Towarzystwa Turystycznego w Krośnie. Wszechstronnie wysportowany uprawiał gimnastykę, narciarstwo, łyżwiarstwo, grał w tenisa i siatkówkę.
Pierwsze lata wojny – konspiracja.
W pierwszych dniach II wojny światowej pełnił służbę wartowniczą i patrolową w oddziale Przysposobienia Wojskowego.
Tuż przed wkroczeniem Niemców do Krosna, wraz z ojcem i bratem Stanisławem, opuścił Krosno i licząc na szansę wstąpienia do polskiego wojska, wyruszył na wschód, docierając do Lwowa. Tam jednak, po wkroczeniu Sowietów, ojciec zdecydował o powrocie do domu. Obsadzoną już wtedy niemieckimi i sowieckimi posterunkami granicę na rzece San przekroczyli nielegalnie nocą w grupie innych uciekinierów, wśród których był urzędnik krośnieńskiej Rady Miejskiej Zenon Sobota z żoną i córkami. W grudniu 1939 roku czynnie uczestnicząc w zorganizowanej przez Polski Czerwony Krzyż akcji pomocy dla Polaków wysiedlonych z ziem zachodnich Polski.
W 1940 roku Jan podjął pracę fizyczną w szybie naftowym w Turaszówce. W tym czasie ojciec posądzony o sabotaż został wyrzucony z pracy, a cała rodzina wraz z wysiedleńcami pozbawiona mieszkania. Jan wraz z bratem znajduje lokum u adwokata Neronowicza w Krośnie. Ojciec jakiś czas ukrywał się u brata żony Mieczysława Bąkowskiego w Krośnie, zaś żona z 10-letnią córeczką Marią zamieszkała we wsi Sądkowa. W tym czasie Jan podjął pracę w biurze Karpathen Ol w Krośnie – Stanisław w Karpathen Ol w Gorlicach. Jan razem ze swym bratem Stanisławem brali czynny udział w organizowaniu pomocy w przekraczaniu granicy uchodźcom udającym się do wojska we Francji. Służbę w konspiracji rozpoczął Jan pod ps. "Koliber" (później "Pirat") już jesienią w 1939 roku w Tajnej Organizacji Wojskowej, kierowanej na Podkarpaciu przez Zenona Sobotę ps. "Poraj" (później "Korczak" i "Świda"). Z czasem związał się jeszcze z Szarymi Szeregami. Miał liczne kontakty z podkarpacką siatką TOW – AK, m.in. z Franciszkiem Płonką ps. "Jeleń" (później "Boruta"), inż. Ludwikiem Madejewskim seniorem ps. "Łukasz" i jego żoną Florentyną ps. "Łukaszowa ", Leszkiem Plesnarem ps. "Motyl" (później "Fromer"), Józefem Okwieką ps. "Trójka", Zbigniewem Cerkowniakiem ps. "Boruta", Stanisławem Kostką ps. "Dąbrowa".
Akcje dywersyjne.
Jedną z akcji sabotażowo-dywersyjnych, w której obydwaj bracia brali udział, był napad z 26/27 stycznia 1943 roku por. Płonki ps. "Kubacki", J. Szczepaniaka ps. "Kos", Romana Myśliwca ps. "Roman", Leopolda Czuchry ps. "Pokrzywka" i innych na kasę zarządu firmy Karpathen Ol Aktreingese Uschaff w Krośnie i zdobycie 789 562 zł dla potrzeb AK. W listopadzie 1943 roku Jan był uczestnikiem zakończonych niestety niepowodzeniem, szczególnie trudnych i niebezpiecznych prób porwania gestapowca Teodora Drzyzgi.
Aresztowanie i śmierć.
W dniu 3 stycznia 1944 roku funkcjonariusze gestapo aresztowali inż. Ludwika i Florentynę Madejewskich z synami Ludwikiem i Zdzisławem. Następnego dnia ujęli braci Jana i Stanisława Magurów oraz Kazimierza Pietruszkę ps. "Arab". Aresztowanym zarzucano współpracę z Zenonem Sobotą i współudział w rozbiciu więzienia jasielskiego. Podczas okrutnego śledztwa, mimo bestialskich tortur, bracia Magurowie nie załamali się i nie wydali nic ze znanych im tajemnic organizacji.
Zenon Sobota, wówczas oficer dywersji Komendy Podokręgu AK Rzeszów, przystąpił natychmiast do przygotowań w celu odbicia aresztowanych. Planował ponowne uderzenie na więzienie w Jaśle oraz zasadzkę na trasie transportu więźniów z Jasła do Krakowa. Postawił w stan pogotowia zespół dywersyjny złożony z doświadczonych żołnierzy dywersji, z uczestnikami sierpniowej akcji na jasielskie więzienie włącznie. Rozpoznaniem opartym o lokalne siatki wywiadu i kontrwywiadu kierował osobiście komendant obwodu AK Jasło kpt. Józef Modrzejewski ps. "Lis". W oparciu o zebrane informacje okazało się jednak, że akcja na więzienie nie ma szans powodzenia. Nie udało się też w porę uzyskać żadnej konkretnej wiadomości o terminie i trasie transportu więźniów do Krakowa. W rezultacie Niemcy wywieźli aresztowanych z Jasła.
Dnia 13 stycznia 1944 roku zarejestrowano ich w krakowskim więzieniu przy ul. Montelupich. Matka Emilia Magura dnia 22 stycznia 1944 roku otrzymała od obu synów karty zapotrzebowania na paczki. Natomiast paczka z lekarstwami wysłana dla Jana wróciła z adnotacją: "17" i datą 4 lutego 1944 rok. Można z dużym prawdopodobieństwem sądzić, że zginął on w lesie koło Grębałowa, podczas zbiorowej egzekucji 100 więźniów, zamordowanych w odwet za zamach na pociąg specjalny Hansa Franka. Od brata Stanisława drugie zapotrzebowanie jeszcze nadeszło 22 lutego 1944 roku, potem po nim wszelki ślad zaginął. Miejsca pochówku bliźniaczych braci Jana i Stanisława Magurów są dotąd nieznane.
Upamiętnienie.
Po wojnie władze PRL odmówiły Emilii i Janowi Magurom zgody na umieszczenie imion ich synów na cokole Pomnika Bohaterów Ziemi Krośnieńskiej, podobnie też decydenci Przemysłu Naftowego nie zgodzili się na wmurowanie tabliczki na ich rodzinnym domu w Krośnie.
Przy grobowcu rodzinnym Magura-Witkowskich na Cmentarzu Rakowickim w Krakowie znajduje się attyka poświęcona pamięci Jana i Stanisława Magurów z ich podobiznami w brązie wykonanymi przez prof. Jerzego Jarnuszkiewicza. Ich nazwiska znalazły się na pamiątkowych tablicach wmurowanych na budynku Gimnazjum i Liceum Ogólnokształcącym w Krośnie im. Mikołaja Kopernika, na Ścianie Pamięci w nawie Kościoła oo. Franciszkanów w Jaśle i na ścianie Szkoły Podstawowej nr 10 w Krośnie, gdzie podobizny w brązie wykonał artysta rzeźbiarz Prof. ASP dr hab. Mieszko Tylka. W roku 1983 Hufiec ZHP Krosno przyjął Jana i Stanisława Magurów za swoich patronów. Uchwałą Głównej Kwatery ZHP dnia 22 maja 1983 roku pośmiertnie uhonorowani zostali Krzyżami Zasługi dla ZHP z Rozetą i Mieczami. Rada Miejska w Krośnie na propozycję Komitetu Obywatelskiego "Solidarność", dnia 30 kwietnia 1992 roku podjęła uchwałę: jedną z przecznic ulicy Krakowskiej nazwano "ulicą Jana i Stanisława Magurów".
W 2004 otrzymał pośmiertnie honorowe obywatelstwo Jasła.

</doc>
<doc id="802413" url="https://pl.wikipedia.org/wiki?curid=802413" title="Judyta ze Schweinfurtu">
Judyta ze Schweinfurtu

Judyta ze Schweinfurtu (czes. "Jitka ze Svinibrodu"; ur. przed 1003 r., zm. 2 sierpnia 1058 r.) – księżna czeska, żona Brzetysława I.
Była córką Henryka ze Schweinfurtu i jego żony Gerbergi. W 1021 r. została porwana przez Brzetysława z klasztoru w Schweinfurcie, gdzie się wychowywała. Z małżeństwa Judyty i Brzetysława pochodziło pięciu synów:
Po śmierci Brzetysława w 1055 r. opuściła Czechy i udała się na Węgry. Według kronikarza Kosmasa została wypędzona przez Spitygniewa II. Na Węgrzech miała poślubić Piotra Orseolo. Taką wersję wypadków przyjmowała starsza historiografia. Obecnie panuje pogląd, że małżeństwo to jest wymysłem kronikarza tym bardziej, że Piotr Orseolo zmarł w 1046 r. Judyta zakończyła życie na Węgrzech, a syn Wratysław II pochował ją w Pradze.

</doc>
<doc id="802414" url="https://pl.wikipedia.org/wiki?curid=802414" title="DNP">
DNP



</doc>
<doc id="802415" url="https://pl.wikipedia.org/wiki?curid=802415" title="Czos">
Czos

Czos "(niem. Schoss-See)" – jezioro rynnowe na Pojezierzu Mrągowskim, częściowo znajduje się w granicach Mrągowa. 
Jezioro Czos składa się z dwóch odnóg: węższej zachodniej (dł. 3,5 km) i szerszej wschodniej (dł. 1,5 km). Rozdziela je wysoko wzniesiony półwysep z dwoma wzniesieniami: 184 m n.p.m. (Góra Czterech Wiatrów) i 143 m n.p.m. Linia brzegowa jest rozwinięta. Wschodnie brzegi są wysokie otoczone pagórkami, a zachodnie niskie, w większości bezleśne. Na północno-zachodnim brzegu zlokalizowane są kąpieliska miejskie, przystanie oraz kempingi. Jezioro za pośrednictwem rzeki Dajny łączy się z jeziorami: Wierzbowskim, "Czarnym", "Kot" i Junem.

</doc>
<doc id="802416" url="https://pl.wikipedia.org/wiki?curid=802416" title="Dinitrofenol">
Dinitrofenol



</doc>
<doc id="802417" url="https://pl.wikipedia.org/wiki?curid=802417" title="Żary (stacja kolejowa)">
Żary (stacja kolejowa)

Żary – jeden z większych dworców kolejowych w województwie lubuskim. Według klasyfikacji PKP ma kategorię dworca regionalnego. Dworzec posiada budynek stacyjny, w nim – kasę biletową, zadaszone perony, lokomotywownię, przejście podziemne i semafory kształtowe.
W roku 2017 stacja obsługiwała 700–999 pasażerów na dobę.

</doc>
<doc id="802419" url="https://pl.wikipedia.org/wiki?curid=802419" title="Stanisław Magura">
Stanisław Magura

Stanisław Edward Magura, ps. „Paw”, „Drzazga” (ur. 23 lutego 1922 w Potoku, zm. 1944) – harcerz i żołnierz AK.
Dzieciństwo.
Syn inż. Jana Bronisława Magura i Stanisławy z Blachaczków oraz bliźniaczy brat Jana. Ojciec urodził się 23 października 1898 w Zbyszycach. Jako stypendysta Wydziału Krajowego we Lwowie studiował na Wydziale Maszynowym w Wyższej Szkole Przemysłowej w Wiedniu, którą ukończył w 1912. Był długoletnim, zasłużonym pracownikiem na stanowiskach kierowniczych: koncernu naftowego "Dąbrowa-Karpaty" w Potoku oraz koncernu naftowego "Małopolska" w Krośnie – a następnie od 1949 pracował jako starszy inspektor techniczny w Centralnym Zarządzie Przemysłu Naftowego w Krakowie oraz był kierownikiem Działu Produkcji PP Wytwórni Gryzerów w Krakowie. Matka urodziła się 6 lutego 1899 w Rzeszowie. Zmarła w 22 dni po urodzeniu synów bliźniaków dnia 17 marca 1922.
W 1924 ojciec Jan Magura ożenił się z Emilią z Bąkowskich Magura urodzoną 5 stycznia 1902 w Potoku, absolwentką Prywatnego Seminarium Nauczycielskiego im. Zofii Strzałkowskiej we Lwowie (rok ukończenia 1921). Małżeństwo Jana i Emilii Magurów miało jeszcze córkę Marię Czesławę urodzoną 15 listopada 1930 w Krośnie. Wczesne dzieciństwo spędził Stanisław z bratem w Potoku. Szkołę Powszechną ukończył w Krośnie. Był uczniem Państwowego Gimnazjum i Liceum Ogólnokszałcącego w Krośnie im. Mikołaja Kopernika. W 1939 ukończył I klasę licealną. Rozważał podjęcie studiów na Akademii Sztuk Pięknych.
Działalność w harcerstwie.
Od najmłodszych lat pasjonował się, wraz z bratem, pracą w ZHP. Był drużynowym III Drużyny Harcerzy im. Karola Chodkiewicza w Krośnie. Był doskonałym organizatorem i wychowawcą powierzonej mu młodzieży. W lipcu 1935 wraz z bratem uczestniczył w Zlocie Harcerzy w Spale. W 1937 pełnił funkcję zastępowego na obozie w Jaremczu i komendanta na obozie szkoleniowym w Cisnej. Ukończył kurs podharcmistrzowski w Foluszu koło Jasła w 1938. Dnia 27 czerwca 1938 Stanisław został wybrany prezesem Polskiego Towarzystwa Turystyczno Krajoznawczego im. Ignacego Łukasiewicza w Krośnie. W sierpniu 1939 Stanisław uzyskał Kategorię B pilota szybowcowego na kursie szybowcowym na lotnisku w Krośnie. Wszechstronnie wysportowany uprawiał gimnastykę, narciarstwo, łyżwiarstwo, grał w tenisa i siatkówkę.
Pierwsze lata wojny – konspiracja.
W pierwszych dniach II wojny światowej pełnił służbę wartowniczą i patrolową w oddziale Przysposobienia Wojskowego. Tuż przed wkroczeniem Niemców do Krosna, wraz z ojcem i bratem Janem, opuścił Krosno i licząc na szansę wstąpienia do polskiego wojska, wyruszył na wschód, docierając do Lwowa. Tam jednak, po wkroczeniu Sowietów, ojciec zdecydował o powrocie do domu. Obsadzoną już wtedy niemieckimi i sowieckimi posterunkami granicę na rzece San przekroczyli nielegalnie nocą w grupie innych uciekinierów, wśród których był urzędnik krośnieńskiej Rady Miejskiej Zenon Sobota z żoną i córkami. W grudniu 1939 czynnie uczestnicząc w zorganizowanej przez Polski Czerwony Krzyż akcji pomocy dla Polaków wysiedlonych z ziem zachodnich Polski.
W 1940 podjął Stanisław pracę w Karphaten Ol w Krośnie jako kreślarz a następnie został przeniesiony na analogiczne stanowisko w Kaphaten Ol w Gorlicach. W tym czasie ojciec posądzony o sabotaż został wyrzucony z pracy, a cała rodzina wraz z wysiedleńcami pozbawiona mieszkania. Stanisław wraz z bratem znajduje lokum u adwokata Neronowicza w Krośnie. Ojciec jakiś czas ukrywa się u brata żony Mieczysława Bąkowskiego pseud. "Władysław" w Krośnie, zaś żona z 10-letnią córeczką Marią zamieszkała we wsi Sądkowa. Inż. Jan Bronisław Magura podejmuje pracę w Zakładach Naprawczych Samochodowych Czesława Matelowskiego w Krośnie. Stanisław razem ze swym bratem Janem brali czynny udział w organizowaniu pomocy w przekraczaniu granicy uciekinierom udającym się do wojska we Francji. Służbę w konspiracji rozpoczął Stanisław pod ps. "Paw" (później "Drzazga") już jesienią w 1939 w Tajnej Organizacji Wojskowej, kierowanej na Podkarpaciu przez Zenona Sobotę ps. "Poraj" (później "Korczak" i "Świda"). Z czasem związał się jeszcze z Szarymi Szeregami. Miał liczne kontakty z podkarpacką siatką TOW – AK, m.in. z Franciszkiem Płonką ps. "Jeleń" (później "Boruta"), z inż. Ludwikiem Madejewskim seniorem ps. "Łukasz" i jego żoną Florentyną ps. "Łukaszowa ", Leszkiem Plesnarem ps. "Motyl" (później "Fromer"), Józefem Okwieką ps. "Trójka", Zbigniewem Cerkowniakiem ps. "Boruta", Stanisławem Kostką ps. "Dąbrowa".
Akcje dywersyjne.
Jedną z akcji sabotażowo-dywersyjnych w latach 1942-1943, w której obydwaj bracia brali udział, był napad z 26/27 stycznia 1943 por. Płonki ps. "Kubacki", J. Szczepaniaka ps. "Kos", Romana Myśliwca ps. "Roman", Leopolda Czuchry ps. "Pokrzywka" i innych na kasę zarządu firmy Karpathen Ol Aktreingese Uschaff w Krośnie i zdobycie 789 562 zł dla potrzeb AK. W 1942 Stanisław, jako zdolny i ceniony kreślarz, przeniesiony został do Karpathen Ol Verwaltung w Jaśle. Tam pod nadzorem Niemca o nazwisku Harnisch, szczególnie negatywnie usposobionego wobec Polaków pracował w biurze gromadzącym ściśle utajnione dokumenty. Zarówno w Gorlicach jak i w Jaśle korzystał z okazji do zdobycia cennych informacji. Do współpracy zaangażował pracującą w tej samej instytucji Janinę Płodzień (później Kosiekową), która współuczestniczyła w przenoszeniu materiałów wywiadowczych poza ściśle strzeżone biuro w Jaśle. Stanisław zajmował się również zbieraniem materiałów i rozpracowywaniem obozu hitlerowskiego w Szebniach.
Nocą z 5/6 sierpnia 1943 brał udział w napadzie na więzienie w Jaśle (akcja pod kryptonimem "Pensjonat"), ocenionym wtedy jako największy wyczyn ruchu oporu w Polsce południowej. Znając znakomicie Jasło i okolicę doprowadził zespół bojowy na podstawę wyjściową do uderzenia i kierował kolumną na trasie odskoku. Za bohaterską postawę w tej akcji odznaczony został Krzyżem Walecznych.
W listopadzie 1943 Stanisław był uczestnikiem zakończonych niestety niepowodzeniem, szczególnie trudnych i niebezpiecznych prób porwania gestapowca Teodora Drzyzgi.
Aresztowanie i śmierć.
W dniu 3 stycznia 1944 funkcjonariusze gestapo aresztowali inż. Ludwika i Florentynę Madejewskich z synami Ludwikiem ps "Krupa" i Zdzisławem. Następnego dnia ujęli braci Jana Magurę na terenie Karpathen Ol w Krośnie i Stanisława Magurę w Rafinerii Niegłowice koło Jasła, oraz Kazimierza Pietruszkę ps. "Arab". Aresztowanym zarzucano współpracę z Zenonem Sobotą i współudział w rozbiciu więzienia jasielskiego. Podczas okrutnego śledztwa, mimo bestialskich tortur, bracia Magurowie nie załamali się i nie wydali nic ze znanych im tajemnic organizacji.
Zenon Sobota, wówczas oficer dywersji Komendy Podokręgu AK Rzeszów, przystąpił natychmiast do przygotowań w celu odbicia aresztowanych. Planował ponowne uderzenie na więzienie w Jaśle oraz zasadzkę na trasie transportu więźniów z Jasła do Krakowa. Postawił w stan pogotowia zespół dywersyjny złożony z doświadczonych żołnierzy, z uczestnikami sierpniowej akcji na jasielskie więzienie włącznie. Rozpoznaniem, opartym o lokalne siatki wywiadu i kontrwywiadu, kierował osobiście komendant obwodu AK Jasło kpt. Józef Modrzejewski ps. "Lis". W oparciu o zebrane informacje okazało się jednak, że akcja na więzienie nie ma szans powodzenia. Nie udało się też w porę uzyskać żadnej konkretnej wiadomości o terminie i trasie transportu więźniów do Krakowa. W rezultacie Niemcy wywieźli aresztowanych z Jasła.
Dnia 13 stycznia 1944 zarejestrowano ich w krakowskim więzieniu przy ul. Montelupich. Matka Emilia Magura dnia 22 stycznia 1944 otrzymała od obu synów karty zapotrzebowania na paczki. Od Stanisława drugie zapotrzebowanie na paczkę nadeszło dnia 22 lutego 1944. Od tego momentu dalsze losy Stanisława pozostają nieznane. Miejsca spoczynku braci Jana i Stanisława Magurów są dotąd nieznane.
Upamiętnienie.
Po wojnie władze PRL odmówiły Rodzicom Emilii i Janowi Magurom zgody na umieszczenie imion ich synów na cokole Pomnika Bohaterów Ziemi Krośnieńskiej, podobnie też decydenci Przemysłu Naftowego nie zgodzili się na wmurowanie tabliczki na ich rodzinnym domu w Krośnie.
Przy grobowcu rodzinnym Magura-Witkowskich na Cmentarzu Rakowickim w Krakowie znajduje się attyka poświęcona pamięci Jana i Stanisława Magurów z ich podobiznami w brązie wykonanymi przez prof. Jerzego Jarnuszkiewicza. Ich nazwiska znalazły się na pamiątkowych tablicach wmurowanych na budynku Gimnazjum i Liceum Ogólnokształcącym w Krośnie im. Mikołaja Kopernika, na Ścianie Pamięci w nawie Kościoła OO. Franciszkanów w Jaśle i na ścianie Szkoły Podstawowej nr 10 w Krośnie, gdzie podobizny w brązie wykonał artysta rzeźbiarz Prof. ASP dr hab. Mieszko Tylka. W 1983 Hufiec ZHP Krosno przyjął Jana i Stanisława Magurów za swoich patronów. Uchwałą Głównej Kwatery ZHP z dnia 22 maja 1989 pośmiertnie uhonorowani zostali Krzyżami Zasługi dla ZHP z Rozetą i Mieczami. Rada Miejska w Krośnie na propozycję Komitetu Obywatelskiego "Solidarność" dnia 30 kwietnia 1992 podjęła uchwałę: jedną z przecznic ulicy Krakowskiej nazwano "ulicą Jana i Stanisława Magurów".
W 2003 otrzymał pośmiertnie honorowe obywatelstwo Jasła.

</doc>
<doc id="802422" url="https://pl.wikipedia.org/wiki?curid=802422" title="L.mn.">
L.mn.



</doc>
<doc id="802430" url="https://pl.wikipedia.org/wiki?curid=802430" title="Antonina Hoffmann">
Antonina Hoffmann

Antonina Hoffmann (ur. 16 czerwca 1842 w Trzebinach, zm. 16 czerwca 1897 w Krakowie) – polska aktorka teatralna.
Życiorys.
Urodziła się w rodzinie ziemiańskiej wyznania ewangelickiego. Od najmłodszych lat interesowała się teatrem i pomimo sprzeciwu rodziny postanowiła zostać aktorką. Ukończyła warszawską Szkołę Dramatyczną. Debiutowała w Warszawie w 1859, w Teatrze Rozmaitości. W 1860 przeniosła się do Krakowa. Gościnnie występowała we Lwowie, Poznaniu, Pradze i Warszawie.
Była współpracownicą i długoletnią towarzyszką życia Stanisława Koźmiana, z którym miała dwóch synów, nie zdecydowali się jednak na wspólne zamieszkanie i ślub. Przy ul. Karmelickiej prowadziła otwarty salon literacko-aktorski i angażowała się w działalność filantropijną.
Łącznie zagrała prawie 400 ról teatralnych. Była między innymi Beatrix w "Wiele hałasu o nic", Katarzyną w "Poskromieniu złośnicy", Klarą w "Ślubach panieńskich". Wprowadziła na krakowską scenę dramaty Juliusza Słowackiego. Zagrała tytułowe role w "Balladynie", "Beatrix Cenci" i "Marii Stuart". Była Amelią w "Mazepie" i Salomeą w "Horsztyńskim". Z Heleną Modrzejewską rywalizowała o pozycję pierwszej aktorki w zespole teatru krakowskiego.
Aktorka zmarła w dniu swoich 55 urodzin. Została pochowana na Cmentarzu Rakowickim w grobie rodziny Modrzejewskich i Wendów. W listopadzie przeniesiono zwłoki do własnego grobu. Jej grób zdobi rzeźba-popiersie artystki autorstwa Michała Korpala oraz epitafium z informacją, iż krakowskiej scenie poświęciła 37 lat. Kw. T.

</doc>
<doc id="802434" url="https://pl.wikipedia.org/wiki?curid=802434" title="Maksym Brankowicz">
Maksym Brankowicz

Święty Maksym cs. "Swiatitiel Maksim, archijepiskop Wałachijskij" serb. Ђорђе Бранковић (ur. 1462, zm. 18 stycznia 1516) – arcybiskup wołoski, święty prawosławny, despota serbski na Węgrzech latach 1485-1496.
Hagiografia.
Był synem despoty serbskiego św. Stefana Brankowicza i jego żony św. Angeliny. Urodził się w Albanii, dokąd jego ojciec musiał uciekać przed Turkami. Na chrzcie otrzymał imię Jerzy. Uzyskał wspaniałe jak na owe czasy wykształcenie, w tym religijne. Jego nauczycielem był mnich imieniem Marek.
Gdy Jerzy miał dwadzieścia trzy lata, zmarł jego ojciec. Wraz z matką, siostrą Marią i młodszym bratem Janem, wrócił do Belgradu i w 1486 w Sremie, z tytułem despoty serbskiego, stał się sukcesorem brata swego ojca – Vuka Brankovicza, uzyskując akceptację Macieja Korwina. Już w roku następnym węgierski król Maciej zaproponował, by Maksym ożenił się z jego córką Izabelą, stawiając jednocześnie warunek – przejście na rzymski katolicyzm. Wierny wierze ojców Jerzy nie wyrzekł się prawosławia. Sprawował rządy do 1496, kiedy przekazał władzę młodszemu bratu Jovanowi. Sam złożył śluby zakonne, przybrał imię Maksym i osiadł w znanym Monasterze Manasia (zwanym też Resawa), który pełnił w owych czasach funkcję centrum kultury serbskiej.
Prześladowany przez tureckich okupantów, zdecydował się zbiec do Hospodarstwa Wołoskiego (obecna Rumunia). Tam w samotności zbudował sobie zakonną celę. Po pięciu latach został wyświęcony na kapłana, a w 1507 mianowany arcybiskupem wołoskim. Sprawując tę funkcję zyskał przydomek „obrońcy prawosławia w Rumunii”. Po pięciu latach opuścił katedrę, by osiąść na Fruškiej gorze koło Nowego Sadu, gdzie założył monaster Krušedol. Tam zmarł w wieku pięćdziesięciu czterech lat. Wkrótce okazało się, że jego ciało nie uległo rozkładowi i jest źródłem cudownych uzdrowień. Kult świętego rozpościera się na całe Bałkany.
Ikonografia.
W ikonografii św. Maksym przedstawiany jest jako starszy mężczyzna ze znaczną łysiną czołową i rozwichrzoną brodą. Ma na sobie liturgiczne szaty biskupie, prawą dłoń złożoną w błogosławieństwie, w lewej trzyma Ewangelię.
Cerkiew prawosławna wspomina św. Maksyma 18/31 stycznia, tj. 31 stycznia według kalendarza gregoriańskiego.

</doc>
<doc id="802435" url="https://pl.wikipedia.org/wiki?curid=802435" title="Jarvis Island">
Jarvis Island



</doc>
<doc id="802437" url="https://pl.wikipedia.org/wiki?curid=802437" title="Księstwo witebskie">
Księstwo witebskie

Księstwo witebskie – księstwo udzielne ze stolicą w Witebsku wydzielone z księstwa połockiego po 1101 roku, istniejące na terenach współczesnej Białorusi od początku XII do około 1393 roku.
Historia.
Zgodnie ze polskimi źródłami Witebsk został założony w 947 roku przez księżnę Olgę na ziemiach zamieszkałych przez plemiona Krywiczów i Bałtów. Ruskie latopisy wymieniają miasto pod rokiem 1021, gdy Jarosław Mądry przekazał go Briaczysławowi Iziasławiczowi.
Księstwo witebskie powstało po 1101 roku wskutek podziału dzielnicowego księstwa połockiego. W początkowym okresie sowjego istnienia Witebsk prowadził aktywny handel z Rygą i miastami niemieckimi. Pod koniec XII wieku, w rezultacie walk między udzielnymi książętami, księstwo witebskie zostało włączone do księstwa smoleńskiego. W XIII wieku ziemie księstwa witebskiego stały się obiektem zainteresowania Litwinów. W 1320 roku weszło w skład Wielkiego Księstwa Litewskiego. Władzę w Witebsku bezpośrednio należała do Olgierda, później – do jego wdowy Julianny.
Około 1393 roku ziemie księstwa witebskiego usiłował podbić Świdrygiełło. Niedługo po tym księstwo zostało przekształcone w namiestnictwo, na początku XVI wieku – w województwo. W 1772 roku Witebsk znalazł się w granicach Imperium Rosyjskiego. W latach 1802–1924 był stolicą guberni. Współcześnie jest stolicą obwodu witebskiego w granicach Republiki Białorusi.
Sukcesja na tronie witebskim.
W okresie istnienia księstwa na tronie witebskim zasiadali książęta z bocznej linii dynastii Rurykowiczów, w końcowym okresie jego istnienia władza przeszła do Giedyminowiczów.

</doc>
<doc id="802441" url="https://pl.wikipedia.org/wiki?curid=802441" title="Punkty kardynalne">
Punkty kardynalne

Punkty kardynalne – pary punktów leżące na osi układu optycznego, pozwalające zbudować obraz dowolnego punktu z obszaru przyosiowego.
Jako punkty kardynalne przyjmuje się:
W astronomii punktami kardynalnymi, stanowiącymi podstawę orientacji są: punkt północny (na przecięciu horyzontu i południka niebieskiego, po stronie bieguna północnego), punkt południowy (po stronie przeciwnej), punkt wschodni (na przecięciu horyzontu i koła wierzchołkowego, leżącego w płaszczyźnie prostopadłej z płaszczyzną południka po stronie, gdzie wschodzą ciała niebieskie), punkt zachodni (po przeciwnej stronie niż punkt wschodni).

</doc>
<doc id="802442" url="https://pl.wikipedia.org/wiki?curid=802442" title="Marcjan z Kiry">
Marcjan z Kiry

Marcjan z Kiry, cs. "Prepodobnyj Markian Kirskij (Chałkidskij)" (zm. 388) – eremita, asceta, mnich i święty Kościoła prawosławnego ("prepodobnyj").
Prowadził pustelniczy żywot. W odludnym miejscu za miastem Kira (Cyrrhus/Kyrros w Syrii) zbudował sobie niewielką celę, gdzie cały czas spędzał na modlitwie, śpiewaniu psalmów oraz czytaniu ksiąg. Żywił się przy tym najprostszym pożywieniem, które zjadał w znikomych ilościach. Głęboka asceza mnicha przyciągała po porady duchowe wielu ludzi. Dlatego też postanowił zbudować dla nich wspólnotę.
Bóg obdarzył Marcjana zdolnością czynienia cudów. Znana jest m.in. historia jak pewnego razu do jego celi wpełzła żmija. Mnich uczynił tylko znak krzyża i gad padł martwy jak rażony prądem.
Cerkiew prawosławna wspomina św. Marcjana dwukrotnie: 18/31 stycznia i 2/15 listopada.

</doc>
<doc id="802444" url="https://pl.wikipedia.org/wiki?curid=802444" title="Ellen Pompeo">
Ellen Pompeo

Ellen Pompeo (ur. 10 listopada 1969 w Everett) – amerykańska aktorka, występuje w roli Meredith Grey w serialu "Chirurdzy", za którą otrzymała Satelitę.
Życiorys.
Zanim została aktorką, pracowała w barze SoHo Bar &amp; Grill, gdzie w 1996 odkrył ją przedstawiciel agencji reklamowej i zaproponował jej udział w reklamie telewizyjnej. Debiutowała w dramacie "Mila księżycowego światła". Wystąpiła też gościnnie w serialach "Przyjaciele" i "Zawód glina". W telewizji MTV prowadzi program "Punk'd".
Jej matka zmarła, kiedy Pompeo miała zaledwie 4 lata. Ma pięcioro starszego rodzeństwa. Na swoje 37. urodziny zaręczyła się z producentem muzycznym Chrisem Iverym. Pobrali się 9 listopada 2007, w przeddzień 38. urodzin aktorki, w ratuszu na Manhattanie. Świadkiem na ich ślubie był burmistrz Nowego Jorku Michael Bloomberg. 15 września 2009 urodziła córkę Stellę Lunę.
Nagrody i nominacje.
"Hollywoodzkie Stowarzyszenie Prasy Zagranicznej" – "Złoty Glob"
"Amerykańska Gildia Aktorów Filmowych" – "Aktor"
"Międzynarodowa Akademia Prasowa" – "Nagroda Satelita"

</doc>
<doc id="802447" url="https://pl.wikipedia.org/wiki?curid=802447" title="Olgierd Dudek">
Olgierd Dudek

Olgierd Dudek (ur. w Częstochowie) – polski pisarz. 
Życiorys.
Dudek urodził się, wychował i mieszka w Częstochowie. Jest absolwentem Politechniki Częstochowskiej. Nie jest zawodowo związany z pisarstwem.
Pierwszy jego tekst ukazał się w „Nowej Fantastyce” po konkursie czytelniczym: Short stories po polsku. Kolejne opowiadania ukazały się w „Feniksie”, a ostatnie z nich w „Science-Fiction”. Przez dłuższy czas jego teksty drukowały „Romantyka” oraz „Sekrety Serca”.
Debiutem książkowym Dudka była wydana w 2006 roku powieść "Króliczek". Powieść została wyróżniona w konkursie wydawnictwa Zysk i S-ka. W 2009 roku ukazała się druga książka jego autorstwa, "Ostatnia awatara".

</doc>
<doc id="802451" url="https://pl.wikipedia.org/wiki?curid=802451" title="Państwo marionetkowe">
Państwo marionetkowe

Państwo marionetkowe – państwo niesamodzielne, w polityce i ekonomii całkowicie zależne od innego państwa. Władze państwa marionetkowego są faktycznie wyznaczane przez państwo-hegemona.

</doc>
<doc id="802453" url="https://pl.wikipedia.org/wiki?curid=802453" title="Kościół Zbawiciela w Bielsku-Białej">
Kościół Zbawiciela w Bielsku-Białej

Kościół Zbawiciela w Bielsku-Białej – zabytkowy kościół ewangelicko-augsburski znajdujący się w Bielsku-Białej, na placu Marcina Lutra, w centralnej części Bielskiego Syjonu. Jest kościołem parafialnym Parafii Ewangelicko-Augsburskiej Zbawiciela w Bielsku-Białej, a także kościołem biskupim diecezji cieszyńskiej Kościoła Ewangelicko-Augsburskiego. Nie nosi tytułu katedry, którego pragmatyka służbowa kościoła ewangelicko-augsburskiego nie przewiduje. Świątynia powstała w latach 1782-1790, a jej obecny, neogotycki, kształt pochodzi z czasów przebudowy w latach 1881-1882.
Historia.
13 października 1781 r. cesarz Józef II Habsburg ogłosił patent tolerancyjny dla ewangelików, dzięki któremu mogli oni m.in. wznosić świątynie i tworzyć własne szkoły. Przystąpiono do tego również w Bielsku, będącym w XVII w. najsilniejszym ośrodkiem protestanckim na Śląsku Cieszyńskim. Z dolnego pastwiska miejskiego, znajdującego się na północ od istniejących jeszcze murów miejskich, wykupiono od Adama Klimkego sporych rozmiarów teren, na którym rozpoczęto budowę świątyni i szkoły ewangelickiej. Obszar ten nazwano Bielskim Syjonem, przywołując na pamięć Syjon w Jerozolimie jako prawzór świętego miejsca i skupionej wokół niego społeczności wiernych.
Kamień węgielny pod budowę kościoła ewangelickiego w Bielsku położono 19 marca 1782 r. Praca była zaplanowana na kilka lat. Zanim wykonano fundamenty, postawiono prowizoryczny drewniany dom modlitwy. Drewno na jego budowę ofiarował właściciel Jaworza baron Laszowski. Poświęcenia świątyni dokonał superintendent Jan Traugott Bartelmus w języku niemieckim, kazanie w języku polskim zaś wygłosił ks. Krystian Frohlich. Odtąd w każdą niedzielę odbywały się nabożeństwa oraz spowiedź z komunią świętą i katechizacje. Niemal całe jego wyposażenie było darem członków zboru.
Do prowadzenia nadzoru nad budową murowanego kościoła powołano dwuosobowe kierownictwo "„Bau Direktorei”" w osobach burmistrza C. Gottlieba Krischke i G. Bartelmussa. Budowa świątyni posuwała się jednak powoli. Po pięciu latach pracy wykończono fundamenty i pierwsze piętro, w następnym roku drugie. Po ośmiu latach, w 1790 r. budowa była na tyle ukończona, że można było już umiejscowić ołtarz i organy oraz wnieść ławki z prowizorycznego domu modlitwy. Wykonano to z pośpiechem, bo wojsko austriackie zajęło stary kościół na magazyn. Ostatecznie prace budowlane i wykończeniowe zakończono dopiero w 1791 r.
Nie mamy dotąd pewności, kto był projektantem kościoła ewangelickiego w Bielsku. Najprawdopodobniej plan budowy sporządził słynny polski architekt Szymon Bogumił Zug. Wykonał on kilka planów kościoła ewangelickiego św. Trójcy w Warszawie. Ewangelicy warszawscy wybrali plan rotundy, a inne odstąpili ewangelikom bielskim.
Z chwilą ukończenia budowy kościół był budynkiem prostokątny bez wieży. 6 czerwca 1808 r. Bielsko padło ofiarą wielkiego pożaru, w wyniku którego spłonęła cała, zarówno drewniana, jak i murowana, zabudowa miasta, w tym zabudowania Bielskiego Syjonu. Szybko przystąpiono jednak do odbudowy i jeszcze w 1808 r. świątynia ponownie zaczęła służyć wiernym.
W 1825 r. w czasie nabożeństwa godowego huragan zerwał część dachu kościelnego nad ołtarzem. Kilka lat później, w 1828 r. pokryto cały dach łupkiem, a na budynkach parafialnych umieszczono piorunochrony. Na nowej szkole wybudowano wieżyczkę i zaopatrzono ją w dzwon i zegar.
W okresie Wiosny Ludów protestanci w monarchii habsburskiej uzyskali pełne równouprawnienie konfesyjne. W latach 1849-1852 dokonano przebudowy bielskiej świątyni ewangelickiej na kształt typowego kościoła, dostawiając od zachodu wieżę o cechach neoromańskich (projektu Emanuela Rosta sen.), czym zapoczątkowano przeorientowanie kompozycji przestrzennej Bielskiego Syjonu wzdłuż osi wschód – zachód.
W 1881 r., w setną rocznicę ogłoszenia Patentu Tolerancyjnego, nastąpiła z inicjatywy ówczesnego proboszcza Ferdynanda Schura przebudowa kościoła w stylu neogotyckim według projektu znamienitego architekta wiedeńskiego Heinricha von Ferstela, twórcy m.in. Kościoła Wotywnego w Wiedniu i ewangelickiego kościoła w Brnie. W tym kształcie Kościół Zbawiciela przetrwał do dziś.
Wieża została w latach 1895-1896 dodatkowo podwyższona według projektu Fryderyka i Karola Schultzów.
Po odzyskaniu niepodległości przez Polskę w 1918 r. w Cieszynie został powołany tzw. "seniorat", któremu podlegały wszystkie parafie Śląska Cieszyńskiego do roku 1920, kiedy to nastąpiło przekazanie zborów pod administrację Konsystorza Ewangelicko-Augsburskiego w Warszawie na skutek starań ks. Franciszka Michejdy i Rady Narodowej Księstwa Cieszyńskiego. W 1936 r. cieszyński seniorat przemianowano na diecezję, której katedrą stał się Kościół Zbawiciela w Bielsku, a siedzibą biskupa budynek d. „starej” szkoły ewangelickiej, sąsiadujący ze świątynią.
Architektura i wnętrza.
Kościół Zbawiciela w Bielsku-Białej reprezentuje styl neogotycki. Od strony zachodniej wznosi się wysoka wieża z ośmiobocznym hełmem i półokrągłymi wieżyczkami po bokach. Kościół posiada dwa portale: główny od strony zachodniej zbudowany w latach 1849-1852 i boczny od strony południowej, zbudowany w latach 1782-1790.
Świątynia jest trójnawowa. Posiada sklepienie krzyżowo-żebrowe i dwukondygnacyjne, arkadowe empory. W apsydzie umieszczono ołtarz połączony z amboną. Ta ostatnia pokryta jest baldachimem z iglicą i została na trzech marmurowych kolumnach (aluzja trynitarna), czym przypomina podobnie podpory dawnego kamiennego stołu „Jan” z XVII w. na podmiejskich Błoniach, gdzie w czasach kontrreformacji ewangelicy odprawiali tajne nabożeństwa. Ołtarz z kolei powstał w postaci kamiennej mensy otoczonej balustradą, z ustawionymi na niej kolumnami podtrzymującymi ambonę. Przed nim znajduje się obraz "„Ukrzyżowanie Chrystusa”" z 1867 r. autorstwa D. Penthera, chrzcielnica ze stożkową pokrywą oraz garnitur neogotyckich krzeseł i foteli.
Świątynię zdobią także organy z 1881 r. i cztery neogotyckie żyrandole z tego samego okresu. W gablotach wystawiona jest kolekcja polskich starodruków protestanckich z Brzegu i Cieszyna – biblie, kancjonały, katechizmy, postylle oraz rękopisy z XVII, XVIII i XIX wieku. W kruchcie znajduje się tablica poświęcona pamięci pastorów ze Śląska Cieszyńskiego i Polski zamordowanych w niemieckich obozach koncentracyjnych w latach 1939–1945.
W sąsiedztwie kościoła powstał w 1900 r. jedyny na terenie dzisiejszej Polski pomnik Marcina Lutra.

</doc>
<doc id="802455" url="https://pl.wikipedia.org/wiki?curid=802455" title="Maria z Radoneża">
Maria z Radoneża

Maria z Radoneża, mniszka (właściwie schimniszka) (cs. "Prepodobnaja Marija Radonieżskaja"), zm. około 1337 r., żona świętego Cyryla z Radoneża i matka świętego Sergiusza z Radoneża. Wraz z mężem byli przedstawicielami stanu bojarskiego. W późnym wieku Maria i Cyryl złożyli śluby mnisze w monasterze Opieki Matki Bożej w Chotkowie. W 1992 r. Rosyjski Kościół Prawosławny zaliczył ich do grona świętych.
Cerkiew prawosławna wspomina ją dwukrotnie: 18 stycznia i 28 września.
Ikonografia.
Św. św. Cyryl i Maria, rodzice św. Sergiusza z Radoneża
Ikona przedstawiająca pogrzeb rodziców św. Sergiusza z Radoneża

</doc>
<doc id="802459" url="https://pl.wikipedia.org/wiki?curid=802459" title="Light pen">
Light pen



</doc>
<doc id="802460" url="https://pl.wikipedia.org/wiki?curid=802460" title="Wiktor Nechay">
Wiktor Nechay

Wiktor Paweł Nechay de Felseis herbu własnego Nechay (ur. 25 stycznia 1895 we Lwowie, zm. w 1940 w Kijowie) – polski geolog i geograf, pedagog, porucznik rezerwy piechoty Wojska Polskiego, ofiara zbrodni katyńskiej.
Życiorys.
Młodość i wojsko.
Urodził się 25 stycznia 1895 we Lwowie, w rodzinie Stanisławy z domu Michalewskiej i Ernesta – inżyniera i górnika żup solnych.
Na krótko przed wybuchem I wojny światowej ukończył szkołę średnią i miał początkowo zamiar rozpocząć studia, wstąpił jednak do Legionów Piłsudskiego i rozpoczął służbę wojskową w I Brygadzie. Po awansie został przydzielony do komendy w Wiedniu, a po zakończeniu wojny i odzyskaniu przez Polskę niepodległości pozostał w Wojsku Polskim aż do 1920. Został zweryfikowany w stopniu porucznika ze starszeństwem z dniem 1 czerwca 1919 w korpusie oficerów rezerwy piechoty.
W 1934 roku pozostawał w ewidencji Powiatowej Komendy Uzupełnień Lwów Miasto. Posiadał przydział w rezerwie do 26 pułku piechoty w Gródku Jagiellońskim.
Kariera naukowa.
Wtedy to rozpoczął studia na Uniwersytecie Jana Kazimierza we Lwowie, a po uzyskaniu stopnia doktora rozpoczął pracę jako asystent w Katedrze Geologii i Paleontologii na Politechnice Lwowskiej. Wydał dwie książki z tej dziedziny oraz opublikował szereg artykułów naukowych dotyczących dyluwizmu ziemi dobrzyńskiej i Śląska, jezior polodowcowych Polski oraz analizy ruchu lodowców. Jako naukowiec miał bardzo szeroki zakres zainteresowań.
W 1929 ożenił się z Teresą Sendzimirówną – siostrą znanego metalurga Tadeusza Sendzimira, którego imię nosiła huta w Krakowie.
Dyrektor Gimnazjum Polskiego w Bytomiu.
Do 1932 mieszkał we Lwowie, wtedy to przeniósł się do (Beuthen) Bytomia, należącego wtedy do Rzeszy Niemieckiej. Objął tam stanowisko dyrektora I Polskiego Gimnazjum. W protokole odbiorczym budynku gimnazjum zachowała się następująca charakterystyka: "Prof. Nechay de Felseis, pochodzący z Galicji, który nie zna należycie języka niemieckiego i nie wywarł także korzystnego wrażenia, ma zostać kierownikiem szkoły... Nechay reprezentuje nauki przyrodnicze i geografię." W okresie pełnienia przez niego funkcji dyrektora w gimnazjum bytomskim powiększono liczbę uczniów i nauczycieli, a szkołę ukończyli pierwsi absolwenci. Na podstawie niemieckich materiałów archiwalnych odnieść można wrażenie, że dr Nechay nie zdobył sobie przychylności całego grona nauczycielskiego, a także niektórych przywódców ruchu polskiego na Górnym Śląsku. Ostatecznie 16 stycznia 1936 Nechay został zmuszony do rezygnacji z bytomskiej placówki. Jego następcą został Florian Kozanecki. 31 stycznia 1936 Wiktor Nechay wyjechał do Katowic, gdzie objął stanowisko kustosza i kierownika działu przyrodniczego w Muzeum Śląskim.
II wojna światowa.
W czasie kampanii wrześniowej 1939 pełnił służbę w Dowództwie Grupy Obrony Lwowa na stanowisku szefa Oddziału II. 
3 października został aresztowany przez NKWD i osadzony we lwowskim więzieniu Brygidki, przyczyną była działalność w tajnej organizacji wojskowej, która miała za zadanie walkę z sowieckim okupantem oraz przerzuty niedobitków wojskowych do Rumunii i dalej, do organizującego się na Zachodzie Wojska Polskiego. Był przetrzymywany we lwowskim więzieniu na Zamarstynowie. Pod koniec kwietnia 1940 wraz z grupą współwięźniów został wywieziony do Kijowa i osadzony w więzieniu „Lubianka”. Prawdopodobnie ostatni raz widziano go 17 grudnia 1940, podobno zmarł w lazarecie więziennym. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/3-78 oznaczony numerem 2072 i podany pod nazwiskiem "Niechaj"). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="802461" url="https://pl.wikipedia.org/wiki?curid=802461" title="Sen srebrny Salomei">
Sen srebrny Salomei

Sen srebrny Salomei. Romans dramatyczny w 5 aktach – dramat Juliusza Słowackiego napisany w listopadzie 1843 roku, wydany w Paryżu w roku następnym. Po raz pierwszy wystawiony 24 marca 1900 w Krakowie. Rozważania Słowackiego mają charakter historiozoficzny i są związane z założeniami towiańszczyzny.
Realia historyczne.
W 1768 po zawiązaniu konfederacji barskiej na Ukrainie rozpoczął się, prawdopodobnie inspirowany przez Rosję, bunt zwany koliszczyzną. Jego głównymi uczestnikami było chłopstwo ruskie tzw. czerń i przybywający z Zaporoża Kozacy. Największe nasilenie koliszczyzny przypadło na czerwiec i lipiec 1768. Jej uczestnicy dokonywali masowych mordów na polskiej szlachcie, Żydach i duchowieństwie katolickim. Choć jeszcze w lecie 1768 bunty stłumiono, to nastroje nadal były napięte, a stosunki między dworem a chłopami groziły kolejnymi rozruchami.
Postacie.
Postacie pierwszoplanowe.
Regimentarz Stempowski – królewski urzędnik i właściciel dworu. Dąży do stłumienia koliszczyzny, planuje ożenić swojego syna Leona z przebywającą w jego zamku Księżniczką Wiśniowiecką. Wzorowany na historycznej postaci regimentarza noszącego nazwisko Stępkowski. Spośród postaci dramatu wypowiada się najczęściej.
Leon Stempowski – syn regimentarza, wdaje się w romans, z przebywającą we dworze Regimentarza, Salomeą Gruszczyńską, a następnie chce ją porzucić i wydać za swojego sługę, aby samemu wziąć za żonę Księżniczkę. Tym samym prowadzi do zapętlenia swojego losu.
Semenko (Tymenko) – kozak, syn prawosławnego popa, jest sługą we dworze Regimentarza. Prawdopodobnie ukrywa się pod zmienionym imieniem, mając na sumieniu liczne zbrodnie. Wykorzystuje błędy głównych bohaterów – Regimentarza, Leona, Salomei i Gruszczyńskiego, aby realizować własne plany.
Księżniczka Wiśniowiecka – jedna z podopiecznych Regimentarza przebywających we dworze. Złośliwa i kapryśna. Wychowała się w towarzystwie Wernyhory, który przepowiedział jej losy. Potajemnie ożeniona z Sawą, odmawia Regimentarzowi, który widzi w niej przyszłą małżonkę swojego syna Leona. Świadoma swojego przeznaczenia objawionego przez Wernyhorę, jest postacią bierną. Z punktu widzenia filozofii towiańszczyzny jest wzorem człowieka postępującego zgodnie z przypisanym mu przez boga przeznaczeniem.
Salomea Gruszczyńska – tytułowa bohaterka, córka jednego z dowódców jazdy. Gdy ten tłumi bunty, Salomea przebywa na dworze Regimentarza. Zakochana w Leonie, zostaje przez niego oszukana.
Gruszczyński – ojciec Salomei, wojskowy. Przyjaciel Regimentarza ze szkolnej ławki. W trakcie akcji utworu znajduje się na misji wojskowej. Spotyka tam ukraińskiego barda-lirnika Wernyhorę i otrzymuje od niego przepowiednię, którą lekceważy, sprowadzając na siebie nieszczęście.
Postacie drugoplanowe.
Sawa – słynny kozak, wspomniany w proroctwie Wernyhory dla księżniczki. Potajemnie ożeniony z księżniczką, pochłonięty jest poszukiwaniem dokumentów świadczących o jego szlachectwie. U Słowackiego jest wzorem idei ukraińskiej sprzymierzonej z polskością. Postać historyczna, jednak nie ma świadectw na jego uczestnictwo w tłumieniu koliszczyzny.
Pafnucy – jeden z podkomendnych Gruszczyńskiego, kilkakrotnie odgrywa znaczącą rolę dla losów niektórych postaci.
Wernyhora – ukraiński lirnik, autor licznych przepowiedni. Symbolizuje objawienie człowiekowi jego losu przez Boga. Nie ma pewności, czy faktycznie istniał, czy stworzyła go ludowa legenda.
Anusia – służąca księżniczki, ciekawska i bojaźliwa, dlatego daje się zastraszyć Semeńce. Pojawia się tylko dwa razy.
Popadianki – dwie siostry Semeńki, dwukrotnie pojawiają się na scenie.
Treść utworu.
Główny wątek stanowi historia miłości Leona i Salomei, zagrożonej planami Regimentarza, aby ożenić syna z księżniczką Wiśniowiecką. Obok tego rozgrywają się inne wątki: Gruszczyńskiego, walk z kozakami i związku Wiśniowieckiej z Sawą. Kluczowe momenty losów każdej z postaci pierwszoplanowych stanowią kolejno: objawienie przyszłych wydarzeń (u Salomei są to sny, u Gruszczyńskiego i Księżniczki – proroctwa Wernyhory, u Semenki wizja Iwana Gonty), ustosunkowanie się do nich i zakończenie – na ogół pozytywne, choć okupione cierpieniami, jeśli bohater zlekceważył przepowiednie.
Wpływ i przejawy filozofii towianizmu.
Myślą przewodnią dramatu jest pogląd Andrzeja Towiańskiego na życie człowieka.
Towiańczycy uważali, że główną drogą człowieka do zbawienia jest postępowanie zgodnie z określonym dla niego przez Boga przeznaczeniem. Nie wyznawali oni doktryny predestynacji, postępowanie zgodnie z tym przeznaczeniem miało być zależne od człowieka, ale stanowiło najprostszą drogę do zbawienia. Towiański dopuszczał też możliwość wędrówki dusz. Ludzi, którzy nie przyjęli swojego przeznaczenia miała czekać kara jeszcze za ich życia, co ważne, z ręki dowolnych osób wybranych do tego przez Boga (dlatego karę za winy polskich elit w epoce saskiej, lub w ogóle winy polskiej szlachty wobec chłopstwa wymierzać miała Rosja – choć sama była winna większych zbrodni, tu wypełniała wolę Boga, stąd uległość Towiańskiego wobec Rosji). Wyróżniano dwie drogi postępowania zgodnie z przeznaczeniem. Tzw. „czarny krzyż” miał polegać na odczytaniu woli Bożej i życia zgodnie z nią. W dramacie ta postawę najlepiej ukazuje postać księżniczki Wiśniowieckiej. Z kolei „biały krzyż” miał być wyrazem szczególnej łaski bożej, i polegać nieświadomym, kierowanym przez Boga wypełnianiu własnego przeznaczenia,– tu Towiański zbliża się już do poglądów fatalistycznych. W pewnym momencie taki „biały krzyż” staje się udziałem Salomei. Choć lekceważy swoje prorocze sny i ponosi za to straszliwą karę – wymordowanie rodziny przez czerń, to następnie traci kontrolę nad swoim losem, zapada w letarg i gdy się budzi, zastaje swój los szczęśliwie rozwiązany.
Forma.
Dramat jest napisany przy użyciu różnych form wersyfikacyjnych, siedmiozgłoskowca, dziesięciozgłoskowca, jedenastozgłoskowca z wyraźną przewagą ośmiozgłoskowca.

</doc>
<doc id="802465" url="https://pl.wikipedia.org/wiki?curid=802465" title="NPA">
NPA



</doc>
<doc id="802471" url="https://pl.wikipedia.org/wiki?curid=802471" title="Portal o2">
Portal o2



</doc>
<doc id="802475" url="https://pl.wikipedia.org/wiki?curid=802475" title="Thomas Stangassinger">
Thomas Stangassinger

Thomas Stangassinger (ur. 15 września 1965 w Hallein) – austriacki narciarz alpejski, mistrz olimpijski, dwukrotny medalista mistrzostw świata oraz zdobywca Małej Kryształowej Kuli w klasyfikacji slalomu Pucharu Świata.
Kariera.
Po raz pierwszy na arenie międzynarodowej Thomas Stangassinger pojawił się w 1982 roku, kiedy na mistrzostwach świata juniorów w Auron zajął 30. miejsce w biegu zjazdowym. Na rozgrywanych rok później mistrzostwach świata juniorów w Sestriere był czwarty w slalomie. Pierwsze punkty w zawodach Pucharu Świata wywalczył 16 grudnia 1984 roku w Madonna di Campiglio, zajmując piąte miejsce w slalomie. Już następnego dnia po raz pierwszy w karierze stanął na podium zawodów tego cyklu, zajmując drugie miejsce w kombinacji alpejskiej. W zawodach tych lepszy był tylko Andreas Wenzel z Liechtensteinu. W sezonie 1984/1985 punktował jeszcze trzykrotnie, lecz nie stawał już na podium. Ostatecznie w klasyfikacji generalnej zajął 36. miejsce. W lutym 1985 roku wystąpił na mistrzostwach świata w Bormio, gdzie nie ukończył kombinacji.
W czterech kolejnych sezonach plasował się poza czołową dwudziestką klasyfikacji generalnej. W tym czasie dwukrotnie stawał na podium: 21 grudnia 1985 roku w Kranjskiej Gorze był trzeci, a 17 stycznia 1988 roku w Bad Kleinkirchheim drugi w slalomie. Najlepiej wypadł w sezonie 1987/1988, który zakończył na 33. pozycji w klasyfikacji generalnej i jedenastej w klasyfikacji slalomu. Nie wystartował na rozgrywanych w 1987 roku mistrzostwach świata w Crans-Montana, wziął za to udział w igrzyskach olimpijskich w Calgary w 1988 roku. Po pierwszym przejeździe slalomu zajmował ósmą pozycję, tracąc do prowadzącego Franka Wörndla z RFN 1,43 sekundy. Drugiego przejazdu jednak nie ukończył i ostatecznie nie był klasyfikowany. Wystartował tam również w kombinacji, którą ukończył na trzynastym miejscu. Podczas mistrzostw świata w Vail w 1989 roku Austriak zajął dziewiąte miejsce w slalomie.
Pierwsze pucharowe zwycięstwo odniósł 3 grudnia 1989 roku w Mont-Sainte-Anne, gdzie wygrał slalom. W czołowej dziesiątce plasował się jeszcze czterokrotnie, zajmując między innymi czwarte miejsce 12 sierpnia 1989 roku w Thredbo i 8 marca 1990 roku w Geilo. Na podium jednak już nie stanął i w klasyfikacji generalnej sezonu 1989/1990 zajął 23. miejsce. Znacznie lepiej prezentował się w kolejnym sezonie, zajmując trzynaste miejsce w klasyfikacji generalnej oraz piąte w klasyfikacji slalomu. W czołowej dziesiątce plasował siedmiokrotnie, w tym dwukrotnie stawał na podium: 22 grudnia 1990 roku w Kranjskiej Gorze był trzeci, a 2 marca 1991 roku w Lillehammer drugi w slalomie. Na przełomie stycznia i lutego 1991 roku wystartował na mistrzostwach świata w Saalbach-Hinterglemm, gdzie zdobył pierwszy w karierze medal. W slalomie zajął tam drugie miejsce, rozdzielając na podium reprezentującego Luksemburg Marca Girardellego oraz Ole Kristiana Furusetha z Norwegii. W sezonie 1991/1992 Austriak nie stawał na podium zawodów PŚ, a w klasyfikacji generalnej znów znalazł się poza najlepszą trzydziestką. Bez medalu wrócił z rozgrywanych w lutym 1992 roku igrzysk olimpijskich w Albertville. Wystąpił tam tylko w slalomie, kończąc rywalizację na dziewiątym miejscu.
Kolejne zwycięstwo w zawodach pucharowych odniósł 24 stycznia 1993 roku w Veysonnaz, gdzie był najlepszy w swej koronnej konkurencji. W slalomie był też drugi 9 stycznia w Garmisch-Partenkirchen oraz trzeci 28 marca 1993 roku w Åre. W klasyfikacji generalnej pozwoliło mu to zająć szesnaste miejsce, a w klasyfikacji slalomu był trzeci. Wśród slalomistów lepsi okazali się jedynie Szwed Thomas Fogdö oraz Włoch Alberto Tomba. Sukces osiągnął także na mistrzostwach świata w Morioce w 1993 roku, gdzie zajął trzecie miejsce w slalomie. W zawodach tych uległ o 0,11 sekundy Kjetilowi André Aamodtowi z Norwegii oraz o 0,07 sekundy Markowi Girardellemu. Podobne wyniki osiągał w sezonie 1993/1994, który ukończył na siedemnastym miejscu. Na podium znalazł się czterokrotnie, za każdym razem w slalomie: 28 listopada 1993 roku w Park City był najlepszy, 5 grudnia w Stoneham i 14 grudnia 1993 roku w Sestriere zajmował drugie miejsce, a 16 stycznia 1994 roku w Kitzbühel odniósł kolejne zwycięstwo. W klasyfikacji slalomu był drugi, przegrywając tylko z Tombą. Wtedy też odniósł jeden z największych sukcesów w karierze, zdobywając złoty medal w slalomie podczas igrzysk olimpijskich w Lillehammer. O 0,15 sekundy wyprzedził tam Tombę, a trzecie miejsce ze stratą 0,51 sekundy zajął Jure Košir ze Słowenii.
Przez dwa kolejne sezony nie odniósł żadnego zwycięstwa, na podium stając w sumie dwa razy: 19 marca 1995 roku w Bormio był drugi, a 27 stycznia 1996 roku w Sestriere zajął trzecie miejsce w slalomie. W klasyfikacji generalnej zajmował miejsca poza trzydziestką, a w klasyfikacji slalomu był kolejno jedenasty i dwunasty. Znalazł się w składzie reprezentacji Austrii na rozgrywane w lutym 1996 roku mistrzostwa świata w Sierra Nevada, jednak ostatecznie nie wystąpił w zawodach. Do ścisłej czołówki powrócił w sezonie 1996/1997. Ośmiokrotnie stawał na podium, odnosząc przy tym jedno zwycięstwo: 9 marca 1997 roku w Shiga Kōgen był najlepszy w slalomie. Ponadto pięciokrotnie zajmował drugie miejsce i dwukrotnie był trzeci. W klasyfikacji generalnej dało mu to dziewiąte miejsce, a w klasyfikacji slalomu był drugi za swym rodakiem, Thomasem Sykorą. Z mistrzostw świata w Sestriere w 1997 roku wrócił jednak bez medalu. Wystąpił tam tylko w slalomie, który ukończył na siódmym miejscu.
Najważniejszym punktem sezonu 1997/1998 były igrzyska olimpijskie w Nagano. Po pierwszym przejeździe slalomu Stangassinger zajmował czwarte miejsce, tracąc do prowadzącego Sykory 0,57 sekundy. W drugim przejeździe uzyskał dopiero dwunasty wynik i ostatecznie został sklasyfikowany na szóstej pozycji. W Pucharze Świata pięć razy stanął na podium: 22 listopada 1997 roku w Park City, 18 stycznia w Veysonnaz i 25 stycznia 1998 roku w Kitzbühel zwyciężał, a 4 stycznia w Kranjskiej Gorze i 26 stycznia 1998 roku w Kitzbühel był trzeci w slalomie. W klasyfikacji generalnej był ostatecznie dwunasty, a w klasyfikacji slalomu zajął drugie miejsce, przegrywając tylko z Thomasem Sykorą. Pięciokrotnie na podium stawał także w sezonie 1998/1999: 28 listopada 1998 roku w Aspen i 13 marca 1999 roku w Sierra Nevada zajmował pierwsze miejsce, a 14 grudnia w Sestriere, 6 stycznia w Kranjskiej Gorze i 28 lutego 1999 roku w Ofterschwang był drugi. Dzięki temu zdobył jedyną w karierze Małą Kryształową Kulę za zwycięstwo w klasyfikacji slalomu, a w klasyfikacji generalnej był jedenasty. Zwycięstwo w Sierra Nevada było jego ostatnim triumfem w zawodach tego cyklu. Wystartował także w slalomie podczas mistrzostw świata w Vail w lutym 1999 roku, zajmując szóste miejsce.
Startował także w sezonie 1999/2000, sześciokrotnie plasując się w czołowej dziesiątce. Na podium stanął czterokrotnie: 23 listopada 1999 roku w Vail był drugi w slalomie, a 13 grudnia w Madonna di Campiglio, 21 grudnia w Kranjskiej Gorze i 9 marca 2000 roku w Schladming zajmował w tej samej konkurencji trzecie miejsce. W klasyfikacji slalomu dało mu to piąte miejsce, a w klasyfikacji generalnej został sklasyfikowany na 24. pozycji. Podium w Schladming było jego ostatnim międzynarodowym występem. W 2000 roku zakończył karierę.
W 1994 roku otrzymał tytuł najlepszego sportowca Austrii. W tym samym roku otrzymał także Odznakę Honorową za Zasługi dla Republiki Austrii.

</doc>
<doc id="802476" url="https://pl.wikipedia.org/wiki?curid=802476" title="Góra Czterech Wiatrów">
Góra Czterech Wiatrów

Góra Czterech Wiatrów (niem. "Hügel der Vier Winde") – góra o wysokości 182,5 m n.p.m. znajdujące się w granicach Mrągowa. Położona jest na Półwyspie Czterech Wiatrów nad Jeziorem Czos. Znajdują się tu dwa wyciągi narciarskie.
Urząd miasta Mrągowa założył spółkę "G4W" która stworzyła na górze kompleks sportowy składający się z wyciągów narciarskich oraz zaplecza gastronomicznego. Na końcu półwyspu znajduje się Wojskowy Ośrodek Szkoleniowo Kondycyjny.

</doc>
<doc id="802477" url="https://pl.wikipedia.org/wiki?curid=802477" title="Kamieniołom Sparmann">
Kamieniołom Sparmann

Kamieniołom Sparmann - zalany kamieniołom granitu w miejscowości Kamenz w Saksonii. 
Eksploatowany do lat 70. XX wieku. Od 2002 roku pod opieką Szkoły Nurkowania Kamenz i udostępniony do nurkowania. Maksymalna głębokość - 70m.
Na głębokości 28m znajduje się bunkier, z którego odpalano ładunki wybuchowe. Poza tym znaleźć można stare rury, drabinki, wagoniki i inne przedmioty świadczące o odbywającym się w tym miejscu wydobyciu.
W kamieniołomie występują również ryby: szczupaki, sumy oraz okonie. 

</doc>
<doc id="802478" url="https://pl.wikipedia.org/wiki?curid=802478" title="Paweł Kostka">
Paweł Kostka

Paweł Kostka (ur. w sierpniu 1549 w Rostkowie k. Przasnysza, zm. 1607 w Piotrkowie) – chorąży ciechanowski.
Syn Jana, kasztelana zakroczymskiego i Małgorzaty z Kryskich, brat św. Stanisława Kostki.
Do piętnastego roku życia przebywał w domu rodzinnym w Rostkowie, gdzie pobierał początkowe nauki. W 1564 z bratem Stanisławem i pedagogiem Bilińskim wyjechał do Wiednia, gdzie przez trzy lata studiował gramatykę, humanistykę i retorykę. Po uzyskaniu świadectwa wykształcenia średniego wrócił w październiku 1567 do Rostkowa, aby opowiedzieć rodzicom o szczegółach ucieczki Stanisława z Wiednia. W 1568 wyjechał do Rzymu w celu nakłonienia brata do powrotu, ale przybył na miejsce w miesiąc po śmierci Stanisława. Był świadkiem rozchodzącej się sławy jego świętości.
Po powrocie do kraju stał się propagatorem kultu Stanisława. Nie założył rodziny, resztę życia poświęcił na spełnianie pobożnych i miłosiernych uczynków. W latach 1581–1602 piastował godność chorążego ciechanowskiego. W 1586 uzyskał od papieża Sykstusa V zezwolenie na wybudowanie w Przasnyszu kościoła i klasztoru. W 1588 ufundował nowy szpital i przytułek przy kościele św. Michała w Przasnyszu, a w dawnym domu poszpitalnym przy kościele św. Jakuba osadził bernardynów. W tym samym roku rozpoczął budowę nowego kościoła murowanego.
Troszczył się o instytucje dobroczynne i religijne. Zapewne to on sprowadził do Przasnysza wizerunek Madonny z Dzieciątkiem, czczony dziś jako Niepokalana Przewodniczka z Przasnysza. W 1594 sprzedał ojcowiznę wojewodzie płockiemu Grzegorzowi Zielińskiemu, zobowiązując go do świadczeń na rzecz klasztoru. Ten jednak nie wywiązywał się z przyjętych obowiązków. Paweł wielokrotnie upominał się za bernardynami, a po śmierci Grzegorza procesował się z jego synami. Uniemożliwiało mu to wstąpienie do Towarzystwa Jezusowego (zabiegał o przyjęcie do zakonu po dekrecie papieskim oficjalnie uznającym Stanisława za błogosławionego).
Zmarł w trakcie załatwiania spraw sądowych. Pochowany w grobie rodzinnym w kościele parafialnym w Przasnyszu. 30 września 2007 w kościele pasjonistów w Przasnyszu odsłonięte zostało epitafium Pawła Kostki wykonane przez Jana Stępkowskiego według projektu Wojciecha Ciesielskiego.

</doc>
<doc id="802480" url="https://pl.wikipedia.org/wiki?curid=802480" title="Kolorowa">
Kolorowa

Kolorowa (hindi Rangeela; ang. tytuł "Bollywood Dreams" lub "Full of Colour") – film Rama Gopala Varmy z 1995 roku, reżysera takich sensacyjnych filmów jak "Satya" (1998), "Towarzystwo" (2003) czy "Sarkar" (2005). Film ten jest mieszaniną romansu, musicalu i dramatu. W rolach głównych występują: Aamir Khan, Urmila Matondkar i Jackie Shroff.
Fabuła.
Milli (Urmila Matondkar) marzy o karierze aktorskiej. Na razie jednak pokornie tańczy w zespole na planie filmowym, czekając na swoją szansę. Pochłonięta marzeniami o sławie, nie zauważa, że za przyjaźnią bezczelnego lecz pełnego radości życia sąsiada Munny (Aamir Khan) kryje się miłość i pragnienie poślubienia jej. Munna, sierota bez perspektyw, dorabiający sprzedażą na czarno biletów do kina, nie śmie wyznać jej swej miłości, a gdy Milli wzbudza zainteresowanie sławnego aktora Raja (Jackie Shroff), przyjaciół zaczyna coraz więcej dzielić.
Soundtrack.
Muzykę do pierwszego w swej karierze filmu w języku hindi stworzył tamilski kompozytor A.R. Rahman. Potem jego nazwisko rozsławiły takie filmy jak "Lagaan", "Bombay" i "Dil Se" Maniego Ratnama, "Taal" czy też "Fire" Deepy Mehty. Młodziutkiej Urmili Matondkar w piosenkach "Tanha Tanha" i "Rangeela Re" głos podkładała sławna 62-letnia wówczas Asha Bhosle. W filmie uwagę też zwraca piosenka "Kya Kare Kya na Kare".

</doc>
<doc id="802481" url="https://pl.wikipedia.org/wiki?curid=802481" title="Philippe Christanval">
Philippe Christanval

Philippe Charles Lucien Christanval (ur. 31 sierpnia 1978 w Paryżu) – francuski piłkarz występujący na pozycji obrońcy. 
Kariera klubowa.
Zawodową karierę rozpoczynał w 1999 roku w AS Monaco, z którym w 2000 roku zdobył mistrzostwo Francji. 
W czerwcu 2001 roku za 6,5 miliona euro trafił do drużyny FC Barcelona i 26 sierpnia w wygranym (2:1) meczu z Sevillą zadebiutował w Primera División. Podczas pobytu w Barcelonie francuski gracz zmagał się z wieloma kontuzjami i w 2003 roku zdecydował się na powrót do kraju. Podpisał kontrakt z Olympiquem Marsylia - w sezonie 2003/2004 rozegrał dla niego 13 ligowych spotkań.
Podczas kolejnych rozgrywek Christanval występował w rezerwach swojego klubu, a w 2005 roku odszedł do Fulham, zostając wcześniej odrzuconym po testach przez Arsenal. W Premier League zadebiutował 17 września w przegranym 1:2 spotkaniu przeciwko West Hamowi United. W Fulham pełnił rolę rezerwowego, w 2008 roku rozwiązał kontrakt z tym zespołem i pozostał bez klubu, a 9 kwietnia 2009 roku ogłosił zakończeniu piłkarskiej kariery. 
Kariera reprezentacyjna.
W reprezentacji Francji Christanval zadebiutował w 2000 roku w spotkaniu przeciwko RPA (0:0). W 2002 roku wziął udział w Mistrzostwach Świata w Korei Południowej i Japonii, na których razem ze swoją drużyną narodową został wyeliminowany już w rundzie grupowej. 
Łącznie dla reprezentacji rozegrał 5 meczów.
Sukcesy.
AS Monaco

</doc>
<doc id="802483" url="https://pl.wikipedia.org/wiki?curid=802483" title="Jądro grafu">
Jądro grafu

Jądro grafu – podzbiór wierzchołków grafu skierowanego taki, że:
Każdy wierzchołek izolowany w grafie należy jednocześnie do jądra.

</doc>
<doc id="802484" url="https://pl.wikipedia.org/wiki?curid=802484" title="George Brudenell-Bruce">
George Brudenell-Bruce

George William Thomas Brudenell-Bruce (8 czerwca 1863 - 10 kwietnia 1894 w domu przy Leander Road 121 w Brixton w hrabstwie Surrey), brytyjski arystokrata, syn pułkownika lorda George'a Brudenell-Bruce'a (syna 3. markiza Ailesbury) i lady Evelyn Craven, córki 2. hrabiego Craven.
W wieku 5 lat stracił ojca. W wieku 23 lat odziedziczył po śmierci swojego dziadka parowski tytuł markiza Ailesbury i zasiadł w Izbie Lordów. Należał do jeździeckiego klubu Jockey Club. 30 września 1887 r. został z niego dożywotnio wykluczony w związku z oszustwami związanymi z jego koniem wyścigowym, Everittem. Lord Ailesbury prowadził rozrzutny i swobodny tryb życia. Rychło popadł w ogromne długi. 4 marca 1892 r. został zmuszony ogłosić swoją niewypłacalność. Jego długi sięgały wówczas 345 462 funtów.
Vicary Gibbs opisał go jako "młodego człowieka o niskich gustach, złym charakterze i okropnych manierach, o którym był premier mówił, że "jego umysł jest jak gnojownia, a język jak ściek". Mówi się, że jego śmierć była opłakiwana tylko przez radykałów, którzy stracili wdzięczny obiekt dla swych mów o dziedzicznych parach. Mówi się również, że był dobry dla zwierząt, ale nie miał poza tym innych pozytywnych cech, a to z powodu złego wychowania i jeszcze gorszego towarzystwa".
6 maja 1884 r. w Register Office na Hanover Square w Londynie, poślubił Dorothy Julię Haseley (ok. 1861 - 3 września 1917), córkę Thomasa Haseleya. Małżeństwo to nie doczekało się potomstwa.
Lord Ailesbury zmarł w 1894 r. w domu swojego przyjaciela, pana Felthama, w wieku 31 lat. Został pochowany w Savernake w hrabstwie Wiltshire. Tytuł parowski odziedziczył jego stryj.

</doc>
<doc id="802485" url="https://pl.wikipedia.org/wiki?curid=802485" title="Makiwka">
Makiwka

Makiwka (pl. "Makówka", nm. "Makowka, Makiwka") – góra (958 m n.p.m.) na Ukrainie, w Karpatach Wschodnich.
Miejsce zwycięstwa Ukraińskich Strzelców Siczowych (siedem sotni 1 i 2 kurenia 55 austro-węgierskiej dywizji piechoty) nad przeważającymi siłami rosyjskimi. Bitwa ta odbyła się w dniach 29 kwietnia – 2 maja 1915 i była pierwsze zwycięską bitwą ukraińskiej formacji wojskowej.

</doc>
<doc id="802487" url="https://pl.wikipedia.org/wiki?curid=802487" title="Księstwo połockie">
Księstwo połockie

Księstwo połockie – pierwsze ruskie księstwo udzielne ze stolicą w Połocku, powstałe z wydzielenia z Rusi Kijowskiej w końcu X wieku. Istniało jako niezależny byt państwowy z przerwami do ok. 1392 roku.
Lokalizacja.
Obszary nad Połotą zamieszkane były przez plemię Połoczan, sąsiadujących od północy i południowego zachodu z Bałtami i ludami ugrofińskimi, od południa i wschodu – z Dregowiczami i Krywiczami. Księstwo połockie obejmowało swoim obszarem ziemie w basenie Dźwiny, górnym biegu Berezyny i Niemna. Ulokowane było w północno-zachodniej części Rusi Kijowskiej, co korzystnie wpływało na ekonomiczną pozycję księstwa ze względu na dogodny szlak wodny pomiędzy Bałtykiem a Morzem Czarnym.
Historia.
Najwcześniejsza pisemna wzmianka o Połocku pochodzi z XII-wiecznej "Powieści minionych lat" – w kontekście objęcia władzy w Kijowie przez Ruryka w 865 roku. Na przełomie IX i X wieku miasto podbił Oleg Mądry i włączył je do Rusi Kijowskiej. Rządy nad nim jednak sprawowali nie Rurykowicze, ale lokalni przedstawiciele rodu wareskiego.
Początkowo Połock był podporządkowany politycznie kijowskim Waregom, później wraz z Kijowem przeszedł we władanie Rurykowiczów. W ramach Rusi Kijowskiej księstwo miało pewną odrębność, co potwierdza oddzielny zapis o udziale drużyn połockich w wyprawach ruskich na Bizancjum w latach 907 i 911. W końcu Połock całkowicie oddzielił się od Rusi, o czym świadczy pojawienie się pierwszego poświadczonego źródłowo, najprawdopodobniej niemającego nic wspólnego z Rurykowiczami, księcia połockiego Ragwołoda, panującego w trzecim ćwierćwieczu X wieku. W sporze między synami Światosława – Jaropełkiem a Włodzimierzem Rogwołod opowiedział się po stronie Jaropełka. Sukces odniósł Włodzimierz, który w odwecie zajął Połock, zgładził Rogwołoda i poślubił jego córkę Rognedę. Później Włodzimierz osadził w Połocku swojego małoletniego syna Izjasława, prawdopodobnie pod regencją matki Rognedy, choć prawdopodobne jest też, że małoletni jeszcze wówczas Iziasław rządził księstwem połockim z Zasławia, a gdy dorósł, obrał Połock jako swoją rezydencję.
W XI wieku, dzięki swojemu położeniu geograficznemu, Połock faktycznie uniezależnił się od Kijowa, co powodowało szereg konfliktów z południem i walk o dominację w regionie. O ile Iziasław był księciem udzielnym (taki był też zamiar jego ojca), o tyle jego syn Briaczysław Iziasławicz mógł sobie już pozwolić na politykę ekspansywną: przyłączył ziemię między Dźwiną a Dzisną, gdzie powstał gród Brasław. Po nieudanej agresji na Nowogród Wielki w 1021 roku, przyszło Briaczysławowi do końca życia toczyć wojny z Jarosławem I Mądrym. Rządy jego syna, Wsiesława Briaczysławicza, przyniosły dalsze umocnienie pozycji księstwa. Integralność księstwa uległa rozpadowi po śmierci w 1101 roku Wsiesława Briaczysławicza, który jeszcze za życia podzielił je pomiędzy sześciu lub siedmiu synów (liczba spadkobierców jest dyskusyjna). Księciem na Połocku został najstarszy Dawid Wsiesławicz.
Wskutek rozdrobnienia księstwa o władzę zwierzchnią walczyli w XII wieku trzy ważniejsze linie potomków Wsieława – witebska, mińska i drucka. Konflikty wewnętrzne przyczyniły się do osłabienia księstwa i późniejszej utracie części terytorium na rzecz księstw smoleńskiego, czernihowskiego, nowogrodzkiego, plemiennych księstw litewskich oraz Zakonu Krzyżackiego. W 1129 roku Mścisław I Harald zajął Połock i zesłał lokalnych książąt do Bizancjum, skąd za jego zgodą powrócili w 1132 roku. W 1132 roku Wasyłko I Światosławicz odbił księstwo i rządził nim do śmierci w 1144 roku. Ta przyniosła jednak nowe walki o następstwo po nim, interwencję sąsiadów i dalsze osłabienie.
W czwartej dekadzie XIII wieku księstwo połockie zostało zajęte przez Litwę, zachowując względną niezależność do śmierci Andrzeja Olgierdowica i jego następcy Skirgiełły (koniec XIV wieku). W 1392 roku zostało przekształcone na województwo w składzie państwa polsko-litewskiego. W 1772 roku ziemia połocka weszła w skład Imperium Rosyjskiego. Współcześnie Połock jest miastem rejonowym w składzie obwodu witebskiego Republiki Białorusi.
Udziały.
Po 1101 roku z księstwa połockiego wydzieliły się następujące księstwa:
Sukcesja na tronie połockim.
Genealogia książąt połockich jest powikłana, nie istnieje wspólne stanowisko na temat następstwa i stopnia pokrewieństwa władców na tronie książęcym, wielu z nich nie da się ustalić. Kroniki połockie nie zachowały się. Krótkie, czasem wykluczające się nawzajem, informacje o księstwie pochodzą od autorów często wrogo nastawionych do Połoczan. Brak wystarczającej ilości źródeł pisanych powoduje niekonsekwencję w imionach książąt, którzy w źródłach byli nazywani imionami chrześcijańskimi i pogańskimi, oraz cząstkowymi wzmiankami o książętach, których tytułowano według ich dzielnicy z pominięciem imienia lub tylko wzmiankowano z patronimika. Komplikują sprawę także sporne informacje o życiu i małżeństwach księżniczek połockich. Z powodu braku wiarygodnych źródeł genealogia książąt połockich pozostaje dotąd nierozwikłana. Poniższa lista jest w części rekonstruowana, a niektóre zawarte w niej dane mogą być podawane w wątpliwość.
Znaczenie we współczesnej białoruskiej historiografiі.
Księstwo Połockie w historiografii białoruskiej uważane jest za pierwszy białoruski twór państwowy i za początki Białorusi. Tego rodzaju interpretacja po raz pierwszy ukazała się w 1857 roku w syntezie historii Białorusi "Obozrienije istorii Biełorussii s driewniejszych wriemien" (pol. "Przegląd historii Białorusi od czasów najdawniejszych") Osipa Turczynowicza. Historyk ten dowodził, że źródeł białoruskiej historii należy szukać w księstwie połockim i jego niezależności od Kijowa i Nowogrodu. Publikacja została uznana na Białorusi za przełom w historiografii białoruskiej jako dyscyplinie naukowej. Od tego czasu w pracach autorów białoruskich poświęconych historii tego kraju stale uwzględniano okres księstwa połockiego. Przyczyniało się to do wzmocnienia świadomości wspólnej historii i jej odrębności od sąsiadów, a co za tym idzie, procesu narodotwórczego Białorusinów.

</doc>
<doc id="802488" url="https://pl.wikipedia.org/wiki?curid=802488" title="Taylor Dent">
Taylor Dent

Taylor Phillip Dent (ur. 24 kwietnia 1981 w Newport Beach) – amerykański tenisista, reprezentant w Pucharze Davisa, olimpijczyk z Aten (2004).
Prywatnie, w grudniu 2006 roku, Dent poślubił amerykańską tenisistkę, Jennifer Hopkins. Wśród zaproszonych gości znaleźli się m.in. Marija Szarapowa, Nick Bollettieri, Jan-Michael Gambill, Tommy Haas, Mashona Washington. W styczniu 2010 roku urodził mu się syn, Declan.
Kariera tenisowa.
Karierę tenisową Dent rozpoczął w 2000 roku. Początkowo grywał w turniejach z serii ITF Futures oraz ATP Challenger Tour. Pierwszy finał singlowy rozgrywek z cyklu ATP World Tour Amerykanin rozegrał w lipcu 2002 roku w Newport, gdzie w finale pokonał w trzech setach Jamesa Blake’a.
W 2003 roku Dent wygrał trzy turnieje, najpierw w lutym w Memphis, po zwycięstwie w finale nad Andym Roddickiem, potem we wrześniu w Bangoku oraz Moskwie. W tym samym roku Dent zadebiutował w reprezentacji USA podczas rywalizacji z Chorwacją w Pucharze Davisa. Swój singlowy pojedynek przegrał jednak z Mario Ančiciem. Był to zarazem jedyny występ Denta w zespole amerykańskim.
Kolejny finał jaki Dent rozegrał miał miejsce w październiku 2004 roku w Tokio. Mecz finałowy przegrał jednak z Jiřím Novákiem. W tym samym roku Amerykanin osiągnął również finał gry podwójnej w Pekinie, ale w finale nie sprostał Justinowi Gimelstobowi i Graydonowi Oliverowi. Partnerem deblowym Denta był wówczas Alex Bogomolov Jr. W sierpniu Dent wystąpił w konkurencji gry pojedynczej na igrzyskach olimpijskich w Atenach zajmując 4. miejsce. Mecz półfinałowy z Nicolásem Massú przegrał w dwóch setach, a rywalizację o brązowy medal 4:6, 6:2, 14:16 z Fernandem Gonzálezem nie wykorzystując w ostatnim secie dwóch piłek meczowych.
Na początku sezonu 2005 Amerykanin dotarł do finału zawodów w Adelaide, lecz przegrał z Joachimem Johanssonem, a w sierpniu doszedł do finału w Indianapolis, gdzie uległ Robby’emu Ginepriiemu.
W styczniu 2006 roku Dent wygrał wspólnie z Lisą Raymond Puchar Hopmana. W rundzie finałowej rywalami Amerykanów byli reprezentanci Holandii w składzie Peter Wessels i Michaëlla Krajicek. W singlu Dent pokonał Wesselsa, natomiast w deblu razem z Raymond również był lepszy od holenderskiej pary. W lutym doznał kontuzji prawej nogi, a także przeszedł operację kręgosłupa, które uniemożliwiły mu grę aż do maja 2008 roku. Od tego czasu grywał głównie w turniejach kategorii ATP Challenger Tour, wygrywając imprezy m.in. w Tulsi i Knoxville.
Dnia 8 listopada 2010 roku Dent ogłosił zakończenie kariery tenisowej, w trakcie której jego zarobki przekroczyły kwotę dwóch i pół miliona dolarów. Najwyżej sklasyfikowany w rankingu singlistów był na 21. miejscu w sierpniu 2005 roku, z kolei w zestawieniu deblistów w sierpniu 2001 roku zajmował 170. pozycję. Dent znany był z bardzo silnego serwisu, a także skutecznego woleju. Na tych dwóch elementach opierała się taktyka gry Amerykanina.

</doc>
<doc id="802493" url="https://pl.wikipedia.org/wiki?curid=802493" title="Platformy Volkswagena">
Platformy Volkswagena

Grupa Volkswagen produkuje swoje pojazdy na następujących platformach:

</doc>
<doc id="802494" url="https://pl.wikipedia.org/wiki?curid=802494" title="Najstarsza Synagoga w Oświęcimiu">
Najstarsza Synagoga w Oświęcimiu

Najstarsza Synagoga w Oświęcimiu – pierwsza główna, drewniana synagoga znajdująca się w Oświęcimiu, przy dzisiejszej ulicy Berka Joselewicza.
Synagoga została zbudowana w 1588 roku na terenie domu, który Jan Piotraszewski przekazał pod jej budowę. Bożnica pełniła swoje funkcje religijne przez dokładnie 123 lata, kiedy to w 1711 roku spłonęła podczas pożaru miasta. Na jej miejscu wkrótce wzniesiono nową synagogę.

</doc>
<doc id="802503" url="https://pl.wikipedia.org/wiki?curid=802503" title="Wala">
Wala

Wala ("pełna nazwa" Wala Heilmittel GmbH) - to założona przez Rudolfa Hauschka w 1935 roku firma, produkująca kosmetyki (około 100 różnych produktów) oraz maści (około 1000 różnych produktów). Nazwa Wala jest skrótem od Wärme – Asche, Licht – Asche, co oznacza: Ciepło - popiół, światło - popiół. Leki są wytwarzane zgodnie z zasadami antropozofii.
Produkty tej firmy dostępne są w około 30 krajach, w aptekach, niektóre produkty w sklepach. W Polsce dostępne są leki z polskimi ulotkami i opakowaniami.

</doc>
<doc id="802504" url="https://pl.wikipedia.org/wiki?curid=802504" title="Paulino Alcántara">
Paulino Alcántara

Paulino Alcántara Riestrá (ur. 7 października 1896 w Iloilo, zm. 13 lutego 1964 w Barcelonie) – filipiński piłkarz występujący na pozycji napastnika. Przez większość kariery był związany z FC Barcelona, występował w reprezentacji Filipin i Hiszpanii, a także Katalonii. W roku 1951 prowadził reprezentację Hiszpanii w trzech meczach.
Paulino przeniósł się wraz z rodzicami do Barcelony w roku 1905, w wieku 8 lat. W 1911 roku trafił do młodzieżowej drużyny FC Barcelona, gdzie był wyróżniającą się postacią. W pierwszym zespole zadebiutował 25 lutego 1912 roku (w wieku 15 lat) w meczu przeciwko Catalá SC zdobywając hat-tricka. W kolejnych latach Alcántara był kluczowym zawodnikiem zespołu który wywalczył dwukrotnie mistrzostwo Katalonii oraz Copa del Rey.
W 1916 roku Alcantara i jego rodzice powrócili do ojczyzny, gdzie kontynuował studia medyczne i grał w klubie Bohemians of Manila. Dostał także powołanie na Igrzyska Dalekiego Wschodu, gdzie był najlepszym zawodnikiem drużyny. Ciekawostką jest fakt, że oprócz turnieju piłki nożnej brał także udział w turnieju tenisa stołowego. W roku 1918 Paulino wymusił na rodzicach zgodę na powrót do Katalonii. Dzięki jego postawie Barcelona wróciła do prezentowanej wcześniej formy, a on sam znów seryjnie zdobywał gole.
Forma Alcántary zaowocowała powołaniem do reprezentacji Hiszpanii na Igrzyska Olimpijskie 1920 które jednak odrzucił z powodu odbywających się w tym czasie egzaminy na uczelni. Wystąpił on jednak w reprezentacji Hiszpanii w 5 innych meczach zdobywając 6 bramek. Według ówczesnych przepisów zawodnik mógł grać naraz w więcej niż jednej reprezentacji więc Paulino nie zrezygnował z reprezentowania Filipin. W wieku 31 lat zdecydował się on jednak zakończyć swoją wspaniałą karierę. Przez 13 lat występów w Barcelonie wystąpił on w 357 spotkaniach zdobywając 369 bramek co przez lata było najlepszym wynikiem w całej historii zespołu. 16 marca 2014 roku rekord ten pobił Lionel Messi.
W 1951 roku Alcántara zaliczył także epizod trenerski prowadząc reprezentację Hiszpanii w trzech meczach (ze Szwajcarią, Belgią i Szwecją) dwukrotnie remisując i raz wygrywając.
Legenda Paulino Alcántary została poważnie nadszarpnięta z powodu jego współpracy z faszystami. Podczas hiszpańskiej wojny domowej służył, jako porucznik włoskiego wojskowego korpusu ekspedycyjnego Corpo Truppe Volontarie, kierowanego bezpośrednio przez Benito Mussoliniego. Paulino Alcántara walczył między innymi w Aragonii, Guadalajarze oraz Katalonii. Po zakończeniu wojny domowej osiadł w Barcelonie.
Zmarł 13 lutego 1964 w Barcelonie w wieku 67 lat.

</doc>
<doc id="802505" url="https://pl.wikipedia.org/wiki?curid=802505" title="Markiz Ailesbury">
Markiz Ailesbury

Informacje ogólne.
Hrabiowie Ailesbury 1. kreacji (parostwo Anglii)
Baronowie Bruce 1. kreacji (parostwo Wielkiej Brytanii)
Hrabiowie Ailesbury 2. kreacji (parostwo Wielkiej Brytanii)
Markizowie Ailesbury 1. kreacji (parostwo Zjednoczonego Królestwa)
Następca 8. markiza Ailesbury: David Michael James Brudenell-Bruce, hrabia Cardigan
Następca hrabiego Cardigan: Thomas James Brudenell-Bruce, wicehrabia Savernake

</doc>
<doc id="802506" url="https://pl.wikipedia.org/wiki?curid=802506" title="Ram (album)">
Ram (album)

Ram – drugi solowy album studyjny Paula McCartneya, wydany w 1971 roku. Album sygnowany był jako „Paul McCartney &amp; Linda McCartney”, gdyż Linda jest współautorem niektórych piosenek oraz brała udział w nagrywaniu muzyki. Była to także swoista odpowiedź Paula na poczynania Johna Lennona, który zaangażował się w wiele projektów wraz z żoną (Yoko Ono).
Okoliczności powstania i charakterystyka albumu.
Gdy tylko płyta McCartney się ukazała, odniosła bardzo duży sukces. Tymczasem Paul wraz z żoną udali się na długie wakacje i spędzili dużo czasu na swojej farmie w Szkocji. Był to okres, w którym Paul, z udziałem Lindy, komponował nowe piosenki na przyszły album. Zdecydowali jednak, że zmienią miejsce nagrywania piosenek i jesienią wylecieli do Nowego Jorku. Tam odbył się casting, który wyłonił przyszły zespół: Denny Seiwell – perkusja, Dave Spinozza – gitara Hugh McCracken – gitara. Pomimo tego, że projekt był wspólny głos Lindy stanowił jedynie tło dla głosu Paula. Sesje były bardzo owocne. Jedną z piosenek powstałą podczas tych sesji była "Dear Friend", która została zamieszczona na następnym albumie Wild Life będącym debiutem grupy Wings.
Na początku 1971 roku projekt został skończony wraz z singlem z piosenkami nie wydanymi na albumie "Another Day/Oh Woman, Oh Why". Był to pierwszy singel od czasów rozpadu The Beatles. W maju "Ram" został wydany. Album jest utrzymany w atmosferze pewności siebie i świetnego nastroju. Warto podkreślić, że Paul cały czas czuł ból po rozpadzie The Beatles. W związku z tym uznał za stosowne umieścić parę subtelnych kpin wobec Johna Lennona. Można to usłyszeć szczególnie w piosence "Too Many People". John odebrał to jako atak na swoją osobę. Także piosenka "Dear Boy", w której Paul wylicza co stracił po odejściu z zespołu, oraz piosenka "The Back Seat Of My Car", a szczególnie tekst: "Wierzymy, że nie możemy się mylić", miały być zaczepką w stronę Lennona i Yoko. Warto podkreślić, że według Paula piosenka "Dear Boy" była nagrywana z myślą o pierwszym mężu Lindy, a nie o Lennonie. Na odpowiedź ze strony Johna nie trzeba było długo czekać, bo na albumie Imagine zamieszczono piosenkę "How Do You Sleep?".
Wiążąc wielkie nadzieje z albumem McCartneyowie byli zdruzgotani chłodnym przyjęciem "Ram" przez krytykę, której album się nie spodobał. To przykre odczucie było jednak „zmywane” przez falę komercyjnego sukcesu "Ram". Album osiągnął 1. miejsce w Wielkiej Brytanii i 2. w USA, gdzie spędził ponad 5 tygodni w Top 10 i uzyskał status platynowej płyty. Jednak ciągłe szorstkie recenzje w prasie zaszokowały Paula. Do tego stopnia, że zaczął rozważać założenie w to lato zespołu, którego byłby liderem.
Z perspektywy czasu możemy dojść do wniosku, że reputacja Paula jako osoby, która oficjalnie rozwiązała The Beatles, została znacznie osłabiona. Wobec tego większość z jego projektów niesłusznie otrzymywała bardzo nieprzychylne recenzje. Sytuacja zmieniła się dopiero po wydaniu albumu Band on the Run w 1973 roku. Jednakże pomimo wcześniejszej krytyki, Ram został doceniony w późniejszych latach i wypracował sobie miano jednego z najlepszych albumów w historii muzyki.
Lista utworów.
Wszystkie piosenki napisane przez McCartneya i Lindę McCartney (prócz wyróżnionych w nawiasach)
Edycja zremasterowana.
W 1993 roku "Ram" został zremasterowany i wydany na nośniku CD jako część serii The Paul McCartney Collection. Jako bonusy dodano dwa przeboje "Another Day" i "Oh Woman, Oh Why"
Nagrody oraz pozycja na listach przebojów.
"Kolorem pomarańczowym zaznaczono singel niealbumowy."
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
Album Ram doszedł do 1. miejsca w Wielkiej Brytanii i do 2. miejsca w USA. Płyta osiągnęła status platynowej płyty. Pierwszy promujący nowy album singel z piosenkami nie wydanymi na albumie „Another Day” doszedł do 1. miejsca na brytyjskich listach przebojów i do 5. miejsca w USA. Piosenka „Uncle Albert – Admiral Halsey” doszła do 1. miejsca w USA. Natomiast singel „Back Seat of My Car” zaledwie do 39. miejsca w Wielkiej Brytanii.
Wideografia.
Teledyski:
Twórcy.
Paul McCartney – śpiew, gitara akustyczna, gitara basowa, pianino, keyboard
Linda McCartney – śpiew, keyboard
Dave Spinoza – gitary
Hugh McCracken – gitary
Denny Seiwell – perkusja

</doc>
<doc id="802507" url="https://pl.wikipedia.org/wiki?curid=802507" title="Skwarki (Susiec)">
Skwarki (Susiec)

Skwarki – nieoficjalna nazwa części wsi Susiec, dawniej wieś w Polsce, w województwie lubelskim, w powiecie tomaszowskim, w gminie Susiec.
Od października 1954 do 31 grudnia 1961 Skwarki były siedzibą gromady Skwarki.
W latach 1975–1998 miejscowość administracyjnie należała do województwa zamojskiego. 
W 1748 r. notowano na tym terenie wieś Skwarniki. Nazwa wywodzi się od skwaru panującego w hucie.
Skwarki zostały włączone do miejscowości Susiec 1 stycznia 1989 roku. Nazwa "Skwarki" nie figuruje w rejestrze TERYT, ani aktualnej wersji rejestru SIMC, ale występuje jako nazwa obszaru.
Pochodzi stąd znany reżyser Sylwester Chęciński, twórca kultowych filmów o Kargulach i Pawlakach: "Sami swoi", "Nie ma mocnych" i "Kochaj albo rzuć".

</doc>
<doc id="802510" url="https://pl.wikipedia.org/wiki?curid=802510" title="Heinrich Brüning">
Heinrich Brüning

 (ur. 26 listopada 1885 w Münsterze, zm. 30 marca 1970 w Norwich) – niemiecki prawnik, ekonomista, historyk, filolog i polityk, minister spraw zagranicznych i kanclerz Rzeszy w latach 1930–1932 w okresie Republiki Weimarskiej.
Życiorys.
Był synem handlarza win. Przed wojną studiował na kilku wydziałach, a w 1915 wstąpił do niemieckiej piechoty. W latach 1915–1918 oficer Armii Cesarstwa Niemieckiego, odznaczony Żelaznym Krzyżem II i I klasy. Awansował do stopnia kapitana. W latach 1920–1930 działał we władzach chrześcijańskich związków zawodowych. W 1923 protestował przeciwko okupacji Zagłębia Ruhry. Działacz Partii Centrum. W latach 1924–1933 zasiadał w Reichstagu jako poseł z Breslau (Wrocław). W latach 1929–1930 przewodził frakcji parlamentarnej partii Centrum. Po objęciu władzy przez NSDAP wyemigrował w 1934 roku do Stanów Zjednoczonych, gdzie był wykładowcą na Uniwersytecie Harvarda. W 1954 roku powrócił na krótko do Niemiec, ale potem wrócił do Ameryki, gdzie zmarł. Konsekwentnie, również po II wojnie światowej, głosił tezę, że w okresie międzywojennym Polska nieprzerwanie planowała napaść na Niemcy.
Pierwszy gabinet Brüninga (marzec 1930 – październik 1931).
Zmiany w gabinecie
Drugi gabinet Brüninga (październik 1931 – maj 1932).
Zmiany w gabinecie

</doc>
<doc id="802512" url="https://pl.wikipedia.org/wiki?curid=802512" title="Zagóra (Susiec)">
Zagóra (Susiec)

Zagóra – część wsi Susiec położona w Polsce, w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="802513" url="https://pl.wikipedia.org/wiki?curid=802513" title="Zuby">
Zuby

Zuby – część wsi Ciotusza Nowa w Polsce, położona w województwie lubelskim, w powiecie tomaszowskim, w gminie Susiec.
W latach 1975–1998 Zuby administracyjnie należały do województwa zamojskiego.

</doc>
<doc id="802517" url="https://pl.wikipedia.org/wiki?curid=802517" title="60 Pułk Piechoty Wielkopolskiej">
60 Pułk Piechoty Wielkopolskiej

60 Pułk Piechoty Wielkopolskiej (60 pp) – oddział piechoty Armii Wielkopolskiej i Wojska Polskiego II RP.
Powstanie wielkopolskie.
Początek Pułku związany jest z powstaniem wielkopolskim oraz działalnością POW na ziemi gostyńskiej. W listopadzie i grudniu 1918 udało się tam zmobilizować cztery kompanie strzelców.
28 grudnia 1918 w Poznaniu wybuchło powstanie wielkopolskie. W dniach 6 i 7 stycznia 1919 oddziały te pod wspólnym dowództwem por. rez. armii pruskiej dr Bernarda Śliwińskiego zostały skierowane w rejon Ponieca, gdzie stoczyły pierwsze i zwycięskie walki z Niemcami. Rozkazem Naczelnego Dowódcy Powstania zostały one przemianowane na „Grupę Leszno”. Oddziały te liczyły wtedy 12 oficerów i 333 szeregowych. Dowódcą grupy pozostał, mianowany kapitanem, dr Bernard Śliwiński. W dniu 6 marca 1919 rozkazem Naczelnego Dowódcy Wojsk Powstańczych gen. Józefa Dowbor-Muśnickiego, „Grupa Leszno” została przemianowana na 6 pułk Strzelców Wielkopolskich w składzie 2 Dywizji Strzelców Wielkopolskich. 3 maja 1919 głównodowodzący Siłami Zbrojnymi w byłym zaborze pruskim rozkazem dziennym nr 119 zatwierdził dzień 6 grudnia (św. Mikołaja) świętem pułkowym dla 6 pułku strzelców wielkopolskich.
Jego dowódcą był nadal Bernard Śliwiński awansowany w tym dniu do stopnia majora. W dniu 6 sierpnia 1919 pułk zostaje przerzucony na Kujawy w rejon Żnina, z zadaniem dozorowania północnego odcinka frontu wielkopolskiego. 7 stycznia 1920, rozkazem Ministra Spraw Wojskowych nr 1002/20 i rozkazem Dowództwa Wojsk Wielkopolskich nr 3/20, Armia Wielkopolska została włączona w skład Wojska Polskiego. Nastąpiło ujednolicenie numeracji jednostek. Dotychczasowy 6 pułk strzelców, otrzymał nazwę 60 pułku piechoty wielkopolskiej i włączony został w skład 15 Dywizji Piechoty.
Pułk składa się odtąd z trzech batalionów piechoty i jednostek zabezpieczenia (pluton łączności, pluton sztabowy itd.). Pułk został przeniesiony do Bydgoszczy.
W grudniu 1919 batalion zapasowy pułku stacjonował w Siecznej.
Wojna polsko-bolszewicka.
8 maja 1920 pułk został wysłany na front polsko-bolszewicki, gdzie wziął udział w tzw. wyprawie kijowskiej wojsk polskich. Wziął tam udział w walkach na Wołyniu, gdzie m.in. zdobył miasto Berdyczów, a następnie uczestniczył w walkach pod Kijowem, do którego wkroczył 9 maja 1920.
W maju 1920 pułk załadował się na stacji Motowidłówka i został przewieziony koleją przez Kijów–Korosteń–Sarny–Łuniniec–Baranowicze–Mińsk do Radoszkowicz, gdzie wyładował się 30 maja. W dniach 30 i 31 maja pułk przez Biesiady osiąga Chotajewicze i Kiszkurnię.
20 czerwca 1920 na skutek ofensywy bolszewickiej pułk rozpoczął odwrót przez rzeki Niemen i Bug, początkowo w rejon Brześcia, a potem Warszawy. 6 sierpnia 1920 wszedł w skład XXIX Brygady Piechoty pod dowództwem płk Stanisława Wrzalińskiego i dalej uczestniczył w walkach z bolszewikami. 12 sierpnia 1920 pułk zajął pozycje obronne pod Starą Miłosną – 15 km na wschód od Warszawy. 16 sierpnia 1920 ruszyła ofensywa polska. W jej ramach pułk nacierał z powodzeniem w kierunku na Łomżę, a następnie na Kolno. 28 sierpnia 1920 pułk osiągnął granicę Prus Wschodnich, odcinając drogę odwrotu 4 Armii bolszewickiej. Rannego w boju dowódcę pułku, mjr. Śliwińskiego, zastąpił kpt. Szyszka. Następnie pułk został przeniesiony w rejon Kamieńca Litewskiego, skąd nacierał w kierunku na Wołkowysk, gdzie zastał go rozejm. Do grudnia 1920 pułk chronił zajmowany przez siebie odcinek linii demarkacyjnej.
Okres pokojowy.
12 grudnia 1920 roku 60 pułk piechoty wielkopolskiej został przeniesiony do Ostrowa Wielkopolskiego, jako stałego garnizonu w czasie pokoju. II batalion został początkowo rozmieszczony w Pleszewie, ale i on latem 1921 został przeniesiony do Ostrowa, gdzie całość pułku stacjonowała do września 1939. W związku z przejściem Wojska Polskiego na organizację pokojową 60 pułk piechoty podporządkowany został dowódcy nowo utworzonej 25 Dywizji Piechoty, której oddziały stacjonowały na terenie Okręgu Korpusu Nr VII w Poznaniu.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 9 maja, jako datę święta pułkowego. Pułk obchodził swoje święto w rocznicę forsowania w 1920 roku mostów kijowskich otwierający okres trzydniowych krwawych walk na przedmościu Kijowa.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 60 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Kampania wrześniowa.
1 września 1939 we wczesnych godzinach rannych w pułku został ogłoszony alarm bojowy. Początkowo pułk w sile 2 batalionów (I i II) zajął pozycje nad rzeką Prosną. III batalion chwilowo został rozlokowany w okolicach wsi Czekanów z zadaniem zabezpieczenia kierunku Ostrów Wielkopolski – Kalisz. Dowódca Armii „Poznań” gen. dyw. Tadeusz Kutrzeba początkowo zamierzał uderzyć na skrzydło Niemców nacierających w pasie Częstochowa – Wieluń i dalej na Warszawę. Uderzenie to miało na celu odciążyć toczącą ciężkie boje Armię „Łódź”. Niestety nie uzyskał zgody Naczelnego Dowództwa WP. W tej sytuacji po rozkazach Dowódcy Armii „Poznań”. Pułk wycofał się w ogólnym kierunku na linię rzeki Warty – przez miejscowość Turek do Uniejowa, który osiągnął 5–6 września. 
W ciężkich bojach z Niemcami 7 i 8 września pułk bronił przeprawy przez Wartę. Dowódca Armii „Poznań” podjął wtedy decyzję „zwrotu zaczepnego” (uderzenia w lewe skrzydło niemieckiej 8 Armii nacierającej na Warszawę). W tym celu przegrupował podległe mu oddziały. 60 pułk piechoty został wycofany z Uniejowa i otrzymał zadanie uderzenia na Łęczycę, zajętą już przez Niemców. Początek uderzenia został wyznaczony na godz. 18.00 9 września. W ataku wzięły udział II i III batalion. W pierwszym rzucie atakował III batalion. Nacierając wzdłuż linii kolejowej uderzył na pozycje niemieckiego 46 pułku. Po zaciekłym boju batalion doszedł do drogi Łęczyca – Kolonia Leszcze, oskrzydlając pozycje niemieckie w samym mieście.
Wspólnie z 69 pułkiem piechoty z 17 Dywizji Piechoty, pułk w godzinach wieczornych zdobył miasto. Część 60 pułku uczestniczyła w dalszym natarciu na miejscowość Wróblew. Następnie pułk utrzymywał zdobyte pozycje. Jednak wobec niekorzystnego zwrotu sytuacji na froncie Armii „Poznań” jej dowódca zrezygnował z dalszej ofensywy i postanowił przebić się do Warszawy. 60 pp otrzymał rozkaz opuszczenia Łęczycy i przegrupował się w ogólnym kierunku na Puszczę Kampinoską. W nocy z 12 na 13 września pułk oderwał się od nieprzyjaciela, przeszedł na północny brzeg Bzury i maszerował w kierunku na Sochaczew. Do samego miasta jednak nie doszedł, gdyż był zmuszony do obrony prawego skrzydła 25 Dywizji przed czołgami niemieckimi.
13 i 14 września rozpoczął walki w rejonie dolnej Bzury. Od tej chwili pułk maszerował w dwóch kolumnach. Jedna przez Brodne – Wejście – Konstantynów – dwór Giżyce – dwór Ruszki, a druga przez Brzezie – Aleksandrów – dwór Giżyce – Henryków – Helenów – Juliopol – Młodzieszyn i dalej na Brochów. W każdej z tych miejscowości toczone były walki z Niemcami. Pomimo oderwania się od nieprzyjaciela, pułk poniósł ciężkie straty przez bombardowania lotnicze. Zmusiło go to do marszów nocami, a we dnie do chowania się w lasach. Jednak działalność dywersantów niemieckich naprowadzających lotnictwo powodowała duże straty. W walkach 16 i 17 września 1939 r. pułk dotarł do Puszczy Kampinoskiej. W czasie przebijania się przez Puszczę zginął dowódca pułku ppłk Frydrych. Bataliony pułku ponosiły dalsze wielkie straty. Dowódcą pułku został ppłk dypl. Stanisław Małek. Udało się mu zebrać pułk w przeliczeniowej sile odpowiadającej zaledwie 2 batalionom piechoty. Została wtedy podjęta decyzja dalszego marszu na Warszawę. 21–22 września toczyła się następna faza walk – wejście do Warszawy, przez Palmiry, Łomianki i okolice Burakowa. 21 września rozwiązana została Armia „Poznań”, a jednostki, którym udało się przebić (w tym 60 pp), przekazane do dyspozycji dowódcy obrony Warszawy gen. dyw. Juliusza Rómmla.
23 września pułk obejmuje odcinek obrony Warszawy w rejonie lasku bielańskiego.
Rankiem 25 września Niemcy dążyli do rozcięcia obrony Warszawy wzdłuż Wisły. W tym celu uderzyli zmasowanymi siłami na odcinek broniony przez 60 pułk (ulicę Marymoncką). Dowódca pułku ppłk Małek sięgnął po ostatnie rezerwy ludzkie, nawet kucharzy i taborowych. O utrzymanie ul. Marymonckiej został stoczony ciężki, całodniowy bój. Nadludzkim wysiłkiem pozycje zostały utrzymane aż do kapitulacji.
Wkład pułku w obronę Warszawy docenił gen. Rómmel, który wyróżnił pułk w rozkazie pożegnalnym. W czasie kampanii wrześniowej pułk poniósł duże straty: zginęło 15 oficerów i ponad 300 podoficerów i szeregowych, rannych zostało 25 oficerów i 525 podoficerów i szeregowych. Ponad 800 żołnierzy uznano za zaginionych (w tym 9 oficerów). Po podpisaniu kapitulacji żołnierze pułku, po rozbrojeniu przez Niemców, zostali skierowani najpierw do Sochaczewa, a potem do Łowicza. Oficerowie i podoficerowie zawodowi zostali tam oddzieleni od szeregowców. Ci pierwsi zostali następnie przewiezieni do obozów jenieckich, a szeregowcy byli stopniowo puszczani do domu. Oficerowie zostali początkowo przewiezieni do oflagu (niem. "Offizierslager" – jeniecki obóz oficerski) w Prenzlau. W 1941 przeniesiono ich do oflagu w Neubrandenburgu, a w lutym 1944 w Grossborn we wschodnich Niemczech. 18 stycznia 1945 rozpoczęła się ewakuacja piesza obozu. Przebiegała ona w strasznych warunkach. Jeńcy byli brutalnie traktowani przez obsługę obozu i miejscową ludność. Byli chronicznie niedożywieni. Dziesiątkowały ich choroby. Ci którzy przeżyli, zostali zamknięci w Lubece, gdzie 2 maja 1945 oswobodziły ich oddziały angielskie.
Akcja „Burza”.
60 pułk piechoty wielkopolskiej był odtwarzany w ramach struktur podziemnych Armii Krajowej. Jesienią 1944 w ramach akcji „Burza” ówczesny dowódca Okręgu Poznańskiego AK ppłk. Andrzej Rzewuski ps. „Hańcza” wydał Inspektoratowi Ostrowskiemu AK rozkaz podjęcia prac organizacyjnych 60 pułku piechoty AK. Pułk miał wejść w skład odtwarzanej 25 Dywizji Piechoty AK. Przewidziany na dowódcę pułku kpt. Kotecki zdołał jedynie zorganizować dowództwo pułku i dowództwa kompanii. Do pułku została też wcielona kompania miejscowego Kedywu. Na dalszą mobilizację nie pozwolił jednak brak możliwości prowadzenia szerszych działań partyzanckich. 12 stycznia 1945 Armia Krajowa została rozwiązana. Jednak wobec braku łączności z Komendą Główną AK, rozkaz ten doszedł do Ostrowa z dużym opóźnieniem. Wobec nieuchronności wyzwolenia miasta przez Armię Czerwoną, ówczesny komendant Obwodu Ostrowskiego Armii Krajowej kpt. Jan Kołodziej 18 stycznia 1945 wydał rozkaz mobilizacyjny dla żołnierzy Armii Krajowej. Na miejsce aresztowanego wcześniej kpt. Koteckiego, tymczasowym dowódcą 60 pp AK został ppor. Florian Michalak ps. „Borek”. Siły te (bez ujawnienia powiązań organizacyjnych z AK) wzięły następnie udział w oswobodzeniu Ostrowa, po czym zostały rozwiązane.
Symbole pułku.
27 maja 1928 miało miejsce wręczenie chorągwi. Wręczenie to miało charakter uroczysty i odbyło się z udziałem prezydenta Rzeczypospolitej Polskiej prof. Ignacego Mościckiego. Uroczystości rozpoczęły się w godzinach popołudniowych mszą polową odprawioną przez biskupa polowego Wojska Polskiego Stanisława Galla. Po mszy i kazaniu biskup polowy, w obecności rodziców chrzestnych, p. generałowej Janiny Dzierżanowskiej i gen. dyw. Kazimierza Sosnkowskiego, poświęcił chorągiew. Następnie odbyła się ceremonia wbijania gwoździ, a po jej zakończeniu Prezydent RP wręczył chorągiew ówczesnemu dowódcy pułku – ppłk SG Janowi Ignacemu Zakrzewskiemu. Uroczystości zakończyła defilada. Po defiladzie spożyty został wspólny obiad żołnierski na dziedzińcu koszar przy ul. Kościuszki. W trakcie obiadu toast wzniósł Prezydent RP i zakończył słowami "Niech żyje pułk 60-ty!". Po obiedzie przeprowadzone zostały zawody sportowe. Od 28 stycznia 1938 roku chorągiew pułkowa zaczęła być oficjalnie nazywana sztandarem. Losy sztandaru po 1939 roku są nieznane.
14 kwietnia 1932 roku Minister Spraw Wojskowych zatwierdził wzór i regulamin odznaki pamiątkowej 60 pp. Odznaka o wymiarach 41x33 mm ma kształt tarczy promienistej z wizerunkiem orła państwowego wzór 1927, na którego skrzydłach zostały umieszczone dwie tarcze emaliowane: niebiesko-czerwona z herbem Gostynia i żółto-niebieska z numerem i skrótem nazwy pułku „60 PP WLKP”. Na odwrocie odznaki zostały naniesione daty i nazwy miejscowości: „6 I 1919 GOSTYŃ” (dzień powstania pułku) i „9 V 1920 KIJÓW” (dzień wkroczenia pułku do Kijowa). Wykonawcą odznaki był Adam Nagalski, Pierwsza Krajowa Fabryka Medali w Warszawie przy ulicy Bielańskiej 16. Istnieje wersja żołnierska, jednoczęściowa ze srebrzonego tombaku
Żołnierze pułku.
Żołnierze 60 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Jedna z ulic Ostrowa Wielkopolskiego nosi nazwę 60 pułku Piechoty Wielkopolskiej.

</doc>
<doc id="802519" url="https://pl.wikipedia.org/wiki?curid=802519" title="Tezauryzmozy">
Tezauryzmozy



</doc>
<doc id="802521" url="https://pl.wikipedia.org/wiki?curid=802521" title="Tezauryzmoza">
Tezauryzmoza



</doc>
<doc id="802526" url="https://pl.wikipedia.org/wiki?curid=802526" title="Kornik ostrozębny">
Kornik ostrozębny

Kornik ostrozębny ("Ips acuminatus") – gatunek chrząszcza zaliczany do kornikowatych.
Przebiega w na przełomie maja i czerwca.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu "wolnego", barwy kremowej, kolebka poczwarkowa w bielu. Imago wielkości 2,2–3,9 mm. Chrząszcz walcowaty, krótki, krępy barwy rdzawobrunatnej do ciemnobrunatnej, lśniący. Przedplecze nieco krótsze od długości pokryw. Pokrywy z regularnymi rzędami dużych punktów (wgłębień), międzyrzędy płaskie z drobniejszymi punkcikami. Dymorfizm płciowy przejawia się na ścięciu pokryw: samiec ma po trzy wyrostki ("zęby") na każdej z pokryw, z których dwa są stożkowate, a trzeci duży, wyraźnie rozdwojony na końcu. Samica ma ząbki zredukowane, stożkowate, przy czym trzeci jest największy.
Występuje od środkowej i północnej Europy, przez Syberię po Azję Mniejszą, Koreę i Japonię. Na całym obszarze Polski, często wyspowo.
Larwa żeruje pod cienką korą strzał i konarów na sośnie zwyczajnej, wyjątkowo na świerku i modrzewiu. Żer uzupełniający jest przedłużeniem chodników larwalnych. Młode chrząszcze mogą również żerować w innym miejscu w świeżej korowinie, na strzale lub w gałęziach, mogą również żerować w szyjkach korzeniowych kilkuletnich drzewek.
Atakuje górne partie strzał i konary w starszych drzewostanach, w ostatnich latach spotykany jest również w drągowinach i młodnikach. Przy sprzyjających warunkach atmosferycznych możliwa jest rójka młodych owadów w sierpniu. Możliwe są więc jedna lub dwie generacje, a nawet generacja siostrzana.

</doc>
<doc id="802529" url="https://pl.wikipedia.org/wiki?curid=802529" title="Choroby spichrzeniowe">
Choroby spichrzeniowe



</doc>
<doc id="802530" url="https://pl.wikipedia.org/wiki?curid=802530" title="Synagoga chasydów z Bobowej w Oświęcimiu">
Synagoga chasydów z Bobowej w Oświęcimiu

Synagoga chasydów z Bobowej w Oświęcimiu – nieistniejąca chasydzka synagoga znajdująca się w Oświęcimiu przy ulicy Berka Joselewicza 4.
Synagoga została zbudowana na początku XX wieku przez chasydów z Bobowej, zwolenników cadyka Halberstama. Główna sala modlitewna znajdowała się na piętrze, a w pozostałych pomieszczeniach, prócz parteru, znajdowała się jesziwa Etz Chaim zwana bobowską.
Podczas II wojny światowej hitlerowcy zdewastowali synagogę. Od czasu zakończenia wojny w bożnicy znajdowały się prywatne mieszkania. W 2005 roku na wniosek władz miasta budynek został wyburzony ze względu na fatalny stan techniczny.

</doc>
<doc id="802531" url="https://pl.wikipedia.org/wiki?curid=802531" title="Kniazie">
Kniazie

2 miejscowości w Polsce:

</doc>
<doc id="802532" url="https://pl.wikipedia.org/wiki?curid=802532" title="Synagoga chasydów z Bobowej">
Synagoga chasydów z Bobowej

Zobacz też: Synagoga w Bobowej

</doc>
<doc id="802533" url="https://pl.wikipedia.org/wiki?curid=802533" title="Kniazie (Łosiniec)">
Kniazie (Łosiniec)

Kniazie – część wsi Łosiniec położona w Polsce, w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="802535" url="https://pl.wikipedia.org/wiki?curid=802535" title="Dmitroce">
Dmitroce

Dmitroce – część wsi Łosiniec położona w Polsce, w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="802536" url="https://pl.wikipedia.org/wiki?curid=802536" title="Camette">
Camette

Camette jest to wymyślona w 2002 roku uproszczona wersja gry Camelot. Uproszczenie polegało na zmniejszeniu wielkości planszy do 23 pól a liczby bierek do 4 z każdej strony.
Linki zewnętrzne.
Historia oraz zasady gry (eng.)

</doc>
<doc id="802540" url="https://pl.wikipedia.org/wiki?curid=802540" title="Lista meczów reprezentacji Białorusi w piłce nożnej mężczyzn">
Lista meczów reprezentacji Białorusi w piłce nożnej mężczyzn

Lista meczów reprezentacji Białorusi w piłce nożnej mężczyzn – lista oficjalnych meczów reprezentacji Białorusi.

</doc>
<doc id="802545" url="https://pl.wikipedia.org/wiki?curid=802545" title="Makary Wielki Egipski">
Makary Wielki Egipski

Makary Wielki Egipski, Makary Starszy, cs. Priepodobnyj Makarij Wielikij, Jegipietskij (ur. ok. 300 w Górnym Egipcie, zm. ok. 390 w Skete) – chrześcijański mnich, uważany za jednego z ojców egipskiego monastycyzmu, święty katolicki i prawosławny.
Żywot świętego.
Urodził się w pobożnej i biednej rodzinie. W młodości będąc pasterzem, pragnął zostać mnichem, lecz rodzice zmusili go do ożenku. Po śmierci żony i rodziców, Makary, zgodnie z radą pustelnika, zamieszkał na pustyni w skicie. Mając czterdzieści lat został powołany na prezbitera. Żyjąc w poście i modlitwie miał otrzymać dar proroczy oraz zdolność czynienia cudów. Pielgrzymi przebywali często wielkie odległości, aby otrzymać od niego poradę. Za walkę z arianizmem Makarego zesłano na jedną z egipskich wysp, gdzie miał nawrócić wszystkich mieszkańców wyspy na chrześcijaństwo, dzięki czemu pozwolono mu wrócić na pustynię. Zmarł około 390 na pustyni w swojej pustelni "Sketis". 
Z uwagi na mądrość i świętość życia Makarego nazwano go "Wielkim". Pozostawił po sobie siedem pouczeń, dwa listy i pięćdziesiąt homilii, w których przedstawił m.in. naukę o łasce Bożej. 
W ikonografii przedstawiany jest jako sędziwy mnich w czarnym habicie, z brodą i siwymi włosami. W lewej dłoni trzyma zwinięty zwój, często w prawej pojawia się krzyż. 
Nierzadko święty przedstawiany jest w inny charakterystyczny sposób: odziany w skóry mężczyzna, z włosami do pasa i sięgającą kolan brodą. W tym ujęciu ma obie dłonie złożone w geście modlitewnym.
Św. Makary uważany jest za patrona wyganiającego złe moce. 
Wspomnienie liturgiczne w Cerkwi prawosławnej obchodzone jest 19 stycznia/1 lutego, tj. 1 lutego według kalendarza gregoriańskiego. Wierni Kościoła Katolickiego czczą św. Makarego Wielkiego, opata 2 i 15 stycznia.

</doc>
<doc id="802547" url="https://pl.wikipedia.org/wiki?curid=802547" title="Christina Plate">
Christina Plate

Christina Plate (ur. 21 kwietnia 1965 w Berlinie) – niemiecka aktorka telewizyjna i filmowa. W 1988 otrzymała nagrodę Bambi. W lipcu 2004 pozowała nago dla magazynu „Playboy”.

</doc>
<doc id="802550" url="https://pl.wikipedia.org/wiki?curid=802550" title="Test istotności dla dwóch wskaźników struktury">
Test istotności dla dwóch wskaźników struktury



</doc>
<doc id="802552" url="https://pl.wikipedia.org/wiki?curid=802552" title="Świdy">
Świdy

2 miejscowości w Polsce:

</doc>
<doc id="802554" url="https://pl.wikipedia.org/wiki?curid=802554" title="Lucifer-Gnosis">
Lucifer-Gnosis

Lucifer-Gnosis – wydawane przez Rudolfa Steinera, twórcę antropozofii, pismo teozoficzne. Ukazywało się między 1904 a 1908 rokiem. Zawierało już pierwsze zapowiedzi myśli antropozoficznej. Zawierało artykuły na temat m.in. jogi i medytacji. Lucyfer w nazwie było rozumiany jako symbol wiedzy i światłości.

</doc>
<doc id="802557" url="https://pl.wikipedia.org/wiki?curid=802557" title="Swidy">
Swidy

Swidy – część wsi Wólka Łosiniecka położona w Polsce, w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.
Na skanie map w geoportalu występuje jako "Kolonia Świdy".

</doc>
<doc id="802562" url="https://pl.wikipedia.org/wiki?curid=802562" title="Rezolucja Rady Bezpieczeństwa ONZ nr 1688">
Rezolucja Rady Bezpieczeństwa ONZ nr 1688

Rezolucja Rady Bezpieczeństwa ONZ nr 1688 została uchwalona 16 czerwca 2006 podczas 5467. posiedzenia Rady.
Rezolucja ma związek ze schwytaniem byłego prezydenta Liberii, Charlesa Taylora i wyznacza ramy prawne dla jego procesu. Miałby się odbyć na terytorium Holandii, która sama to zaproponowała (najprawdopodobniej na terenie kompleksu sądów międzynarodowych w Hadze). Skład orzekający miałby składać się z sędziów Sądu Specjalnego dla Sierra Leone. Rada zezwala również samemu Taylorowi oraz innym osobom na odbywanie w związku z procesem podróży międzynarodowych, pomimo zakazów w tej mierze, jakie na nich ciążą. 

</doc>
<doc id="802564" url="https://pl.wikipedia.org/wiki?curid=802564" title="Waga analityczna">
Waga analityczna

Waga analityczna to waga, która waży przedmioty z bardzo dużą dokładnością (zazwyczaj 0,1 mg). Znalazła ona zastosowanie w laboratoriach do ważenia bardzo małych ilości substancji.
Budowa wagi analitycznej mechanicznej oparta jest na zasadzie dwustronnej dźwigni równoramiennej. Przy ważeniu na wagach analitycznych tradycyjnych nakładamy szczypcami na szalce odważnik (tzw. konik), a ustalenie się równowagi obserwujemy za pomocą wskazówki przesuwającej się na tle skali. Występują również wagi analityczne automatyczne, w których odważniki umieszczone są na wieszaczkach wewnątrz wagi, a ich konfigurację zmienia się za pomocą pokręteł. Mechanizm wagi analitycznej, wraz z szalkami, zamknięty jest zazwyczaj w szklanej obudowie, co zabezpiecza przed wpływem ruchów powietrza w otoczeniu na wynik ważenia, a także ogranicza akumulację kurzu.
Ważenie ma na celu wyznaczenie masy danego ciała przez porównanie jej ze znaną masą wzorcową (odważniki).
Warunek równowagi dźwigni dwustronnej mówi, że suma momentów sił względem osi obrotu musi być równa zeru.
gdzie:
"P" – ciężar ciała,
"L" – ramię siły.
Obecnie używa się najczęściej jednoszalkowych wag elektronicznych, które działają na zupełnie innej zasadzie. Adiustowane są one za pomocą dodatkowego zewnętrznego lub wbudowanego wzorca masy określonej klasy dokładności.

</doc>
<doc id="802567" url="https://pl.wikipedia.org/wiki?curid=802567" title="Sawa Storożewski">
Sawa Storożewski

Sawa Storożewski − mnich i ihumen klasztoru Storożewskiego w Zwienigorodzie (cs. "Prepodobnyj Sawwa, igumien Storożewskij, Zwienigorodskij"), święty Kościoła prawosławnego.
Hagiografia.
Był jednym z pierwszych uczniów św. Sergiusza z Radoneża. Nie wiadomo kiedy i gdzie się urodził oraz kiedy przybył do wspólnoty świętego. Wiadomo jednak, że był jego gorliwym uczniem i naśladowcą. W uznaniu mądrości i czystości życia po pewnym czasie wybrano go ojcem duchowym braci ławry Troicko-Siergijewskiej. 
W 1391 r. zmarł św. Sergiusz, wyznaczając na swego następcę św. Nikona z Radoneża. Ten jednak z zamiłowania do samotności, pozostawił kierowanie wspólnotą i zamknął się samotnie w swej celi. Wówczas bracia uprosili św. Sawę, aby objął zwierzchnictwo nad monasterem. Sprawującego tę funkcję mnicha książę Jerzy Dymitrewicz wybrał swym ojcem duchowym. Poprosił też, aby w okolicy Zwienigorodu, na górze o nazwie Storoż, święty wzniósł monaster. Tak też się stało. W 1398 lub 1399 r. przeniósł się tam na stałe. Zmarł w 1406 r. w wieku około osiemdziesięciu lat. 
Jeszcze za życia Bóg obdarzył Sawę zdolnością przepowiadania przyszłości. W 1549 r. Cerkiew ustanowiła 3 grudnia dniem jego szczególnej czci. 
W 1651 r. monaster św. Sawy Storożewskiego odwiedził car Aleksy Michajłowicz. Polując w okolicy, został nieoczekiwanie zaatakowany przez niedźwiedzia. Od niechybnej śmierci uratowało go pojawienie się pewnego starca, który odgonił dzikie zwierzę. Car rozpoznał w nim Sawę i postanowił odnaleźć jego relikwie, co miało miejsce w 1652 r. 
Cerkiew prawosławna wspomina świętego dwukrotnie, dnia 19 stycznia (rocznica otwarcia relikwii w 1652 r.) i 3 grudnia (rocznica śmierci).
Ikonografia.
Na ikonach święty ma tradycyjny wygląd. Jest starym człowiekiem z siwą, niedługą brodą i niewielką łysiną czołową, odzianym w mniszy habit. Prawą dłonią błogosławi, w lewej zazwyczaj trzyma zwinięty zwój.

</doc>
<doc id="802569" url="https://pl.wikipedia.org/wiki?curid=802569" title="Diapir">
Diapir

Diapir – struktura geologiczna, powstała w wyniku migracji skał ku powierzchni Ziemi, gdy starsze skały o mniejszej gęstości przebijają skały młodsze (najczęściej osadowe) o gęstości większej (migracja skały ku powierzchni wywołana jest głównie różnicą gęstości skał). Struktury diapirowe mają najczęściej postać kominów, grzybów, ścian itp. Przykładem struktury diapirowej jest diapir solny Mogilna. Diapiry mogą również powstać w wyniku wdzierania się gorącej, a przez to plastycznej i lżejszej od skał otoczenia magmy w wyżej zalegające warstwy skalne.

</doc>
<doc id="802572" url="https://pl.wikipedia.org/wiki?curid=802572" title="Koszele">
Koszele

2 miejscowości w Polsce:
Białoruś:

</doc>
<doc id="802573" url="https://pl.wikipedia.org/wiki?curid=802573" title="Finn Christian Jagge">
Finn Christian Jagge

Finn Christian Jagge (ur. 4 kwietnia 1966 w Oslo, zm. 8 lipca 2020) – norweski narciarz alpejski, mistrz olimpijski oraz dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Finn Christian Jagge pojawił się w 1984, na mistrzostwach świata juniorów w Sugarloaf. Zdobył tam brązowe medale w slalomie oraz kombinacji alpejskiej. Pierwsze punkty w zawodach Pucharu Świata zdobył 23 lutego 1986 w Åre, zajmując siódme miejsce w slalomie. Na podium po raz pierwszy stanął 10 grudnia 1991 w Sestriere, plasując się na drugim miejscu w slalomie. Już tydzień później, 17 grudnia 1991 w Madonna di Campiglio odniósł pierwsze pucharowe zwycięstwo, wygrywając w tej samej konkurencji. W kolejnych latach jeszcze szesnaście razy stawał na podium, odnosząc sześć zwycięstw: 9 stycznia 1994 roku w Kranjskiej Gorze, 15 marca 1997 roku w Vail, 15 grudnia 1997 w Sestriere i 14 grudnia 1998 w tej samej miejscowości, 28 lutego 1999 w Ofterschwang oraz 13 grudnia 1999 w Madonna di Campiglio był najlepszy w slalomie. Ostatni triumf był jednocześnie ostatnim wywalczonym przez niego miejscem na podium w zawodach tego cyklu. Najlepsze wyniki osiągnął w sezonie 1991/1992, kiedy to zajął 14. miejsce w klasyfikacji generalnej, a w klasyfikacji slalomu był trzeci. Wśród slalomistów lepsi okazali się jedynie Włoch Alberto Tomba oraz Paul Accola ze Szwajcarii. Trzecie miejsce w klasyfikacji końcowej slalomu zajmował także w sezonach 1996/1997 i 1998/1999. W pierwszym przypadku plasował się za Austriakami: Thomasem Sykorą i Thomasem Stangassingerem, a dwa lata później wyprzedzili go tylko Stangassinger oraz Jure Košir ze Słowenii.
W 1985 wystąpił na mistrzostwach świata w Bormio, zajmując piętnaste miejsce w slalomie. Na rozgrywanych dwa lata później mistrzostwach świata w Crans-Montana był siódmy w kombinacji, a rywalizacji w slalomie nie ukończył. W lutym 1988 startował na igrzyskach olimpijskich w Calgary, gdzie jego najlepszym wynikiem było dziewiąte miejsce w kombinacji. Największy sukces w karierze osiągnął podczas rozgrywanych w 1992 roku igrzysk olimpijskich w Albertville, gdzie zdobył złoty medal w slalomie. Po pierwszym przejeździe Norweg zajmował pierwszą pozycję, uzyskując najlepszy czas. W drugim przejeździe zanotował szósty wynik, co jednak wystarczyło do zwycięstwa z przewagą 0,28 sekundy nad Tombą i 0,46 sekundy nad Austriakiem Michaelem Tritscherem. Był to jedyny medal wywalczony przez Jagge na międzynarodowej imprezie tej rangi. Równocześnie był to też pierwszy w historii medal olimpijski wywalczony w tej konkurencji przez reprezentanta Norwegii. W tej samej konkurencji był też między innymi szósty na igrzyskach olimpijskich w Lillehammer w 1994 roku oraz siódmy podczas mistrzostw świata w Morioce w 1993 i rozgrywanych pięć lat później igrzyskach w Nagano.
Ponadto Jagge ośmiokrotnie zdobywał mistrzostwo Norwegii: w gigancie w 1988, w kombinacji w 1989 oraz w slalomie w latach 1985, 1988, 1991, 1993, 1994 i 1996.
Jego ojciec Finn Dag Jagge był tenisistą, a matka, Liv Jagge-Christiansen także uprawiała narciarstwo alpejskie.

</doc>
<doc id="802576" url="https://pl.wikipedia.org/wiki?curid=802576" title="Naftohaz Ukrainy">
Naftohaz Ukrainy

Naftohaz Ukrainy (, wł. NAK „Naftohaz Ukrajiny”) – ukraińskie przedsiębiorstwo sektora paliwowo-energetycznego. 
Zajmuje się:

</doc>
<doc id="802577" url="https://pl.wikipedia.org/wiki?curid=802577" title="Koszele (Rybnica)">
Koszele (Rybnica)

Koszele – część wsi Rybnica w Polsce położona w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="802578" url="https://pl.wikipedia.org/wiki?curid=802578" title="4 Rejonowa Baza Materiałowa">
4 Rejonowa Baza Materiałowa

4 Rejonowa Baza Materiałowa (4 RBM) – stacjonarna jednostka logistyczna Wojska Polskiego. Stacjonowała w Grudziądzu w rejonie zabytkowego obiektu – grudziądzkiej twierdzy. 31 grudnia 2011 baza została rozformowana.
Formowanie i zmiany organizacyjne.
4 Rejonowa Baza Materiałowa powstała 1 lipca 1999 na mocy Rozkazu Dowódcy Wojsk Lądowych nr PF-97/Org. z dnia 16.12.1998 r., następnie Rozkazu Dowódcy Pomorskiego Okręgu Wojskowego nr PF-1/Org. z 5 stycznia 1999 roku, na bazie istniejącej dotychczas w Grudziądzu 8 Rejonowej Składnicy Technicznej (JW 2206) oraz rozformowywanych składnic:
1 stycznia 2009 roku w skład 4 RBM włączono Skład Materiałowy Dębogórze, który powstał z rozformowanych jednostek – 35 Składnicy MPS Marynarki Wojennej oraz 12 Składnicy Żywnościowej Marynarki Wojennej.
4 RBM stacjonowała w Grudziądzu. Po przekazaniu Bazy w podległość dowódcy 1 Regionalnej Bazy Logistycznej z Wałcza, na jej podstawie sformowany został Skład Materiałowy oraz 13 Wojskowy Oddział Gospodarczy.
Przeznaczenie.
4 RBM, podporządkowana była dowódcy Pomorskiego Okręgu Wojskowego, przeznaczona była do zaopatrywania wojskowych jednostek budżetowych stacjonujących w rejonie odpowiedzialności, niezależnie od ich podporządkowania organizacyjnego. Rejon odpowiedzialności Bazy obejmował województwo kujawsko-pomorskie i pomorskie, a w zakresie obsługi laboratoryjnej MPS cały obszar Pomorskiego Okręgu Wojskowego. Proces zaopatrywania Wojskowych Jednostek Budżetowych realizowany był przez Bazę we wszystkich pięciu klasach materiałowych. Baza realizowała zakupy dla potrzeb Wojsk Lądowych oraz Sił Powietrznych w nw. klasach materiałowych:
Struktura.
W skład 4 RBM wchodziły:

</doc>
<doc id="802580" url="https://pl.wikipedia.org/wiki?curid=802580" title="Maciej Romanowski">
Maciej Romanowski

Maciej Józef Romanowski (ur. 22 sierpnia 1955 w Pasłęku) – polski samorządowiec.
W latach 1994-2002 zajmował stanowisko burmistrza Pasłęka. W wyborach samorządowych w 2002 uzyskał mandat radnego powiatu elbląskiego, obejmując stanowisko wicestarosty. 
W 2006 wystartował z listy Stowarzyszenia Dobry Samorząd w wyborach do rady powiatu, uzyskując mandat z wynikiem 927 głosów. Ponownie został też wicestarostą. Do 2009 roku pełnił funkcję prezesa sekcji piłki nożnej III-ligowego klubu Olimpia Elbląg.
W 2014 uzyskał ponownie mandat radnego powiatu elbląskiego, jednocześnie został wybrany na starostę. W 2018 roku ponownie został wybrany na to stanowisko.

</doc>
<doc id="802583" url="https://pl.wikipedia.org/wiki?curid=802583" title="Flaga Karelo-Fińskiej SRR">
Flaga Karelo-Fińskiej SRR

Flaga Karelo-Fińskiej Socjalistycznej Republiki Radzieckiej w opisanej postaci obowiązywała w latach 1953–1956.
Dominującym kolorem flagi była czerwień – barwa flagi ZSRR, zajmująca 19/30 szerokości w górnej części bandery. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi. Dolne połowa podzielona była na dwa poziome pasy – niebieski – zajmujący 1/6 i zielony – zajmujący 1/5 szerokości flagi.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Po włączeniu Karelo-Fińskiej SRR w skład Rosyjskiej FSRR w 1956 r. (jako Karelska ASRR) flagą tej republiki stała się nieznacznie zmodyfikowana flaga Rosyjskiej FSRR. Gdy po rozpadzie Związku Radzieckiego Karelia uzyskała status podmiotu Federacji Rosyjskiej, przy opracowywaniu nowej flagi oparto się na wzorcu z 1953 r., po zmianie proporcji i usunięciu sierpa i młota
Pierwotna wersja flagi Karelo-Fińskiej SRR.
Po ustanowieniu 31 marca 1940 r. Karelo-Fińskiej Socjalistycznej Republiki Radzieckiej przyznana jej flaga była koloru czerwonego, w lewym górnym rogu znajdował się mały sierp i młot barwy złotej, a pod nim, także złotymi literami częściowo skrócona nazwa republiki w języku rosyjskim (cyrylicą): Карело-Финская ССР i poniżej po karelsku (alfabetem łacińskim): "Karjalais-Suomalainen SNT".

</doc>
<doc id="802584" url="https://pl.wikipedia.org/wiki?curid=802584" title="Jisaburō Ozawa">
Jisaburō Ozawa

 – wiceadmirał Japońskiej Cesarskiej Marynarki Wojennej.
Życiorys.
Ukończył Akademię Cesarskiej Marynarki Wojennej w 1909, na której ćwierć wieku później sam wykładał. Dowodził wieloma okrętami, m.in. pancernikami i krążownikami.
18 lutego 1937 został szefem sztabu Połączonej Floty i równocześnie 1. Floty. 15 listopada 1940 awansował do rangi wiceadmirała. Od grudnia 1941 do wiosny 1942 dowodził siłami nawodnymi, wspierającymi inwazję na Malaje i Holenderskie Indie Wschodnie. W listopadzie 1942 objął dowództwo 3. Floty po admirale Chūichim Nagumo w niekorzystnej już dla Japończyków sytuacji po klęsce pod Midway.
Na początku 1943 dowodził nieudaną próbą zniszczenia amerykańskiego lotnictwa w rejonie Nowej Gwinei i Wysp Salomona.
W czerwcu 1944 dowodził flotą japońską w bitwie na Morzu Filipińskim. Poniósł klęskę, lecz według oceny amerykańskiej zrobił wszystko, co mógł. Po tej porażce podał się do dymisji, której nie przyjęto i powierzono mu dowództwo eskadry czterech lotniskowców i dwóch pancerników podczas II bitwy na Morzu Filipińskim w październiku 1944.
29 maja 1945 zastąpił admirała Soemu Toyodę na stanowisku naczelnego dowódcy floty japońskiej. Funkcję tę pełnił do końca wojny.

</doc>
<doc id="802585" url="https://pl.wikipedia.org/wiki?curid=802585" title="Weleda (przedsiębiorstwo)">
Weleda (przedsiębiorstwo)

Weleda – szwajcarskie przedsiębiorstwo założone w 1921 roku, produkujące leki i kosmetyki. Produkty przedsiębiorstwa są sprzedawane w około 30 krajach, także w Polsce. Leki wytwarzane są zgodnie z zasadami antropozofii Rudolfa Steinera.
Historia.
Weleda w latach 1933–1945.
Podczas dyktatury nazistowskiej Weleda wielokrotnie była na skraju zakazu produkcji. Związane to było z zakazem działalności Towarzystwa Antropozoficznego w Niemczech, który wyszedł 1 listopada 1935 roku. Niemiecki oddział mógł kontynuować produkcję wyłącznie dlatego, że była to firma szwajcarska. Szwajcaria zajęła neutralne stanowisko wobec nazistowskich Niemiec.
Historyk Uwe Werner (W swojej książce "Weleda od 1921 do 1945") opisuje założenie firmy oraz jej wizję społeczną, ekologiczną i ekonomiczną. Werner opisuje okres 1933-1945 roku jako czas „przetrwania w nieludzkim środowisku”. Historyk twierdzi, że chociaż firma nie angażowała się w czynny opór, można było mówić o biernym oporze. Według jego badań Weleda nie brała udziału w polityce nazistowskiej dyktatury.
W 1943 roku Weleda dostarczyła niemieckim siłom zbrojnym 20 kilogramów kremu przeciwmrozowego. Przesyłka trafiła na prywatny adres Sigmunda Raschera w Monachium – lekarza sztabowego niemieckiego lotnictwa. Przeprowadzał on tajne eksperymenty związane z hipotermią na więźniach obozu koncentracyjnego Dachau dla SS. Weleda głosi, że nie miała pojęcia, jak krem zostanie wykorzystany. To jak został wykorzystany krem, wyszło na jaw dopiero pod koniec lat 90. Firma wystosowała pisemne przeprosiny dla organizacji non-profit, Children of the Holocaust Campaign (niem. Aktion Kinder des Holocaust). Firma przekazała swoje archiwa do analizy naukowej, której podjął się Wydział Historii Uniwersytetu w Bazylei. Historycy po przeprowadzeniu badań doszli do wniosku, że Weleda nie miała wiedzy na temat tajnych eksperymentów z kremem przeciwmrozowym.

</doc>
<doc id="802586" url="https://pl.wikipedia.org/wiki?curid=802586" title="Mann (film)">
Mann (film)

Mann (w Niemczech „Gewissen” – „Sumienie”) – bollywoodzki melodramat wyreżyserowany w 1999 roku przez Indrę Kumara (twórcę „Ishq” i „Dil”) z Aamirem Khanem, Manishą Koiralą i Anilem Kapoorem w rolach głównych. To indyjska adaptacja hollywoodzkiego klasyku z Carym Grantem zatytułowanego „An Affair to Remember”.
Opis fabuły.
Młody playboy Dev (Aamir Khan), rozpieszczony łatwością z jaką zdobywa kobiety, w drodze z Singapuru do Bombaju próbuje uwieść kolejną. Gdy Priya (Manisha Koirala), związana przysięgą z narzeczonym (Anil Kapoor), odrzuca go, zostają przyjaciółmi, jednak zanim dopłyną do portu, ich relacja zamienia się we wzajemną miłość, która przemienia również serce lekkoducha. Gdy statek wpływa do Bombaju, decydują się wypróbować swoją miłość umawiając się na spotkanie za 6 miesięcy pod Bramą Indii.

</doc>
<doc id="802587" url="https://pl.wikipedia.org/wiki?curid=802587" title="Czyraczność">
Czyraczność



</doc>
<doc id="802588" url="https://pl.wikipedia.org/wiki?curid=802588" title="Rezolucja Rady Bezpieczeństwa ONZ nr 1689">
Rezolucja Rady Bezpieczeństwa ONZ nr 1689

Rezolucja Rady Bezpieczeństwa ONZ nr 1689 została uchwalona 20 czerwca 2006 podczas 5468. posiedzenia Rady.
Rezolucja łagodzi sankcje gospodarcze nałożone na Liberię na mocy rezolucji 1521. Znosi, na okres próbny 90 dni, embargo na import liberyjskiego drewna. Przedłuża natomiast na okres 6 miesięcy z możliwością zniesienia już po upływie czterech embargo na import liberyjskich diamentów. W obu przypadkach stawia władzom liberyjskim warunki niezbędne dla trwałego zniesienia nałożonych ograniczeń - władze zobowiązane są przyjąć ogólnie wskazane w rezolucji ustawodawstwo. 

</doc>
<doc id="802591" url="https://pl.wikipedia.org/wiki?curid=802591" title="Swedish Open (kobiety)">
Swedish Open (kobiety)



</doc>
<doc id="802592" url="https://pl.wikipedia.org/wiki?curid=802592" title="Furunculus">
Furunculus



</doc>
<doc id="802593" url="https://pl.wikipedia.org/wiki?curid=802593" title="Demeter (ujednoznacznienie)">
Demeter (ujednoznacznienie)



</doc>
<doc id="802600" url="https://pl.wikipedia.org/wiki?curid=802600" title="Karbunkuł">
Karbunkuł



</doc>
<doc id="802601" url="https://pl.wikipedia.org/wiki?curid=802601" title="Czyrak gromadny">
Czyrak gromadny



</doc>
<doc id="802606" url="https://pl.wikipedia.org/wiki?curid=802606" title="Demeter (przedsiębiorstwo)">
Demeter (przedsiębiorstwo)

Demeter International e.V. – niemiecka organizacja certyfikująca biodynamiczną żywność. Jest to żywność wytwarzana zgodnie z zasadami antropozofii. Nazwa pochodzi od imienia greckiej bogini Demeter. Organizacja jest jedną z trzech głównych organizacji certyfikujących kawę
Znakiem towarowym Demeter firmowanych jest około 3500 różnych produktów. Produkty są sprzedawane w krajach Europy Zachodniej, Ameryki Północnej oraz Indiach. Dzięki przejściu procedury certyfikującej producent może liczyć na wzrost ceny końcowej produktu o 10-30%

</doc>
<doc id="802608" url="https://pl.wikipedia.org/wiki?curid=802608" title="Dooku">
Dooku



</doc>
<doc id="802612" url="https://pl.wikipedia.org/wiki?curid=802612" title="Giovanni (meteorologia)">
Giovanni (meteorologia)

Giovanni (meteorologia) – oprogramowanie pozwalające na prostą analizę danych satelitarnych NASA oraz pomiarów naziemnych.
Giovanni umożliwia analizę informacji dotyczących chemii atmosfery, temperatury atmosfery i oceanu, pary wodnej, chmur, aerozoli, opadów, i chlorofilu.
Giovanni jest akronimem nazwy "The GES-DISC Interactive Online Visualization ANd aNalysis Infrastructure". Dane satelitarne i meteorologiczne mogą pochodzić z wielu źródeł i formatów m.in. Hierarchical Data Format (HDF), HDF-EOS, network Common Data Form (netCDF), GRIdded Binary (GRIB), a wyniki są przedstawaiane w postaci graficznej jako wykresy w funkcji czasu, wykresy Hovmöllera, oraz animacje danych meteorologicznych.

</doc>
<doc id="802620" url="https://pl.wikipedia.org/wiki?curid=802620" title="Eutymiusz Wielki">
Eutymiusz Wielki

Eutymiusz Wielki, cs. "Prepodobnyj Jewfimij Wielikij" (ur. 377 w Melitene, zm. 473) – mnich i pustelnik, święty Kościoła katolickiego, ormiańskiego i prawosławnego.
Życie.
Urodził się w Melitene (obecnie Malatya) na terenie Armenii. Tam przyjął święcenia kapłańskie i został zarządcą dóbr monasterskich. Mając dwadzieścia dziewięć lat, w tajemnicy udał się do Palestyny. Podróżując po świętych miejscach, zamieszkiwał głównie w jaskiniach, gdzie wiódł pustelniczy żywot. W końcu osiadł w pustelni między Jerozolimą i Jerychem. Po pięciu latach odszedł głębiej na pustynię i zamieszkał w jaskini położonej na wzniesieniu.
Wokół niego zebrało się grono mnichów, pragnących naśladować jego pustelnicze życie. Eytymiusz objął nad nimi duchowe kierownictwo, jednocześnie nie rezygnując z samotności. W taki sposób powstała wspólnota zakonna z czasem nazwana Ławrą św. Eutymiusza.
Miał jadać tylko w soboty i niedziele, spać nie kładąc się, lecz siedząc lub stojąc, przytrzymując się za sznur przywiązany do narożnika celi. Miał mieć również dar przepowiadania przyszłości oraz uleczania chorych. Św. Eutymiusz Wielki zmarł w 473 roku, mając dziewięćdziesiąt sześć lat.
Kult.
Wierni zanoszą do niego modlitwy przy braku potomstwa oraz w czasie głodu. Cerkiew prawosławna czci go jako jednego z największych mnichów pierwszych wieków chrześcijaństwa.
Katolickie Zgromadzenia Księży Marianów wspominają "św. Ojca Eutymiusza Wielkiego Bogonosiciela" 11 stycznia. W tym dniu obowiązują w liturgii tylko czytania o Świętym.
W Kościele katolickim wspomnienie liturgiczne obchodzone jest 20 stycznia.
Cerkiew prawosławna i Kościół ormiański wspominają świętego mnicha 20 stycznia/2 lutego, tj. 2 lutego według kalendarza gregoriańskiego.
W ikonografii święty przedstawiany jest w sposób dosyć charakterystyczny. Jest łysiejącym mnichem ubranym w szaty wielkiej schimy, z bardzo długą (w niektórych wyobrażeniach sięgającą po pas), u dołu rozdwajającą się brodą. Rękoma błogosławi lub trzyma w nich zwój ze słowami pouczenia skierowanymi do braci swego monasteru, którego treść bywa różna. Święty jest jedną z głównych postaci przedstawianych na ikonach "Soboru Przenajświętszej Bogarodzicy", gdzie trzyma zwój z napisem: "Dziewica dzisiaj Przedwiecznego rodzi".

</doc>
<doc id="802622" url="https://pl.wikipedia.org/wiki?curid=802622" title="Sparmann">
Sparmann



</doc>
<doc id="802623" url="https://pl.wikipedia.org/wiki?curid=802623" title="CPLD">
CPLD

CPLD (ang. "Complex Programmable Logic Device") – złożone programowalne układy elektroniczne. Są one koncepcyjnie podobne do SPLD, lecz mają bardziej złożoną budowę, tzn. posiadają większe zasoby logiczne i możliwości funkcjonalne. 
Mają architekturę hierarchiczną opartą na makrokomórkach logicznych, których zawierają od kilkudziesięciu do kilkuset. Zazwyczaj od 4 do 16 makrokomórek jest połączonych w większe bloki funkcjonalne. Wiele takich bloków jest zaś łączona za pomocą matrycy połączeniowej kluczy, której zdolność łączeniowa określa, w jakim stopniu układ jest programowalny. Ta liczba połączeń wewnątrz matrycy określa bowiem, jak łatwo jest dostosować jakiś projekt do danego układu programowalnego. Jedną z najważniejszych cech architektury układów CPLD jest liczba termów przypadających na jedną makrokomórkę oraz możliwość pożyczki termów z sąsiednich makrokomórek. 

</doc>
<doc id="802626" url="https://pl.wikipedia.org/wiki?curid=802626" title="Antoni Cejzik">
Antoni Cejzik

Antoni Cejzik (ur. 15 lipca 1900 w Jelcu, zm. 12 września 1939 k. Zaborowa) – polski lekkoatleta, wieloboista, wielokrotny medalista mistrzostw Polski.
Życiorys.
Urodził się 15 lipca 1900 w Jelcu. Był synem Kazimiery i Andrzeja. Wychował się w Moskwie, gdzie ukończył szkołę baletową i pedagogiczną. Zaczął tam uprawiać lekką atletykę. Był absolwentem moskiewskiego Instytutu Kultury Fizycznej. Zdobył osiem tytułów mistrza ZSRR:
Był także srebrnym medalistą w biegu na 200 metrów w 1922 i w rzucie dyskiem w 1923.
Wielokrotny rekordzista ZSRR.
W 1924 Cejzik przyjechał do Polski. Startował w barwach Polonii Warszawa. Dwa razy uczestniczył w igrzyskach olimpijskich. W Paryżu w 1924 zajął 11. miejsce w dziesięcioboju, a w Amsterdamie w 1928 18. miejsce w tej samej konkurencji. Dwadzieścia trzy razy ustanawiał rekordy Polski w sztafetach, trójskoku, pchnięciu kulą, rzucie dyskiem, pięcioboju i dziesięcioboju.
Dwadzieścia sześć razy zdobywał mistrzostwo Polski:
Trzynaście razy był srebrnym medalistą:
Pięć razy zdobywał brązowe medale:
Rekordy życiowe:
Trzykrotnie znalazł się wśród laureatów Plebiscytu "Przeglądu Sportowego": w 1926 był ósmy, w 1928 siódmy, a w 1929 ósmy. Po zakończeniu kariery zawodnika w 1930 został trenerem lekkoatletycznym.
Jego żona Genowefa była także znaną lekkoatletką, olimpijką.
W czasie kampanii wrześniowej 1939 roku walczył w szeregach 13 pułku piechoty. Poległ 12 września 1939 roku w okolicach Zaborowa. Został pochowany w Zaborowie na cmentarzu parafii Nawiedzenia NMP.

</doc>
<doc id="802631" url="https://pl.wikipedia.org/wiki?curid=802631" title="Metoda termoluminescencyjna">
Metoda termoluminescencyjna



</doc>
<doc id="802645" url="https://pl.wikipedia.org/wiki?curid=802645" title="Rodzaje budowli megalitycznych">
Rodzaje budowli megalitycznych



</doc>
<doc id="802646" url="https://pl.wikipedia.org/wiki?curid=802646" title="Romulus (księżyc)">
Romulus (księżyc)

Romulus, pełna nazwa (87) Sylvia I Romulus – księżyc planetoidy (87) Sylvia z pasa głównego planetoid.
Odkrycie i nazwa.
Romulus został odkryty 18 lutego 2001 roku przez Michaela E. Browna i Jean-Luca Margota za pomocą teleskopu Keck II na Hawajach. Następnie nadano mu prowizoryczne oznaczenie S/2001 (87) 1.
Nazwa tego satelity pochodzi od postaci Romulusa, jednego z dwóch bliźniaków, założycieli Rzymu. 
Orbita i właściwości fizyczne.
Księżyc ten ma średnicę ok. 11 km i krąży wokół macierzystego ciała w odległości ok. 1351 km w czasie 3,65 dnia. Orbita jego charakteryzuje się małym mimośrodem wynoszącym 0,007, nachylona jest zaś pod kątem ok. 1,7° do płaszczyzny równika Sylvii.

</doc>
<doc id="802650" url="https://pl.wikipedia.org/wiki?curid=802650" title="Zbigniew Ryś">
Zbigniew Ryś

Zbigniew Ryś, ps. "Zbyszek" (ur. 1 stycznia 1914 w Dzikowie, zm. 29 września 1990 we Wrocławiu) – polski podchorąży, żołnierz podziemia, kurier ZWZ i AK.
Życiorys.
Przed II wojną światową był komendantem placówki Straży Granicznej. Po zakończeniu kampanii wrześniowej zajął się przerzutem znajomych oficerów i kolegów. Jako komendant Oddziału Ochrony Przerzutów i Łączności zorganizował w lecie 1940 akcję odbicia Jana Karskiego z rąk Gestapo. W latach 1941–1945 wykonał 108 rajdów, głównie na węgierskim odcinku trasy sztafetowej „Karczma”: Budapeszt - Rożnawa - Mala Poloma (Słowacja) kierowanej przez Józefa Stanka ps. „Lis”, a także do punktów przygranicznych tej trasy w Łapszach Niżnych i w Dursztynie. Od 1944 do końca wojny kierownik łączności na kraj w Bazie łączności „Romek” w Budapeszcie. W październiku 1945 aresztowany przez UB w Krakowie spędził osiem miesięcy w X Pawilonie więzienia przy ul. Rakowieckiej w Warszawie.
Po wyjściu z więzienia ukończył studia na Wydziale Prawa Uniwersytetu Wrocławskiego. Ze względu na działalność w AK podczas II wojny światowej władze komunistyczne odmawiały mu wpisu na listę adwokatów. Dopiero w 1962 roku uzyskał wpis na listę adwokatów. W 1983 roku przeszedł na emeryturę.
Był odznaczony Orderem Virtuti Militari i trzykrotnie Krzyżem Walecznych.
Jego rodzeństwem byli: bracia Władysław (obrońca Lwowa z 1918, uczestnik wojny obronnej 1939), Bronisław (polonista, nauczyciel, harcerz, zm. 1941 w Mauthausen), siostry Zofia (aktorka), Wanda (żona Stanisława Skrzeszewskiego i Olgierda Straszyńskiego), Stanisława (zm. 1957), Maria (zm. 1911). Od 1957 był żonaty z Jadwigą (1929–2010, pochodząca z Sanoka córka Stanisława Polity porucznika Wojska Polskiego), z którą miał synów Lesława (ur. 1957) i Jacka (ur. 1959).
Kuzyn Stefana Rysia (porucznika Armii Krajowej) oraz Józefa Jońca (ksiądz, pułkownik, uczestnik bitwy pod Monte Cassino).
Zbigniew Ryś zmarł 29 września 1990 we Wrocławiu. Został pochowany na tamtejszym Cmentarzu Grabiszyńskim.
Upamiętnienie.
Od 2015 roku patron skweru na wrocławskim Starym Mieście.

</doc>
<doc id="802652" url="https://pl.wikipedia.org/wiki?curid=802652" title="Inna, Pinna i Rimma">
Inna, Pinna i Rimma

Inna, Pinna i Rimma, – męczennicy wczesnochrześcijańscy, święci prawosławni.
Hagiografia.
Inna, Pinna i Rimma żyli w I lub II wieku. Na temat ich życia i działalności do naszych czasów dotrwały tylko szczątkowe informacje. Legenda głosi, iż męczennicy byli z pochodzenia Słowianami z Małej Scytii. Niekiedy mówi się, że byli uczniami Andrzeja Apostoła.
Gdy święci poznali naukę ewangeliczną, ich dusze i serca zapałały miłością do wiary chrześcijańskiej. Zaczęli głosić naukę chrześcijańską, chrzcząc wielu pogan. Nie podobało się to władcom i kapłanom pogańskim, przez których męczennicy byli prześladowani. Nie ostudziło to jednak ich gorliwości.
Pewien pogański książę postanowił siłą zmusić świętych do wyrzeczenia się wiary i złożenia ofiary bogom. Nie przekonał ich jednak ani dobrym słowem, ani groźbą. Na koniec rozkazał wbić w pokrytą lodem rzekę pale i przywiązać do nich męczenników. Tam też pod naporem kry i z powodu mrozu ponieśli śmierć. Zgodnie z tradycją wydarzenie to miało miejsce w mieście Nowy Dunajec (, Isaccea w Rumunii).
Dzień obchodów.
Cerkiew prawosławna wspomina świętych dwukrotnie: 20 stycznia/2 lutego i 20 czerwca/3 lipca, tj. 2 lutego i 3 lipca według kalendarza gregoriańskiego.
Ikonografia.
W ikonografii święci zawsze przedstawiani są razem. W dłoniach trzymają krzyże. Pinna i Rimma są młodzieńcami bez bród. Różnią się jedynie kolorem szat. Inna był zapewne starszy, dlatego też nosi brodę i na ikonach przedstawiany jest głównie w centrum.

</doc>
<doc id="802657" url="https://pl.wikipedia.org/wiki?curid=802657" title="Rezolucja Rady Bezpieczeństwa ONZ nr 1690">
Rezolucja Rady Bezpieczeństwa ONZ nr 1690

Rezolucja Rady Bezpieczeństwa ONZ nr 1690 została uchwalona 20 czerwca 2006 podczas 5469. posiedzenia Rady.
Rezolucja przedłuża mandat Biuro ONZ w Timorze Wschodnim (UNOTIL) do 20 sierpnia 2006. Rada dziękuje także rządom Australii, Portugalii, Nowej Zelandii i Malezji za spełnienia prośby rządu Timoru Wschodniego i wysłanie do tego kraju swoich sił celem pomocy w przywróceniu i utrzymaniu tam bezpieczeństwa. Popiera również ideę postawienia na czele międzynarodowego śledztwa, o które poprosił rząd Timoru, Wysokiego Komisarza Narodów Zjednoczonych do spraw Praw Człowieka. 

</doc>
<doc id="802658" url="https://pl.wikipedia.org/wiki?curid=802658" title="Święty Pinna">
Święty Pinna



</doc>
<doc id="802659" url="https://pl.wikipedia.org/wiki?curid=802659" title="NWP">
NWP



</doc>
<doc id="802660" url="https://pl.wikipedia.org/wiki?curid=802660" title="Witysław">
Witysław

Witysław (IX w.) – czeski książę.
W 872 roku był jednym z pięciu książąt czeskich pokonanych nad Wełtawą przez oddziały frankijskie dowodzone przez Luitberta, arcybiskupa Moguncji.
W lipcu 895 roku w Ratyzbonie wraz ze Spitygniewem I poddał się cesarzowi Arnulfowi z Karyntii. Niektórzy badacze sugerują, że drugim księciem nie był Witysław, lecz Wratysław, młodszy brat Spitygniewa.

</doc>
<doc id="802661" url="https://pl.wikipedia.org/wiki?curid=802661" title="Święty Rimma">
Święty Rimma



</doc>
<doc id="802663" url="https://pl.wikipedia.org/wiki?curid=802663" title="Olgierd Straszyński">
Olgierd Straszyński

Olgierd Straszyński ps. "Olgierd" (ur. 29 listopada 1903 w Mariupolu, zm. 12 stycznia 1971 w Warszawie) – polski dyrygent.
Życiorys.
Edukację muzyczną rozpoczął w klasie skrzypiec w Szkole Marii i Konstantego Sławicz-Regamey’ów w Kijowie. W 1921 roku przeniósł się z rodziną do Warszawy, gdzie w 1923 roku zdał maturę w Państwowym Gimnazjum im. Adama Mickiewicza. W 1930 roku ukończył studia dyrygenckie w klasie Grzegorza Fitelberga i w tym samym roku odbył się (w Filharmonii Warszawskiej) jego debiut dyrygencki. Dwa lata później uzyskał Dyplom Konserwatorium Warszawskiego jako teoretyk, studiując pod kierunkiem Kazimierza Sikorskiego i ks. dr. Hieronima Feichta. Ponadto pobierał prywatne lekcje u Emila Młynarskiego. W 1932 roku rozpoczął pracę w Polskim Radiu jako kierownik Muzyki Mechanicznej, reżyser i dyrygent Wielkiej Orkiestry Symfonicznej Polskiego Radia pod kierownictwem Grzegorza Fitelberga. W tym samym roku po raz pierwszy poprowadził orkiestrę przed mikrofonami PR w Studiu przy ul. Zielnej 25.
Występował także gościnnie z innymi zespołami symfonicznymi w większości polskich miast (m.in. Kraków, Poznań, Bydgoszcz, Łódź, Katowice, Wilno) oraz nagrywał płyty gramofonowe, często z muzyką polską, m.in. dla wytwórni Columbia, Orpheon, Homocord, Parlophon, Odeon, Syrena-Elektro.
W latach 1939–1945 był dyrygentem Tajnej Orkiestry Polskiego Radia, konspiracyjnej komórki kierowanej przez Edmunda Rudnickiego, związany z radiostacją Błyskawica. W czasie okupacji niemieckiej orkiestra pod jego dyrekcją występowała m.in. w „Adrii”. Był referentem muzyki mechanicznej Sekcji Polskiego Radia Delegatury Rządu na Kraj. 
W latach 1945–1946 był pierwszym po wojnie dyrektorem artystycznym Filharmonii Narodowej w Warszawie. 
Spoczywa na cmentarzu Powązkowskim w Warszawie (kw. 284c-3-23).
Życie prywatne.
Jego żoną była Wanda z domu Ryś (siostra Zbigniewa i Zofii). Mieli czworo dzieci, z czego jedno zmarło niedługo po urodzeniu; ich synem jest Andrzej Straszyński.

</doc>
<doc id="802664" url="https://pl.wikipedia.org/wiki?curid=802664" title="Rezolucja Rady Bezpieczeństwa ONZ nr 1692">
Rezolucja Rady Bezpieczeństwa ONZ nr 1692

Rezolucja Rady Bezpieczeństwa ONZ nr 1692 została uchwalona 30 czerwca 2006 podczas 5479. posiedzenia Rady.
Rada przedłuża mandat Operacji ONZ w Burundi (ONUB) do końca roku 2006. Jednocześnie przedłuża do 30 września 2006 ważność podjętej w rezolucji 1669 decyzji o częściowej relokacji sił ONUB do Misji ONZ w Demokratycznej Republice Kongo (MONUC). 

</doc>
<doc id="802665" url="https://pl.wikipedia.org/wiki?curid=802665" title="Remus (księżyc)">
Remus (księżyc)

Remus, pełna nazwa (87) Sylvia II Remus – księżyc planetoidy (87) Sylvia z pasa głównego planetoid.
Odkrycie i nazwa.
Remus został odkryty 9 sierpnia 2004 roku przez astronomów za pomocą Very Large Telescope znajdującego się w Chile, należącego do Europejskiego Obserwatorium Południowego (ESO). Następnie nadano mu prowizoryczne oznaczenie S/2004 (87) 1.
Nazwa tego satelity pochodzi od postaci Remusa, jednego z dwóch bliźniaków, założycieli Rzymu.
Orbita i właściwości fizyczne.
Księżyc ten ma średnicę ok. 11 km i krąży wokół macierzystego ciała w odległości ok. 702 km w czasie 1,37 dnia. Orbita jego charakteryzuje się mimośrodem wynoszącym 0,093, nachylona jest zaś pod kątem ok. 2º do płaszczyzny równika Sylvii.

</doc>
<doc id="802668" url="https://pl.wikipedia.org/wiki?curid=802668" title="Lekarz medycyny">
Lekarz medycyny



</doc>
<doc id="802669" url="https://pl.wikipedia.org/wiki?curid=802669" title="Rezolucja Rady Bezpieczeństwa ONZ nr 1693">
Rezolucja Rady Bezpieczeństwa ONZ nr 1693

Rezolucja Rady Bezpieczeństwa ONZ nr 1693 została uchwalona 30 czerwca 2006 podczas 5480. posiedzenia Rady.
Rada przedłuża mandat Misji ONZ w Demokratycznej Republice Konga (MONUC) do 30 września 2006 i jednocześnie wyraża zgodę na wzrost liczebności sił Misji powyżej limitów zakreślonych w rezolucjach 1621 i 1635. 

</doc>
<doc id="802670" url="https://pl.wikipedia.org/wiki?curid=802670" title="Herman Baranowski">
Herman Baranowski



</doc>
<doc id="802679" url="https://pl.wikipedia.org/wiki?curid=802679" title="Rezolucja Rady Bezpieczeństwa ONZ nr 1694">
Rezolucja Rady Bezpieczeństwa ONZ nr 1694

Rezolucja Rady Bezpieczeństwa ONZ nr 1694 została uchwalona 13 lipca 2006 podczas 5487. posiedzenia Rady.
Rezolucja dokonuje zmiany w strukturze Misji ONZ w Liberii (UNMIL), nie zmieniając jednak jej liczebności: zmniejsza o 125 osób limit personelu wojskowego, ale jednocześnie zwiększa o taką samą liczbę limit personelu policyjnego Misji. 

</doc>
<doc id="802683" url="https://pl.wikipedia.org/wiki?curid=802683" title="Wiercenia okrętne">
Wiercenia okrętne

Wiercenia okrętne – małośrednicowe płytkie wiercenia, wykonywane ręcznie.
Stosowane głównie w geologii inżynierskiej i hydrogeologii. Urządzenie wiertnicze składa się z trójnoga z podwieszonym na szczycie wielokrążkiem. Do przekazywania ruchu obrotowego na przewód wiertniczy służy klucz wiertniczy, zapinany na przewodzie.

</doc>
<doc id="802685" url="https://pl.wikipedia.org/wiki?curid=802685" title="Atrek (ujednoznacznienie)">
Atrek (ujednoznacznienie)



</doc>
<doc id="802686" url="https://pl.wikipedia.org/wiki?curid=802686" title="Galina Woskobojewa">
Galina Woskobojewa

Galina Woskobojewa, ros. Галина Олеговна Воскобоева (ur. 18 grudnia 1984 w Moskwie) – kazachska tenisistka pochodzenia rosyjskiego. Obywatelstwo zmieniła w 2008 roku.
Kariera tenisowa.
W 2001 roku Galina zdobyła pierwszy turniejowy tytuł ITF w grze podwójnej razem z Julianą Fedak, a miało to miejsce w Bukareszcie. Po uzyskaniu statusu profesjonalnego wystąpiła w pierwszych zawodowych kwalifikacjach do imprez w Moskwie, Bogocie i Casablance. Razem z Wierą Duszewiną zdobyła tytuł debla ITF w Sofii.
Również w 2003 triumfowała w turniejach ITF, w Cagnes-sur-Mer u boku Duszewiny, a w Hull w parze z Bułykiną. Po pokonaniu Anabel Mediny zdobyła trofeum ITF w grze pojedynczej w Mont de Marsan.
Zawodowy debiut w turnieju głównym odnotowała w 2004 roku w Hobarcie, ulegając Hiszpance Garrigues. Osiągnęła pierwszy deblowy półfinał w Vancouver, kilkarotnie dochodziła do drugiej rundy zawodowych turniejów. Rok 2005 to najlepszy w jej dotychczasowej karierze zawodniczej, trwającej wówczas trzy lata. Oprócz drugich rund w turniejach gry pojedynczej doszła do półfinału debla w Auckland (z Evie Dominiković) oraz do pierwszego zawodowego finału z Anastasiją Rodionową w Taszkencie. Osiągnęła najwyższe pozycje rankingowe, w tym pierwszą setkę klasyfikacji deblowej.
W wielkoszlemowym debiucie na Australian Open 2006 weszła do drugiej rundy, wygrywając z Emmanuelle Gagliardi. Wycofała się z kilku turniejów z powodu kontuzji, by powrócić w Warszawie i przegrać już pierwsze spotkanie. Podobnie zakończył się debiut na kortach Rolanda Garrosa. W czerwcu wygrała singlowy turniej ITF, drugi w karierze. W pierwszej rundzie w New Haven urwała seta pierwszej rakiecie świata, Amélie Mauresmo, mimo to przegrała. Na zakończenie sezonu w październiku została finalistką turnieju w Moskwie, razem z Ivetą Benešovą. Zdobyła też kolejny deblowy tytuł ITF.
Trenowana przez Alinę Żydkową, preferuje nawierzchnię twardą. Zachęcona do gry w tenisa przez mamę, Jelenę, która jest trenerką pływania, rozpoczęła uprawiać tę dyscyplinę w wieku sześciu lat. Na początku 2005 roku przerwała naukę w jednym z moskiewskich uniwersytetów.
Na początku 2010 doznała ciężkiej kontuzji, przez którą nie zagrała już do końca sezonu. Powróciła dopiero w styczniu 2011 roku, podczas turnieju ITF w Plantation. Po przejściu kwalifikacji, Woskobojewa była w stanie wygrać jeszcze jeden mecz w turnieju głównym, przeciwko Laurze Siegemund – numerze 2 z rozstawienia. Jej drugim turniejem w roku była kolejna impreza z cyklu ITF, tym razem w Lutz. Ponownie przeszła kwalifikacje, tracąc w nich zaledwie 5 gemów, po czym wygrała jeszcze jeden mecz w turnieju głównym – pokonała Austriaczkę Melanie Klaffner 6:0, 6:1. W drugiej rundzie uległa Jennifer Elie.
Na początku lutego 2011 wystartowała w kwalifikacjach do turnieju w Pattayi dzięki dzikiej kardzie. Klasyfikowana wówczas na 560. miejscu w rankingu Kazaszka pokonała w kwalifikacjach Sanię Mirzę oraz Lindsay Lee-Waters. W turnieju głównym najpierw pokonała Rominę Oprandi 4:6, 6:3, 7:5, a następnie zwyciężyła w meczu drugiej rundy 1:6, 7:5, 6:4 nad Mariją Kirilenko.
8 sierpnia 2011 zaliczyła swoją największą wygraną dotychczas w karierze, w Toronto, w turnieju Rogers Cup: po zakwalifikowaniu się do turnieju głównego w I rundzie pokonała półfinalistkę French Open 2011 i dziewiątą rakietę świata (w rankingu WTA) Marion Bartoli wynikiem 6:3, 6:3. W II rundzie pokonała rakietę numer 25 Flavię Pennettę wynikiem 2:6, 6:3, 6:2. W III rundzie pokonała rozstawioną z nr 5. finalistkę Wimbledonu 2011 w singlu, Mariję Szarapową wynikiem 6:3, 7:5, co stanowi jej nowy najlepszy wynik w karierze. W ćwierćfinale zmierzyła się z rozstawioną z nr 4. Wiktoryją Azaranka, przegrywając wynikiem 1:6, 2:6. We wrześniu, w Seulu, osiągnęła pierwszy w karierze finał imprezy głównego cyklu rozgrywkowego, w którym musiała uznać wyższość Marii José Martínez Sánchez i przegrała 6:7(0), 6:7(2).
W lutym 2013 zwyciężyła razem z Kristiną Mladenovic w rozgrywkach deblowych w Memphis. Pokonały tam w finale parę Sofia Arvidsson–Johanna Larsson wynikiem 7:6(5), 6:3.

</doc>
<doc id="802688" url="https://pl.wikipedia.org/wiki?curid=802688" title="Hermann Baranowski">
Hermann Baranowski

Hermann Baranowski (ur. 11 czerwca 1884 w Schwerinie, zm. 5 lutego 1940 w Aue / Saksonia) – SS-Standartenführer i komendant obozu koncentracyjnego Oranienburg-Sachsenhausen w latach 1938-1940, członek NSDAP (numer legitymacji partyjnej 34 321) i SS (numer ewidencyjny 24 009), wyróżniony odznakami pierścienia SS i szpady SS.
Życiorys.
Jego ojciec pracował w browarze. Po ośmiu latach szkoły ludowej i średniej Baranowski zgłosił się w 1900 roku do Cesarskiej Marynarki Wojennej. Początkowo jako chłopiec okrętowy, w 1912 roku jako "Deckoffizier" (stopień pośredni między podoficerem i oficerem), a od 1916 jako "Oberdeckoffizier". Podczas pierwszej wojny światowej Baranowski był w sztabie I dywizjonu. Został odznaczony Krzyżem Żelaznym obu klas. Po zakończeniu wojny służył w IX eskadrze poszukiwaczy min. 30 września 1920 roku opuścił armię w stopniu porucznika marynarki wojennej. Powodem była redukcja armii na skutek traktatu wersalskiego.
W latach 1920–1923 pracował jako urzędnik w biurze kilońskiej filii zakładów metalurgicznych w Bergedorf (od 1938 roku wcielony do Hamburga), a od 1923 do 1933 roku jako przedstawiciel zakładów spożywczych w Hamburgu. W 1930 roku Baranowski widział Hitlera na wystąpieniu w Hamburgu i 1 października 1930 roku wstąpił do NSDAP (nr legitymacji partyjnej 345 321) i SS (nr identyfikacyjny 24 009), wyróżniony pierścieniem SS i szpadą SS. 
W SS był wielokrotnie awansowany, jego ocena z 12 sierpnia 1933 roku potwierdzała „... "nieco uparty, ale bezwarunkowo oddany i wierny. Ojciec swego Sturmbannes-batalionu SS, nadaje się do awansu"”. W końcu został dowódcą "4. SS-Standarte" (pułku SS) w Altonie. Z funkcji tej został zwolniony 1 marca 1936 roku z powodu osobistego zatargu.
Baranowski został przydzielony do "SS-Totenkopfverbände" i w kwietniu 1936 roku został komendantem obozu koncentracyjnego Lichtenburg. Dochodziło tu widocznie do wymiany zdań między Baranowskim i członkami służby wartowniczej. Theodor Eicke, inspektor obozów koncentracyjnych, wyraził się o Baranowskim: „"Jego wygórowana ambicja jest powodem tarć i wymiany zdań z oddziałem SS. […] Pouczenia okazały się bezcelowe, ponieważ postępowanie SS-Standartenführera Baranowskiego wskazuje na jego chorą ambicję. Jego dobra wola jest niezaprzeczalna, jednak nie posiada on koniecznego wyczucia […]"”.
1 listopada 1936 został przeniesiony jako "kierownik obozu" do Dachau. Na tym stanowisku nie było już żadnych punktów stycznych z wartownikami. W kompetencjach Baranowskiego był obóz jako „zakład" z jego wewnętrznym porządkiem, rozkładem dnia, apelami i warunkami życia aresztowanych. 
1 marca 1938 roku Baranowski został "Schutzhaftlagerführerem" w Sachsenhausen, a 1 maja 1938 roku został komendantem obozu. 15 września 1939 roku za zgodą Heinricha Himmlera zarządził egzekucję Świadka Jehowy – Augusta Dickmanna, pierwszego więźnia rozstrzelanego w III Rzeszy za odmowę pełnienia służby wojskowej. Wkrótce zapadł na śmiertelną chorobę. We wrześniu 1939 roku został zastąpiony przez Waltera Eisfelda, którego następnie 1 kwietnia 1940 zastąpił Hans Loritz. Baranowski zmarł w lutym 1940 po długiej chorobie. Jego adiutant w Sachsenhausen, późniejszy komendant KZ Auschwitz-Birkenau Rudolf Höss, wyraził się po wojnie o Baranowskim: „"Jako stary przywódca SS i narodowy socjalista był dla mnie wzorem. […] także on miał momenty, w których był dobroduszny, i miał łagodne serce, a przecież był twardy i bezlitosny, ścisły we wszystkich sprawach służbowych. Pozostał na stałe przed oczami taki, jak twardo wymagano w SS: „Zmuś wszystkie łagodne odruchy do milczenia”"”.

</doc>
<doc id="802692" url="https://pl.wikipedia.org/wiki?curid=802692" title="B.t.e.">
B.t.e.



</doc>
<doc id="802693" url="https://pl.wikipedia.org/wiki?curid=802693" title="Przytór">
Przytór

Przytór (do 1945 niem. "Pritter") – część miasta Świnoujścia, stanowiące część Osiedla Przytór-Łunowo; dawna wieś rybacko-letniskowa, od 1960 w granicach miasta. Położona we wschodniej części miasta na wyspie Wolin (Półwysep Przytorski), około 7 km na południowy wschód od centrum miasta, przy drodze krajowej nr 93, nad kanałem Wielka Struga, rozlewisk Świny Wolińskiego Parku Narodowego. Przytór zamieszkuje około 800 mieszkańców. 
Historia.
Istniał tu gród obronny Wolinian, a następnie władcy Pomorza Zachodniego wybudowali tu zamek. Pełnił on rolę znienawidzonej przez mieszczan szczecińskich komory celnej i dlatego w 1458 zaatakowali go i zniszczyli. Na początku XIX wieku Przytór był największą wiejską osada powiatu. W ówczesnej wsi mieszkało 1068 osób tj. 200 rodzin. W tym czasie znaczny był połów ryb, zwłaszcza węgorzy. Wielu młodych ludzi ze wsi podejmowało prace na morzu w roli jungów lub marynarzy, do czego zachęcały przedsiębiorstwa żeglugowe w Świnoujściu i Szczecinie. 
Nazwę "Przytór" wprowadzono urzędowo rozporządzeniem w 1946 roku, zastępując poprzednią niemiecką nazwę "Pritter".
W latach 1945-54 istniała gmina Przytór.
Zabudowa.
We wsi znajduje się zabytkowy neogotycki kościół parafialny Najświętszego Serca Pana Jezusa z 1895 roku, z wieżą o wysokości 43 m. Stoi na miejscu wcześniejszej budowli ryglowej. 
Obok kościoła rośnie pomnik przyrody dąb "Szyper", o obwodzie 295 cm. 
W Przytorze oraz w pobliskim lesie na północnym zachodzie od dzielnicy, na rozległym obszarze, znajdują się ruiny schronów baterii Goeben, ciężkiej artylerii nadbrzeżnej, z okresu II wojny światowej.
Kultura.
W dzielnicy swoją siedzibę ma filia nr 1 miejskiego Domu Kultury w Świnoujściu. W ramach zajęć ćwiczy tam zespół wokalno-instrumentalny "Malwy", koło turystyczno-krajoznawcze i kółko plastyczne. Odbywa się tam także aerobik i nauka gry na instrumentach muzycznych.
Przez Przytór prowadzą dwa znakowane szlaki turystyczne:
Samorząd mieszkańców.
Świnoujście utworzyło jednostkę pomocniczą miasta – "Osiedle Przytór-Łunowo", którego granice stanowią jednostki obszarowe miasta: Przytór i Łunowo. Organem uchwałodawczym jest ogólne zebranie mieszkańców. Organem wykonawczym jest zarząd osiedla, który składa się z 5 do 7 członków. Ogólne zebranie mieszkańców wybiera zarząd osiedla.
Komunikacja.
Znajduje się tu przystanek osobowy Świnoujście Przytór (1,5 km na północ-północny zachód, przy linii kolejowej Szczecin Dąbie-Świnoujście i drodze krajowej nr 3) oraz przystanek autobusowy PKS. Kursują tu także autobusy miejskie linii nr 7 i 10. Znajduje się tutaj port morski Przytór.

</doc>
<doc id="802694" url="https://pl.wikipedia.org/wiki?curid=802694" title="Rezolucja Rady Bezpieczeństwa ONZ nr 1695">
Rezolucja Rady Bezpieczeństwa ONZ nr 1695

Rezolucja Rady Bezpieczeństwa ONZ nr 1695 została uchwalona 15 lipca 2006 podczas 5490. posiedzenia Rady, zwołanego na specjalne żądanie władz Japonii, wyrażone w liście jej stałego przedstawiciela przy ONZ do przewodniczącego Rady z dnia 5 lipca 2006. Miało to związek z przeprowadzonymi w tym dniu przez Koreę Północną próbami rakietowymi.
Rezolucja nie zawiera postanowień o wiążącej mocy prawnej, tym niemniej jest dość jednoznaczną deklaracją polityczną. Potępia wykonane przez KRLD próby i żąda, aby państwo to przerwało swój program budowy rakiet balistycznych. Zaleca państwom członkowskim ONZ wzmożoną czujność odnośnie do handlu z KRLD towarami, które mogą mieć związek z tym programem. Wzywa także rząd KRLD do powrotu do prowadzonych w tej sprawie rozmów sześciostronnych.

</doc>
<doc id="802695" url="https://pl.wikipedia.org/wiki?curid=802695" title="Pogonia">
Pogonia

Pogonia"" – polski herb szlachecki"." Według najczęściej cytowanej w dawnych publikacjach opinii Jana Długosza herb ten pochodzi z nadania królewskiego. 
Najbardziej znane rody, pieczętujące się herbem Pogonia to między innymi: Pleszkowscy i Poczobutowie.
Opis herbu.
Opisy historyczne.
Kasper Niesiecki blazonuje herb następująco:
Piotr Małachowski natomiast podaje bardziej szczegółowy opis:
Opis współczesny.
Opis skonstruowany współcześnie brzmi następująco:
"Na tarczy w polu złotym ręka zbrojna srebrna z mieczem, wychodząca w prawo z obłoku błękitnego."
"W klejnocie taka sama ręka zbrojna srebrna z mieczem, ostrzem w lewą stronę skierowana."
"Labry herbowe złote, podbite błękitem."
Geneza.
Najwcześniejsze wzmianki i pochodzenie.
Herbów z motywem zbrojnej ręki z mieczem w herbie zażywało bardzo wiele domów po różnych królestwach, chociażby w Brunszwiku, Frankonii, Miśni, we Włoszech i na Śląsku. Przykładem może być mistrz najwyższy rodyjskiej kawalerii, Philippus Villerius Liladamus rodem Francuz, który po długo wytrzymanym oblężeniu, przeprowadzonym przez tureckiego sułtana Sulejmana, został z tej wyspy gwałtem wyrzucony w roku 1523, a Papież Hadrian VI w nagrodę za jego męstwo nadał mu herb z ręką z gołym mieczem i manipularzem z napisem: "Pro fide. Spondan. in Annal. Eccles". 
W Polsce herb z podobnym motywem nosi Pogonia. Nie ma jednak zgodności wśród heraldyków co do jej początków. Średniowieczne zapiski sądowe o niej nie wspominają i nie spotyka jej się na pieczęciach. Według Teofila Rutki, herb istniał jeszcze przed królem Ludwikiem Węgierskim (1326–1382), ponieważ już wtedy w senacie zasiadali herbowni Pogoni. Piotr Małachowski w swoim herbarzu zawarł informację, że herb ten został nabyty w 1388 roku. Juliusz Ostrowski twierdzi, że Pogonia była nadawana przez królów polskich począwszy od Władysława Jagiełły i zwana przez nich "Bożezdarz". Taki też herb według świadectwa Jana Długosza otrzymał niejaki Jerzy Szwarc od Władysława II Jagiellończyka"". Ostrowski dodaje też, że ów Szwarc zamiast nowo ułożonego herbu wołał nosić jakiś starszy, postarał się o to drogą zwykłej adopcji na Węgrzech, zatrzymując sobie jedynie nadane przez króla świeże zawołanie "Bożezdarz". Alternatywne nazwy herbu znane są również z przywileju Zygmunta I z roku 1523, gdzie nazwany był "Zdarzbóg" i "Bożezdarz."
Bartosz Paprocki na podstawie dzieł Długosza powiada, że herb ten został nadany Klemensowi z Kłajowa (Kłaja), Janowi dziekanowi krakowskiemu, Mikołajowi Bielunce i innym odważnym kawalerom. Informacje te Długosz zawiera we fragmencie:
Kasper Niesiecki dodaje, że Paprocki nie podał informacji kiedy i od kogo dany herb został przyznany. Według Hipolita Stupnickiego, herb został nadany za męstwo.
Franciszek Piekosiński zauważa, że o herbie tym nie wspomina "Rola Marszałkowska", jednakże wspomina o nim "Herbarz Arsenalski". Jest również zdania, że herb Pogonia powstał z nadania króla Władysława Jagiełły z roku 1434, dla Mikołaja, wójta lelowskiego. Istnieje również wzmianka w przywileju nobilitacyjnym, wydanym przez króla Kazimierza Jagiellończyka w 1481 roku, dla Ryszarda Papiniego de Gambusio, a także Oliwiera i Maryota Papinich de Gambusio. 
Historyk Lech Chmielewski twierdzi, że herb ten został stworzony specjalnie dla osób odznaczających się na polu chwały. Według niego, Pogonię nadawano już za Władysława Jagiełły, a potem za Stefana Batorego w czasie wojen z Moskwą. 
Ewolucja wizerunku.
Według Piekosińskiego, wizerunek herbu z 1434 roku w nadaniu króla Jagiełły, miał być opisany w sposób następujący; pole tarczy ma być złote, na nim ręka zbrojna z dobytym mieczem, wybiegająca z niebieskiego obłoku, miecz natomiast ma być na końcu krwią zbroczony, dolne pole tarczy czerwone. W klejnocie ma być znowu ręka z dobytym mieczem powtórzona, a labry mają być czerwonego, czarnego i żółtego koloru. 
W przywileju nobilitacyjnym wydanym przez króla Kazimierza Jagiellończyka w roku 1481 jest ten herb nieco odmiennie przedstawiony, mianowicie; w dolnym polu czerwonym mają być trzy litery złote "d. d. d." zaś cała tarcza ma być żółtym skrajem otoczona. 
W "herbarzu arsenalskim" z 1530 roku"" został opisany jako pole żółte, w którym ramie zbrojne w prawą stronę skierowane, Juliusz Ostrowski przerysował oryginał paryski do swojego herbarza"". 
W dziele Ambrosiusa Marcusa de Nissa, "Arma Regni Poloniae" z ok. 1572 roku"," Pogonia jest przedstawiona jako tarcza, na której znajduje się ramię zbrojne z mieczem w lewo skierowanym, wychodzącym z obłoku. 
Etymologia.
Pogonia, od apelatywu pogonia, czyli "pościg." Być może w funkcji dewizy bitewnej: "pogonia!" "."
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (115 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Pogonia. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Pogonia:
Żdżarski został nobilitowany do herbu w roku 1504"".
Pozostałe nazwiska.
Herbarz szlachty białoruskiej podaje również nazwiska Amantowicz, Boniucicz, Niewiński, Wangin i Worotyn.
Według Hipolita Stupnickiego, herbem tym pieczętowali się również herbowni Minczer, Pleszkowski, Poczobot, Potemkin i Radamski.
Kasper Niesiecki w "Herbarzu Polskim" wspomina rodzinę Poczobut.

</doc>
<doc id="802696" url="https://pl.wikipedia.org/wiki?curid=802696" title="Luty 2007">
Luty 2007



</doc>
<doc id="802697" url="https://pl.wikipedia.org/wiki?curid=802697" title="Gabriela Navrátilová">
Gabriela Navrátilová

Gabriela Navrátilová (ur. 2 czerwca 1976) – czeska tenisistka.
Kariera tenisowa.
Zawodową tenisistką była w latach 1992–2008.
W 2004 roku osiągnęła półfinały deblowych turniejów w Acapulco i Estoril z rodaczką Olgą Blahotovą, a także w Linzu z Michaelą Paštikovą. Z ośmiu deblowych finałów ITF w tym sezonie wygrała sześć. Rok później z Paštikovą doszła do finałów w Canberze i Modenie, a także do półfinału Australian Open. Z Caroline Dhenin była w półfinale w Antwerpii i Strasburgu. W singlu próbowała swoich sił w kwalifikacjach do warszawskiego J&amp;S Cup, ale ich nie przeszła. Również w 2006 roku osiągała półfinały zawodowych imprez deblowych, między innymi w Pradze i Acapulco.
W 2007 roku została finalistką deblowego turnieju drugiej kategorii, Open GDF Suez w Paryżu, razem z Vladimirą Uhlířovą. W kwietniu tego roku została finalistką debla w Budapeszciem startując wspólnie z Martiną Müller.
W rankingu gry pojedynczej Navrátilová najwyżej była na 258. miejscu (23 czerwca 2003), a w klasyfikacji gry podwójnej na 32. pozycji (25 lipca 2005).

</doc>
<doc id="802698" url="https://pl.wikipedia.org/wiki?curid=802698" title="Cumulina">
Cumulina

Cumulina (3 grudnia 1997 – 5 maja 2000) – pierwsza sklonowana mysz, która w pełni się rozwinęła i dożyła wieku dorosłego i jednocześnie pierwsze zwierzę sklonowane z dojrzałych, całkowicie zróżnicowanych, nie kultywowanych wcześniej, somatycznych komórek dorosłego organizmu.
Sklonowano ją używając techniki mikroiniekcji (odmiana metody transferu jąder komórkowych), wynalezionej w grupie Ryuzo Yanagimachi na Uniwersytecie Hawajskim na Mānoa. Cumulina była zwykłą myszą domową o brązowej sierści. Imię nadano jej od nazwy komórek wywodzących się z warstwy ziarnistej, otaczających rozwijający się w jajniku oocyt (ang. "cumulus cells"). Z komórki właśnie takiego typu pobrano jądro komórkowe, które następnie umieszczono w pozbawionej własnego jądra komórce jajowej. W sumie w ramach eksperymentu wykorzystano 800 komórek jajowych i uzyskano 10 klonów, ale kolejne nie miały już imion, a znane są tylko z nadanego im numeru.
Cumulina dwukrotnie doczekała się miotu, po czym zaniechano dalszego jej rozmnażania.
Mysz zdechła w 2000 roku, w wieku odpowiadającym 95 "ludzkim latom". Zachowane szczątki Cumuliny można oglądać w "Institute for Biogenesis Research Laboratory" w Honolulu na Hawajach.
Użyta do klonowania Cumuliny technika pozwoliła także na sporządzanie klonów z klonów, a narodziny Cumuliny były ważnym etapem w zastosowaniu klonowania metodą transferu jąder komórkowych w biologii ssaków oraz udowodniły, że zwierzęce klony są w pełni płodne, a ich potomostwo jest zupełnie zdrowe.

</doc>
<doc id="802700" url="https://pl.wikipedia.org/wiki?curid=802700" title="Miłość przychodzi łagodnie">
Miłość przychodzi łagodnie

Miłość przychodzi łagodnie "(Love Comes Softly)" – powieść kanadyjskiej pisarki Janette Oke. 
Akcja rozgrywa się na bezdrożach XIX-wiecznej Ameryki. Jest to historia młodej dziewczyny, której życie zmienia się drastycznie, gdy wkrótce po ślubie, zostaje osamotniona wdową na bezkresnej prerii. Wtedy, z niezwyklą propozycją, zwraca się do niej samotny ojciec z sąsiedztwa...
Ekranizacja.
Książka została sfilmowana przez Michaela Landona juniora w roku 2003, a główne role zagrali Katherine Heigl, Dale Midkiff oraz Skye McCole Bartusiak. W Polsce, film wyświetlany jest pod tytułem "Miłość przychodzi powoli". 
W kolejnych latach powstawały jego sequele, również oparte na książkach Oke :

</doc>
<doc id="802701" url="https://pl.wikipedia.org/wiki?curid=802701" title="Miłość przychodzi powoli">
Miłość przychodzi powoli

Miłość przychodzi powoli – amerykański telewizyjny film obyczajowy z chrześcijańskim przesłaniem z 2003 roku. Adaptacja powieści Janette Oke pt. "Miłość przychodzi łagodnie". Film zapoczątkował serię filmów obyczajowych, także zrealizowanych na podstawie powieści tej autorki.

</doc>
<doc id="802702" url="https://pl.wikipedia.org/wiki?curid=802702" title="Dot i królik">
Dot i królik

Dot i królik (ang. "Dot and the Bunny", 1983) – trzeci australijski film fabularno-animowany wyprodukowany przez Yoram Gross Studios. Opowiada o dalszych przygodach Dot, rudowłosej córki farmera oraz o tym, jak w dzień przed Wielkanocą znajduje małego królika, który zgubił się w lesie. Twórcą filmu jest Yoram Gross. Film był wyświetlany przez TVP3. Wersja lektorska była opracowana przez szczeciński ośrodek TVP.
Fabuła.
Dot kontynuuje poszukiwania zaginionego kangurka. Po drodze spotyka królika wielkanocnego. Okazuje się, że to zwierzę jest zaginionym dzieckiem kangurzycy.

</doc>
<doc id="802703" url="https://pl.wikipedia.org/wiki?curid=802703" title="I liga argentyńska w piłce nożnej (1925)">
I liga argentyńska w piłce nożnej (1925)

W roku 1925 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub CA Huracán, natomiast tytuł wicemistrza Argentyny zdobył klub Nueva Chicago Buenos Aires.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub Racing Club de Avellaneda, natomiast tytuł wicemistrza Argentyny zdobył klub San Lorenzo de Almagro.
Primera División - Asociación Argentina de Football.
Mistrzem Argentyny w roku 1925 w ramach rozgrywek organizowanych przez federację piłkarską Asociación Argentina de Football został klub CA Huracán, natomiast tytuł wicemistrza Argentyny zdobył klub Nueva Chicago Buenos Aires, który dwa dni po decydującym barażu wystąpił z federacji by kolejnego dnia wstąpić do federacji Asociación Amateurs de Football. Główny faworyt ligi Boca Juniors z powodu podróży do Europy rozegrał tylko 7 meczów i choć nie przegrał ani razu zajął dopiero dwudzieste miejsce. Z ligi nikt nie spadł, a awansował klub Sportivo Balcarce.
Nie rozegrano następujących meczów:
Zmiany nazw klubów:
Kolejka 12.
Klub Retiro Buenos Aires zmienił nazwę na Universal Buenos Aires.
Kolejka 19.
Klub Villa Urquiza Buenos Aires zmienił nazwę na General San Martín Buenos Aires.
Końcowa tabela sezonu 1925 ligi Asociación Argentina de Football.
Wobec równej liczby punktów dwóch najlepszych drużyn w tabeli rozegrano baraż o mistrzostwo Argentyny.
Ponieważ klub Nueva Chicago Buenos Aires nie przystąpił do gry w dodatkowym czasie, mistrzem Argentyny został CA Huracán. Dnia 24 sierpnia 1926 roku Nueva Chicago Buenos Aires wystąpił z federacji Asociación Argentina de Football, by już następnego dnia (25 sierpnia 1926 roku) wstąpić do konkurencyjnej federacji Asociación Amateurs de Football.
Primera División - Asociación Amateurs de Football.
Mistrzem Argentyny w roku 1925 w ramach rozgrywek organizowanych przez federację piłkarską Asociación Amateurs de Football został klub Racing Club de Avellaneda, natomiast tytuł wicemistrza Argentyny zdobył klub San Lorenzo de Almagro.

</doc>
<doc id="802704" url="https://pl.wikipedia.org/wiki?curid=802704" title="Google hacking">
Google hacking

Google hacking – termin opisujący stosowanie specjalnie dobranych zapytań dla popularnej wyszukiwarki internetowej Google, które pozwalają na odszukanie informacji przydatnych z punktu widzenia analizy bezpieczeństwa innych witryn WWW.
Wyszukiwarki internetowe mogą w pewnych sytuacjach indeksować przypadkowo udostępnione przez autorów serwisów listy użytkowników lub haseł, zbiory z numerami kart kredytowych, adresy domyślnych interfejsów konfiguracyjnych, albo inne parametry mające znaczenie dla zabezpieczeń danej strony. Dzięki temu, przez określenie odpowiednich słów kluczowych oraz innych parametrów wyszukiwania, napastnik może mniejszym niż zwykle nakładem pracy dokonać prób ataku na nieprawidłowo zbudowane serwisy; równocześnie jednak, zapytania takie mogą stanowić znaczną pomoc dla administratorów witryn i uprawnionych audytorów zabezpieczeń.

</doc>
<doc id="802709" url="https://pl.wikipedia.org/wiki?curid=802709" title="Muszka owocówka">
Muszka owocówka



</doc>
<doc id="802710" url="https://pl.wikipedia.org/wiki?curid=802710" title="Dot i miś koala">
Dot i miś koala

Dot i miś koala (ang. "Dot and the Koala", 1984) – czwarty australijski film fabularno-animowany wyprodukowany przez Yoram Gross Studios. W tym filmie Dot, młoda dziewczyna wzorowana na oryginalnej postaci, spotyka misia koala i wraz z innymi zwierzętami ratuje las przed budowniczymi chcącymi zbudować tamę. Film trwa ponad godzinę. Twórcą filmu jest Yoram Gross. Film był wyświetlany przez TVP3. Wersja lektorska była opracowana przez szczeciński ośrodek TVP.
Fabuła.
Burmistrz miasta Animalville, Percy Prosiak, planuje budowę wielkiej tamy. Dot i jej zwierzęcy przyjaciele, wśród których jest miś koala imieniem Bruce, nie mogą do tego dopuścić.

</doc>
<doc id="802713" url="https://pl.wikipedia.org/wiki?curid=802713" title="Barbara Krzemieńska">
Barbara Krzemieńska

Barbara Krzemieńská (ur. 18 lutego 1930 w Warszawie, zm. 5 stycznia 2006 w Pradze) – czeska historyk polskiego pochodzenia zajmująca się głównie epoką średniowiecza.

</doc>
<doc id="802714" url="https://pl.wikipedia.org/wiki?curid=802714" title="Fort XVIII Twierdzy Modlin">
Fort XVIII Twierdzy Modlin

Fort XVIII – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912–1915, jako ostatnie według kolejności dzieło twierdzy.
Fort został wzniesiony w miejscowości Boża Wola. Jego zadaniem było zamknięcie odcinka twierdzy między Wisłą a Grupą Fortową „Janówek”. Większy fort (XVIII) usytuowano na trasie Jabłonna – Modlin, natomiast mniejszy, Dzieło D-10 (Fort XVIIIa) – na skraju wydmy w uroczysku Kadzielnia na terenie sąsiedniej wsi Trzciany. W 1915 roku nieukończone jeszcze forty zostały obsadzone przez 19 kompanię Nowogieorgijewskiej (modlińskiej) Artylerii Fortecznej. Wśród obrońców twierdzy było wtedy również wielu Polaków zmobilizowanych jesienią 1914 roku przez Rosjan. Fort został wysadzony w roku 1915 przez wycofujące się wojska rosyjskie. Obecnie teren fortu jest przecięty drogą wojewódzką nr 630. Jego pozostałości po północnej stronie drogi zostały splantowane, zaś po południowej znajdują się w rękach prywatnych.

</doc>
<doc id="802717" url="https://pl.wikipedia.org/wiki?curid=802717" title="Dot i Keeto">
Dot i Keeto

Dot i Keeto (ang. "Dot and Keeto", 1985) – piąty australijski film fabularno-animowany wyprodukowany przez Yoram Gross Studios. W tym filmie jego główna bohaterka, Dot, zostaje zmniejszona do rozmiaru owadów. Aby wrócić do normalnego wzrostu prosi o pomoc komara imieniem Keeto. Twórcą filmu jest Yoram Gross. Film był wyświetlany przez TVP3. Wersja lektorska była opracowana przez szczeciński ośrodek TVP.
Fabuła.
Podczas wycieczki ze swoim bratem, Simonem, Dot przez pomyłkę zjada czerwone warzywo i zostaje zmniejszona do rozmiaru owadów. Aby wrócić do normalnego rozmiaru dziewczyna prosi o pomoc zwierzęcych przyjaciół w poszukiwaniu antidotum. Pomaga jej w tym stary komar imieniem Keeto.

</doc>
<doc id="802720" url="https://pl.wikipedia.org/wiki?curid=802720" title="Domica">
Domica

Domica – słowacka część słowacko-węgierskiego systemu jaskiniowego Baradla, największego w Krasie Słowacko-Węgierskim. Znajduje się w południowej części powiatu Rożniawa, na terenie Parku Narodowego Kras Słowacki. Wyjątkowe zróżnicowanie i bogactwo formacji naciekowych zaliczają Domicę do grona najpiękniejszych jaskiń. Jedną z jej najciekawszych atrakcji stanowi dla zwiedzających spływ po podziemnej rzece o nazwie Styks.
Wraz z jaskinią Čertova diera tworzy jeden system o łącznej długości korytarzy 6 236 m (wg stanu na 1 marca 2016 r.). Z 25 kilometrów długości całego systemu Baradla, do samej Domicy przynależy 5368 m. 
Przyotworowe partie jaskini znane były od dawna. W 1926 roku Ján Majko przedostał się poprzez głęboką studnię do obszernych podziemnych sal, gdzie odkrył liczne ślady osadnictwa neolitycznego. Zamieszkujący jaskinię ludzie reprezentowali kulturę bukowogórską i wschodnią kulturę ceramiki linearnej. Odnaleziono m.in. naczynia ceramiczne, wyroby z kości, naszyjniki z muszli i zębów zwierzęcych, narzędzia kamienne, a także odciśnięty w glinie ślad utkanego materiału i przedmioty świadczące o tym, że wyrabiano tu tkaniny. Odnalezione w głębszych partiach jaskini naścienne malowidła wykonane węglem drzewnym sugerują, że znajdowało się tu też miejsce kultu. Zamieszkane przez człowieka neolitycznego rejony jaskini Domica tak długo nie były znane w czasach nowożytnych, gdyż dostęp do nich dawno temu odcięły wypełnione wodą syfony.
W 1929 r. J. Majko odnalazł połączenie Domicy z położoną na zach. od niej jaskinią Čertova diera, z której płynie do Domicy wspomniana podziemna rzeka Styks. W tym samym roku H. Kessler uzyskał połączenie Domicy z jaskinią Baradla.
W 1930 roku Klub Turystów Czechosłowackich przekopał obecne główne wejście. Dwa lata później, po zainstalowaniu oświetlenia elektrycznego jaskinię udostępniono do zwiedzania. Długość trasy turystycznej wynosi obecnie 1315 m, z czego 140 m przepływa się łódkami.
Domica jest jaskinią krasową typu przepływowego, z możliwym do określenia przyszłym rozwojem. Temperatura wewnątrz jaskini waha się pomiędzy 10,2 i 11,4 stopni Celsjusza, wilgotność zaś wynosi 95–98%.
W 1995 roku jaskinie Krasu Słowackiego i węgierskiego Krasu Aggtelek, w tym system Baradla-Domica, zostały wpisane na listę światowego dziedzictwa UNESCO.

</doc>
<doc id="802721" url="https://pl.wikipedia.org/wiki?curid=802721" title="Stendhal (gra komputerowa)">
Stendhal (gra komputerowa)

Stendhal – open source'owa gra typu MMORPG wydawana na licencji GPL, napisana w języku Java. Kod gry oparty jest o framework Arianne korzystający z serwera Marauroa również napisanym w Javie.
Sama gra przypomina Tibię. Grafika jest dwuwymiarowa oparta na sprite'ach. Mimo iż gra jeszcze jest we wczesnym stadium rozwoju, można już grać w wersję "alpha" (wczesną rozwojową). W wersji tej można przemierzać dostępne plansze, walczyć z kreaturami (szczurami, wilkami, dzikami, elfami i innymi) i wypełniać proste "questy". Tak jak w każdej grze typu RPG gracz zdobywa punkty doświadczenia (oznaczone w grze symbolem XP) i rozwija swoją postać.
Prace nad grą są intensywne, dzięki czemu regularnie pojawiają się aktualizacje. Najnowsza wersja (0.88) pojawiła się 17 października 2010 roku. Aby móc grać w Stendhala należy mieć zainstalowaną wirtualną maszynę Javy.

</doc>
<doc id="802722" url="https://pl.wikipedia.org/wiki?curid=802722" title="Osiedle Fryderyka Chopina (Jaworzno)">
Osiedle Fryderyka Chopina (Jaworzno)

Osiedle Fryderyka Chopina w Jaworznie - osiedle mieszkaniowe położone w dzielnicy Śródmieście.
Obiekty i miejsca.
W okolicy znajduje się hotel robotniczy "Pawx".

</doc>
<doc id="802727" url="https://pl.wikipedia.org/wiki?curid=802727" title="Dot i wieloryb">
Dot i wieloryb

Dot i wieloryb / Kropeczka i wieloryb (ang. "Dot and the Whale", 1986) – szósty australijski film fabularno-animowany wyprodukowany przez Yoram Gross Film Studio. Opowiada o tym, jak Dot, dziewczyna z prowincji, poznała wieloryba żyjącego w głębi oceanu. Twórcą filmu jest Yoram Gross.
Fabuła.
Na plaży na wybrzeżu miasta ląduje ranna wielorybnica imieniem Tonga. Dot musi za wszelką cenę odnaleźć ducha Moby Dicka i zapobiec śmierci jej przyjaciółki. Pomagają w tym Alex i Owen.
Wersja polska.
Film był wyświetlany przez TVP3. Wersja lektorska była opracowana przez szczeciński ośrodek TVP.
VHS.
Wersja wydana na kasetach VHS z angielskim dubbingiem i polskim lektorem, którym był Janusz Kozioł pod tytułem Kropeczka i wieloryb. Dystrybucja: Mada Video Film.

</doc>
<doc id="802731" url="https://pl.wikipedia.org/wiki?curid=802731" title="Łysiak">
Łysiak



</doc>
<doc id="802739" url="https://pl.wikipedia.org/wiki?curid=802739" title="Dot i przemytnicy">
Dot i przemytnicy

Dot i przemytnicy (, 1987) – siódmy australijski film fabularno-animowany wyprodukowany przez Yoram Gross Studios. W tym filmie dziewczyna z prowincji - Dot - wraz z przyjaciółmi zmierzy się z przemytnikami planującymi złapać potwora z jeziora. Film trwa ponad godzinę. Twórcą filmu jest Yoram Gross. Film był wyświetlany przez TVP3. Wersja lektorska była opracowana przez szczeciński ośrodek TVP.
Fabuła.
Cyrk przyjeżdża do miasta, w którym co noc grasuje potwór z jeziora. Właściciel cyrku, pan Sprags, wraz ze swoim lekkomyślnym asystentem planuje złapać bestię. Jednak Dot ma już pewien plan, jak im w tym przeszkodzić.

</doc>
<doc id="802742" url="https://pl.wikipedia.org/wiki?curid=802742" title="Gigant (Jaworzno)">
Gigant (Jaworzno)

Osiedle Gigant w Jaworznie – osiedle mieszkaniowe położone w dzielnicy Niedzieliska.
Historia.
Budowę osiedla "Gigant" rozpoczęto w 1984 r., pierwsze zasiedlenia wykonano w końcu 1986 r. Po przemianach ekonomicznych w kraju budowę gwałtownie wyhamowano, a 31 marca 1992 r. ostatecznie zakończono oddawanie mieszkań. Powstały zasoby w ilości 1 070 mieszkań oraz 50 lokali użytkowych, tworzące zwarte osiedle o pow. ok. 10 ha zlokalizowane poza centrum miasta, w odległości ok. 8 km na północ od skrzyżowania autostrady A4 Kraków-Katowice ze Wschodnią Obwodnicą GOP.
Przed budową na terenie dzisiejszego osiedla Gigant znajdowały się tereny bagienne oraz pola. Pozostałością po wyrównywaniu terenu pod osiedle są wały, porośnięte gęstą roślinnością.

</doc>
<doc id="802743" url="https://pl.wikipedia.org/wiki?curid=802743" title="Raja Hindustani">
Raja Hindustani

Raja Hindustani (hindi राजा हिंदुस्तानी, urdu راجا ہندوستانی, w Niemczech wyświetlany pt. "Taxi ins Glueck" – "Taksówką do szczęścia") – to bollywoodzki film miłosny wyreżyserowany w 1996 roku przez Dharmesh Darshana. Film jest remakiem hitu z 1960 roku "Jab Jab Phool Khile".
Film ten zaszokował w Indiach pocałunkiem w usta między Aamirem Khanem a Karishmą. W latach 90. był to trzeci najchętniej oglądany film w Indiach.
Opis fabuły.
Aart (Karisma Kapoor), kochana przez ojca, ale otoczona intrygami młodej macochy woli od podróży do Europy urlop w małym miasteczku, gdzie kiedyś ojciec poznał jej nieżyjąca matkę. Nie znając tam nikogo, wynajmuje na przewodnika miejscowego pełnego radości życia taksówkarza o niezwykłym imieniu Raja Hindustani (Aamir Khan). Z czasem układ "bogata pani – biedny sługa" zamienia się w przyjaźń, a pod wpływem pocałunku zakochanego Raja w miłość.
Piosenki.
muz. Nadeen Sharavan

</doc>
<doc id="802744" url="https://pl.wikipedia.org/wiki?curid=802744" title="Osiedle Górnicze">
Osiedle Górnicze

Osiedle Górnicze w Jaworznie – osiedle mieszkaniowe położone w dzielnicy Śródmieście.

</doc>
<doc id="802745" url="https://pl.wikipedia.org/wiki?curid=802745" title="Skorpios">
Skorpios

Skorpios (nwgr. "Σκορπιός", dosł. "Skorpion") – grecka wyspa na Morzu Jońskim o powierzchni 87,8 ha (0,878 km²), na zachód od Grecji kontynentalnej, należąca do archipelagu Wysp Jońskich. Od 1963 r. stanowi wyspę prywatną. W jej pobliżu znajdują się dwie mniejsze wysepki: Skorpidi ("Σκορπίδι", dosł. "Skorpionek") i Tsokari ("Τσοκάρι", dosł. "Chodaczek"). Wyspa jest obszarem chronionym Natura 2000, a zagospodarowane nie może być więcej niż 5% jej powierzchni.
Skorpios zlokalizowany jest w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Leukada, w gminie Meganisi. W 2011 r. oficjalnie liczył 1 mieszkańca. Posiada łagodny klimat. Od zachodu osłonięty jest od wiatrów przez wyspę Leukadę, a od południa przez wyspę Meganisi.
Niewiele wiadomo o historii Skorpios, nie ma na nim śladów starożytności. Wenecjanie wylesili wyspę. W 1864 r., wraz z resztą Wysp Jońskich, Skorpios stał się częścią Grecji. W 1963 r. - za okazyjną kwotę 3,5 mln drachm (dziś równowartość około 11 tys. euro) - nabył ją Aristotelis Onasis i ponownie zalesił, a obecnie rośnie na niej ponad 200 różnych gatunków drzew. Drobny piasek na stworzenie kilku prywatnych plaż sprowadzono z wyspy Salaminy, zaś w celu doprowadzenia wody pitnej na Skorpios, wybudowano wodociąg z ujęcia na pobliskiej prywatnej wysepce. Znajdują się tutaj trzy rezydencje, lądowisko dla helikopterów i nabrzeża dla łodzi. 20 października 1968 Skorpios było miejscem ślubu Aristotelisa Onasisa z Jacqueline Kennedy. W latach 60. XX wieku wyspę odwiedzało wielu ówczesnych celebrytów. Onasis spoczął tu po śmierci w wybudowanym dla niego mauzoleum. Wyspa była tymczasowo zamieszkana przez rodzinę właścicieli i ich około 600 pracowników. Jednak w 2001 r. zarejestrowano na niej tylko 2 osoby, a spis ludności z 2011 r. pokazał 1 formalnego mieszkańca wyspy. Koszty utrzymania Skorpios wynosiły około 1,5 mln euro rocznie. Po śmierci Onasisa, wyspa została przekazana jego córce Christinie (zm. 19 listopada 1988), a następnie jej córce Athinie. W kwietniu 2013 r. Skorpios zostało przez Athinę Onasis wydzierżawione na 99 lat Jekaterinie Rybołowlewej, wówczas niespełna 24-letniej córce rosyjskiego miliardera Dmitrija Rybołowlewa (m.in. właściciela AS Monaco) za kwotę 153 milionów dolarów. Miało to na celu obejście klauzuli zawartej w testamencie Aristotelisa Onasisa stanowiącej, że wyspy nie można sprzedać, a w przypadku gdyby jego potomkowie nie byli w stanie jej utrzymać, powinna ona przypaść państwu greckiemu lub - w przypadku jego braku - linii lotniczej Olympic Airlines.

</doc>
<doc id="802748" url="https://pl.wikipedia.org/wiki?curid=802748" title="Dzieło D-8 Twierdzy Modlin">
Dzieło D-8 Twierdzy Modlin

Dzieło D-8 – jedno z dzieł pośrednich Twierdzy Modlin, wzniesione w ramach budowy drugiego, zewnętrznego pierścienia fortów w latach 1912-1915.
Umocnienie wzniesiono w miejscowości Czarnowo. Zadaniem jego było zamknięcie doliny Narwi we wschodniej części twierdzy oraz drogi wiodącej do Serocka. Dla wykonania tego zadania fort wzniesiono pod postacią dużego tradytora artyleryjskiego dla trzech dział, bronionego dodatkowo przez kaponierę oraz schronu-podwalni. Wał główny dzieła wyposażono w stanowiska dla piechoty oraz betonowe schrony obserwacyjne; nie zamontowano planowanych stanowisk pancernych.
Dzieło przetrwało do naszych czasów w bardzo dobrym stanie, łącznie z zamontowaną na jego stropie w okresie międzywojennym eksperymentalną kopułą bojową dla ckm. Obecnie znajduje się na terenie ogródków działkowych.

</doc>
<doc id="802750" url="https://pl.wikipedia.org/wiki?curid=802750" title="Dot jedzie do Hollywood">
Dot jedzie do Hollywood

Dot jedzie do Hollywood / Kropeczka jedzie do Hollywood (ang. "Dot Goes to Hollywood", 1987) – ósmy australijski film fabularno-animowany wyprodukowany przez Yoram Gross Studios. W tym filmie jego tytułowa bohaterka, Dot wraz z misiem koala jedzie do Hollywood, by zostać gwiazdą filmową. Twórcą filmu jest Yoram Gross. 
Wersja polska.
Film był wyświetlany przez TVP3. Wersja lektorska była opracowana przez szczeciński ośrodek TVP.
VHS.
Wersja wydana na kasetach VHS z angielskim dubbingiem i polskim lektorem, którym był Janusz Kozioł pod tytułem Kropeczka jedzie do Hollywood. Dystrybucja: Mada Video Film. 
Fabuła.
Jeden ze zwierzęcych przyjaciół, koala imieniem Gumbey, ma poważną wadę wzroku a na jego leczenie nie ma pieniędzy. Aby mu pomóc Dot jedzie do USA by wystąpić w filmie. Pomagają w tym Flip, Flap oraz inne filmowe postacie.

</doc>
<doc id="802753" url="https://pl.wikipedia.org/wiki?curid=802753" title="Rezolucja Rady Bezpieczeństwa ONZ nr 1696">
Rezolucja Rady Bezpieczeństwa ONZ nr 1696

Rezolucja Rady Bezpieczeństwa ONZ nr 1696 została uchwalona 31 lipca 2006 podczas 5500. posiedzenia Rady.
Choć w oficjalnym spisie rezolucja figuruje jako poświęcona ogólnie nieproliferacji, faktycznie dotyczy bardzo konkretnej sprawy, a mianowicie irańskiego programu atomowego. Wzywa ten kraj do zaprzestania wzbogacania uranu, podjęcia rozmów w tej sprawie i współpracy z Międzynarodową Agencją Energii Atomowej. Nakazuje dyrektorowi generalnemu MAEA przygotowanie do dnia 31 sierpnia 2006 raportu na temat dalszego rozwoju sytuacji i grozi Iranowi sankcjami w razie niepodjęcia współpracy.

</doc>
<doc id="802754" url="https://pl.wikipedia.org/wiki?curid=802754" title="Dot w kosmosie">
Dot w kosmosie

Dot w kosmosie (ang. "Dot in Space", 1994) – dziewiąty i ostatni australijski film fabularno-animowany wyprodukowany przez Yoram Gross Studios. W tym filmie Dot - tytułowa bohaterka filmu - wraz ze szczeniaczkiem wyrusza w przestrzeń kosmiczną. Film trwa ponad godzinę. Twórcą filmu jest Yoram Gross. Film był wyświetlany przez TVP3. Wersja lektorska była opracowana przez szczeciński ośrodek TVP.
Fabuła.
Dot zastępuje szympansa Bustera i leci w przestrzeń kosmiczną by pomóc Łajce wydostać się z psującej się rakiety. Podczas lotu lądują przypadkiem na Planetę Okrągłych i Kanciastych.

</doc>
<doc id="802759" url="https://pl.wikipedia.org/wiki?curid=802759" title="Osiedle Tadeusza Kościuszki (Jaworzno)">
Osiedle Tadeusza Kościuszki (Jaworzno)

Osiedle Tadeusza Kościuszki w Jaworznie – osiedle mieszkaniowe położone w dzielnicy Śródmieście.

</doc>
<doc id="802760" url="https://pl.wikipedia.org/wiki?curid=802760" title="Harper Lee">
Harper Lee

Nelle Harper Lee (ur. 28 kwietnia 1926 w Monroeville w Alabamie, zm. 19 lutego 2016 tamże) – amerykańska pisarka i publicystka, znana głównie jako autorka uhonorowanej Nagrodą Pulitzera powieści "Zabić drozda" (1960), sfilmowanej w 1962. W 2007 została odznaczona Prezydenckim Medalem Wolności, a w 2010 – National Medal of Arts.
Życiorys.
Harper była najmłodszym z czwórki dzieci małżeństwa Amasy Colemana Lee, prawnika, i Frances Cunningham z domu Finch.
Po ukończeniu szkoły w Monroeville uczęszczała w latach 1944-1945 do Huntingdon College w Montgomery, a następnie przez dwa semestry studiowała prawo na uniwersytecie stanowym. Rok spędziła w Anglii na Uniwersytecie Oksfordzkim. Studiów jednak nie ukończyła. W latach pięćdziesiątych pracowała w biurze linii lotniczych Eastern Air w Nowym Jorku.
Od dzieciństwa przyjaźniła się z kolegą szkolnym i sąsiadem – Trumanem Capote, który był pierwowzorem Dilla Harrisa, postaci z jej powieści "Zabić drozda" ("To Kill a Mockingbird"). W późniejszym czasie pojechała z nim do miasteczka Holcomb, aby pomóc w zbieraniu materiałów do artykułu o dokonanym tam brutalnym morderstwie. W rezultacie zamiast artykułu powstała książka pt. "Z zimną krwią" ("In Cold Blood", 1966), którą Capote zadedykował Harper Lee oraz swojemu ówczesnemu partnerowi.
Pierwsza powieść Lee, "Zabić drozda", ukazała się w lipcu 1960 i od razu stała się bestsellerem. Rok później autorka otrzymała za nią Nagrodę Pulitzera. W 1962 powstała ekranizacja w reżyserii Roberta Mulligana z Gregorym Peckiem w roli Atticusa Fincha. Ponadto Lee opublikowała trzy znaczące szkice: "Love – In Other Words" (1961), "Christmas to Me" (1961) i "When Children Discover America" (1965).
W lipcu 2015, po 55 latach przerwy, ukazała się jej druga powieść, zatytułowana "Idź, postaw wartownika" ("Go Set a Watchman"), będąca rozgrywającą się po 20 latach od czasu akcji "Zabić drozda" kontynuacją pierwszej powieści autorki. Podobnie jak pierwsza książka i ta od razu stała się ogromnym bestsellerem, na dodatek bijąc jeden z rekordów sprzedaży – ponad milion egzemplarzy w ciągu kilku dni od premiery. Ze względu na zaawansowany wiek Lee, po publikacji "Idź, postaw wartownika" pojawiły się spekulacje, że książka mogła być napisana przed laty przez Trumana Capote lub Tay Hohoff, redaktorkę Lee. Polskie badania stylometryczne przeprowadzone w 2015 r. w Instytucie Filologii Angielskiej UJ pozwoliły obalić te spekulacje.
Pod koniec życia doznała wylewu krwi do mózgu, który doprowadził do osłabienia jej słuchu, a także wzroku. Ostatnie lata spędziła w domu opieki. Zmarła we śnie 19 lutego 2016 w wieku 89 lat. Jej pogrzeb odbył się 20 lutego 2016 w rodzinnym Monroeville. Spoczęła na miejscowym cmentarzu, obok ojca i siostry.

</doc>
<doc id="802763" url="https://pl.wikipedia.org/wiki?curid=802763" title="Rezolucja Rady Bezpieczeństwa ONZ nr 1697">
Rezolucja Rady Bezpieczeństwa ONZ nr 1697

Rezolucja Rady Bezpieczeństwa ONZ nr 1697 została uchwalona 31 lipca 2006 podczas 5501. posiedzenia Rady.
Rada przedłuża mandat Tymczasowych Sił Zbrojnych ONZ w Libanie (UNIFIL) do 31 sierpnia 2006 i jednocześnie apeluje do wszystkich stron o respektowanie immunitetów oraz zapewnienie bezpieczeństwa personelowi UNIFIL i innych agend ONZ na terenie Libanu.

</doc>
<doc id="802764" url="https://pl.wikipedia.org/wiki?curid=802764" title="Leopold (Jaworzno)">
Leopold (Jaworzno)

Osiedle Leopold w Jaworznie - osiedle mieszkaniowe położone w dzielnicy Śródmieście. Nazwa pochodzi od szybu byłej kopalni węgla kamiennego zlokalizowanej niedaleko osiedla.

</doc>
<doc id="802765" url="https://pl.wikipedia.org/wiki?curid=802765" title="Łubowiec">
Łubowiec

Osiedle Łubowiec w Jaworznie (wg TERYT Lubowiec, SIMC 0940602) – osiedle mieszkaniowe położone w dzielnicy Dąbrowa Narodowa. Łubowiec leży w zachodniej części Jaworzna granicząc z miastem Sosnowiec. Dojechać do Łubowca można liniami autobusów J, E, S, A, 303, 319 oraz busami.

</doc>
<doc id="802766" url="https://pl.wikipedia.org/wiki?curid=802766" title="Ajoen">
Ajoen

Ajoen ("4,5,9-tritiododeka-1,6,11-trieno-9-tlenek") – organiczny związek chemiczny występujący w czosnku. Stanowi bezwonny produkt rozpadu alliiny. Jest zaliczany do substancji przeciwrakowych. Stosowany jest jako środek bakteriostatyczny. Swoją sławę zawdzięcza antykrzepliwym, antybiotycznym właściwościom oraz zdolności do obniżania poziomu cholesterolu. Jest silnym inhibitorem agregacji płytek krwi, ponadto wzmaga podobne działanie prostacykliny, forskoliny i innych substancji antyagregacyjnych. Hamuje syntezę tromboksanu A2 poprzez wpływ na cyklooksygenazę. Poza tym, indukuje apoptozę i zatrzymuje proliferację leukemicznych komórek nowotworowych.

</doc>
<doc id="802768" url="https://pl.wikipedia.org/wiki?curid=802768" title="Podłęże (Jaworzno)">
Podłęże (Jaworzno)

Podłęże w Jaworznie – osiedle mieszkaniowe położone w dzielnicy Śródmieście składające się z trzech części: tzw. Podłęże I, II i III. Osiedle należy do jednych z najbardziej rozbudowanych i największych w Jaworznie. W pobliżu znajduje się podłęski las oraz park.

</doc>
<doc id="802771" url="https://pl.wikipedia.org/wiki?curid=802771" title="Bitwa pod Big Mound">
Bitwa pod Big Mound

Bitwa pod Big Mound – starcie zbrojne, które miało miejsce 24 lipca 1863 w trakcie wojny z Dakotami.
Przebieg.
Generał Sibley poprowadził swe siły z Fort Ridgely w Minnesocie, do Północnej Dakoty, w celu pogoni niedobitkami Santee Dakotów, którzy w sierpniu 1862 wywołali powstanie w Minnesocie. Santee połączyli swe siły z ich pobratymcami – Teton Dakotami. 24 lipca około godziny pierwszej po południu zwiadowcy Sibleya donieśli mu o wielkim obozie Indian, rozbitym o kilka mil od jego sił. Sibley rozbił obóz na pobliskim solnym jeziorze i wysłał ludzi do budowania wokół obozu umocnień. Podczas stawiania obozu zjawili się liczni Indianie dając oznaki przyjaźni. Niektórzy z nich zbliżyli się na 300–400 jardów od obozu i rozpoczęli rozmowę ze zwiadowcami Sibleya. Chirurg Josiah S. Weiser z 1 pułku konnych rangersów Minnesoty dołączył do zgromadzenia, lecz wkrótce po tym Dakotowie zastrzelili go.
Zwiadowcy chcieli zabić napastników, lecz oni uciekli. Indianie, którzy byli ukryci za pobliskim grzbietem teraz powstali zaatakowali obóz. W odpowiedzi żołnierze ruszyli naprzeciw wrogowi. Sibley, z częścią ludzi zbliżył się do wzgórza Big Mound położonego naprzeciwko wąwozu. Miał on zamiar usunąć Indian z górnej części owego wielkiego wąwozu, skąd bezkarnie ostrzeliwali jego piechotę i kawalerię. Siły Sibleya usunęły ich stamtąd, jak i z innych dobrze rozmieszczonych pozycji przy pomocy silnego ognia artylerii i zmusiły do ucieczki na prerię. Konni i piechota ruszyli w pościg, który był kontynuowany do zapadnięcia zmroku.

</doc>
<doc id="802772" url="https://pl.wikipedia.org/wiki?curid=802772" title="Skałka (Jaworzno)">
Skałka (Jaworzno)

Osiedle Skałka w Jaworznie – osiedle mieszkaniowe położone w dzielnicy Śródmieście Jaworzna.
Osiedle składa się z 8 bloków i domów prywatnych. Nazwa osiedla wywodzi się od terenów, na których znajdują się rozległe wapienne skały. Skałka od północy wschodu i południa otoczona jest łąkami natomiast od zachodu domami potocznie zwanymi domkami fińskimi. Na terenie łąk powyżej zabudowań blokowych znajduje się wzniesienie tzw. Równa Górka, na której szczycie znajduje się historyczny krzyż. Jest to miejsce odbywających się mszy a w szczególności święcenia pokarmów wielkanocnych (parafia Jaworzno-Bory). Krzyż upamiętnia zasypanych górników. Za terenem równinnym osiedla rozpościera się góra o nazwie Grodzisko.
Osiedle Skałka graniczy z dzielnicami: Bory, Jeziorki i Centrum. Początkowo budowano tu bloki z przeznaczeniem na hotele robotnicze, w których mieszkali górnicy pracujący m.in. w pobliskiej kopalni Jaworzno szyb "Bierut" (obecna nazwa – "Piłsudski"). Z biegiem czasu hotele przekształcono w bloki mieszkalne. W pobliżu Skałki znajdują się również: Stadion Miejski – Victoria, straż pożarna, Centrum Zarządzania Kryzysowego, zajezdnia autobusowa PKM. 
Ulice w dzielnicy Skałka: Insurekcji Kościuszkowskiej, Hugona Kołłątaja, 1 Maja, Rodziewiczówny. Wzdłuż ulicy Kołłątaja – biegnie nowa ścieżka rowerowa.

</doc>
<doc id="802773" url="https://pl.wikipedia.org/wiki?curid=802773" title="Osiedle Stałe">
Osiedle Stałe

Osiedle Stałe w Jaworznie – jedno z większych osiedli mieszkaniowych Jaworzna, które należy do dzielnicy Dąbrowa Narodowa. Mieszka tu ok. 10,5 tys. osób. Usytuowane jest w północno-zachodniej części Jaworzna. Było to miejsce (w latach 40. i 50. XX w.), pod którym nie była prowadzona żadna działalność górnicza głębinowa. Innymi słowy nie było ono w żaden sposób „podkopane” i stało na solidnym skalnym filarze, stąd nazwa „Stałe”.
Historia.
Na obrzeżach wtedy nieistniejącej dzielnicy przy drodze Kraków-Katowice utworzono podobóz obozu koncentracyjnego Auschwitz-Birkenau, którego więźniowie pracowali w jaworznickich kopalniach, inaczej zwany: Neu-Dachs. W tym samym miejscu w kwietniu 1945 roku utworzono tzw. Centralny Obóz Pracy, więziono tu m.in. żołnierzy AK, Niemców, Górnoślązaków, a także Ukraińców i Łemków podejrzanych o współpracę lub sympatyzowanie z OUN i UPA. Obóz istniał do lutego 1949 roku przekształcając się w tzw. Progresywne Więzienie dla Młodocianych Przestępców, wzorowane na sowieckich łagrach. Ośrodek w Jaworznie zamknięto oficjalnie w 1956, po buncie więźniów, który miał miejsce 15 maja 1955 roku.

</doc>
<doc id="802775" url="https://pl.wikipedia.org/wiki?curid=802775" title="Giwer">
Giwer

Giwer (kiwer) – rodzaj wojskowego nakrycia głowy, wykonanego z ciemnego filcu. Wysoka czapka w kształcie ściętego, lekko zwężającego się ku górze stożka, z daszkiem opuszczanym z przodu lub (w starszej odmianie) z przodu i z tyłu.
Używane w Polsce od końca XVIII wieku do XIX wieku. Wprowadzone do umundurowania po 1775 roku – m.in. było nakryciem głowy pocztowych Kawalerii Narodowej. Później, w zbliżonej do czaka formie stosowane w oddziałach Legii Księstwa Warszawskiego.

</doc>
<doc id="802776" url="https://pl.wikipedia.org/wiki?curid=802776" title="Warpie (Jaworzno)">
Warpie (Jaworzno)

Osiedle Warpie w Jaworznie – osiedle mieszkaniowe położone w dzielnicy Śródmieście.

</doc>
<doc id="802779" url="https://pl.wikipedia.org/wiki?curid=802779" title="Bioługowanie">
Bioługowanie

Bioługowanie (ang. "bioleaching") to proces, w którym stosuje się właściwości mikroorganizmów w celu wymycia (wyekstrahowania) różnych pierwiastków z ubogich rud zazwyczaj metali. Wykorzystuje się zdolność zakwaszania środowiska przez mikroorganizmy autotroficzne, dokładnie chemolitotroficzne. Drobnoustroje takie korzystają ze związków nieorganicznych jako źródła energii, a jednocześnie ich metabolizmowi towarzyszy wytwarzanie dużej ilości kwasu (niektóre mikroorganizmy np. z rodzaju "Thiobacillus" wydzielają kwasy jako produkt swojego metabolizmu) – obniża się wtedy pH środowiska (zwiększa kwasowość). W takiej sytuacji wiele substancji staje się rozpuszczalna i można je wymyć, odzyskać np. metal z rudy tego metalu.
Technikę bioługowania stosuje się przede wszystkim do pozyskiwania bardzo cennych pierwiastków, gdzie opłaca się przetwarzać nawet pozostałości po tradycyjnym kopalnictwie. Także kiedy stężenie pierwiastka jest bardzo niskie i inne sposoby nie są skuteczne. W Australii i USA bioługowanie stosuje się do pozyskiwania resztek uranu i miedzi. Surowcem są wtedy hałdy niskoprocentowych rud, które są odrzucane przez kopalnie i huty.
Przedrostek bio- oznacza wykorzystanie mikroorganizmów.

</doc>
<doc id="802780" url="https://pl.wikipedia.org/wiki?curid=802780" title="Pełnik">
Pełnik

Pełnik ("Trollius" L.) – rodzaj roślin należący do rodziny jaskrowatych. Należy do niego ok. 30 gatunków występujących w Europie i w Azji na obszarach o klimacie umiarkowanym i okołobiegunowym, z 3 gatunkami występującymi w Ameryce Północnej. We florze Polski i Europy tylko dwa gatunki (lub jeden w zależności od ujęcia systematycznego) – pełnik europejski ("T. europaeus") i pełnik alpejski ("T. altissimus"). 
Systematyka.
Rodzaj z podrodziny "Ranunculoideae" Arnott z rodziny jaskrowatych ("Ranunculaceae"). 
Zastosowanie.
Szereg gatunków uprawianych jest jako rośliny ozdobne. W Polsce uprawiane są: pełnik azjatycki, chiński, dżungarski, junnański i ogrodowy.

</doc>
<doc id="802781" url="https://pl.wikipedia.org/wiki?curid=802781" title="Rumianek (ujednoznacznienie)">
Rumianek (ujednoznacznienie)



</doc>
<doc id="802782" url="https://pl.wikipedia.org/wiki?curid=802782" title="Pałac biskupi w Katowicach">
Pałac biskupi w Katowicach



</doc>
<doc id="802784" url="https://pl.wikipedia.org/wiki?curid=802784" title="Drwalnik paskowany">
Drwalnik paskowany

Drwalnik paskowany ("Trypodendron lineatum") – gatunek owada z rzędu chrząszczy.
Przebiega w zależności od warunków atmosferycznych i wysokości nad poziomem morza, od połowy marca do maja (niekiedy do połowy czerwca). Generacja siostrzana roi się na przełomie czerwca i lipca (niekiedy do sierpnia).
Larwa beznoga (jak u wszystkich kornikowatych), łukowato zgięta, o wielkości 4 mm, barwy białej, z jasno-brunatną głową. Poczwarka typu "wolnego", barwy kremowej, kolebka poczwarkowa głęboko w drewnie. Imago długości 2,5-4 mm. Chrząszcz walcowaty, krępy. Przedplecze i pokrywy dwubarwne, płowobrunatne, płowoczarne lub brązowo czarne. Oczy podzielone są na dwa trójkąty. Punkty na pokrywach w dość regularnych rzędach. Dymorfizm płciowy widoczny w kształcie przedplecza. U samca przedplecze jest w zarysie prostokątne, u samicy owalne. U samca czoło jest wklęsłe, u samicy wypukłe.
Lasy iglaste Palearktyki i Ameryki Północnej. Jest najpospolitszym szkodnikiem technicznym drewna iglastego w całej Polsce.
Atakuje świerk, sosnę rzadziej modrzewia i inne iglaste. Właściwym pokarmem zarówno chrząszczy jak i larw jest rozwijająca się w drewnie symbiotyczna grzybnia abrozyjnego grzyba "Monilia candida" Neg. Zarodniki grzyba są wnoszone do żerowiska przez samicę.
Drwalnik paskowany w czasie gradacji zasiedla nie tylko drewno w korze, ale i drewno świeżo okorowane, czasem nawet przetarte – na składnicach. Powoduje obniżenie wartości drewna poprzez łatwe rozprzestrzenianie się sinizny.

</doc>
<doc id="802790" url="https://pl.wikipedia.org/wiki?curid=802790" title="UNIFIL">
UNIFIL

UNIFIL (ang. "United Nations Interim Force in Lebanon", Tymczasowe Siły Zbrojne ONZ w Libanie) – misja pokojowa ONZ działająca od 19 marca 1978 r. na terenie południowego Libanu. UNIFIL zostały utworzone na mocy rezolucji Rady Bezpieczeństwa S/RES/425 i S/RES/426 . Jej powstanie wiąże się z atakami na Izrael przeprowadzanymi z tej części Libanu przez Organizację Wyzwolenia Palestyny. W odpowiedzi Izrael podjął okupację tych obszarów. Aby zapewnić bezpieczeństwo i płynne wycofywanie się Izraelczyków, Rada Bezpieczeństwa ONZ podjęła decyzję o powstaniu UNIFIL. 
UNIFIL jest obecnie jedną z najdłużej działających, ale też najbardziej nieskutecznych misji pokojowych ONZ. Jej żołnierze nie byli w stanie zapobiec ani wojnie z 1982 r., połączonej z masakrą przebywających w libańskich obozach dla uchodźców Palestyńczyków, ani też późniejszym nalotom izraelskiego lotnictwa (ostatnie miały miejsce w 2006 r.).
Rezolucja Rady Bezpieczeństwa OS/RES/1701 z 11 sierpnia 2006 r. rozszerzyła mandat UNIFIL wraz ze zwiększeniem personelu.
Obecny, wyznaczony przez Radę Bezpieczeństwa, limit liczebności UNIFIL wynosi 15 tysięcy żołnierzy, ale w rzeczywistości cały personel liczy 12167 osób, w tym 10230 żołnierzy sił lądowych oraz 1772 żołnierzy sił morskich. Funkcję dowódcy misji pełni generał Luciano Portolano (Włochy).
Państwa o największych kontyngentach wojskowych w ramach Misji:
W latach 1992–2009 w skład UNIFIL wchodził także Polski Kontyngent Wojskowy, liczący pod koniec swojego funkcjonowania ok. 500 żołnierzy.

</doc>
<doc id="802791" url="https://pl.wikipedia.org/wiki?curid=802791" title="Kaszkiet">
Kaszkiet

Kaszkiet (z fr. "casquette") – różne rodzaje męskiego nakrycia głowy: usztywniona czapka z okrągłym denkiem i daszkiem z przodu; w XIX wieku także wysoka czapka wojskowa, filcowa albo skórzana, z niewielkim daszkiem z przodu, chroniąca przed cięciem broni białej.
Kaszkiety wprowadzono w XVIII wieku w wielu armiach, m.in. w polskiej, w wojsku pruskim zastąpiły one kapelusze trójgraniaste (trikorny). Odmiana polska miała jedynie daszek z przodu, natomiast pruska była zasadniczo kapeluszem o rondzie podniesionym z przodu i z tyłu. Kaszkiet dodatkowo opatrzone był z przodu blachą, cyfrą pułku, kokardą czy symbolem formacji (np. grenadierzy pruscy mieli na blasze wytłoczone symboliczne granaty). Popularny też w latach 30. XX wieku.
W wojsku Królestwa Polskiego wprowadzono w 1819 na wzór rosyjski okrągłe kaszkiety z czarnego filcu ze skórzanym denkiem, rozszerzone ku górze i dekorowane czarną kitą oraz barwnymi sznurami odpowiadającymi rodzajowi broni (piechota – białe, artyleria – czerwone).

</doc>
<doc id="802796" url="https://pl.wikipedia.org/wiki?curid=802796" title="Vade-mecum">
Vade-mecum

Vade-mecum – zbiór poezji Cypriana Kamila Norwida ułożony w latach 1865-1866. 
"Vade-mecum" składa się ze 100 części, przedmowa do niego została napisana prozą. Poeta dołączył do zbioru wiersz "Ogólniki," który potraktował jako wstęp oraz w charakterze epilogu list "Do Walentego Pomiana Z". Celem zbioru jest odnowa polskiej poezji. Norwid krytykuje tradycję postromantyczną, polemizując z jej założeniami. Dzieło zostało wydane jako całość dopiero po śmierci poety: w Warszawie w 1947 i 1962 roku, w Londynie – 1953.
Powstanie zbioru.
"Vade-mecum" stanowi najambitniejsze przedsięwzięcie literackie Norwida. W myśl zamierzeń autora miało dokonać "skrętu koniecznego w poezji polskiej" i jednocześnie pokazać publiczności "co jest właściwa języka polskiego liryka". W oryginalnej postaci składało się ze stu utworów ("a"utor zamierzył je jako dzieło pełne) numerowanych oraz dwóch nienumerowanych, które zostały napisane na przestrzeni blisko 20 lat (1847?-1866, większość w latach 1858-1866). Norwid ułożył je w odrębny cykl poetycki dopiero pomiędzy sierpniem 1865 a kwietniem 1866 w osobnym kodeksie, który sporządził z kilku zeszytów białego, nieliniowanego papieru. Umieścił w nim według z góry przyjętego porządku poszczególne wiersze, przepisując je tam kaligraficznie albo wycinając z dawniej (być może w 1859) sporządzanego kodeksu i wklejając do nowego. Wiersz znajdujący się na odwrocie wklejanej kartki poeta przepisywał w to miejsce zbioru gdzie najlepiej korespondował on z sąsiednimi wierszami. Niejednokrotnie też ze względów kompozycyjnych zmuszony był tworzyć nowe wiersze. Nastąpiło to najpóźniej w kwietniu 1866, po czym wysłał rękopis do wydawnictwa F. A. Brockhausa w Lipsku, które rok wcześniej, latem, zaproponowało mu wydanie kolejnego tomu poezji.
Niepowodzenia wydawnicze.
Zatarg polityczny pomiędzy Prusami a Austrią, który w czerwcu doprowadził do wybuchu wojny spowodowały, że lipski wydawca ostatecznie wycofał się z publikacji utworu. Norwid próbował potem umieścić zbiór u innego lipskiego wydawcy, Erazma Kasprowicza i u Henryka Merzbacha w Brukseli, jednak bez sukcesów. Niepowodzeniem zakończyły się również pertraktacje w 1871, gdy starał się zaproponować swój zbiór, zrewidowany ze względu na rosyjską cenzurę, któremuś z wydawców warszawskich za pośrednictwem Jadwigi Łuszczewskiej. Siedem lat później próbował jeszcze nakłonić do wydania "Vade-mecum" poznańskiego wydawcę Jana Konstantego Żupańskiego, z którym kontaktował się przez Augusta Cieszkowskiego.
Rękopis odebrany od Brockhausa krążył potem wśród przyjaciół Norwida. Czytali go Ludwik Nabielak, Karol Ruprecht, Zofia Węgierska. Potem powrócił do rąk poety, który do końca życia do niego powracał. Dwa utwory (XIV i XVI) wykorzystał w swych pamiętnikach weneckich, trzy kolejne (XVII, LIV i LV) włączył jako przerywniki i wyznaczniki nastroju do poematu "A Dorio ad Phrygium," z następnych sześciu (LXI-LXIV, LXVII i LXXXIII) złożył poemat cykliczny "Co słychać? i co począć?" Jakąś część utworów ze zbioru przesłał Norwid dwóm redaktorom warszawskim: Adamowi Wiślickiemu, który wydał dwa z nich LXVII i LXXXIII oraz Zygmuntowi Sarneckiemu, który wydrukował również dwa IX i XXVIII. Dwa krótkie wiersze wiersze z tego zbioru ofiarował poeta swoim paryskim przyjaciołom: Bronisławowi Zaleskiemu, Zofii Węgierskiej oraz Józefostwu Wagnerom (VI), a Józefowi Bohdanowi Zaleskiemu (IX). Jeden z utworów (LXXXIV) wykorzystał dwukrotnie w swoich późnych utworach w "Miłości-czystej u kąpieli morskich" (ok. 1880) oraz w noweli "Stygmat" (1883). 
Dzieje pośmiertne rękopisu.
Po śmierci Norwida jego rękopisy, w tym i "Vade-mecum" trafiły w ręce jego kuzyna Józefa Dyboskiego, a po jego śmierci w 1885 w ręce jego syna Aleksandra. Młodszy z Dyboskich, nauczyciel w Szkole Polskiej w Batignolles, niewysoko oceniał twórczość swego krewnego i całe jego archiwum przekazał koledze-profesorowi Wacławowi Gasztowttowi. Od niego wydobył ją Przesmycki w 1898 lub 1899. Była już wtedy mocno zdefektowana. Przeszła najpierw swoistą kwarantannę w zakładzie świętego Kazimierza, gdzie poeta zmarł. Dyboscy zaś przechowywali papiery po krewnym lada jak. Część bezmyślnie zniszczyli, część zgubili lub rozproszyli. Kodeks "Vade-mecum" również nie uniknął strat. Zaginęło kilkanaście kart, łącznie 14 utworów (XXI-XXIII, XXXIII, XLVI-XLVIII, LIV, LVIII, LXIV-LXVII, LXXVI), osiem innych zostało uszkodzonych (XLV, XLIX, LIX, LXIII, LXVIII, LXXII, LXXV, LXXVII). 
Wydanie zbioru aż dwukrotnie, w 1912 i 1937, planował Przesmycki. Ostatecznie wydał jedynie mniejsze lub większe bloki wierszy w "Pismach zebranych" (1912), "Reszcie wierszy" (1933) i "Wszystkich pismach" (1937) oraz rozproszonych w czasopismach. Jako osobna pozycja wydawnicza "Vade-mecum" ukazało się po raz pierwszy w 1947 staraniem Wacława Borowego w postaci podobizny autografu, wydanej sposobem fototypicznym. W 1953 K. Sowiński wydał je na podstawie podobizny z 1947 w Tunbridge Wells w Kencie. W 1962 kolejne wydanie ukazało się w Warszawie opracowane przez J. W. Gomulickiego na podstawie autografu i innych przekazów rękopiśmiennych. 
Do najbardziej cenionych wierszy należą:

</doc>
<doc id="802799" url="https://pl.wikipedia.org/wiki?curid=802799" title="Reprezentacja Polski w piłce ręcznej">
Reprezentacja Polski w piłce ręcznej



</doc>
<doc id="802801" url="https://pl.wikipedia.org/wiki?curid=802801" title="Za nami noc">
Za nami noc



</doc>
<doc id="802803" url="https://pl.wikipedia.org/wiki?curid=802803" title="Śmierć za idee">
Śmierć za idee



</doc>
<doc id="802805" url="https://pl.wikipedia.org/wiki?curid=802805" title="Mahavishnu Orchestra">
Mahavishnu Orchestra



</doc>
<doc id="802814" url="https://pl.wikipedia.org/wiki?curid=802814" title="Marcin Wojcieszak">
Marcin Wojcieszak

Marcin Wojcieszak (ur. 1971) – polski prawnik, sędzia Trybunału Arbitrażowego przy Polskim Komitecie Olimpijskim. Od 1 lutego do 5 marca 2007 z mianowania ministra sportu Tomasza Lipca pełnił funkcję kuratora w Polskim Związku Piłki Nożnej, którą objął po Andrzeju Rusko. 

</doc>
<doc id="802816" url="https://pl.wikipedia.org/wiki?curid=802816" title="Bitwa nad Dead Buffalo Lake">
Bitwa nad Dead Buffalo Lake

Bitwa nad Dead Buffalo Lake – starcie zbrojne, które miało miejsce 26 lipca 1863 w trakcie wojny z Dakotami.
Po bitwie pod Big Mound z 24 lipca 1863 roku generał Sibley przesunął obóz o 4 mile i nakazał wypoczynek do następnego dnia. Rankiem 26 lipca wojsko ruszyło w dalszą drogę i po przejściu 14 mil natknęło się na gotowych do walki Dakotów. Początkowo walka odbywała się na dystans, ponieważ Indianie powstrzymywali się przed otwartym starciem z żołnierzami. Najcięższe walki rozpoczęły się, gdy Dakotowie spróbowali zaatakować z flanki lewy bok amerykańskiego obozu i zdobyć umieszczone tam muły. Ich atak został po ciężkiej walce odparty. Po nieudanym ataku Indanie wycofali się z pola bitwy, co pozwoliło następnego dnia podjąć Sibleyowi marsz.

</doc>
<doc id="802820" url="https://pl.wikipedia.org/wiki?curid=802820" title="Heini Hemmi">
Heini Hemmi

Heini Hemmi (ur. 17 stycznia 1949 w Churwalden) – szwajcarski narciarz alpejski, mistrz olimpijski i mistrz świata, a także zdobywca Małej Kryształowej Kuli Pucharu Świata w klasyfikacji giganta.
Kariera.
Największy sukces osiągnął podczas igrzysk olimpijskich w Innsbrucku 1976, zdobywając złoty medal w slalomie gigancie. Wyprzedził swego rodaka Ernsta Gooda oraz Ingemara Stenmarka ze Szwecji. Po pierwszym przejeździe zajmował trzecie miejsce, tracąc do prowadzącego Włocha Gustava Thöniego 1,22 sekundy. W drugim przejeździe uzyskał drugi wynik, co dało mu jednak najlepszy czas łączny i zwycięstwo z przewagą 0,20 sekundy nad Goodem. Na tych samych igrzyskach wystartował także w slalomie, jednak nie zdołał ukończyć rywalizacji. Były to jego jedyne starty olimpijskie.
W slalomie gigancie zajął też czwarte miejsce na mistrzostwach świata w Garmisch-Partenkirchen w 1978. Walkę o brązowy medal przegrał z Willim Frommeltem z Liechtensteinu o 0,12 sekundy.
W zawodach Pucharu Świata zadebiutował w grudniu 1969. Pierwsze punkty wywalczył 11 stycznia 1970 w Wengen, zajmując piąte miejsce w slalomie. Na podium zawodów tego cyklu pierwszy raz stanął 2 marca 1975 w kanadyjskiej miejscowości Garibaldi, gdzie był drugi w gigancie. Rozdzielił na podium Stenmarka i Thöniego. Łącznie 13 razy był na podium, w tym odniósł cztery zwycięstwa w gigancie: 18 marca 1976 w Mont-Sainte-Anne, 12 grudnia 1976 w Val d’Isère, 2 stycznia 1977 w Ebnat-Kappel oraz 24 stycznia 1977 w Adelboden. Ostatni raz na podium stanął 19 marca 1979 w Furano, zajmując drugie miejsce w gigancie. Najlepsze wyniki osiągnął w sezonie 1976/1977, kiedy to zajął siódme miejsce w klasyfikacji generalnej, a w klasyfikacji giganta wywalczył Małą Kryształową Kulę. W klasyfikacji giganta był czwarty w sezonach 1977/1978 i 1978/1979 oraz szósty w sezonie 1974/1975.
Pięciokrotnie zdobywał mistrzostwo Szwajcarii: w gigancie w latach 1974, 1975 i 1978 oraz w slalomie w latach 1973 i 1976. W 1976 został wybrany sportowcem roku w Szwajcarii. W 1979 zakończył karierę.
Po zakończeniu kariery sportowej założył firmę Heval, produkującą sprzęt sportowy. Jest także jednym z członków komitetu organizacyjnego zawodów Pucharu Świata w Lenzerheide.
Jego młodszy brat, Christian Hemmi, również uprawiał narciarstwo alpejskie.

</doc>
<doc id="802823" url="https://pl.wikipedia.org/wiki?curid=802823" title="Izaak Kersz">
Izaak Kersz

Izaak Kersz (ur. 2 maja 1918 w Kutnie, zm. 19 czerwca 1990 w Łodzi) – polski historyk żydowskiego pochodzenia, zajmujący się historią społeczności żydowskiej i nowego cmentarza żydowskiego w Łodzi.
Życiorys.
Młodość.
Urodził się w wielodzietnej rodzinie żydowskiej, jako syn rzemieślnika Pereca i Pessy z domu Braun. Ukończył jesziwę, a w 1937 polskie gimnazjum w Kutnie. Udzielał korepetycji i w ten sposób się utrzymywał. W młodości sympatyzował z Komunistycznym Związkiem Młodzieży Polskiej.
W 1939, przed wybuchem II wojny światowej został aresztowany za udział w pochodzie pierwszomajowym i wybuch wojny zastał go w więzieniu w Łęczycy. Po uwolnieniu wrócił do Kutna, a następnie przedostał się do Warszawy, gdzie wziął udział w jej obronie. Potem przedostał się do Brześcia nad Bugiem. Od 1942 walczył w oddziałach partyzanckich na Kresach Wschodnich, potem w szeregach 1 Armii Wojska Polskiego.
Studia i praca zawodowa.
Po zakończeniu wojny pozostał w Brześciu nad Bugiem (był to już obszar Związku Radzieckiego), gdzie pracował jako nauczyciel historii. Ukończył studia historyczne w Instytucie Pedagogicznym w Mohylowie.
Do Polski powrócił w 1956. Zamieszkał w Łodzi, gdzie podjął pracę jako nauczyciel historii w Liceum Żydowskim im. Icchaka Pereca i innych szkołach. Był jednym z założycieli Towarzystwa Polsko-Izraelskiego; był sekretarzem Oddziału Łódzkiego.
Zainteresowanie cmentarzem żydowskim w Łodzi.
W latach 70. zainteresował się nowym cmentarzem żydowskim w Łodzi. Na początku lat 80. był inicjatorem powołania Społecznego Komitetu Opieki nad Cmentarzem Żydowskim w Łodzi. Zgromadził obszerne materiały dotyczące historii tego cennego zabytku sztuki sepulkralnej Żydów łódzkich. Rozpoczął badania, odczytywał napisy na macewach, prowadził nawet takie zajęcia dla studentów Uniwersytetu Łódzkiego. Do końca życia działał z zapałem dla ocalenia cmentarza i ma w tej mierze duże zasługi. Na tym cmentarzu został też pochowany.
Odznaczenia.
Za swoją działalność zawodową i społeczną został w 1974 odznaczony Złotym Krzyżem Zasługi.
Publikacje.
Swoją wiedzę zawarł w dwóch publikacjach: 

</doc>
<doc id="802824" url="https://pl.wikipedia.org/wiki?curid=802824" title="Filipiades">
Filipiades



</doc>
<doc id="802825" url="https://pl.wikipedia.org/wiki?curid=802825" title="Zygfryd Kuchta">
Zygfryd Kuchta

Zygfryd Kuchta (ur. 5 stycznia 1944 w Diepholz) – polski piłkarz ręczny grający na pozycji obrotowego i obrońcy, a także trener tej dyscypliny. Medalista olimpijski (jako zawodnik) i medalista mistrzostw świata (jako trener). Uznawany za najlepszego obrońcę w historii polskiego szczypiorniaka.
Życiorys.
Karierę sportową rozpoczął w 1960 jako zawodnik koszykówki w drużynie młodzików łódzkiego MKS MDK. Studiował na Akademii Wychowania Fizycznego, którą ukończył w 1968 z tytułem zawodowym magistra wychowania fizycznego i uprawnieniami trenera drugiej klasy w koszykówce i piłce ręcznej. W czasie studiów kontynuował bez sukcesów karierę zawodnika koszykówki (w stołecznym AZS-AWF), w wieku 23 lat zmienił dyscyplinę na piłkę ręczną. Otrzymał pseudonim boiskowy „Zyga”.
Po ukończeniu studiów jako mierzący 189 cm i ważący 88 kg sportowiec został zawodnikiem Spójni Gdańsk, z którą zdobył dwa tytuły mistrza Polski (1969, 1970). W 1970 powrócił do Łodzi, grał kilka lat w Anilanie (ok. 500 spotkań).
W latach 1967–1976 rozegrał w polskiej reprezentacji narodowej 142 spotkania (wielokrotnie pełnił funkcję kapitana zespołu). Uczestniczył w mistrzostwach świata w 1970 i w 1974, a także dwukrotnie w igrzyskach olimpijskich. W Monachium w 1972 zajął z polską drużyną dziesiąte miejsce, zaś w Montrealu w 1976 wywalczył brązowy medal.
W 1976 wyjechał do Austrii. Pracował tam do 1979 jako szkoleniowiec i zawodnik, dwukrotnie zdobył z ASKO Linz mistrzostwo kraju (1978 i 1979). Do Polski powrócił w 1980, by pracować jako szkoleniowiec Anilany (z którą wywalczył mistrzostwo Polski w 1983) i trener kadry narodowej (od 1981), która pod jego opieką zdobyła brązowy medal na mistrzostwach świata w 1982. Kierowana przez niego drużyna wywalczyła prawo udziału w Igrzyskach Olimpijskich w Los Angeles w 1984, które jednak zostały zbojkotowane przez Polskę. Zygfryd Kuchta podjął wówczas decyzję o wyjeździe do Zjednoczonych Emiratów Arabskich, gdzie pracował z zespołami klubowymi i reprezentacją tego kraju.
Po powrocie do Europy pełnił jeszcze ponownie funkcje szkoleniowe w klubach z Łodzi i Linzu, a w latach 2003–2006 był trenerem kobiecej reprezentacji Polski. Zamieszkał w Łodzi, gdzie został wykładowcą wychowania fizycznego na Wydziale Nauk o Wychowaniu Uniwersytetu Łódzkiego.
Odznaczenia.
Odznaczony Krzyżem Kawalerskim (2014) i Oficerskim (2021) Orderu Odrodzenia Polski.

</doc>
<doc id="802832" url="https://pl.wikipedia.org/wiki?curid=802832" title="Trikorn">
Trikorn

Trikorn (trójróg, kapelusz trójskrzydły, trójgraniasty; ang. "tricorne") – rodzaj kapelusza, szczególnie popularnego w XVIII wieku, który wyszedł z mody w połowie XIX wieku. Używany był zarówno jako część strojów cywilnych, jak i mundurów wojskowych - częściowo wyparty przez kaszkiet i bikorn.
Trikorn był zazwyczaj czarnego koloru, z szerokim rondem podwijanym do góry w taki sposób, że tworzył kształt zbliżony do trójkąta, stąd nazwa. Noszony zwykle z jednym z rogów nad czołem. To nakrycie głowy różniło się często formą - od prostych, z czarnego filcu, do ekstrawaganckich, zdobionych złotym lub srebrnym obszyciem i piórami. Dodatkowo w odmianie morskiej i wojskowej z przodu ozdobione były kokardą lub innym symbolem narodowym.
W Polsce upowszechniły się w czasach saskich i używane były powszechnie jeszcze w epoce stanisławowskiej, choć po zmianie przepisów dotyczących umundurowania armii polskiej na strój narodowy, zostały zastąpione przez kaszkiety, kapelusze i rogatywki.
Trikorny używane są do dziś jako część stroju uroczystego pensjonariuszy Royal Hospital Chelsea (domu dla emerytowanych żołnierzy) oraz hiszpańskiej Guardia Civil. W Stanach Zjednoczonych szczególnie popularne były w czasie rewolucji amerykańskiej.

</doc>
<doc id="802833" url="https://pl.wikipedia.org/wiki?curid=802833" title="The Rocky Horror Picture Show">
The Rocky Horror Picture Show

The Rocky Horror Picture Show – musical filmowy w reżyserii Jima Sharmana z 1975 roku, będący adaptacją sztuki teatralnej "The Rocky Horror Show" autorstwa Richarda O’Briena (który w filmie gra rolę Riff Raffa). Film nawiązuje do stylistyki horrorów klasy B i filmów science fiction z okresu 1940-1970. W główne role wcielili się Tim Curry, Susan Sarandon i Barry Bostwick.
Pomimo limitowanych pokazów, "The Rocky Horror Picture Show" szybko stał się fenomenem i do dnia dzisiejszego uważany jest za dzieło kultowe. W 2005 roku film został wpisany do National Film Registry jako dzieło o wartości kulturowej i historycznej Stanów Zjednoczonych.
W 2016 roku, FOX wypuściło film telewizyjny "", będący remake'm oryginału. Wystąpili w nim m.in. Laverne Cox jako Frank N. Furter, Victoria Justice jako Janet Weiss, Ryan McCartan jako Brad Majors oraz Adam Lambert w roli Eddiego.
Zdjęcia do filmu kręcono w Oakley Court w angielskim hrabstwie Berkshire.
Fabuła filmu.
Kryminolog opowiada historię narzeczonych Brada Majorsa i Janet Weiss, którzy gubią się i łapią gumę w zimny i deszczowy listopadowy wieczór. Szukając telefonu, para przychodzi do pobliskiego zamku, gdzie poznają grupę dziwacznych i tajemniczych ludzi, którzy biorą udział w corocznym transylwańskim zjeździe. Wkrótce zostają wrzuceni do świata doktora Franka N. Furtera, samozwańczego transwestyty z Transseksualnej Transylwanii. Do grupy uczestników zjazdu należą również służący Riff Raff i jego siostra Magenta oraz groupie Columbia.
W swoim laboratorium Frank twierdzi, że odkrył „sekret samego życia”. Jego twór Rocky jest przywołany do życia. Następująca uroczystość jest szybko przerwana przez Eddiego, byłego chłopaka na posyłki, częściowego dawcę mózgu dla Rocky’ego oraz kochanka Columbii, który wyjeżdża z zamrażarki na motocyklu. W gniewnej zazdrości, Frank przypiera go do muru i zabija toporkiem. Następnie odchodzi z Rocky'm do apartamentu ślubnego.
Brad i Janet są odprowadzeni do osobnych sypialni, w których każde z nich jest odwiedzone i uwiedzione przez Franka, który udaje Brada (odwiedzając Janet), a następnie Janet (odwiedzając Brada). Janet, przygnębiona i podłamana, wychodzi poszukać Brada, którego nakrywa przez telewizyjny monitor, siedzącego w sypialni z Frankiem. Później odkrywa Rocky’ego, ukrytego w zbiorniku w którym został stworzony, kryjącego się przed Riff Raffem, który się nad nim znęcał. Janet zajmując się jego ranami uwodzi go, podczas gdy Magenta i Columbia oglądają ich ze swojego sypialnego monitora.
Po uświadomieniu sobie, że jego twór się zagubił, Frank wraca do swego laboratorium wraz z Bradem i Riff Raffem, gdzie Frank dowiaduje się, że włamywacz wszedł na posesję zamku. Doktor Everett Scott, nauczyciel Brada i Janet ze szkoły wyższej, przybył szukając swego bratanka Eddiego, ale Frank podejrzewa, że doktor Scott bada UFO dla rządu. Dowiadując się o znajomości doktora i Brada oraz Janet, Frank podejrzewa ich o pracowanie dla niego. Frank, dr Scott, Brad i Riff Raff później odkrywają Janet i Rocky’ego razem pod prześcieradłem w zbiorniku Rocky’ego, co denerwuje Franka i Brada. Po zaciekłej wymianie zdań, Magenta przerywa gwar uderzając w masywny gong i ogłaszając, że kolacja jest gotowa.
Rocky’emu i gościom jest serwowane danie, które o czym się wkrótce dowiedzą, zostało przyrządzone ze zmasakrowanych resztek Eddiego. Janet wbiega z krzykiem w objęcia Rocky’ego i zostaje spoliczkowana i goniona przez korytarze zamku przez zazdrosnego Franka. Janet, Brad, dr Scott, Rocky i Columbia spotykają się wszyscy w laboratorium Franka, gdzie Frank więzi ich przy pomocy Transduktora Meduzy, zamienając ich w posągi. Następnie są oni zmuszeni do wystąpienia na żywo w kabaretowym show z Frankiem na czele.
Riff Raff i Magenta przerywają występ, ujawniając siebie i Franka jako kosmitów z planety Transsexual w galaktyce Transylvania. Świętują zwycięstwo i ogłaszają plan powrotu do domu. W konsekwencji, zabijają Columbię, Rocky’ego i Franka, który „zawiódł w swej misji”. Uwalniają Brada, Janet i doktora Scotta, następnie odlatując w zamku unoszącym się do nieba. Ocaleni wiją się w brudzie, a narrator podsumowuje historię porównując ludzkość do owadów wijących się po planecie.

</doc>
<doc id="802834" url="https://pl.wikipedia.org/wiki?curid=802834" title="Grudzień 2006 w sporcie">
Grudzień 2006 w sporcie



</doc>
<doc id="802835" url="https://pl.wikipedia.org/wiki?curid=802835" title="Bitwa nad Stony Lake">
Bitwa nad Stony Lake

Bitwa nad Stony Lake – starcie zbrojne, które miało miejsce 28 lipca 1863 w trakcie wojny z Dakotami.
Po bitwie nad Dead Buffalo Lake generał Sibley kontynuował swój pościg za uchodzącymi Dakotami, aż osiągnął Stony Lake. Tam ze względu na wyczerpanie zwierząt musiał rozbić obóz. 28 lipca rozpoczął dalszy pościg. Nagle otrzymał informację, iż duża liczba Indian kieruje się w jego stronę. Rozkazał więc swym ludziom rozpocząć przygotowania obronne, których większość udało się zrealizować. Dakotowie szukali słabych punktów w formacji amerykańskiej. Nie znalazłszy ich, Indianie oddalili się szybko, uniemożliwiając tym samym pościg. Indianie mieli nadzieję zatrzymać jego marsz, lecz nie byli w stanie tego dokonać.

</doc>
<doc id="802836" url="https://pl.wikipedia.org/wiki?curid=802836" title="Chlorokokowce">
Chlorokokowce

Chlorokokowce ("Chlorococcales") – rząd zielenic (dawniej bywał łączony z pierwotkowcami).
Jednokomórkowe lub kolonijne (tworzące cenobia). Komórki wegetatywne nie posiadają wici, ale mogą posiadać szczecinki. Rozmnażanie bezpłciowe za pomocą spor tworzących się wewnątrz komórki macierzystej (autospory: zoospory z dwiema równymi wiciami lub bez wici, lub nieruchome aplanospory). Rozmnażanie płciowe stwierdzono tylko u niektórych - izogamia lub oogamia. Komórki jednojądrowe. Chloroplasty najczęściej pojedyncze (czasem podzielone), przyścienne lub rzadziej centralne.
Głównie w fitoplanktonie, często stanowią dominującą grupę. Raczej typowe dla zbiorników eutroficznych.
Systematyka.
Systematyka chlorokokowców, podobnie, jak wszystkich glonów podlega sporom i przebudowie (w tym utożsamianie z pierwotkowcami).
Według jednego z systemów dzielą się na następujące rodziny:

</doc>
<doc id="802837" url="https://pl.wikipedia.org/wiki?curid=802837" title="Park Narodowy Torngat Mountains">
Park Narodowy Torngat Mountains

Park Narodowy Torngat Mountains (ang. "Torngat Mountains National Park Reserve", fr. "Réserve de parc national des Monts-Torngat") – park narodowy położony w północno-zachodniej części prowincji Nowa Fundlandia i Labrador w Kanadzie. Został utworzony w 2005 na obszarze o powierzchni 9600 km².
Fauna.
Na terenie Parku Narodowego Torngat Mountains występuje wiele dzikich gatunków zwierząt, wśród których można wymienić: niedźwiedzia polarnego, renifera tundrowyego, orła przedniego oraz sokoła wędrownego.

</doc>
<doc id="802838" url="https://pl.wikipedia.org/wiki?curid=802838" title="Chlorococcales">
Chlorococcales



</doc>
<doc id="802843" url="https://pl.wikipedia.org/wiki?curid=802843" title="Styczeń 2007 w sporcie">
Styczeń 2007 w sporcie

__BEZSPISU__

</doc>
<doc id="802858" url="https://pl.wikipedia.org/wiki?curid=802858" title="Ryszard Bochenek">
Ryszard Bochenek

Ryszard Henryk Bochenek (ur. 27 marca 1931, zm. 10 czerwca 2004) – pułkownik doktor habilitowany inżynier Wojska Polskiego, profesor Wojskowej Akademii Technicznej, inżynier wojskowy, badacz fortyfikacji.
Był autorem szeregu książek, wśród których wymienić należy tytuły:
Pochowany został na Cmentarzu Wojskowym w Warszawie (kwatera I urnowa-3-12).

</doc>
<doc id="802860" url="https://pl.wikipedia.org/wiki?curid=802860" title="Kiwer">
Kiwer



</doc>
<doc id="802862" url="https://pl.wikipedia.org/wiki?curid=802862" title="Luty 2007 w sporcie">
Luty 2007 w sporcie



</doc>
<doc id="802866" url="https://pl.wikipedia.org/wiki?curid=802866" title="Piotr Klepczarek (ur. 1982)">
Piotr Klepczarek (ur. 1982)

Piotr Grzegorz Klepczarek (ur. 13 sierpnia 1982 w Łodzi) – polski piłkarz oraz piłkarz plażowy występujący na pozycji obrońcy. W piłce plażowej grał w drużynach KP Łódź oraz Grembach Łódź, reprezentant Polski. Uczestnik Euro Winners Cup w 2015 roku oraz Mistrzostw Świata w piłce nożnej plażowej 2017.
Kariera piłkarska.
Kariera klubowa.
W 2000 rozpoczął karierę piłkarską w łódzkim ŁKS. Potem reprezentował barwy Unii Janikowo, Kujawiaka Włocławek, GKS-u Bełchatów, Wisły Płock, UKSu SMS Łódź i Jagiellonii Białystok. W styczniu 2011 jako wolny agent podpisał kontrakt z ukraińskim klubem Tawrija Symferopol. Nie zagrał żadnego meczu i latem 2011 za obopólną zgodą anulował kontrakt z krymskim klubem.

</doc>
<doc id="802867" url="https://pl.wikipedia.org/wiki?curid=802867" title="Dwuróg">
Dwuróg



</doc>
<doc id="802872" url="https://pl.wikipedia.org/wiki?curid=802872" title="Józef Kożdoń">
Józef Kożdoń

Józef Kożdoń (śl. "Jozef Kożdōń", czes. "Josef Koždoň", niem. "Josef Kozdon", ur. 8 września 1873 w Lesznej Górnej koło Cieszyna, zm. 7 grudnia 1949 w Opawie) – polityk śląski, założyciel i przywódca Śląskiej Partii Ludowej oraz współzałożyciel i sekretarz generalny Związku Ślązaków na Śląsku Cieszyńskim, zwolennik autonomii i niepodległości Śląska, ideolog narodu śląskiego. Działacz społeczny i samorządowy, poseł Śląskiego Sejmu Krajowego w Opawie w latach 1909–1918, ekspert delegacji czechosłowackiej na konferencji wersalskiej w roku 1919, członek śląskiej Krajowej Komisji Administracyjnej w Opawie w latach 1919–1927, burmistrz Czeskiego Cieszyna w latach 1923–1938, założyciel (1925) i prezes w latach 1940–1944 Śląskiego Banku Ludowego.
Życiorys.
Urodził się w ewangelickiej rodzinie chłopskiej. Z domu wyniósł znajomość śląskiego dialektu cieszyńskiego języka polskiego i języka niemieckiego. Ukończył niemiecką szkołę ludową w Lesznej Górnej, niemieckie gimnazjum realne w Cieszynie i niemieckie seminarium nauczycielskie w Cieszynie (1892), gdzie ukończył również kurs języka polskiego. W latach 1893–1898 pracował w niemieckiej szkole ludowej w Strumieniu, a od 1898 w utrakwistycznej, ewangelickiej szkole ludowej na Kępie w Skoczowie, której był kierownikiem od 1902. Był aktywnym członkiem śląskiego Krajowego Związku Nauczycieli w Opawie. Jako propagator oświaty zainicjował stworzenie polskiej czytelni publicznej w Strumieniu oraz współtworzył niemieckie Towarzystwo Czytelnicze (Leseverein) w Skoczowie.
Również od 1898 był mistrzem chóru niemieckiego Męskiego Towarzystwa Śpiewaczego w Skoczowie. W swej szkole ganił kolegów za zniemczanie nazwisk i przeciwstawiał się tendencjom germanizacyjnym, wskutek czego niemiecka, cieszyńska gazeta „Silesia” nazwała go „polskim agitatorem” i odtąd dla wielu „uchodził za Polaka”. Józef Kożdoń od 1905 zaczął głosić hasło „Śląsk dla Ślązaków”, ostro sprzeciwiając się wzrostowi wpływów polskich i czeskich wśród miejscowej ludności przez inteligencję, napływającą z Galicji i Moraw oraz jej miejscowych sojuszników. W 1907 wziął udział w kampanii wyborczej ugrupowania swego teścia, skoczowskiego burmistrza Karola Sohlicha – Niemieckiej Partii Postępowej, która w wyborach do austriackiej Rady Państwa konkurowała z Niemiecką Chrześcijańską Partią Ludową i Niemiecką Partią Socjalistyczną. Polscy historycy wnioskują, iż wskutek małżeństwa z Julią Sohlich, Kożdoń zmienił poglądy z propolskich na proniemieckie. W 1910 założył Komitet dla Utrzymania Czystości Dialektu Śląskiego, którego celem było oczyszczenie dialektu cieszyńskiego z germanizmów. Był zdecydowanym orędownikiem szkolnictwa utrakwistycznego (dwujęzycznego), więc równocześnie domagał się wprowadzenia języka niemieckiego w polskich szkołach ludowych np. w Górkach Wielkich oraz wprowadzenia języka polskiego w niemieckich szkołach realnych i gimnazjalnych np. w Cieszynie. Wypominał polskim narodowcom, że sami znają biegle język niemiecki, dzięki czemu mają zapewnione lukratywne posady oraz uczą własne dzieci tego języka, krytykując ich za blokowanie utrakwizacji polskich szkół ludowych i dążenie do zmiany szkół dwujęzykowych w polskie, co odbierało dzieciom śląskich chłopów możliwość nauki niemieckiego, a tym samym szansę społecznego awansu. Podkreślił to słowami: „Partia wszechpolska tylko chce, żeby dziecko biednego chłopa, pod ławką zrodzone, zawsze pod ławką zostało”, co polscy narodowcy skomentowali tekstem „Kożdoń znieważa chłopów”. Józef Kożdoń nigdy nie zmienił swych poglądów, twierdząc jednoznacznie „Niemcem nie jestem, wszakże nie jestem też i być nie chcę Polakiem”.
Polityk w Austrii.
Latem 1908 rozpoczął formowanie własnego ugrupowania Śląskiej Partii Ludowej, która w momencie rejestracji w styczniu 1909, liczyła około 2000 członków, skupionych w 30 grupach terenowych. Od lutego 1909 roku wydawała własny organ prasowy tygodnik „Ślązak” – redagowany kolejno przez Adolfa Hoffmana i Klaudiusza Koske, na którego łamach m.in. sam Kożdoń głosił, że Ślązacy stanowią odrębny naród. Kożdoń reklamował „Ślązaka” jako „najpoczytniejszą gazetę na Śląsku Wschodnim”. Polscy narodowcy ubolewali, że „Ślązak” był na ich terenie „najpoczytniejszą gazetą. Ludzie ją sobie po prostu rozrywali”. W tymże 1909 roku z ramienia swej partii Józef Kożdoń został posłem do Śląskiego Sejmu Krajowego w Opawie z bielsko-strumieńsko-skoczowskiego okręgu wyborczego – dostał więcej głosów niż przywódca polskiego ruchu na Śląsku Cieszyńskim, Józef Londzin. W okręgu cieszyńsko-jabłonkowsko-frysztackim zwyciężył zdecydowanie Franciszek Halfar, popierany zarówno przez stronnictwa Polaków, jak i „partię Ślązaków”, drugi mandat zdobył polski działacz narodowy Jan Michejda, który dzięki głosom elektorów czeskich pokonał kandydata ŚPL – Józefa Cichego. Trzeci kandydat ŚPL Edward Quasnitza zwyciężył w I turze w okręgu frydecko-ostrawsko-bogumińskim, eliminując kandydata polskiego Adamka i czeskiego agrariusza, dzięki czemu dotarł do wyborów ścisłych, w których uległ czeskiemu narodowcowi Janowi Poppe – burmistrzowi Polskiej Ostrawy (obecnie noszącej nazwę „Śląska Ostrawa” i będącej częścią Ostrawy). W Sejmie Kożdoń zasiadał w Wydziale Gospodarczym, Spraw Wojskowych i Publicznego Bezpieczeństwa, gdzie zaprzyjaźnił się z synem śląskiego hetmana krajowego hrabią Janem Larisch-Monnichem z Karwiny. W lipcu 1910 w Cieszynie wraz z Józefem Cichym i Pawłem Wanią założył zaplecze Śląskiej Partii Ludowej – Związek Ślązaków (Bund der Schlesier), pierwotnie pod nazwą Śląski Związek Ludowy „Nasza Ojczyzna” (Schlesischer Volksverband „Unsere Heimat”).
Kożdoń zwalczał liderów ruchu polskiego Jana Michejdę i Józefa Londzina, protestował także przeciwko przybywaniu polskich nauczycieli i robotników z Galicji na teren Śląska Cieszyńskiego, uważając, że odbierają autochtonom pracę. „Podobne stanowisko zajmował wobec Czechów. Oskarżano ich o czechizację Śląska Cieszyńskiego. Tak jak pismo występowało przeciw napływowym z Galicji, tak samo szerzyło niechęć do napływowych Czechów z Moraw i Czech”. Polscy badacze zwracają uwagę, że nie występował przeciwko niemieckim przybyszom. W 1910 na Śląsku Cieszyńskim zamieszkiwało ponad 57 tys. imigrantów z Galicji, ponad 25 tys. imigrantów z Czech i Moraw i zaledwie niespełna 2 tys. imigrantów z pozostałych krajów austriackich. Po wtóre zapominają, że przywódcy napływowych Czechów chcieli włączenia Śląska Austriackiego do Moraw (co ostatecznie w 1928 osiągnęli), przywódcy napływowych Polaków dążyli do włączenia Śląska Cieszyńskiego do Galicji, twierdząc nawet, że „Śląsk Cieszyński był zawsze administracyjną częścią Krakowskiego” natomiast napływowi Niemcy (m.in. Haase, Bukowski, Payer) nie tylko popierali utrzymanie samodzielnego i autonomicznego statusu kraju koronnego Śląsk, lecz również oficjalnie poparli powstanie i działalność broniącej tego statusu Śląskiej Partii Ludowej, które to poparcie (zwłaszcza ze strony Payera) polscy narodowcy Kożdoniowi częstokroć wypominali.
W skrócie jego poglądy można sprowadzić do hasła "Śląsk dla Ślązaków" według opinii polskich działaczy popierał akcję germanizacyjną na Śląsku (według innych źródeł bronił praw ludności do używania języka polskiego w szkołach i urzędach, ale nie podzielał teorii, że "tam gdzie została polska mowa, ta ziemia jest polska", argumentując, że na pograniczu nie można stosować kryteriów językowych ani wyznaniowych).
W 1911 Śląska Partia Ludowa okazała się najsilniejszym ugrupowaniem na Śląsku Cieszyńskim, obejmując władzę w 39 gminach powiatów bielskiego i cieszyńskiego. W tym samym roku, z tych właśnie okręgów Józef Kożdoń kandydował na posła do Rady Państwa w Wiedniu. Jednak utracił sporo głosów na rzecz socjalistów (Chobota i Kunickiego), którzy dzięki m.in. nagłośnieniu związków Kożdonia ze śląską arystokracją, pokonali go nawet w niektórych gminach rządzonych przez jego partię. Nie bez znaczenia był również fakt wyłączenia z bielskiego okręgu wyborczego 8 gmin wokół Bielska, które poparły Kożdonia w wyborach sejmowych, a które w wyborach parlamentarnych przyłączono do jednego z okręgów wyborczych na Śląsku Opawskim (Powiat wyborczy nr 10). W efekcie mandaty w obydwu okręgach zdobyli kandydaci polskiego obozu narodowego (wspomniani wyżej Londzin i Michejda). Podczas I wojny światowej Kożdoń pozostał formalnie posłem, lecz Śląski Sejm Krajowy nie obradował, przyjął więc funkcję Komisarza Aprowizacyjnego gminy Skoczów, działając jednocześnie w Komitecie dla wsparć rodzin żołnierskich.
W 1914 partia liczyła około 1000 członków.
Burzliwe lata 1918–1920.
Po I wojnie światowej Kożdoń miał nadzieję na uzyskanie niezależności dla Śląska Austriackiego w ramach federacji państw austriackich. Gdy ta koncepcja upadła, opowiedział się za jego całkowitą niepodległością i połączeniem z postulowanym niepodległym państwem górnośląskim. W czesko-polskim konflikcie o dawne Księstwo Cieszyńskie opowiedział się po stronie Czechów. W grudniu 1918 Józef Kożdoń wraz z żoną Julią został porwany przez Polaków i osadzony w więzieniu w Krakowie, a jego żona w obozie Kraków-Dąbie. Kożdonia wypuszczono po miesiącu po interwencjach tutejszych polityków niemieckich i czeskich. Po tym incydencie przeniósł się do Morawskiej Ostrawy.
W czasie międzynarodowych rozmów o przyszłości Śląska postulował utworzenie niepodległego państwa, w którego skład miał wchodzić dawny Śląsk austriacki, teren Moraw oddzielający jego dwie części od siebie (okręg Morawskiej Ostrawy i Mistek z Koloradowem), Biała z okolicami – w przyszłości państwo to miało połączyć się z niepodległym państwem Górnego Śląska. Na konferencji wersalskiej „Memoriał w sprawie utworzenia Republiki Śląsk Wschodni – Cieszyn”, sporządzony przez Kożdonia oraz Richtera i Fuldę – liderów Delegacji Niemieckich Partii Śląska Wschodniego, przedstawił bielski radny Robert Piesch, wchodzący w skład delegacji austriackiej. Na miejscu, oprócz licznych memoriałów Kożdonia, Komisja otrzymała „Memoriał w sprawie Samostanowienia Kraju Cieszyńskiego” Edwarda Augusta Schrodera, którego autor popierał i argumentował tam niepodległościowe dążenia Kożdonia. Postulat ten znalazł poparcie wśród trzech członków Komisji Międzysojuszniczej: Dubois’a ze Stanów Zjednoczonych, Tissiego z Włoch i Coulsona z Wielkiej Brytanii, stanowczo jednak zaoponował przedstawiciel Francji Grenard. W tej sytuacji Kożdoń zaproponował, aby w plebiscycie śląskim dodać trzecią opcję wyboru – niepodległości, jednak i ten postulat nie znalazł poparcia. W efekcie Kożdoń nawiązał bliskie stosunki z czołowymi politykami czechosłowackimi: prezydentem Masarykiem, premierem Kramarzem i ministrem spraw zagranicznych Beneszem, którzy zapewnili go, że Śląsk w granicach Czechosłowacji zachowa autonomię polityczną, którą posiadał w monarchii Habsburgów, a Ślązacy otrzymają autonomię narodowościową. W Paryżu był jednym z ekspertów delegacji czechosłowackiej. Obalił tam argumenty etniczne strony polskiej, przekonując aliantów, iż Ślązacy stanowią czwartą odrębną narodowość na tym terenie. Storpedował plan podziału Śląska Cieszyńskiego na dziale wodnym pomiędzy Olzą i Wisłą, nie chcąc „za żadną cenę odstąpić Ustronia, Skoczowa i Strumienia”, gdzie miał najwięcej zwolenników. Przekonał polityków czechosłowackich do forsowania plebiscytu, twierdząc że jego zwolennicy to większość ludności Śląska Cieszyńskiego, w tym 9/10 ewangelików. Mimo oficjalnego poparcia dla Czechosłowacji, Kożdoń nie zrezygnował z opcji niepodległości i nawiązał bliską współpracę z liderem górnośląskich niepodległościowców Ewaldem Lataczem, kierującym niemal półmilionowym Związkiem Górnoślązaków-Bund der Oberschlesier.
W tym okresie obydwie organizacje utworzone przez Kożdonia przybrały masowy charakter. Śląska Partia Ludowa miała co najmniej kilkanaście tys. członków, a Związek Ślązaków 52 tys. członków. Z inspiracji Kożdonia we Frysztacie Paweł Bajtek założył jeszcze Śląską Partię Socjaldemokratyczną, rekrutującą się z lewicowych zwolenników narodowości śląskiej, głównie z Ustronia i Goleszowa, gdzie miała największe grupy terenowe. W organizowaniu jej rozrastających się struktur brał udział Karol Smyczek – osobisty sekretarz Kożdonia. Całkowitą ówczesną liczebność członków i sympatyków „ruchów ślązakowskich” szacuje się na ok. 100 tys. Zdecydowana większość z nich mieszkała na terenach administrowanych przez Polaków, a tu obowiązywał zakaz kolportażu „Ślązaka”, zaś członkowie tych organizacji według samego Kożdonia byli ofiarami zastraszania, pobić, podpaleń, demolowania ich lokali itp. Najbardziej narażeni na terror byli śląscy socjaldemokraci, w związku z czym Kożdoń porozumiał się z Emanuelem Chobotem – liderem Polskiej Partii Socjaldemokratycznej z siedzibą w Morawskiej Ostrawie, rywalizującej z Polską Partią Socjalistyczną z siedzibą w Cieszynie. W efekcie doszło do zjednoczenia ŚPSD i PPSD pod szyldem tej ostatniej. Polskie władze próbowały dokonać również rozłamu w samej Śląskiej Partii Ludowej. Próba wykreowania propolskiego Karola Sikory na lidera partii nie powiodła się, więc siłą zmuszono kilkunastu spośród znaczących działaczy do odbycia partyjnego zjazdu i wykluczenia Kożdonia z organizacji. Taki medialny pokaz podziałał na władze w Pradze, które sądząc, iż jest to realny rozłam „ruchu ślązkowskiego”, wycofały się z dążeń do plebiscytu. Nie pomogła wizyta Kożdonia w Pradze ani protest do alianckiej Komisji. Wbrew woli mieszkańców 15 lipca 1920 dokonano podziału Śląska Cieszyńskiego. Po stronie polskiej, gdzie pozostało około 80% struktur Śląskiej Partii Ludowej i Związku Ślązaków-Bund der Schlesier, działalność stronników Kożdonia uniemożliwiono.
Okres międzywojenny.
Od 1919 Kożdoń był członkiem Krajowej Komisji Administracyjnej dla Kraju Śląskiego z siedzibą w Opawie. Po podziale Śląska Cieszyńskiego osiadł w Czeskim Cieszynie. Wkrótce ustalił politykę wobec władz Czechosłowacji, od których domagał się poszanowania odrębności regionalnych, autonomii narodowościowej i urzędów dla Ślązaków. W styczniu 1921, stojąc na czele delegacji przedstawicieli Kraju Śląskiego, powołując się na przedplebiscytowe obietnice, próbował uzyskać od prezydenta Tomáša Masaryka autonomię dla czeskiego Śląska. Jednak Masaryk nie mając żadnych zobowiązań formalnych (plebiscyt się nie odbył) ze swych obietnic się wycofał. Kwestię autonomii narodowościowej władze potraktowały enigmatycznie. Podczas spisu ludności w miejsce postulowanej przez Kożdonia kategorii: narodowość śląska, pojawiły się trzy: Ślązak-Czechosłowak, Ślązak-Polak, Ślązak-Niemiec, a deklarujące się w ten sposób 47 tys. osób rozparcelowano pomiędzy trzy narodowości. W efekcie Związek Ślązaków-Bund der Schlesier, nie mogąc oficjalnie reprezentować mniejszości śląskiej, podzielił się na sekcje językowe: niemiecką, polską i czeską. Tę ostatnią wkrótce zlikwidowano, gdyż nie mogła otrzymywać dotacji dla mniejszości narodowych. Józef Kożdoń przystąpił do sekcji niemieckiej, jednak jako sekretarz generalny przewodził organizacji oficjalnie reprezentującej zarówno mniejszość polską, jak i niemiecką. Przystąpienie Kożdonia do sekcji niemieckiej, wynikało z faktu, że zgodnie z prawem, do którejś przystąpić musiał. Natomiast podczas kolejnego spisu powszechnego w 1930, gdzie narodowość śląską podzielono na kategorie: Ślązak-Czechosłowak, Ślązak-Czech, Ślązak, Ślązak-Polak, Ślązak-Niemiec i Ślązak-Słowak, sam Kożdoń zadeklarował się wyłącznie, jako „Ślonzok”. Z jego działalnością w kwestii odrębności narodowej Ślązaków w latach 30. korespondowała twórczość i działalność frydeckiego pisarza Erwina Goja (Óndra Łysohorsky), o którym Czesi napisali: „Ondra Lysohorsky, czyli Kożdoń na Parnasie”.
Na frakcje podzieliła się też sama Śląska Partia Ludowa. Frakcja proczeska z Karolem Smyczkiem i Karolem Pawlasem na czele dokonała secesji, stając się odrębną partią, współpracującą z czeskimi Agrariuszami. Frakcje proniemiecka i polskojęzyczna, współdziałały jedynie w niektórych gminach, a łączyła je osoba Józefa Kożdonia. Frakcja niemiecka pod wodzą Rudolfa Francusa i Waltera Harbicha skutecznie startowała w wyborach do powiatu cieszyńskiego. Natomiast frakcja polskojęzyczna w wyborach do praskiego parlamentu i brneńskiego Sejmu, wchodziła w skład szerokiej polskiej koalicji. Na czele delegacji, prowadzącej koalicyjne rozmowy, stał Kożdoń. Wspólnym hasłem wyborczym polskiej koalicji było: „Śląsk dla Ślązaków” w wyborach do parlamentu (1925), a pierwsze miejsce w wyborach do Sejmu (1928) zajął Gustaw Wałach ze Śląskiej Partii Ludowej. Mimo współpracy z Polakami, Józef Kożdoń nadal uważał się wyłącznie za Ślązaka. W 1929 odrzucił więc propozycję Stronnictwa Ludowego rozwiązania Śląskiej Partii Ludowej i przyłączenia się do obozu polskiego. Wcześniej odrzucił czeską propozycję opuszczenia Śląska i objęcia eksponowanego stanowiska w Pradze. W 1927 władze czechosłowackie po raz kolejny pogwałciły zapewnienia dane Ślązakom, postanawiając połączyć czeską część Śląska z Morawami. Natychmiast powstał Komitet Obrony Praw Śląska, pod wodzą burmistrza Opawy Ernsta Franza, który próbował przeciwdziałać wprowadzeniu w życie tej decyzji, m.in. przez kolportaż niemieckojęzycznej broszury Kożdonia „Prawo naszej śląskiej ojczyzny do administracyjnej niezależności”, w której przedstawiono nieracjonalność tej decyzji, opierając się na argumentach historycznych, społecznych i gospodarczych. Przeciwko ustanowieniu połączonego Kraju Śląsko-Morawskiego protestowały wspólnie Śląska Partia Ludowa, Związek Ślązaków oraz wszystkie organizacje polskie i niemieckie, jednak praskie władze zignorowały te protesty.
W 1938 Armia Czechosłowacka zdławiła rebelię Niemców sudeckich na Śląsku Opawskim. W efekcie III Rzesza upomniała się o tereny Czechosłowacji zamieszkane głównie przez ludność niemiecką, a Polska, korzystając z okazji o tzw. Zaolzie (zachodni Śląsk Cieszyński bez powiatu frydeckiego i miasta Ostrawa Śląska). Wówczas mocarstwa alianckie wysłały do Pragi swych przedstawicieli. W tej sytuacji 8 września Śląska Partia Ludowa, jako „reprezentacja narodowości śląskiej” wysłała memoriał do przedstawiciela Wielkiej Brytanii – lorda Waltera Runcimana, w którym przypominała o niedotrzymanej obietnicy plebiscytu w 1920. Powołując się na zaistniałe nowe warunki, domagała się od czwórki mocarstw alianckich przeprowadzenia plebiscytu w kwestii neutralizacji spornych terenów. Pismo, do którego dołączono pracę Kurta Witta „Die Teschener Frage”, sygnował m.in. czesko-cieszyński burmistrz Józef Kożdoń (prawdopodobnie autor memoriału) Jednak postulat „reprezentacji narodowości śląskiej” – jak się sami określili – pozostał bez echa.
W 1923, mimo braku akceptacji ze strony władz czeskich, które chciały Czecha na tym stanowisku, głosami Niemców, Ślązaków i Polaków (w proporcjach 15, 5 i 2, przeciw 13 głosom czeskim) został wybrany burmistrzem Czeskiego Cieszyna. Dzięki swym talentom organizacyjnym, Józef Kożdoń był bardzo dobrym burmistrzem, co przyznają czasami nawet jego przeciwnicy. Podczas jego rządów miasto rozwijało się błyskawicznie, wybudowano szpital, szkoły i przedszkola m.in. również szkołę polską, a przede wszystkim ogromną liczbę domów mieszkalnych m.in. szereg kamienic przy ulicy Akacjowej oraz osiedle domków jednorodzinnych Na Rozwoju. Obok kościoła katolickiego powstały trzy kościoły ewangelickie („Na Rozwoju“, „Na Niwach“, czeskobraterski na Frydeckiej) i synagoga oraz cmentarz komunalny. Postawiono także budynki administracyjne m.in. gmach urzędu powiatowego, a w 1929 Czeski Cieszyn otrzymał własny ratusz, przy którym w 1933 powstał nowy rynek. Miasto przecięła sieć nowych ulic (po podziale Cieszyna była tu praktycznie tylko jedna ulica Saska Kępa), powstała także miejska rzeźnia, znacznie rozrosła się infrastruktura handlowa i gastronomiczna. Burmistrz Kożdoń podczas wszelkich oficjalnych przemówień używał obok urzędowego języka czeskiego i niemieckiego – ojczystego dla większości mieszkańców, również języka polskiego, mimo iż Polacy nie stanowili w tym mieście ustawowych 20% mieszkańców, co gwarantowałoby im równouprawnienie językowe. Dzięki jego popularności zyskiwała cała Śląska Partia Ludowa, której poparcie w mieście wzrosło niemal trzykrotnie (1922 – 604 głosy i 5 radnych, 1931 – 1684 głosy i 12 radnych). Trzykrotnie w latach 1923, 1927 i 1931 był wybierany głosami Ślązaków, Niemców i Polaków przy sprzeciwie Czechów. Po raz czwarty został wybrany jednogłośnie we wrześniu 1938. Jednak miesiąc później, po przejęciu Zaolzia przez Wojsko Polskie, został usunięty z tej funkcji. 6 października władze zdelegalizowały wszystkie niepolskie organizacje na tym terenie, a więc także Śląską Partię Ludową i Związek Ślązaków. 
Wizerunek Kożdonia nie dla wszystkich był pozytywny czy choćby neutralny. Przez Polaków Kożdoń był postrzegany jako zdrajca i agent wpływu. Na przykład Maria Pilchówna pisząca w Zaraniu Śląskim tak go opisywała:
Działalność w III Rzeszy.
Po uwięzieniu, krótkim pobycie w Bielsku i Katowicach, gdzie korzystał z gościnności mniejszości niemieckiej (Volksbundu), powrocie do Cieszyna i kolejnych przesłuchaniach, w listopadzie 1938 roku Kożdoń przeniósł się na terytorium III Rzeszy, do Opawy. Wówczas bez wiedzy i zgody Kożdonia, lider frakcji proniemieckiej Śląskiej Partii Ludowej Walter Harbich nawiązał kontakt z byłym członkiem tej partii Paulem Lamatschem i wskutek jego pośrednictwa podporządkował zdelegalizowaną Śląską Partię Ludową Centralnej Placówce Ludności Niemieckiej (Volksdeutsche Mittelstelle), związanej z wydziałem narodowościowym agendy dywersji i wywiadu, podległej Reichsführerowi SS. Kożdoń miał nadzieję, że niemieckie panowanie na Śląsku będzie powrotem do czasów monarchii Habsburgów. Wrócił do Cieszyna „owacyjnie witany przez swoich zwolenników” dwa tygodnie po zajęciu miasta przez Wehrmacht. Oczekiwania Kożdonia na poparcie jego starań w sprawie samostanowienia Ślązaków nie zostały spełnione, a władze niemieckie wykorzystały go do swoich celów, głównie do poboru do wojska. Nie przywrócono mu stanowiska burmistrza, nie zalegalizowano Śląskiej Partii Ludowej, nie zezwolono na wydawanie prasy. Wprawdzie podczas policyjnego spisu ludności uwzględniono narodowość „ślązacką” (ograniczoną jednak do terenów Śląska Cieszyńskiego, włączonych bezpośrednio do Rzeszy, czyli bez powiatu frydeckiego i miasta Ostrawa Śląska, włączonych do Protektoratu Czech i Moraw), którą zadeklarowało 157 tys. osób, lecz dwa lata później wprowadzono volkslistę, zgodnie z którą wszyscy mieli zostać Niemcami. Kożdoń ignorował zakaz publicznego posługiwania się językiem „ślązackim”, publicznie krytykował „rozstrzelania ludności niewinnej”, zakaz używania języka polskiego w kościołach i inne przejawy polityki germanizacyjnej. Naziści nie chcieli stosować wobec niego żadnych represji, gdyż równałoby się to dla nich z klęską propagandową na tym terenie. We wrześniu 1943 z okazji 70. urodzin Kożdonia, za aprobatą Adolfa Hitlera (wymaganą w warunkach wojennych) urządzono huczną uroczystość, w czasie której nadano mu tytuł honorowego obywatela Cieszyna „za zasługi dla niemczyzny”. Tutejszy kreisleiter NSDAP Pannenborg w swym przemówieniu uznał go za „wzór niemieckiego bojownika”, a cieszyński starosta Kruger pochwalił za doskonałą znajomość miejscowych stosunków. Wbrew opinii nazistowskiego dygnitarza Kożdoń wykorzystywał swoją pozycję, by chronić przed nazistowskimi represjami swych dotychczasowych politycznych przeciwników. Pomógł nawet swemu adwersarzowi Władysławowi Zabawskiemu, który nie tylko oczerniał Kożdonia przez 30 lat na łamach „Dziennika Cieszyńskiego”, ale nawet pobił go z kompanami w kwietniu 1909, czym natychmiast pochwalił się w swej gazecie.
Ostatnie lata życia.
Pod koniec 1944, gdy Armia Czerwona zbliżała się do granic Śląska, Kożdoń wraz z rodziną został ewakuowany w głąb Rzeszy. Jednak w drodze uznał, że nie chce opuszczać Śląska. W Karlovych Varach rozstał się z żoną i udał się w drogę powrotną do Cieszyna, a tu wkrótce po wkroczeniu Armii Czerwonej został na kilka tygodni internowany. Po wojnie pozostał w Czechosłowacji i, dzięki opiece czeskich nazistów, uniknął oskarżeń o kolaborację. Władze Czechosłowacji odrzuciły również polski wniosek o jego ekstradycję. Fiaskiem zakończyła się również próba uprowadzenia Kożdonia do Polski, zaplanowana przez sztab zaolziański Wojska Polskiego. Po tym wydarzeniu 73-letni Kożdoń, pobity pałką i kamieniem, znowu przeniósł się do Opawy. Tam – na żądanie policji – napisał podanie o rehabilitację, do którego dołączył listę ok. 300 osób, którym pomógł w czasach nazistowskiego terroru. Na końcu podania zapytał „czym mógł więcej uczynić i kto więcej uczynił?”. Józef Kożdoń zmarł w 1949 na żółtaczkę nieżytową w opawskim hospicjum Marianum przy ulicy Roosevelta 45. Został pochowany 11 grudnia 1949 na głównym cmentarzu w Opawie. Jego symboliczny grób znajduje się również na cmentarzu komunalnym w Czeskim Cieszynie.

</doc>
<doc id="802877" url="https://pl.wikipedia.org/wiki?curid=802877" title="Rafał Grodzicki">
Rafał Grodzicki

Rafał Grodzicki (ur. 28 października 1983 w Krakowie) – polski piłkarz występujący na pozycji obrońcy. 
Życiorys.
Od 13 stycznia 2015 roku był piłkarzem Ruchu Chorzów, z którym podpisał kontrakt ważny do końca czerwca 2017 roku. 
Wcześniej reprezentował barwy Zwierzynieckiego KS Kraków, Cracovii, LKS-u Niedźwiedź, Górnika Wieliczka, GKS-u Bełchatów i Ruchu Chorzów, z którym zdobył brązowy i srebrny medal mistrzostw Polski oraz dwukrotnie zagrał w finale Pucharu Polski. 
10 lipca 2019 został grającym asystentem trenera Motoru Lublin.
Statystyki klubowe.
"Stan na koniec sezonu 2020/2021:"

</doc>
<doc id="802880" url="https://pl.wikipedia.org/wiki?curid=802880" title="Zdzisław Kieturakis">
Zdzisław Kieturakis

Zdzisław Aleksander Kieturakis (ur. 25 listopada 1904 w Mstowie, zm. 7 listopada 1971 w Gdańsku) – profesor zwyczajny, chirurg, nauczyciel akademicki i przedstawiciel tzw. "wileńsko-gdańskiej szkoły chirurgicznej".
Życiorys.
Syn Stanisława. Został absolwentem wydziału lekarskiego Uniwersytetu Stefana Batorego w Wilnie w 1934. Pracę lekarską rozpoczął jako wolontariusz w Klinice Chirurgicznej prof. Kornela Michejdy. Należał do medycznej Polskiej Korporacji Akademickiej "Leonidania", w której w latach 1930-32 pełnił funkcję Oldermana (wychowawcy). Na stopień podporucznika został mianowany ze starszeństwem z 1 stycznia 1935 i 235. lokatą w korpusie oficerów rezerwy sanitarnych. Tytuł doktora medycyny uzyskał w roku 1938, a w roku następnym – w wieku lat 35 – otrzymał nominację na stanowisko adiunkta uniwersyteckiej kliniki chirurgicznej. 
W okresie kampanii wrześniowej został zmobilizowany i pełnił służbę w garnizonie wileńskim. Po krótkim okresie internowania został zwolniony z rozwiązanej tymczasem kliniki uniwersyteckiej. Okres II wojny światowej spędził w Wilnie, gdzie brał czynny udział w strukturach ruchu oporu Armii Krajowej organizując opiekę lekarską i operując żołnierzy AK.
Pod koniec roku 1945 Kieturakis opuścił Wilno i po krótkich pobytach w Łodzi i w Kaliszu objął stanowisko adiunkta kliniki chirurgicznej w nowo powstałej Akademii Lekarskiej w Gdańsku. W roku 1948 poprzez habilitację uzyskał tytuł docenta. W 1949 roku zorganizował III katedrę i klinikę chirurgiczną Akademii Lekarskiej, którą kierował aż do swojej śmierci w roku 1971.
Był prekursorem wielu nowych metod leczenia chorób wrzodowych i nowotworowych. Jego zainteresowania badawcze dotyczyły chirurgii wątroby i dróg żółciowych, przewodu pokarmowego i gruczołów wewnętrznych. Jako pierwszy w Polsce wszczepił elektryczny rozrusznik serca. Wiele jego publikacji pozostaje do dnia dzisiejszego źródłem aktualnej wiedzy medycznej. Wykształcił grono doskonałych chirurgów, z których dziesięciu uzyskało stopień doktora habilitowanego, a wielu innych doktora medycyny. Zasługi profesora Kieturakisa dla gdańskiej medycyny i nauki zostały uhonorowane przyznaniem mu tytułu "Gdańszczanin XX–lecia". Był członkiem wielu towarzystw naukowych w kraju i zagranicą, kierował pracą Oddziału Pomorskiego Towarzystwa Chirurgów Polskich. Przewodniczący Miejskiego Komitetu Frontu Jedności Narodu.
Został pochowany na Cmentarzu Srebrzysko w Gdańsku. Na jego pomniku wyryto tekst przysięgi Hipokratesa.
Jego imieniem nazwano m.in. szkołę medyczną w Wejherowie. 15 października 2012 roku nazwano salę wykładową w Uniwersyteckim Centrum Klinicznym w Gdańsku jego imieniem.
W latach 60. kursowało po Gdańsku powiedzenie podkreślające wybitne zdolności chirurgiczne profesora Kieturakisa: "Ciebie to już tylko Kieturakis może poskładać". W innej wersji brzmiało to tak: "Jak cię pobiję, to nawet Kieturakis cię nie poskłada."
Pochowany na Cmentarzu Srebrzysko w Gdańsku (rejon IX, kwatera profesorów).

</doc>
<doc id="802882" url="https://pl.wikipedia.org/wiki?curid=802882" title="Jacek Kuranty">
Jacek Kuranty

Jacek Kuranty (ur. 6 lutego 1978 w Tarnobrzegu) – polski piłkarz występujący na pozycji pomocnika. Obecnie występuje w Siarce Tarnobrzeg, wcześniej reprezentował barwy Odry Wodzisław Śląski, GKS-u Bełchatów oraz Polonii Bytom.

</doc>
<doc id="802884" url="https://pl.wikipedia.org/wiki?curid=802884" title="Persuader">
Persuader

Persuader – szwedzki zespół grający power metal. W ich twórczości można się doszukać wpływów grupy Blind Guardian z wczesnego okresu jej działalności.

</doc>
<doc id="802886" url="https://pl.wikipedia.org/wiki?curid=802886" title="Zapalenie plazmakomórkowe żołędzi Zoona">
Zapalenie plazmakomórkowe żołędzi Zoona

Zapalenie plazmakomórkowe żołędzi Zoon (łac. "balanitis plasmacellularis Zoon", ang. plasma cell balanitis, PCB) – rzadka, przewlekła choroba zapalna prącia o nieznanej etiologii. 
Epidemiologia.
Chorują mężczyźni w średnim lub starszym wieku.
Obraz histologiczny.
W obrazie histopatologicznym przeważają komórki plazmatyczne (ponad 50%). Keratynocyty warstwy podstawnej mają charakterystyczny kształt diamentu (ang. lozenge keratinocytes). 
Objawy i przebieg.
Objawia się lśniącą, gładką, czerwonobrunatnego koloru zmianą na żołędzi prącia. Powierzchnia zmiany porównywana jest do nie całkiem wyschniętej politury. W obrębie zmiany mogą pojawić się małe czerwone plamki lub nadżerki. 
Leczenie.
Możliwe jest usuwanie zmian laserem ablacyjnym erbowo-YAGowym lub laserem CO2. Korzystne długotrwałe wyniki przy jednoczesnych małych działaniach ubocznych przynosi stosowanie fotochemioterapii.
Historia.
Jednostkę chorobową opisał holenderski dermatolog J. J. Zoon w 1952 roku.

</doc>
<doc id="802887" url="https://pl.wikipedia.org/wiki?curid=802887" title="Iwan Dziuba">
Iwan Dziuba

Iwan Mychajłowycz Dziuba (ukr. Іван Михайлович Дзюба, ur. 26 lipca 1931 we wsi Mykołajiwka w obwodzie donieckim, zm. 22 lutego 2022 w Kijowie) – ukraiński pisarz, redaktor.
Jeden z liderów pokolenia lat 60. ("szistdesiatnykiw"), sekretarz Wydziału Literatury, Języka i Wiedzy o Sztuce Akademii Nauk Ukrainy, redaktor czasopisma „Suczasnist’” (ukr. „Сучасність”) (1992-1995), prezes Narodowego Stowarzyszenia Ukraińców, współprzewodniczący kolegium red. wydawnictwa "Енциклопедія Сучасної України" ("Encyklopedia współczesnej Ukrainy"). Były minister kultury Ukrainy. Prześladowany i więziony w czasach reżimu komunistycznego. Pozostaje jednym z najbardziej szanowanych i cenionych działaczy kultury ukraińskiej. Mieszkał w Kijowie.
W swoim głośnym eseju pt. "Internacjonalizm czy rusyfikacja?" ("Інтернаціоналізм чи русифікація?"), nie odstępując od podstawowych założeń oficjalnej ideologii marksistowsko-leninowskiej, próbował zwrócić uwagę władz na sytuację narodu ukraińskiego w ZSRR. Najmocniejszy wydźwięk miały fragmenty poświęcone rusyfikacji, przykładom ukrainofobii, historii rosyjskiej ekspansji i wielkomocarstwowego szowinizmu. Pracę wkrótce rozpowszechnił samwydaw, czytano ją w odpisach na całej Ukrainie. Szybko trafiła też za granicę. W 1968 roku wydawnictwo "Suczasnist" w Monachium jako pierwsze wydało ją w formie książkowej. Później została przetłumaczona na wiele języków. Publikacja książki za granicą spowodowała prześladowania Dziuby, wykluczenie ze Związku Sowieckich Pisarzy Ukrainy, uwięzienie i zesłanie. Złamany przez władzę, zmuszony do publicznej samokrytyki i częściowego przyznania się do winy, został ostatecznie ułaskawiony.

</doc>
<doc id="802889" url="https://pl.wikipedia.org/wiki?curid=802889" title="Marcin Kowalczyk (piłkarz)">
Marcin Kowalczyk (piłkarz)

Marcin Kowalczyk (ur. 9 kwietnia 1985 w Wieruszowie) – polski piłkarz, występujący na pozycji obrońcy. Reprezentant Polski w latach 2008–2013.
Życiorys.
Kariera klubowa.
Karierę piłkarską rozpoczął w Polonii Kępno, kontynuował ją w takich klubach jak: UKS SMS Łódź, ŁKS Łódź, Stal Głowno i GKS Bełchatów.
1 stycznia 2008 przeszedł do występującego w Priemjer-Lidze Dinama Moskwa za 800 tysięcy euro. 23 września 2008 Kowalczyk zdobył swoją pierwszą bramkę, otwierając mecz 1/16 Pucharu Rosji z SKA Rostów, wygranym na własnym stadionie 2:0. 1 marca 2011 został wypożyczony do ukraińskiego Metałurha Donieck z Premier-lihi za kwotę odstępnego 50 tys. euro. W 2011 roku został piłkarzem Zagłębia Lubin z Ekstraklasy. W lipcu 2012 został piłkarzem Śląska Wrocław. 
W maju 2013 podpisał obowiązujący do czerwca 2016 kontrakt z rosyjskim klubem Wołga Niżny Nowogród. Zadebiutował 19 sierpnia 2013 na stadionie Olimp-2 w wygranym 4:0 meczu z FK Rostów. Pierwszą bramkę w barwach rosyjskiego klubu zdobył 7 grudnia 2013 na stadionie Niżny Nowogród w ligowym spotkaniu przeciwko Krylji Sowietow Samara. Zdobył bramkę na 1:0, ostatecznie jego klub przegrał 1:2.
4 sierpnia 2016 podpisał dwuletni kontrakt z Ruchem Chorzów, a 4 lipca 2018 związał się rocznym kontaktem z GKS Tychy. 9 marca 2020 umowa została rozwiązana za porozumieniem stron.
Kariera reprezentacyjna.
Kowalczyk zadebiutował w reprezentacji Polski 20 sierpnia 2008 na stadionie Ukraina we Lwowie, w przegranym 0:1 towarzyskim spotkaniu przeciwko reprezentacji Ukrainy.

</doc>
<doc id="802893" url="https://pl.wikipedia.org/wiki?curid=802893" title="Bikorn">
Bikorn

Bikorn (także: dwuróg, kapelusz stosowany) – rodzaj kapelusza, powszechnego w użyciu w XVIII i XIX wieku, szczególnie w Europie i Ameryce Północnej zarówno w wojsku jak i w marynarce, kojarzonego często z Napoleonem Bonaparte. Bikorny noszone były zarówno przez oficerów jak i generałów epoki napoleońskiej, przetrwały jako składnik munduru galowego w wielu armiach aż do lat dwudziestych XX wieku.
Bikorn wywodzi się z trikornu i początkowo czarne bikorny posiadały raczej szerokie rondo, z przednią i tylną częścią zawiniętą do góry i spiętą razem, tworząc nakrycie głowy w kształcie soczewki. Dodatkowo posiadały kokardę w barwach narodowych z przodu, później przybierając nieco bardziej trójkątną formę, dwa rogi stały się bardziej spiczaste i zostały skierowane do przodu i do tyłu głowy, a kokarda znalazła się po prawej stronie.
Niektóre bikorny były tak wykonywane, że można je było płasko złożyć i włożyć pod ramię – ta odmiana znana jest na świecie pod nazwami chapeau-bras lub chapeau-de-bras. To nakrycie głowy szczególnie upowszechniło się wśród oficerów marynarki na całym świecie i było bardzo popularne aż do I wojny światowej.
W Polsce bikorny upowszechniły się wraz z modą na nie na świecie – używane były w czasie Insurekcji kościuszkowskiej, a także później w armii Księstwa Warszawskiego czy Królestwa Polskiego, głównie przez oficerów. Bikorny były też elementem munduru galowego oficerów Marynarki Wojennej RP w okresie międzywojennym.

</doc>
<doc id="802895" url="https://pl.wikipedia.org/wiki?curid=802895" title="The Lord Weird Slough Feg">
The Lord Weird Slough Feg

The Lord Weird Slough Feg – amerykański zespół muzyczny, wykonawca z gatunku folk metal. Grupa powstała na początku lat 90. w Pensylwanii, następnie muzycy przeprowadzili się w rejon Zatoki San Francisco w Kalifornii, gdzie mieszkają do dziś. 
Muzykę grupy trudno porównać z innymi zespołami. To mieszanka "starego stylu" heavy metalu z wpływami Iron Maiden czy Judas Priest z folk metalem podobnym nieco do twórczości Skyclada.
Pierwszy album, pod tytułem identycznym jak nazwa grupy, zespół wydał w 1996. Słychać na nim wyraźne wpływy folkloru celtyckiego. Płyta z 2003 roku, "Traveller", to concept album nawiązujący do gry RPG pod taką samą nazwą. 
Po wydaniu płyty "Atavism" w 2005 roku, grupa oficjalnie skróciła swoją nazwę do Slough Feg. Grupa często odbywa tournée po USA i uczestniczy w festiwalach. W styczniu 2007 roku była jedną z gwiazd festiwalu Heathen Crusade II.

</doc>
<doc id="802897" url="https://pl.wikipedia.org/wiki?curid=802897" title="Upiór w operze (musical)">
Upiór w operze (musical)

Upiór w operze (ang. "The Phantom of the Opera") – musical stworzony w 1986 przez Andrew Lloyda Webbera z liberettem Charlesa Harta i fragmentami liberetta Richarda Stilgoe, na podstawie powieści "Upiór w operze" Gastona Leroux z 1911 roku. Fabuła musicalu dotyczy losów młodej sopranistki Christine Daaé, która staje się obsesją tajemniczego, zdeformowanego geniusza muzycznego, znanego jako Upiór z opery.
Światowa prapremiera musicalu miała miejsce 27 września 1986 roku na deskach londyńskiego teatru Her Majesty’s Theatre (zaś na Broadwayu 9 stycznia 1988 roku) i od tego czasu stał się:
"Upiór w operze" zdobył ponad 60 nagród teatralnych, w tym 7 statuetek Tony Awards na Broadwayu i 3 statuetki Laurence Olivier Award na West Endzie.
28 lipca 2020 roku, po 34 latach od londyńskiej premiery musicalu, Lloyd Webber i Mackintosh ogłosili zamknięcie produkcji Upiora w operze na West Endzie z powodu pandemii COVID-19 wyrażając nadzieję na przywrócenie musicalu tak szybko, jak to możliwe.
Historia spektaklu.
Przed premierą.
Koncepcja.
W lutym 1984 roku Andrew Lloyd Webber skontaktował się ze swoim producentem Cameronem Mackintoshem z którym wcześniej współpracował przy musicalu "Koty", poszukując inspiracji do stworzenia nowego, romantycznego musicalu. Webber zasugerował "Upiora w operze". Mackintosh i Webber przejrzeli scenariusze ówczesnych ekranizacji tej historii (Lon Chaneya i Claude Rainesa), ale nie wydały im się wystarczająco inspirujące, dlatego zdecydowali się na sięgnięcie do oryginalnej powieści Gastona Lerouxa. Zdobycie od dawna nie drukowanej książki było niezwykle trudne. Lloyd Webber znalazł egzemplarz powieści Lerouxa dopiero w księgarni w Nowym Jorku, zaś Mackintosh w garażu swojej ciotki. Oryginalna historia była dla nich niezwykle ciekawa, gdyż nie był to zwykły horror, ale historia o nieodwzajemnionej miłości, która zainspirowała ich do działania. Jednak sama fabuła musicalu od początku nie miała być wierną adaptacją książki, ale połączeniem wybranych wątków powieści i oryginalnego wkładu twórców musicalu.
Libretto.
Pierwszym wyborem Lloyda Webbera do zaangażowania przy napisaniu libretta musicalu był Jim Steinman ze względu na jego „mroczny, obsesyjny styl”, ale ten odmówił ze względu na pracę przy albumie Bonnie Tyler. Następnie zwrócono się do Alana Jaya Lernera (autora libretta m.in. do "Gigi" i "My Fair Lady"), lecz ten wkrótce zachorował na raka płuc i zmarł. Ostatecznie pierwszą wersję libretta stworzył Richard Stilgoe z którym Lloyd Webber pracował przy "Kotach". Jednak oryginalna wersja libretta Stilgoe została gruntownie przerobiona do dalszej produkcji przez młodego liryka Charlesa Harta. Zauważył on w historii "Upiora w operze" „moc historii trzech mężczyzn (Raoula, Upiora i ojca Christine), którzy w różny sposób kierowali Christine”.
Kompozycja.
Pierwotnie zamysłem twórców było wykorzystanie w musicalu słynnych utworów muzyki poważnej i opery. Ostatecznie Lloyd Webber postanowił stworzyć własne, oryginalne kompozycje muzyczne.
Muzyka Lloyda Webbera łączy fragmenty muzyki operowej, przy zachowaniu struktury musicalu. Styl operowy został zastosowany w:
Tytułowy utwór ("Phantom of The Opera") jest nowocześnie zinstrumentowany (oprócz klasycznych sekcji dętych i smyczkowych występuje również: gitara elektryczna, basowa i rockowa sekcja rytmiczna). Partia wokalna Christine została napisana specjalnie pod możliwości głosowe pierwszej odtwórczyni tej roli, a jednocześnie ówczesnej żony Webbera, Sarah Brightman. Najwyższą nutą, śpiewaną przez Christine na koniec piosenki tytułowej jest e³.
Choreografia.
Choreografią musicalu zajmowała się Gillian Lynne, która posiadała doświadczenie z londyńskiego The Royal Ballet. Było to szczególnie ważne z punktu widzenia fragmentów tańca baletowego przewidzianych w fabule spektaklu.
Scenografia i kostiumy.
Do stworzenia scenografii i kostiumów została wybrana Maria Björnson z Royal Shakespeare Company. Jej praca wyróżniała się wykorzystaniem ciężaru i tekstury materiałów w celu stworzenia scenografii oddającej charakter czasu akcji. W celu zasięgnięcia inspiracji do stworzenia scenografii, Björnson odwiedziła Opérę Garnier w Paryżu, która była inspiracją Lerouxa przy napisaniu powieści. Wykonała wiele zdjęć wnętrza opery oraz studiowała wątek opery w epoce wiktoriańskiej. Zamysłem Björnson było stworzenie scenografii, która podkreśli „zmysłowość i rytualną jakość dzieła” m.in. poprzez użycie ciężkich zasłon i setek świec wyjeżdżających spod sceny. Wiktoriański charakter oryginalnej scenografii podkreślało również to, że pierwszy teatr, w którym wystawiano musical, miał właśnie wiktoriański wystrój.
Maska Upiora jest półmaską wytwarzaną według oryginalnego projektu Björnson, który dokładnie opisuje etapy jej wytworzenia. Kostiumy są utrzymywane w tym samym stylu od dnia premiery, również według dokładnych wytycznych z zapisków Björnson.
Oświetlenie.
Słynny żyrandol, który według fabuły zostaje zniszczony, był budowany przez sześć pracowni zajmujących się scenografią, a ich prace nad konstrukcją, oświetleniem i automatyzacją żyrandola trwały pół roku.
Oświetleniem przedstawienia zajmował się Andrew Bridge. Ze względu na mroczny charakter spektaklu używał on tylko 400 punktów świetlnych (w porównaniu do zazwyczaj używanych 700-800 na Broadwayu). Setki świec, które pojawiają się w scenach z kryjówki Upiora są konstrukcją zaprojektowaną przez Bridge’a, która składa się z setek małych lamp, które w środku zawierają jeszcze mniejsze lampy migoczące w silikonowym żelu, co daje wrażenie migoczącego płomienia świec.
Dźwięk.
Oryginalnie udźwiękowieniem musicalu zajmował się Martin Levan. Połączył on efekty dźwiękowe, skalibrował akustykę i poziomy dźwięku tak, aby podkreślał atmosferę spektaklu. Każdy aktor występujący w przedstawieniu jest wyposażony w mały mikrofon (często przyklejony przy linii włosów na czole), aby wypowiadane kwestie, często również te wypowiadane szeptem, były dobrze słyszalne przez widzów.
Pierwszy pokaz.
Wersja robocza pierwszego aktu libretta Stilgoe’a została wykonana latem 1985 roku w posiadłości Lloyda Webbera podczas prywatnego festiwalu muzycznego w Sydmonton. Pierwszym aktorem wcielającym się w rolę Upiora, w prywatnym przedstawieniu był Colm Wilkinson, który później odgrywał tę rolę w oryginalnej produkcji kanadyjskiej musicalu. Rolę Kristin (której później zmieniono imię na Christine) zagrała Sarah Brightman, zaś Raoula Clive Carter, późniejsi członkowie londyńskiej obsady. Przedstawienie różniło się od wersji premierowej. Kilka utworów miało inne tytuły "What Has Time Done to Me" (późniejsze "Think of Me"), "Papers" ("Notes"), zaś Upiór nosił maskę zakrywającą całą twarz, co utrudniało mu śpiew i ekspresję (później zastąpiono ją półmaską).
Premiery.
West End.
Pokaz przedpremierowy musicalu miał miejsce 27 września 1986 roku, zaś premiera 9 października 1986 roku w Her Majesty’s Theatre na londyńskim West Endzie. Premierową rolę Upiora zagrał Michael Crawford, Christine Sarah Brightman, zaś Raoula Steve Barton. Spektakl został nagrodzony najważniejszymi brytyjskimi nagrodami teatralnymi m.in. Laurence Olivier Award w kategorii "najlepszy musical", zaś Crawford otrzymał tę nagrodę jako "najlepszy aktor w musicalu" (1986).
23 października 2010 roku odbyło się 10 000 przedstawienie w Her Majesty’s Theatre, gdzie gośćmi specjalnymi był Lloyd Webber i Crawford. Na początku października 2011 roku odbyły się galowe przedstawienia musicalu w Royal Albert Hall celebrujące 25. rocznicę londyńskiej premiery, które były transmitowane w wybranych teatrach na całym świecie. W rolach głównych galowego spektaklu wystąpili Ramin Karimloo (Upiór), Sierra Boggess (Chirstine) i Hadley Fraser (Raoul).
Broadway.
Spektakl miał premierę na Broadwayu 26 stycznia 1988 roku na scenie Majestic Theatre. W głównych rolach ponownie wystąpili Crawford, Brightman i Barton. Podobnie jak na West Endzie, został doceniony także na Broadwayu zdobywając 7 nagród Tony Awards (w tym w kategorii "najlepszy musical") i 7 nagród Drama Desk Award. W przypadku obu nagród nagrodzeni zostali m.in. Crawford za rolę Upiora, Andrew Bridge za oświetlenie, Hal Prince za reżyserię, zaś dwie statuetki – za kostiumy i za scenografię, otrzymała Maria Björnson.
6 stycznia 2006 roku, podczas 7486 spektaklu, "Upiór w operze" oficjalnie został najdłużej granym spektaklem na Broadwayu, prześcigając inne dzieło Lloyda Webbera, czyli musical "Koty". Musical świętował 25. rocznicę premiery na Broadwayu 26 stycznia 2013 roku. W rolach głównych galowego spektaklu wystąpili Hugh Panaro (Upiór), Sierra Boggess (Christine) i Kyle Barisich (Raoul). Przedstawienie zostało zakończone wspólnym wykonaniem tytułowej piosenki przez Boggess, Panaro i trzech innych aktorów wcielających się wcześniej w rolę Upiora – Johna Owen-Jonesa, Ramina Karimloo i Petera Jöbacka oraz "Music of the Night" przez kwartet Upiorów.
Na 16 kwietnia 2023 zapowiedziano ostatnie, 13845 przedstawienie. Powodem są straty, które spektakl zaczął przynosić spowodowane niską frekwencją po przerwie spowodowanej pandemią,
Streszczenie fabuły.
Źródło:
Prolog.
Rok 1905. W zrujnowanym wnętrzu "Opery Populaire" prowadzona jest licytacja pamiątek z czasów świetności opery. Wśród licytujących jest wicehrabia Raoul, Vicomte de Chagny w podeszłym wieku. Ostatnim eksponatem nr 666 jest odrestaurowany kryształowy żyrandol pochodzący z katastrofy do której przed laty doszło w operze. W trakcie jego prezentacji następuje przejście do retrospekcji z czasów działalności opery ("Overture").
Akt I.
Akcja przenosi się w czasie do 1861 roku – na próbę generalną do premiery przedstawienia "Hannibal" po której przedstawiono nowych właścicieli teatru – Richarda Firmina i Gillesa André. Na primadonnę Carlottę wykonującą utwór "Think Of Me" spada fragment dekoracji, przez co obrażona opuszcza teatr co grozi odwołaniem premiery. Młoda baletnica Meg Giry proponuje, aby primadonnę zastąpiła inna z baletnic, Christine Daaé, która początkowo onieśmielona szybko oczarowuje czystym głosem. Koniec arii ma miejsce już na samej premierze podczas której Raoul rozpoznaje w Christine swoją przyjaciółkę z dzieciństwa. Po premierze Christine wyznaje Meg, że czuwa nad nią Anioł Muzyki, którego obiecał jej wysłać ojciec przed swoją śmiercią. Raoul odwiedza Christine w garderobie przynosząc jej czerwoną różę, a następnie zaprasza na kolację ("Little Lotte"). Gdy Raoul na chwilę wychodzi, do Christine przemawia jej Anioł Muzyki, który przez lata potajemnie uczył ją śpiewu nocami ("The Mirror (Angel of Music)"). Tajemniczy głos okazuje się należeć do zamaskowanego "Upiora", który wyprowadza ją przez sekretne przejście w lustrze. Upiór jest zazdrosny o Raoula i sprowadza Christine do swojej kryjówki w gotyckich podziemiach opery ("The Phantom of the Opera"). Okazuje się, że Upiór darzy Christinę obsesyjną miłością i z uwielbieniem dla jej głosu przedstawia swoje artystyczne credo ("The Music of the Night"). Zaciekawiona Christine zdejmuje jego maskę ("I Remember"), która jak się okazuje zakrywa jego zdeformowaną twarz. Po napadzie furii Upiór wypuszcza Christine na wolność ("Stranger Than You Dreamt It").
Następny dzień rozpoczyna się od próby baletu podczas której Buquet straszy tancerki tajemniczym duchem ("Magical Lasso"). Z kolei właściciele opery przebywający w swoim biurze, a jak się potem okazuje również Raoul i Carlotta otrzymują serię listów ("Notes") z wytycznymi co do premiery nowego przedstawienia "Il Muto", w którym według autora listów podpisanego jako „O.G.” to Christine ma zagrać główną rolę. Ta informacja doprowadza do szału Carlottę, dlatego Firmin i Andre postanawiają zignorować listy i obsadzić Carlottę w głównej roli ("Prima Donna"), zaś Christine w pobocznej roli niemej.
Podczas "Il Muto" ("Poor Fool, He Make Me Laugh") przedstawienie przerywa Upiór, który kompromituje Carlottę. Występujący kontynuują spektakl w którym Christine pozostaje w roli drugoplanowej, ale Upiór morduje goniącego go inspicjenta, Buqueta, co powoduje, że po przerwie to Christine ma zagrać główną rolę. Christine boi się dalszych poczynań Upiora i ucieka, po czym odnajduje ją Raoul ("Why Have You Brought Me Here"). Christine przyznaje, że spotkała Upiora i była w jego kryjówce ("Raoul, I’ve Been There"). Następnie Christine i Raoul wyznają sobie miłość pieczętując ją pocałunkiem ("All I Ask of You"). Z oddali obserwuje ich Upiór, który czuje się zdradzony i grozi kochankom ("All I Ask of You (Reprise)"). Na koniec uruchamia mechanizm żyrandola, który z hukiem eksploduje spadając na scenę.
Akt II.
Sześć miesięcy później trwa zabawa karnawałowa ("Masquerade") podczas której okazuje się, że Christine i Raoul są zaręczeni. Zabawę przerywa Upiór ("Why So Silent?"), który przynosi zebranym scenariusz nowej opery "Don Juan Triumphant" w której Christine ma zagrać rolę główną. Wszyscy wyrażają swoje oburzenie otrzymując kolejne listy z wytycznymi ("Notes"), zaś Carlotta oskarża Christine o zaaranżowanie tej sytuacji. Raoul wpada na pomysł zasadzki na Upiora, który pojawi się w operze tylko jeśli Christine zaśpiewa. Christine wyznaje, że boi się o swoje życie i odmawia udziału ("Twisted Every Way").
Podczas próby do nowej sztuki Piangi nie potrafi poprawnie zaśpiewać eksperymentalnego wokalnie dzieła ("A Rehearsal for Don Juan Triumphant"), zaś Carlotta lekceważy autora sztuki co wypomina jej Madame Giry. Nagle pianino zaczyna samo grać. Christine udaje się na cmentarz na grób ojca, gdzie chce rozstać się z przeszłością ("Wishing You Were Somehow Here Again"). Na cmentarzu pojawia się Upiór, który przemawia do niej jako jej Anioł Muzyki uwodząc ją swoim głosem. Hipnotyczną rozmowę przerywa Raoul i zabiera stamtąd Christine ("Wandering Child / Bravo, Bravo"). Upiór deklaruje, że dojdzie do zemsty i pozostawia cmentarz w kuli ognia.
Raoul przygotowuje operę do próby schwytania Upiora gromadząc oddziały żandarmerii, gdyż Christine po namowach zgadza się na zostanie „przynętą”. Rozpoczyna się spektakl ("Don Juan Triumphant"). Podczas przedstawienia Upiór morduje Piangiego i okrywając swoją twarz czarnym przebraniem odgrywa rolę Don Juana, który w fabule sztuki uwodzi postać Christine ("The Point of No Return"). Kończąc arię wychodzi z roli wyznając Christine miłość. Ta wyrwana z zauroczenia demaskuje Upiora, a zza dekoracji wyłania się trup Piangiego. Upiór korzystając z zamieszania porywa Christine do podziemi ("Down Once More"). Madame Giry zdradza Raoulowi kryjówkę Upiora, a tłum szykuje się do schwytania go ("Track Down This Murderer").
Ubrana w suknię ślubną Christine staje się zakładniczką Upiora, który schwytał Raoula. Upiór stawia jej ultimatum: albo wybierze jego (zostając z nim na zawsze w podziemiach) ocalając Raoulowi życie, albo wybierze Raoula skazując go na śmierć. Christine okazuje swoje oburzenie, gdyż jest postawiona przed nieludzkim wyborem pomiędzy dwoma mężczyznami, których kocha w inny sposób. Okazuje to uczucie (przemieszane ze współczuciem) Upiorowi całując jego oszpeconą twarz. Ten przeżywa wstrząs moralny, a jego wściekłość i żądza mordu mija. Uwalnia Raoula i Christine, każe im uciekać prosząc, by nie wyjawili nikomu jego sekretu. Jest załamany utratą Christine przytulając jej welon. Po ich odpłynięciu siada na fotelu i zakrywa się szczelnie płaszczem. Do komnaty wbiega Meg, która po odkryciu fotela znajduje tylko maskę Upiora.
Lista utworów.
Utwory w wersji angielskiej.
Źródło:
"Overture – Orkiestra"
"Entr’acte – Orkiestra"
Utwory w wersji polskiej.
Źródło:
Orkiestra.
Musical wymaga 27 osobowej orkiestry z udziałem następujących instrumentów muzycznych:
Przedstawienie wymaga również odtworzenia nagranych wcześniej śladów dźwiękowych: organów, syntezatorów, perkusji elektronicznej oraz gitar – basowej i elektrycznej. Są one niezbędne do wykonania "Overture" i "Phantom of the Opera".
Główne postacie.
Obsady premierowe.
W musicalu uwzględniono trzy role pierwszoplanowe – Upiora, Christine i Raoula oraz role drugoplanowe i poboczne, w tym grupę baletową. W tabeli przedstawiono oryginalny skład premierowych obsad spektaklu na West Endzie (obsada londyńska) i Broadwayu (obsada nowojorska).
Najbardziej wymagającą rolą jest Christine Daaé. Jej postać śpiewa aż trzema rodzajami sopranu: koloraturowym, dramatycznym oraz lirycznym, a także tańczy w balecie i praktycznie nie schodzi ze sceny w Akcie II. Jest ona jedyną postacią która w każdej obsadzie musi mieć dublerkę. Dla oszczędzenia głosu aktorek śpiewających partie Christine, nuta e³ kończąca tytułowy utwór bywa odtwarzana z nagrania.
Z przyczyn technicznych, z nagrań bywają odtwarzane partie mówione lub śpiewane przez Upiora zza kulis oraz części piosenek wykonywane podczas przemieszczania się po scenie łodzi, ze względu na szum maszynerii słyszany w mikrofonach.
Obsady polskie.
Musical był wystawiany w dwóch polskich miastach. Zadebiutował w Teatrze Roma w Warszawie 15 marca 2008 roku, a następnie od 23 maja 2013 roku był wystawiany w Operze i Filharmonii Podlaskiej w Białymstoku.
Produkcje na świecie.
Produkcja polska.
Warszawa.
Polską produkcją musicalu "Upiór w operze" zajął się sztab artystyczny Teatru Muzycznego Roma w Warszawie, gdzie 15 marca 2008 roku odbyła się premiera spektaklu. Reżyserem przedstawienia został Wojciech Kępczyński, zaś premierowymi odtwórcami głównych ról Upiora i Christine był Damian Aleksander i Paulina Janczak. Polska produkcja musicalu to wersja "non replica", czyli z prawami do zmian w inscenizacji względem oryginału. Przekładem libretta na język polski zajął się Daniel Wyszogrodzki przy współpracy z Wojciechem Kępczyńskim.
15 listopada 2008 roku wieczorne przedstawienie obejrzał osobiście jego twórca i kompozytor Andrew Lloyd Webber, który podczas swojej podróży z Moskwy do Budapesztu nieoczekiwanie postanowił zatrzymać się w Polsce.
Od dnia premiery, do ostatniego spektaklu na deskach Teatru Muzycznego Roma, 6 czerwca 2010 roku, został on zagrany 572 razy, a obejrzało go ok. 540 tys. widzów.
Białystok.
24 maja 2013 roku musical produkcji TM Roma zadebiutował na deskach Opery i Filharmonii Podlaskiej w Białymstoku. Na początku kwietnia 2018 roku zagrano 700 przedstawienie.
Inne produkcje.
Musical "Upiór w operze" został przetłumaczony na wiele języków i wystawiany w ponad 20 państwach na sześciu kontynentach, w wielu przypadkach w więcej niż jednym mieście w danym kraju. Ponadto organizowano międzynarodowe "tournee": "North American Tour", "World Tour". Są to produkcje typu "replica" z wyjątkiem produkcji czeskiej, estońskiej, fińskiej, norweskiej, polskiej, rumuńskiej, serbskiej, węgierskiej:
Nagrania.
Ścieżki dźwiękowe.
20 kwietnia 1987 wydano dwupłytową ścieżkę dźwiękową z zapisem muzycznym musicalu w wykonaniu oryginalnej obsady londyńskiej (Michael Crawford, Sarah Brightman, Steve Barton i in.). W 1991 roku album był nominowany do nagrody Grammy, ale przegrał ze ścieżką dźwiękową Les Misérables w wykonaniu obsady broadwayowskiej. Był to pierwszy album musicalowy, który został numerem 1. na brytyjskiej liście przebojów. Druga wersja ścieżki dźwiękowej musicalu została wydana 10 października 1988 roku i była jedno-płytowym zapisem najważniejszych fragmentów muzycznych musicalu, również w wykonaniu oryginalnej obsady londyńskiej. 2 kwietnia 1996 roku oba wydania osiągnęły status 4× Multi Platinum (wg certyfikacji RIAA).
15 listopada 2008 roku Universal Music Group wydało album z polskimi wersjami utworów musicalu "Upiór w operze" w wykonaniu artystów i orkiestry Teatru Roma. W 2015 roku płyta uzyskała status potrójnej platyny.
Adaptacje filmowe.
"Upiór w operze" (2004).
Pierwsza adaptacja filmowa musicalu powstała w 2004 roku, a producentem był sam twórca musicalu, Andrew Lloyd Webber. W filmie reżyserii Joela Schumachera wystąpili:
W filmie rozszerzono lub usunięto niektóre sceny z głównego scenariusza musicalu. W 2005 roku film zdobył trzy nominacje do Oscara i trzy nominacje do Złotych Globów. Ogółem film zdobył 6 nagród i 38 nominacji.
25. rocznica premiery – "Upiór w operze w Royal Albert Hall" (2011).
Z okazji 25. rocznicy londyńskiej premiery musicalu "Upiór w operze" wystawiono trzy galowe spektakle w Royal Albert Hall, które miały miejsce 1 i 2 października 2011 roku. W przedstawieniach wzięło udział ponad 200 występujących i 45-osobowa orkiestra pod dyrekcją Anthony’ego Inglisa. Zapis musicalu, stworzony z montażu wszystkich galowych przedstawień oraz finał z występem oryginalnej londyńskiej obsady został wydany w wersji filmowej na DVD, Blu-Ray, digital download. W głównych rolach wystąpili:
Kontynuacja.
W 2010 roku premierę miał sequel musicalu pod nazwą "Love Never Dies" z muzyką Andrew Lloyda Webbera, librettem Bena Eltona i tekstami piosenek Glenna Slatera na podstawie powieści Fredericka Forsytha "Upiór Manhattanu". Musical miał swoją prapremierę 22 lutego, zaś premierę 9 marca 2010 roku w Adelphi Theatre na londyńskim West Endzie. W oryginalnej obsadzie premierowej znaleźli się: Ramin Karimloo (Upiór), Sierra Boggess (Christine) i Joseph Millson (Raoul). Spektakl zszedł z afisza londyńskiego teatru po 18 miesiącach, 27 sierpnia 2011, ale był później wystawiany w innych państwach m.in. Australii.

</doc>
<doc id="802902" url="https://pl.wikipedia.org/wiki?curid=802902" title="Wymiennik tłuszczowy">
Wymiennik tłuszczowy

Wymiennik tłuszczowy (WT) - jest to taka ilość pożywienia, w której znajduje się 10 gramów tłuszczu lub jego równoważna ilość. Jako wzorzec przyjęto porcję masła o masie 12 gramów.
Można go zdefiniować również jako ilość produktu wyrażona w gramach, która dostarcza 10 g tłuszczu dodanego. 

</doc>
<doc id="802903" url="https://pl.wikipedia.org/wiki?curid=802903" title="Bartosz Hinc">
Bartosz Hinc

Bartosz Hinc (ur. 20 czerwca 1977 w Poznaniu) – polski piłkarz występujący na pozycji pomocnika.
Kariera piłkarska.
Tur Turek.
W lipcu 2010 roku został pozyskany przez Tur Turek. Podczas swego pobytu w zespole z Turku leczył przez kilka tygodni kontuzję pleców, która uniemożliwiła mu grę w części ligowych spotkań. W styczniu 2011 roku za porozumieniem stron klub rozwiązał z nim kontrakt.

</doc>
<doc id="802904" url="https://pl.wikipedia.org/wiki?curid=802904" title="Wymiennik białkowy">
Wymiennik białkowy

Wymiennik białkowy (WB) - jest to taka ilość pożywienia, w której znajduje się 10 gramów białka zwierzęcego lub jego równoważną ilość. Jako wzorzec przyjęto porcję mięsa cielęcego o masie 50 gramów. Dostarcza ono ok. 40 kcal energii.

</doc>
<doc id="802906" url="https://pl.wikipedia.org/wiki?curid=802906" title="Radio-Télévision belge de la Communauté française">
Radio-Télévision belge de la Communauté française



</doc>
<doc id="802912" url="https://pl.wikipedia.org/wiki?curid=802912" title="Slough Feg">
Slough Feg



</doc>
<doc id="802913" url="https://pl.wikipedia.org/wiki?curid=802913" title="Jednoróg (działo)">
Jednoróg (działo)

Jednoróg (ros. Единорог) – rodzaj rosyjskiego działa z XVIII wieku, odmiana haubicy konstrukcji M.W. Daniłowa i S.A. Martinowa, przyjętego na uzbrojenie decyzją generała artylerii Piotra Szuwałowa.
Wprowadzone do armii rosyjskiej w 1757 jednorogi miały kaliber od 90 do 250 milimetrów i długość lufy od 7,5 do 12,5 kalibra. Wpierw wprowadzono wersję 8-funtową, następnie 10-, 20-, 40- i 80-funtowe. 
Ówczesna artyleria dzieliła się na armaty, strzelające głównie pociskami pełnymi, oraz haubice – o krótszej lufie, większym kącie podniesienia i zwężonej komorze prochowej, strzelające także granatami.
Jednorogi były typem pośrednim między armatą i haubicą (rodzajem wczesnej haubicoarmaty), o mniej stromej trajektorii pocisku, co dawało większy zasięg. Od haubic jednorogi różniły się stożkową komorą prochową: średnica podstawy stożka równała się średnicy kalibru lufy, co ułatwiało ładowanie i umieszczenie pocisku dokładnie na osi lufy.
Pozwoliło to na stosowanie kartaczy, kul pełnych, naboi scalonych, jak i granatów typowych dla haubic. Użyte po raz pierwszy przez Rosję w czasie wojny siedmioletniej, jednorogi stosowane były aż do połowy XIX wieku. Wykorzystywane były także w artylerii Turcji, Prus i Królestwa Polskiego. 
W okresie napoleońskim armia rosyjska używała jednorogów 2-, 10- i 18-funtowych. Cztery 10-funtowe jednorogi (oraz cztery lekkie i cztery średnie armaty 6-funtowe) wchodziły w skład kompanii artylerii lekkiej, podczas gdy cztery lekkie i cztery ciężkie armaty 12-funtowe oraz cztery 18- i dwa 2-funtowe jednorogi składały się na kompanię artylerii ciężkiej. Artyleria konna posiadała 6 lekkich sześciofuntówek i 6 jednorogów 10-funtowych na kompanię.
Nazwa wywodzi się od uchwytów do przenoszenia lufy, czyli delfinów, wykonywanych w kształcie jednorożców. Kształt ten zainspirowany był najprawdopodobniej herbem Jednorożec generała Szuwałowa.

</doc>
<doc id="802914" url="https://pl.wikipedia.org/wiki?curid=802914" title="Bitwa pod Whitestone Hill">
Bitwa pod Whitestone Hill

Bitwa pod Whitestone Hill – starcie zbrojne, które miało miejsce we wrześniu 1863 w trakcie wojny USA z Dakotami.
Po zwycięskiej wyprawie w lipcu 1863 roku, generał Henry Sibley opuścił Terytorium Dakoty. Wówczas przegnani przez niego Dakotowie zaczęli powracać na swoje tradycyjne tereny łowieckie. Generał Alfred Sully postanowił odnaleźć ich i ukarać. 3 września 1863 Sully osiągnął jezioro, nad którym odnalazł szczątki licznych, niedawno zabitych, bizonów. Ok. godziny 3 po południu żołnierze z 6 pułku kawalerii odkryli obóz złożony z około 400 tipi, który żołnierze usiłowali otoczyć, zanim jeszcze powiadomiono o tym Sully’ego. Informacja dotarła do generała około godziny 4. Ruszył on na czele reszty żołnierzy, oprócz źle jeżdżących konno, których zostawił do opieki nad zapasami i zwierzętami.
Godzinę później Sully i jego ludzie osiągnęli obóz Dakotów, który Indianie usiłowali opuścić. Sully posłał swych ludzi na pomoc 6 pułkowi. Chociaż Indianie próbowali kontratakować – nie udało im się to. Dakotowie załamali się pod silnym ogniem żołnierzy i rzucili się do ucieczki, ścigani przez kawalerię. Walka zakończyła się po zapadnięciu ciemności, lecz pojedyncze strzały padały również w nocy. Sully rozkazał trębaczowi grać sygnał zbiórki i cały jego oddział pozostał pod bronią przez resztę nocy.
W trakcie bitwy zginęło 20 żołnierzy, zaś 38 zostało rannych. Straty Indian to 100 do 300 zabitych, a także 30 mężczyzn oraz 124 kobiety i dzieci wziętych do niewoli. Rankiem Sully utworzył obóz na pobojowisku i przez kolejne dwa dni wysyłał z niego silne zwiady w poszukiwaniu resztek pobitego przeciwnika. Rozkazał także zniszczenie indiańskich zapasów, żywności itp., które znaleziono w obozowisku.
5 września oficer i 27 żołnierzy z 2 pułku kawalerii Nebraski wyruszyli na poszukiwanie chirurga i 8 żołnierzy zaginionych podczas bitwy 3 września. Około 15 mil na północny zachód od obozu zostali oni zaatakowani przez około 300 Dakotów. Żołnierze nie byli w stanie przeciwstawić się takiej sile i rozpoczęli powolny odwrót, prowadząc wciąż ogień. Kiedy Indianie zbliżyli się, żołnierze wpadli w panikę i rzucili się do ucieczki mimo nalegań oficera. Ostatecznie dotarli do obozu tracąc w trakcie strzelaniny sześciu ludzi.
Chociaż ludzie Sully’ego zniszczyli duży obóz Dakotów, zabili i ranili wielu mężczyzn oraz wzięli do niewoli wiele kobiet i dzieci, opór Dakotów na tym terenie nie został złamany.

</doc>
<doc id="802919" url="https://pl.wikipedia.org/wiki?curid=802919" title="Swizz Beatz">
Swizz Beatz

Swizz Beatz, a właściwie Kasseem Dean (ur. 30 września 1978 w Nowym Jorku) – nowojorski producent/raper; mający korzenie afrykańskie, amerykańskie, jamajskie i portorykańskie. 
Pierwsze produkcje osiągały sławę dzięki eksperymentalnym samplom.
W nowszych produkcjach fraza "Swizzy" pojawiała się na początku piosenek, które z reguły były akompaniowane przez gości.
Swizz aktualnie pracuje nad nowym albumem Kelly Rowland, Jennifer Lopez, Cassidy’ego, Ushera, Bone Thugs-N-Harmony, Lil’ Kim, Marca Anthony’ego, Eve, Jadakissa, Triny, Eminema, Mya, Ashanti, Mashondy, Yung Wuna, UGK, Chamillionaire'a, Ja Rule'a, Busty Rhymesa, Solange Knowles i T.I..
Wyprodukował singel z albumu Tupaca Shakura "Pac’s Life".
21 sierpnia 2007 roku miała miejsce premiera jego solowego albumu – "One Man Band Man", na której gościnnie wystąpili: Coldplay, Cassidy, Jim Jones, Juelz Santana, Mashonda, DMX, Lil’ Wayne, R. Kelly oraz Jadakiss.
Klub, za którego z jednych z właścicieli uważa się "Kasseem Deana" znajduje się w stanie Arizona nosi nazwę CBNC - ("Coyote Bay Night Club").
Znajduje się na siódmym miejscu wśród najbogatszych ludzi rapu, z przychodem szacowanym na 17 milionów dolarów rocznie.
Życie prywatne.
W 2004 r. Swizz Beatz ożenił się z piosenkarką R&amp;B Mashonda: mają syna, Kasseem Jr., który urodził się w styczniu 2007. W kwietniu 2009 para rozwiodła się po czterech latach małżeństwa.
31 lipca 2010 r. został mężem Alicia Keys. Mają dwóch synów - Egypta Dauode'a, który przyszedł na świat 14 października 2010 roku i Genesisa urodzonego 27 grudnia 2014 r.
Kasseem Dean interesuje się także malarstwem i w wolnym czasie maluje dla siebie.
Swizz Beatz był prezesem firmy zarządzającej portalem Megaupload.com, który 19 stycznia 2012 roku został zamknięty na wniosek wielu firm fonograficznych oraz wytwórni filmowych za rażące naruszenia praw autorskich.

</doc>
<doc id="802921" url="https://pl.wikipedia.org/wiki?curid=802921" title="Muzeum Historyczne w Białymstoku">
Muzeum Historyczne w Białymstoku

Muzeum Historyczne w Białymstoku wchodzi w skład Muzeum Podlaskiego. Placówka posiada bogate zbiory archiwaliów i ikonografii, ilustrujących przeszłość Białegostoku i Podlasia, a także szereg zabytków kultury mieszczańskiej, szczególnie z zakresu rzemiosła użytkowego. Istnieje tu również Gabinet Numizmatyczny z kolekcją 20 000 monet, medali i papierów wartościowych. Muzeum jest w posiadaniu jedynej w kraju kolekcji pamiątek związanych z osadnictwem tatarskim na pograniczu polsko-litewsko-białoruskim.
Zbiory.
Realia.
Pod określeniem „realia” kryje się najszerszy pod względem zakresu tematycznego dział zbiorów Muzeum Historycznego. Znajdziemy w nim zarówno przedmioty codziennego użytku – meble, naczynia, tkaniny, jak i dzieła sztuki – obrazy i rzeźby. Dział posiada 8000 zabytków, wśród których najstarszymi są elementy uzbrojenia z XVI w.
W ramach „realiów” szczególne miejsce zajmuje kolekcja tatarianów – zabytków związanych z dziejami wyznającej islam ludności tatarskiej zamieszkującej od stuleci tereny Podlasia. Znajdziemy w niej muhiry, chamaiły, Korany oraz inne przedmioty związane z kultem religijnym. Większość z nich, to unikaty w skali europejskiej.
Ważnym elementem zbiorów są także zabytki związane z białostockim przemysłem XIX i XX w. Ze względu na tragiczne dzieje miasta w okresie II wojny światowej nie zachowało się ich wiele. Mimo to kolekcja jest wciąż wzbogacana o nowe nabytki, wśród których można wymienić kafle z zakładu Jana Kucharskiego, butelki po produkowanych w Białymstoku oranżadach, czy paczki po papierosach z Fabryki Tytoniu Fajwela Jankowskiego.
Gromadzone przez lata zabytki z tego działu w dużej części eksponowane są na stałej wystawie „W białostockiej kamienicy”, ilustrują życie codzienne białostockiego mieszczaństwa na przełomie XIX i XX w. Z kolei obrazy artystów tworzących w Białymstoku w latach międzywojennych prezentowane są na stałej ekspozycji „Białostocki salon artystyczny”.
Ikonografia.
Na kolekcję składa się przeszło 35 000 fotografii, negatywów, pocztówek, stalorytów, drzeworytów oraz albumów. Pośród nich na szczególną uwagę zasługuje największy w Polsce zbiór fotografii, na których uwieczniono Białystok. Cieszy się on największym zainteresowaniem zwiedzających i badaczy historii regionu. W skład kolekcji wchodzą także zabytki pochodzące z całego Podlasia, Wileńszczyzny, Grodzieńszczyzny i kresów. Na szczególną uwagę zasługuje potężny zbiór fotografii autorstwa Zdzisława Zaremby, dokumentujących dzieje Białegostoku i województwa podlaskiego od lat pięćdziesiątych do lat osiemdziesiątych XX w.
Archiwalia.
Liczą obecnie ponad 14 000 zabytków. Najstarsze pochodzą z XVII w. Najcenniejszymi, choć rzadkimi, są dokumenty z czasów Jana Klemensa Branickiego – chociażby Przywilej Cechowy z 1769 r. Większość dokumentów gromadzonych w Muzeum dotyczy historii Białegostoku. Znajdują się w nim archiwa rodzinne, także dokumenty związane z mniejszościami narodowymi mieszkającymi w Białymstoku – Żydami, Niemcami, Rosjanami, Tatrami. Na uwagę zasługują również dokumenty dotyczące przemysłu, oświaty, kultury, wreszcie życia społecznego miasta. Bardzo interesujące są druki reklamowe białostockich firm. Innym ciekawym zbiorem są gazety białostockie, a przede wszystkim "Gazeta Białostocka" – pierwsza wydawana w języku polskim (1912–1915). W dziale dokumentów znajduje się również zbiór map i planów miasta od XIX–XX w. Gromadzone są również dokumenty z historii najnowszej: związane z wojennymi losami mieszkańców Białegostoku, jak również zbiór gazet i druków niezależnych wydawanych w latach 1980–1990.
Numizmaty.
Zbiór, na który składają się monety i banknoty polskie, z Polską związane i obce, bony zastępcze, papiery wartościowe, żetony, medale oraz dokumenty. Najstarsze z monet mają ok. 2300 lat i pochodzą ze Grecji. Jednymi z ciekawszych eksponatów, zwłaszcza dla Podlasian, są rzadkie półgrosze litewskie Zygmunta II Augusta wybite w mennicy tykocińskiej. Najstarszymi a zarazem najciekawszymi banknotami są bilety skarbowe z czasów insurekcji kościuszkowskiej z 1794 r.
Kolekcja numizmatyczna w dużym stopniu złożona jest ze znalezisk, z których na szczególną uwagę zasługuje skarb pochodzący z Sejn złożony z 81 monet (31 złotych, 22 srebrnych i 28 miedzianych). Inne ciekawe znaleziska to skarb liczący niemal 6000 boratynek koronnych i litewskich znaleziony we wsi Idźki-Wykno oraz skarb z Drohiczyna, w którego skład wchodzą półgrosze Jagiełły. Obecnie zbiory Gabinetu liczą ponad 20 000 zabytków.
Plakaty.
Kolekcja plakatów liczy 580 zabytków pochodzących w znacznej mierze z lat 1944–1980.
Fotografia Wiktora Wołkowa.
Kolekcja obejmuje 10 000 negatywów, diapozytywów i odbitek prac słynnego fotografika polskiego – Wiktora Wołkowa.
Stałe ekspozycje.
Muzeum przygotowuje liczne wystawy czasowe poświęcone historii miasta i regionu
Edukacja.
Muzeum Historyczne proponuje szeroką gamę zajęć edukacyjnych dla dzieci i młodzieży. Prócz oferty stałej przygotowywane są specjalne cykle edukacyjne towarzyszące wystawom czasowym. Jest to także jedyne muzeum w Białymstoku opracowujące specjalne zajęcia na indywidualne zamówienie nauczycieli. Muzeum współpracuje z lokalnymi środowiskami akademickimi, szkołami, instytucjami kultury i organizacjami pozarządowymi.
Siedziba.
Rys architektoniczny.
Siedziba Muzeum Historycznego przy ul. Warszawskiej 37 jest jednym z najlepszych przykładów miejskiej rezydencji w Białymstoku wzniesionych w stylu secesyjnym nurtu klasycyzującego. Budynek posiada wydatny ryzalit od strony podwórza oraz oficynę. Na zachodniej, skrajnej osi projektant umieścił wejście główne. Zostało ono ujęte parą masywnych, zwężających się ku górze lizen, połączonych wyrazistym gzymsem. Na drugiej skrajnej osi znajduje się przejazd na podwórze zamknięty łukiem. Fasada ozdobiona jest detalem architektonicznym charakterystycznym dla stylu secesyjnego: kwiaty słonecznika, laurowe festony, obeliski i urny z płonącymi zniczami.
Zachowany został pierwotny układ wnętrz, a także wystrój sztukatorski sufitów (pierwotnie polichromowany), oryginalna stolarka, klatka schodowa z marmurowymi stopniami i kutą balustradą.
Historia budynku.
W 1910 r., na działce należącej do Adolfa Kryńskiego, stał niewielki budynek. Prawdopodobnie w tym samym roku został on sprzedany Wolfowi i Bercie Lurie, którzy przystąpili do jego rozbudowy. Prace prowadziło białostockie Przedsiębiorstwo Robót Budowlanych Antoniego Roledera. W ich efekcie, w latach 1910–1913, powstał reprezentacyjny pałacyk z dekoracyjną, secesyjną elewacją. Architekt budynku nie jest znany, podejrzewa się jedynie – przez szereg analogii – iż jest to ta sama osoba, która projektowała pałac Chaima Nowika przy ul. Lipowej. W 1923 r. Lurie sprzedali całą nieruchomość Samuelowi Hirszowi Cytronowi, współwłaścicielowi fabryki włókienniczej w Supraślu. Nowy gospodarz podjął starania aby z nabytego budynku usunięte zostało białostockie Kuratorium Okręgu Szkolnego, które miało tu swoją siedzibę od 1921 r., lecz nie posiadało żadnych prawnych dokumentów najmu lokalu. Sprawę załatwiono polubownie i administracja oświatowa pozostała przez następne lata w tym budynku.
W okresie międzywojennym mieszkał w nim syn Samuela – Beniamin Cytron. Po zlikwidowaniu w 1927 r. białostockiego Okręgu Szkolnego wynajmował on pomieszczenia Inspektoratowi Szkolnemu. Na parterze mieściły się wówczas biura Izby Skarbowej. Przez pewien czas, na początku lat trzydziestych XX w., miało tu też swoją siedzibę Polskie Towarzystwo Krajoznawcze. W latach 1941–1944 budynek zajęty został przez Towarzystwo Krajowe Prus Wschodnich. W lipcu 1944 r. przejęła go wojskowa administracja radziecka. W 1947 r. przekazany został Wojewódzkiemu Urzędowi Bezpieczeństwa Publicznego. Od lat pięćdziesiątych do 1974 r. mieściła się tu Powiatowa Komenda Milicji Obywatelskiej. Od 1976 r. budynek był siedzibą Muzeum Ruchu Rewolucyjnego, które w 1990 r. przekształcone zostało na Muzeum Historyczne Oddział Muzeum Podlaskiego w Białymstoku.
Budynek Muzeum Historycznego jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku.

</doc>
<doc id="802925" url="https://pl.wikipedia.org/wiki?curid=802925" title="The Junkers">
The Junkers

The Junkers – szczecińsko-gryfiński zespół street punkowy założony w 2002 roku.
Historia.
Zespół powstał wiosną 2002 roku. W pierwszym składzie znaleźli się: „Krzaku” (gitara basowa), „Synek” (wokal i gitara), „Buciar” (perkusja). Wcześniej „Synek” grał w zespole Analogs. Po kilku próbach do zespołu dołączył także basista „Szmit” („Krzaku” rozpoczął grę na gitarze, ale po kilku kolejnych próbach porzucił The Junkers i zaczął grać w The Hunkies). Latem 2003 roku do zespołu dołączyła wokalista „Mucha” oraz basista „Artur”. W składzie „Mucha”, „Artur”, „Synek” i „Buciar” The Junkers zagrali kilka koncertów (m.in. z zespołami: Deadline, Retaliator, Awantura, Lumpex'75, Rezystencja, All Bandits, Zbeer, Werwolf '77).
W kwietniu 2004 roku zespół wydał debiutancki album "To jest Oi!" wydany przez wytwórnię Chaos Legion Records z Warszawy. Na albumie znalazło się 15 utworów – część z nich to utwory z zespołów Mad Dogs i Survivors. Materiał zarejestrowano w szczecińskim studio Amal, a miksy zrobiono w studiu Elvis von Tomato. Pod koniec 2004 roku utwór The Junkers „Getto” trafił na składankę "Muzyka ulicy, muzyka dla mas". W 2005 roku „Buciar” opuścił zespół i wyjechał do Irlandii.
W styczniu 2006 roku ukazała się EP-ka "Znienawidzeni i Dumni". Materiał na minialbum nagrano w listopadzie 2005 roku. Na perkusji zagrał gościnnie „Tomal” z Awantury. W 2006 roku nowym perkusistą został „Zenek” (później znany jako „Zenhead”), a do zespołu dołączył drugi gitarzysta – Maks. W nowym składzie zespół nagrał utwór „Kibice”. W marcu 2007 roku zespół opuścił „Artur”.

</doc>
<doc id="802927" url="https://pl.wikipedia.org/wiki?curid=802927" title="Lista typów głównych okrętów Royal Australian Navy">
Lista typów głównych okrętów Royal Australian Navy

To lista głównych typów okrętów służących w Royal Australian Navy. Zawiera okręty liniowe, okręty amfibijne, krążowniki, niszczyciele i fregaty.
Okręty lotnicze.
Podczas II wojny światowej RAN wprowadziła w życie politykę budowania operacji w oparciu o lotniskowce. Dwa lekkie lotniskowce floty zostały kupione od Royal Navy, jeden z nich HMAS "Melbourne" został zmodernizowany zgodnie z wszystkimi nowymi zmianami w budowaniu lotniskowców. "Melbourne" był okrętem flagowym do 1982 roku, kiedy miał zostać zmieniony przez lotniskowiec typu STOVL, ponownie kupiony od Royal Navy. Sprzedaż HMS "Invincible" została jednak anulowana przez brytyjski rząd po wojnie falklandzkiej. Niedługo później australijski rząd zdecydował o zakończeniu użytkowania lotniskowców.
Krążowniki liniowe.
Kiedy po raz pierwszy stworzono RAN, zadecydowano, że okrętem flagowym będzie krążownik liniowy. W końcu opłacono i obsadzono australijską załogą drugi krążownik liniowy typu "Indefatigable". Okręt został przyjęty do służby jako HMAS "Australia". Ten okręt był jedyną tak wielką jednostką służącą w RAN.
Okręty desantowe.
W 2007 w hiszpańskiej stoczni Navantia zamówiono dwa okręty desantowe typu Canberra o wyporności pełnej ponad 27 tysięcy ton, większe niż dawne lotniskowce lekkie RAN, chociaż przystosowane do przenoszenia samolotów typu STOVL brak planów wykorzystania ich jako lotniskowce.

</doc>
<doc id="802928" url="https://pl.wikipedia.org/wiki?curid=802928" title="Kornik zrosłozębny">
Kornik zrosłozębny

Kornik zrosłozębny ("Ips duplicatus") – gatunek chrząszcza zaliczany do kornikowatych.
Pierwsza przebiega na przełomie kwietnia i maja, przy sprzyjających warunkach pogodowych może wystąpić rójka druga i młodych chrząszczy w lipcu i sierpniu. W zależności od ilości rójek generacja jest jedna, dwie, a może wystąpić także siostrzana.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu wolnego, barwy kremowej, kolebka poczwarkowa w łyku. Imago wielkości 2,8–4,5 mm. Kształt ciała krępy, walcowaty, barwa ciemnobrunatna do prawie czarnej, błyszczący, owłosiony. Określany jako miniaturka kornika drukarza. Kropkowanie i kształt przedplecza podobne do drukarza. Pokrywy z rzędami punkcików słabo zagłębionych, międzyrzędy szerokie, z jednym szeregiem drobnych kropek. Na ścięciu, na każdej pokrywie widoczne cztery wyrostki – "zęby". Dymorfizm płciowy widoczny na ścięciu pokryw: samiec posiada cztery ząbki, z których trzeci rozszerzony jest guzowato (jak u drukarza) i połączony wspólną podstawą z drugim. Pierwszy i czwarty są małymi ząbkami. Samica ma ząbki zredukowane, ząbek drugi i trzeci tworzą wspólny, duży rozdwojony ząb.
Występuje w Europie Środkowej i Północnej oraz na Syberii. W Polsce pospolity, głównie w północno-wschodnim zasięgu świerka.
Żeruje na świerku (rzadziej na sośnie pospolitej i limbie), szczególnie w górnej części strzały o cienkiej korze.
Kornik zrosłozębny występuje często w towarzystwie kornika drukarczyka. W wyniku żerowania larw, drzewa obumierają (nawet całymi powierzchniami). Podczas gradacji atakuje nawet drzewa zdrowe, stając się szkodnikiem pierwotnym.

</doc>
<doc id="802930" url="https://pl.wikipedia.org/wiki?curid=802930" title="Lista typów okrętów Royal Australian Navy">
Lista typów okrętów Royal Australian Navy



</doc>
<doc id="802931" url="https://pl.wikipedia.org/wiki?curid=802931" title="Katarzyna Skoniecka">
Katarzyna Skoniecka

Katarzyna Skoniecka (ur. 22 marca 1979 w Lublinie) – polska aktorka teatralna, telewizyjna i filmowa.
Życiorys.
W 2000 została absolwentką Akademii Sztuk Wizualnych w Poznaniu. Pierwsze kroki sceniczne stawiała w 2003 w Teatrze Polskim we Wrocławiu, debiutując w spektaklu "Trzy kobiety wokół mojego łóżka". W 2004 ukończyła Państwową Wyższą Szkołę Teatralną im. Ludwika Solskiego w Krakowie. Potem występowała w Teatrze im. Juliusza Osterwy w Lublinie, gdzie zagrała postać bardzo niegrzecznej pensjonarki w spektaklu "Najlepsze lata panny Jean Brodie" (2005), a w przedstawieniu Juliana Tuwima "Żołnierz królowej Madagaskaru" (2006) wcieliła się w rolę Kamilli – nie objawiającej talentu teatralnej gwiazdy, która omotała nie tylko ród Mąckich, ale i bezwstydnie uwodziła cnotliwego mecenasa Mazurkiewicza. Jej talenty kusicielki można było podziwiać także na małym ekranie w serialu Polsatu "Pierwsza miłość" (2006–2007), gdzie zagrała rolę demonicznej Moniki Wagner, doradcy finansowego w Powiatowym Urzędzie Pracy we Wrocławiu, z którą na konsultacjach spotykał się Paweł Krzyżanowski, niszczącej swoimi intrygami i niecnymi zakusami idealne uczucie pary głównych bohaterów. To przez nią Marysia i Paweł rezygnują ze ślubu, nieomal tuż przed ołtarzem. Na dużym ekranie pojawiła się po raz pierwszy w filmie drogi "Osiemnaście" (2004). Na srebrnym ekranie wystąpiła także w roli sekretarki w „Cowexie” w jednym z odcinków serialu TVN "Kryminalni" (2005), sitcomie Polsat "Świat według Kiepskich" (2007) i sitcomie TV4 "Sex FM" (2007).
Uczestniczyła w realizacji nagrania płyty CD/mp3 zawierającej pełną i kompletną treść książki Johanna Wolfganga Goethe'go "Cierpienia Młodego Wertera" (seria Audiobiblioteka Literatury, wyd. Biblios 2006). W 2009 wystąpiła w reklamie napojów "Zbyszko" i sieci telefonów komórkowych "Era".

</doc>
<doc id="802949" url="https://pl.wikipedia.org/wiki?curid=802949" title="Historia kolei w Stanach Zjednoczonych">
Historia kolei w Stanach Zjednoczonych

Główne zarządy kolejowe USA.
Wybrane zarządy historyczne
Koleje obecne
Własność infrastruktury kolejowej w regionie północno-wschodnim jest zróżnicowana: linie należą zwykle do poszczególnych stanów. Najważniejsza linia pasażerska "Northeast Corridor" należy w większości do pasażerskiego przewoźnika krajowego "Amtrak".
Modernizacja systemu, obsługa publiczności.
Rozwój komfortowych wagonów sypialnych dokonywał się w l. 50. dzięki pomysłom Theodore’a T. Woodruffa, następnie Webstera Wagnera i Pullmana:
Osobliwością kolei amerykańskich były luksusowe wagony salonowe („parlour cars”), które stanowiły zawoalowaną formę pierwszej klasy; używano ich w połączeniach między głównymi miastami (maks. 2,5% taboru);
Elektryfikacja kolei sieci krajowej rozpoczęła się od tras przebiegających w tunelach oraz trudnych odcinków górskich. W Nowym Jorku powiązano ją jednak szybko z elektryfikacją sieci podmiejskich.
Jedynymi wielkimi elektryfikacjami kolei międzyregionalnych były:
Modernizacja taboru doby konkurencji z samochodem:
Pierwsze koleje miejskie.
Klasyczna kolej parowa, prowadzona na poziomie terenu, często w przekroju ulic, była istotnym czynnikiem urbanizacji strefy podmiejskiej wielkich miast (Brooklyn, Chicago). W śródmieściach, na długo przed upowszechnieniem się napędu elektrycznego, Amerykanie rozwinęli metro nadziemne, tzw. „elevated” (albo „el”):
Stany Zjednoczone stały się najważniejszym na świecie centrum rozwoju technologii tramwajowej.
W 1888 r. otwarto 33 linie liczące 210 km, z 265 wagonami. 90% sieci zbudowanych do 1892 opierało się na technologii Sprague’a. Pod koniec 1896 r. było 23 tys. km linii z 40 tysiącami wagonów silnikowych. W 1902 r. 97% linii tramwajowych było zelektryfikowane.
Drugim etapem rozwoju elektrycznych kolei „lekkich” były liczne, często bardzo rozbudowane, sieci kolejek dojazdowych (tramwajów podmiejskich i regionalnych), tzw. „interurbans”. Najwięcej ich zbudowano w l. 1901–1908, a do 1912 r. ukształtował się ostateczny kształt sieci, liczącej ok. 25,8 tys. km. „Interurbans” zniknęły niemal zupełnie w okresie 1928–1937, wyparte przez konkurencję samochodową. Mimo krótkiego okresu istnienia, koleje te wykazały się wielką innowacyjnością: np. jako pierwsze stosowały wielosystemowe zasilanie, zasilanie prądem zmiennym, odbieraki pantografowe.
„Els” stanowiły często element śródmiejskiej sieci tramwajowej, np. w Milwaukee, Bostonie, Baltimore. Zresztą, pociągi niektórych „els”, klasyfikowanych jako metro, używały torowisk naziemnych (Chicago), albo używały tras nadziemnych wraz z tramwajami (Brooklyn). Udoskonalenie napędu elektrycznego pozwoliło na budowę pierwszych kolei podziemnych:
Kolejne linie metra składały się zwykle z odcinków „el” oraz odcinków w tunelach (Boston 1901, Filadelfia 1907). Ewolucja systemów niejednokrotnie objęła później budowę linii podziemnych dla zastąpienia linii na wiaduktach.
Dworce i węzły.
Podobnie jak w Brytanii, koleje amerykańskie będące własnością wielu niezależnych towarzystw, tworzyły w obrębie miast skomplikowane i nakładające się na siebie układy linii, wyposażone w osobne dworce. Linie doprowadzające były, przynajmniej początkowo, prowadzone w poziomie (a nawet w przekroju) ulic, powodując poważne problemy w funkcjonowaniu miasta. Niekiedy, zwłaszcza w ostatnim okresie funkcjonowania pociągów pasażerskich, niektóre z zarządów, zwykle przy współudziale władz miejskich, porozumiewały się w sprawie utworzenia wspólnego głównego dworca („Union Station”). Rzadko jednak udawało się skonsolidować całość węzła. W Chicago, największym węźle kolejowych kraju, oprócz Union Station istniało jeszcze kilka dużych dworców czołowych. W miastach, które w końcu XX w. zachowały ruch pasażerski, do takiej konsolidacji dochodziło zwykle dopiero po jego ograniczeniu do jednego z systemów (np. Baltimore, Filadelfia).
Okres powojenny.
Okres 1945–1971 charakteryzował się nieustannym spadkiem wielkości przewozów pasażerskich. W II poł. l. 20. wynosiły one średnio 40 mld pkm, w II poł. l. 40. ok. 61 mld pkm, a w 1971 r. – tylko 7 mld pkm. Jednocześnie koleje miały duże trudności w pozyskiwaniu przewozów towarowych. Subsydia państwowe zostały skierowane najpierw na transport drogowy (1956 początek budowy systemu autostrad „Interstate Highway System”; do połowy l. 70. zbudowano ich 67 tys. km), a nieco później w stworzenie infrastruktury lotniczej. Polityka państwa była zdecydowanie przeciwna modernizacji systemu kolei pasażerskiej: komisja senacka stwierdziła w 1961 r., że „nie ma takiej potrzeby przewozowej spełnianej przez kolej dalekobieżną, której nie byłby w stanie sprostać system lotniczy i drogowy”. Pojawiające się inicjatywy modernizacji sieci kolejowej do wysokich prędkości nie znajdowały trwałego poparcia, podobnie jak inicjatywy wprowadzenia często kursujących pociągów dalekobieżnych w gęściej zaludnionych regionach. Zdolność adaptacji zarządów kolejowych była dodatkowo ograniczona sztywnymi przepisami państwowymi wydawanymi przez „Interstate Commerce Commission”. 
W l. 80. i 90. doszło do konsolidacji prywatnych zarządów kolejowych w cztery główne systemy. Jednocześnie koleje USA stały się wydajnymi przewoźnikami towarowymi na długich dystansach. Na początku XXI w. udział kolei w strukturze modalnej przewozu towarów sięga 37% i jest najwyższy w krajach wysoko rozwiniętych.
Ważniejsi producenci taboru.
Produkcja parowozów w XX wieku należała przede wszystkim do „wielkiej trójki”:
Parowozy budowane przez koleje w warsztatach własnych były w USA rzadkością. Wyjątek:
Inne pojazdy trakcyjne, wagony:

</doc>
<doc id="802951" url="https://pl.wikipedia.org/wiki?curid=802951" title="Heathen Crusade">
Heathen Crusade

Heathen Crusade – nieistniejący już festiwal muzyki metalowej odbywający się w Stanach Zjednoczonych.
Heathen Crusade był przeglądem sceny muzycznej głównie – choć nie tylko – dla gatunków pagan metal i folk metal. Festiwal organizowała wytwórnia płytowa Mayhem Productions, personalnie: Kris Kubsch i John McGovern. Listę sponsorów otwierał magazyn muzyczny "Metal Maniacs".
Heathen Crusade I.
Pierwsza edycja odbyła się 21 stycznia 2006 w Columbia Heights w stanie Minnesota i zgromadziła 10 wykonawców. Były to zespoły: Primordial, Thyrfing, Moonsorrow, The Chasm, Novembers Doom, Todesbonden, Typhus, Enshrined, Autumn Eternal i Dumah.
Heathen Crusade II.
Druga edycja odbyła się w dniach 19 i 20 stycznia 2007 roku w mieście Saint Paul w stanie Minnesota. Wzięły w niej udział zespoły amerykańskie i europejskie, a nawet wykonawcy z Singapuru – zespół Rudra. Pozostali wykonawcy to: Bronnson, Will of the Ancients, Vesperian Sorrow, Slough Feg, Vreid, Månegarm, Manetheren, Withering Soul, Dark Forest, polski Gwynbleidd, Earthen, Shroud of Bereavement, Hordes of Yore, Mael Mórdha, Obtest, Bal-Sagoth oraz łotewski Skyforger.
Heathen Crusade III.
Trzecia edycja odbyła się w dniach 14 i 15 listopada 2008, w klubie Station 4 w Minneapolis-Saint Paul.
Wystąpili: Ancient Rites, Ancient Rites, Moonsorrow, Inquisition, Woods of Ypres, Metsatöll, Thrudvangar, Wolven Ancestry, Velnias, Chaos Moon, Nechochwen, Moribund Oblivion, Oakhelm, Ulveheim, Lunarium, Under Eden.

</doc>
<doc id="802953" url="https://pl.wikipedia.org/wiki?curid=802953" title="SAP Arena">
SAP Arena

SAP Arena – hala widowiskowo-sportowa w Mannheimie (Niemcy). Jest to domowa hala zespołu hokejowego Adler Mannheim. Została otwarta w 2005 i jest w stanie pomieścić do 15 tys. widzów (w zależności od konfiguracji). Nazwa obiektu pochodzi od przedsiębiorstwa SAP SE.
Użytkownicy hali.
Mecze ligowe rozgrywają tu:

</doc>
<doc id="802954" url="https://pl.wikipedia.org/wiki?curid=802954" title="Strandża">
Strandża

Strandża (bułg. "Странджа", tur. "Yıldız Dağları" lub "Istranca Dağları") – łańcuch górski w południowo-wschodniej Bułgarii i w europejskiej części Turcji, zajmujący wschodnią część historycznej Tracji.
Łańcuch Strandży ma kształt nieregularnego trójkąta, którego najdłuższy bok stanowi zachodnie wybrzeże Morza Czarnego na odcinku od Zatoki Burgaskiej niemal do Bosforu. Większość łańcucha – część centralna i południowa – leży w granicach Turcji. Na wschodzie Strandża graniczy bezpośrednio z Morzem Czarnym, na południu opada w Nizinę Ergene, na zachodzie płynnie przechodzi w pasmo Wzgórz Derwenckich, a na północy graniczy z doliną Tundży i z nadmorską Niziną Burgaską. Powierzchnia gór wynosi około 10 tys. km².
Strandża należy do gór niskich – najwyższy szczyt Mahya Dağı ("Голяма Махиада" – "Goljama Machiada") ma tylko 1031 m n.p.m. Łańcuch składa się z trzech wyraźnie oddzielonych pasm przebiegających równolegle do siebie. Południowe, najwyższe, w całości leży w Turcji. Jego kulminacje to Kirazbayiri (759 m n.p.m.), Mahya Dağı oraz Kara Tepe (484 m n.p.m.) i Kuskaya Tepe (379 m n.p.m.) w nieco odizolowanej skrajnej południowej części pasma. Górne odcinki dolin Weleki i Rezowskiej reki oddzielają od niego środkowe pasmo – Rezowskie, którym przebiega granica bułgarsko-turecka i którego najwyższym szczytem jest Golamo Gradiszte koło Małko Tyrnowa (710 m n.p.m., najwyższy szczyt bułgarskiej części Strandży). Wreszcie na północ od doliny Weleki, w całości w granicach Bułgarii, leży pasmo Bosna, najniższe ze wszystkich trzech. Jego najwyższe kulminacje to Papija (502 m n.p.m.) i Bosna (454 m n.p.m.). Do tego pasma zalicza się również skrajne północne pasma wzgórz Medni Rid i Rosen Bair na południowym brzegu Zatoki Burgaskiej.
Masyw Strandży jest zbudowany ze starych, głównie paleozoicznych skał metamorficznych i granitów oraz z młodszych, przeobrażonych skał osadowych z okresu triasu i jury. Masyw jest silnie pocięty dolinami rzek, przede wszystkim Rezowskiej reki i Weleki. W górach występują złoża rud miedzi i złota.
Niemal cały teren Strandży należy do zlewiska Morza Czarnego. Środek masywu odwadniają Rezowska reka i Weleka, a wschodni, północny i zachodni skraj – pomniejsze rzeki pobrzeża czarnomorskiego. Tylko południowe zbocza Strandży należą do zlewiska Morza Egejskiego i są odwadniane przez liczne dopływy rzeki Ergene.
Klimat Strandży kształtuje przede wszystkim wpływ trzech pobliskich mórz – Czarnego, Egejskiego i Marmara. Jest więc cieplejszy i łagodniejszy, niż w pozostałej części Bułgarii – średnioroczna temperatura wynosi 11–12 °C. Zimy są łagodne, wiosny i lata – chłodne, jesień – długa i ciepła. Suma rocznych opadów wynosi 800–1000 mm z jesiennym maksimum i letnim minimum. Wybrzeże Strandży ma najwyższy w Bułgarii stopień nasłonecznienia.
Góry Strandży mają bogatą przyrodę z dużą liczbą gatunków reliktowych i endemicznych. W 1995 utworzono we wschodniej części gór park narodowy "Strandża". Góry nie mają charakteru alpejskiego – mają łagodne stoki i są niemal w całości pokryte lasami liściastymi.
Strandża jest najsłabiej zaludnioną częścią Bułgarii – mieszka tu tylko kilkanaście tysięcy osób, z tego połowa w wąskim pasie nadmorskim. Gęstość zaludnienia wynosi około 10 osób na km². Największym osiedlem jest miasteczko Małko Tyrnowo. Po drugiej wojnie bałkańskiej w 1913 region został przecięty granicą państwową, która odcięła ludność części bułgarskiej od naturalnego centrum gospodarczego regionu – Stambułu. Doszło również do wysiedleń i wymiany ludności. Od tego czasu region jest pogrążony w stagnacji gospodarczej i demograficznej.
Bułgarska Strandża zachowała specyficzny folklor z wieloma reliktami pogańskimi. Najbardziej znany z nich to nestinarstwo – chodzenie po rozżarzonych węglach. Zachowało się tu również wiele historycznych pamiątek po starożytnych Trakach.

</doc>
<doc id="802955" url="https://pl.wikipedia.org/wiki?curid=802955" title="III Liceum Ogólnokształcące im. św. Jana Kantego">
III Liceum Ogólnokształcące im. św. Jana Kantego



</doc>
<doc id="802962" url="https://pl.wikipedia.org/wiki?curid=802962" title="Barclaycard Arena (Hamburg)">
Barclaycard Arena (Hamburg)

Barclaycard Arena – hala widowiskowo-sportowa w Hamburgu, znajdująca się w zachodniej części Bahrenfeld.
Wykorzystywana jest do rozgrywek piłki ręcznej oraz hokeja, a także koncertów. Do tej pory występowały tu takie gwiazdy muzyki popularnej jak: Jennifer Lopez, Gwen Stefani, Tina Turner, Nena, Westlife, Shania Twain, Kylie Minogue, Shakira, Mariah Carey, Anastacia, Céline Dion, Christina Aguilera, Britney Spears, Tokio Hotel, Coldplay, KISS, Iron Maiden, Metallica, Green Day, R.E.M., The Cure, Lady Gaga, Depeche Mode, Scooter, Nickelback czy Radiohead, Ariana Grande. Hala nosiła wsześniej nazwy "Color Line Arena" i "O2 World Hamburg".

</doc>
<doc id="802965" url="https://pl.wikipedia.org/wiki?curid=802965" title="Pałac Kultury Zagłębia">
Pałac Kultury Zagłębia

Pałac Kultury Zagłębia (pierwotnie Dom Kultury Zagłębia, od 1992 roku Dąbrowski Pałac Kultury) – budynek użyteczności publicznej wybudowany w latach 1951-1958 według projektu Zbigniewa Rzepeckiego w Dąbrowie Górniczej, wpisany do rejestru zabytków nieruchomych województwa śląskiego (nr rej. A/690/2020).
Historia.
Koncepcja budowy Pałacu Kultury Zagłębia zrodziła się w 1945 roku. Pomysłodawcą i inicjatorem był wojewoda śląsko-dąbrowski, ówczesny wicepremier, generał Aleksander Zawadzki. Cztery lata później, w roku 1949 powołano Komitet Budowy Domu Kultury na czele którego stanął przewodniczący Marian Kuzior. Projekt budynku został opracowany przez polskiego architekta – Zbigniewa Rzepeckiego. Budowę rozpoczęto w maju 1951 roku. Generalnym wykonawcą zostało Zjednoczenie Budownictwa Miejskiego w Sosnowcu. Po siedmioletnim etapie budowy, 11 stycznia 1958 roku nastąpiło oficjalne otwarcie Domu Kultury Zagłębia. Pierwszym administratorem gmachu został Wydział Kultury Prezydium Wojewódzkiej Rady Narodowej w Katowicach, który na stanowisko dyrektora mianował Karola Ścieżkę – wieloletniego działacza kulturalnego.
Na przestrzeni lat instytucja wielokrotnie zmieniała swoją nazwę (w 1964 r. na Pałac Kultury Zagłębia, a w 1992 r. na Dąbrowski Pałac Kultury). Choć mianowano ją Domem Kultury Zagłębia, już od pierwszych chwil, gdy na plac budowy przywieziono strzegomskie marmury, wśród społeczności słychać było: „Oto pałac nam budują, prawdziwy pałac!” – zakorzeniając się w miejscowej kulturze.
Od 1958 r. w budynku mieściła się centralna siedziba Miejskiej Biblioteki Publicznej – jednej z najstarszych placówek kulturalnych Zagłębia Dąbrowskiego. Jej losy były nierozerwalnie związane z pałacem do października 2006 r.
15 września 1972 r. otwarto Galerię Plastyki Pałacu Kultury Zagłębia, która stworzyła warunki do eksponowania wystaw z dziedziny plastyki i fotografii. Galeria stała się miejscem ożywionych kontaktów społeczności lokalnej ze środowiskami twórczymi oraz miejscem edukacji plastycznej.
22 listopada 1979 r. Pałac Kultury Zagłębia, jako pierwszy tego typu obiekt w Polsce, został wpisany do rejestru zabytków województwa katowickiego pod numerem A/1240/79 (przeniesiony do rejestru zabytków województwa śląskiego pod numerem A/690/2020 z 26 sierpnia 2020 r.).
W 2004 r. instytucja rozszerzyła swoją działalność powołując do życia Zagłębiowską Scenę Muzyczną oraz Orkiestrę Kameralną Zagłębia Dąbrowskiego. W drodze przesłuchań przeprowadzonych przez dyrygenta Tadeusza Mazurka wyłoniono skład muzyków instrumentalistów do grania spektakli muzycznych oraz koncertów. Zagłębiowska Scena Muzyczna działała do 2007 r. 
24 lutego 2006 r. do użytku oddano odrestaurowaną Salę teatralną. 
6 października 2007 r. o godz. 14.00 nastąpiło otwarcie Kina KADR. Pierwsi widzowie obejrzeli projekcję filmu „Ryś” w reżyserii Stanisława Tyma. Od 1 marca 2008 r. Kino KADR należy do Sieci Kin Studyjny i Lokalnych, a od 21 listopada 2013 r. także do Sieci Polskich Kin Cyfrowych. Obecnie jest jedynym kinem o charakterze edukacyjnym i niekomercyjnym w Dąbrowie Górniczej.
Od 2022 r. dyrektorem Pałacu Kultury Zagłębia jest Grzegorz Drygała. 
W latach 2011-2014 budynek PKZ przeszedł remont generalny, na czas którego instytucja przeniosła swoją działalność do siedziby tymczasowej, mieszczącej się w obiekcie dawnej Szkoły Muzycznej przy ul. Wojska Polskiego. 11 października 2014 r. nastąpiło oficjalne otwarcie placówki po remoncie.
Architektura.
Powstały w latach 1951-1958, według projektu Zbigniewa Rzepeckiego, Pałac Kultury Zagłębia stanowi monumentalny przykład stylu socrealistycznego. Bogata ornamentyka, marmurowe wykończenia, przestronne hole z masywnymi filarami, majolikowe (z ręcznie malowanymi kaflami) pokrycia ścian, zabytkowa drewniana boazeria i pokaźne tafle luster – czynią z obiektu perłę architektoniczną minionej epoki.
Znajdujący się w ścisłym centrum miasta trzykondygnacyjny, odznaczający się zachowaniem symetrii budynek na wysokich piwnicach, z elewacją z czerwonej cegły i piaskowca, z centralizowaną wieżą zdobioną attykami i z poddaszem w kształcie korony – działa nieprzerwanie już od blisko 60 lat, stanowiąc serce kulturalnego życia Dąbrowy Górniczej. 
Kubatura obiektu wynosi 38 000 m². Z 10 600 m² powierzchni użytkowej 1900 m² przypada na majestatyczne hole.
W budynku mieści się spełniająca najwyższe normy bezpieczeństwa Sala Teatralna, wyposażona w 588 miejsc dla widowni (parter – 464 miejsca, balkon I – 124 miejsca), scenę obrotową o średnicy 11 m, trzypoziomowy mechanicznie podnoszony orkiestron, liczne kieszenie sceniczne oraz nowoczesny sprzęt oświetleniowy i nagłaśniający. Obiekt dysponuje:
W placówce mieści się również reprezentacyjna Sala Ślubów.
W latach 2011-2014 Pałac Kultury Zagłębia przeszedł generalny remont, dzięki któremu udało się pozyskać funkcjonalne powierzchnie użytkowe, w tym miejsce na: studio nagrań, salę prób, czy pracownię plastyczną.
Działalność kulturalna.
Misją Pałacu Kultury Zagłębia, wypełnianą od blisko 60 lat, jest zaspokajanie zbiorowych i indywidualnych potrzeb mieszkańców Dąbrowy Górniczej i regionu w zakresie szeroko pojętej kultury. Zgodnie ze statutem, działalność instytucji obejmuje m.in.: edukację kulturalną i wychowanie przez sztukę, stwarzanie warunków dla rozwoju amatorskiego ruchu artystycznego, folkloru oraz rękodzieła ludowego i artystycznego, organizację wystaw, koncertów, spektakli teatralnych i odczytów. W zakresie obowiązków samorządowej instytucji kultury znajduje się również: działalność wydawnicza, prowadzenie kółek artystycznych, zajęć wspierających amatorski ruch artystyczny, działalność w zakresie kinematografii czy produkcja wydarzeń artystycznych. Jednym z głównych celów niezmiennie pozostaje edukacja dzieci i młodzieży prowadzona w pałacu przez Dział Edukacji Artystycznej, Kino „KADR”. Pracownię plastyczną PKZ, Galerię Sztuki PKZ oraz w placówkach wchodzących w strukturę instytucji: w PKZ Domu Kultury Ząbkowice, Klubach Osiedlowych i Świetlicach Środowiskowych.
Pałac Kultury Zagłębia to ważne miejsce na kulturalnej mapie województwa śląskiego. W jego zabytkowych progach odbywają się występy artystyczne, spektakle teatralne, operetki, koncerty, występy kabaretowe, wystawy, a także zajęcia dla dzieci, młodzieży, dorosłych i seniorów. 
Instytucja organizuje wiele cyklicznych wydarzeń kulturalnych, m.in.: DeBeŚciaK czyli Dąbrowska Ściema Kabaretowa, Dni Dąbrowy Górniczej, Międzynarodowy Festiwal Orkiestr Dętych, Międzykulturowy Festiwal Folklorystyczny "Zagłębie i Sąsiedzi", Ogólnopolski Konkurs malarsko-poetycki "Siedem grzechów głównych". Na arenie międzynarodowej znana jest za sprawą Międzynarodowego Konkursu Muzycznego im. Michała Spisaka dla adeptów sztuki instrumentalnej młodego pokolenia.
Z Pałacem Kultury Zagłębia związani byli m.in. wokalista muzyki pop i country Mariusz Kalaga oraz poeta i dramaturg Leszek Wierzchowski.
Działalność w Pałacu
Kluby Osiedlowe.
Kluby Osiedlowe, zlokalizowane przy największych osiedlach mieszkaniowych miasta, prowadzą działalność edukcacyjno-kulturalną (m.in.: warsztaty: manualne, rytmiczne, plastyczne, muzyczne, taneczne) oraz rozrywkową (m.in.: koncerty, wieczorki poetyckie, wystawy, festyny) skierowaną do wszystkich grup wiekowych.
Pierwotnie Kluby Osiedlowy działały w Spółdzielni Mieszkaniowej „Lokator”. a od roku 2001 prowadzą działalność w strukturach Pałacu Kultury Zagłębia. 
Świetlice Środowiskowe.
W strukturach Pałacu Kultury Zagłębia działa 11 Świetlic Środowiskowych usytuowanych na terenach zielonych miasta, organizujących zajęcia dla twórców, artystów i amatorów kultury w każdym wieku.
PKZ Dom Kultury Ząbkowice.
PKZ Dom Kultury Ząbkowice jest placówką z bogatą historią. Z zachowanych dokumentów i kronik wynika, że działalność oświatowo-kulturalną finansowaną przez Zakłady Elektrochemiczne, która wcześniej miała miejsce w Domu Ludowym, prowadził od 1954 roku. Oficjalne otwarcie placówki miało miejsce w 1956 roku. Na mocy porozumienia Zakładów Elektrochemicznych, Huty Szkła Gospodarczego oraz Huty Szkła Okiennego w 1962 r. placówka otrzymała status Międzyzakładowego Domu Kultury. Od 19 września 1995 r. aktem notarialnym obiekt w całości został przekazany Gminie Dąbrowa Górnicza. 1 stycznia 1996 r. Dom Kultury został przyłączony do Dąbrowskiego Pałacu Kultury. Od 1 lipca 2005 r. działał samodzielnie. W 2008 r. został ponownie wcielony w struktury Pałacu Kultury Zagłębia.
PKZ Dom Kultury Ząbkowice prowadzi ożywioną działalność edukacyjno-kulturalną oraz rozrywkową. W ofercie placówki można znaleźć m.in. zajęcia plastyczne, muzyczne (gitara, keyboard, pianino, perkusja, emisja głosu), komputerowe, taneczne, czy szachowe.
W PKZ Domu Kultury Ząbkowice działają chóry: „GAUDIUM”. „IMO PECTORE”. Kapela Folklorystyczna „Komitywa"oraz zespoły muzyczno-wokalne: „STRIT” i „TABOO”.
Odbywają się spotkania Klubu Seniora. Organizowane są imprezy artystyczne, spektakle teatralne, koncerty, festyny, spotkania okolicznościowe oraz wystawy.

</doc>
<doc id="802968" url="https://pl.wikipedia.org/wiki?curid=802968" title="Niki de Saint Phalle">
Niki de Saint Phalle

Niki de Saint Phalle właśc. Catherine Marie-Agnès Fal de Saint Phalle (ur. 29 października 1930 w Neuilly-sur-Seine, zm. 21 maja 2002 w San Diego) – francuska rzeźbiarka i malarka.
Życiorys.
Będąc nastolatką, pracowała jako modelka. Jej zdjęcia ukazały się m.in. w czasopismach „Life” i „Vogue”. W 1949 poślubiła amerykańskiego pisarza Harry’ego Mathewsa, małżeństwem byli do 1961. Z tego związku urodziło się dwoje dzieci. W latach 50. zrezygnowała z kariery modelki i zaczęła malować. Wpływ na porzucenie dotychczasowego stylu życia miało przeżyte w tym okresie załamanie nerwowe – malarstwo było rodzajem terapii.
Po rozwodzie z Mathewsem związała się ze szwajcarskim rzeźbiarzem Jeanem Tinguelym. Na początku lat 60. zasłynęła jako autorka serii "obrazów-tarcz strzelniczych". We wnętrzu białego obrazu de Saint Phalle ukrywała pojemniki z farbą, które po jego przestrzeleniu wypływały i "malowały" dzieło. W tej samej dekadzie stworzyła swoje pierwsze rzeźby.
Międzynarodową sławę przyniosły jej gigantyczne plenerowe rzeźby i instalacje realizowane wspólnie z Tinguelym. Jako materiału używała poliestru, dzięki czemu jej rzeźby są bardzo kolorowe. W swoich pracach często wykorzystywała motyw kobiecego ciała.
Do najbardziej znanych realizacji artystki należy pokazana w 1966 w Moderna Museet w Sztokholmie olbrzymka – Nana: "Hon. En Kathedral" ("Ona. Katedra"), zrealizowana wspólnie z Tinguelym i Per Olofem Ultvedtem. W długim na 28, szerokim na 9 i wysokim na 6 metrów leżącym na plecach ciele Nany, do którego wchodziło się przez pochwę, umieszczono m.in. kino, ławeczkę dla zakochanych, bar coca-colowy, akwarium czy planetarium oraz szereg instalacji i prac realizujących przedsięwzięcie artystów. Przez pępek zwiedzający wychodzili do "Niebieskiej werandy" – swoistego hołdu dla Yves’a Kleina.
Od 1994 mieszkała w San Diego, gdzie zmarła 21 maja 2002 z powodu niewydolności płuc.

</doc>
<doc id="802970" url="https://pl.wikipedia.org/wiki?curid=802970" title="Catherine Marie-Agnes Fal de Saint Phalle">
Catherine Marie-Agnes Fal de Saint Phalle



</doc>
<doc id="802972" url="https://pl.wikipedia.org/wiki?curid=802972" title="Emma Laine">
Emma Laine

Emma Laine (ur. 26 marca 1986 w Karlstad) – fińska tenisistka.
Kariera tenisowa.
Emma ma starszą siostrę Essi, która również gra w tenisa, jednak nie ma na koncie żadnych większych sukcesów. Jej matka, Erika, była pływaczką. Ojciec Emmy, Erkki, grał zawodowo w hokeja. Zdobył srebrny medal podczas Igrzysk Olimpijskich w Calgary. W dzieciństwie oprócz tenisa uprawiała również koszykówkę.
Laine jest najwyżej sklasyfikowaną reprezentantką Finlandii w rankingu WTA w historii. Nadal nie posiada żadnego zawodowego zwycięstwa turniejowego. W ramach rozgrywek juniorskich była nawet numerem dwa na świecie, ponadto osiągała półfinały imprez wielkoszlemowych.
W 2002 roku zadebiutowała w turnieju profesjonalnym w Helsinkach, przegrała jednak w pierwszej rundzie z Petrą Mandulą. Podobnie zakończyła się kolejna jej próba przez własną publicznością w roku następnym. Jak się później okazało – oczekiwanie na pierwszy turniejowy wygrany mecz opłacało się. W Luksemburgu jesienią 2004 pokonała samą Magdalenę Maleewą, zanim uległa Dinarze Safinie. Od tego sezonu legitymuje się licencją zawodowej tenisistki.
W sierpniu 2005 otrzymała szansę debiutu w turnieju wielkoszlemowym na US Open. Pokonała tam Chinkę Peng Shuai, ale druga runda okazała się wynikiem wystarczającym, by znaleźć się w gronie stu najlepszych rakiet na świecie. W innych turniejach nie odnosiła większych sukcesów, aczkolwiek warte wspomnienia są jej piłki meczowe, które miała w meczu z Francuzką Marion Bartoli w Québec. Równocześnie wygrywała zawody w kategorii ITF. W 2006 roku zapisała na swoim koncie kilka dobrych rezultatów, wśród których najwyższe to ćwierćfinał w Pattaya, czwarta runda w Indian Wells i trzecia runda w San Diego. To ostatnie dało jej możliwość awansu do czołowej pięćdziesiątki rankingu WTA. Zaliczyła także pierwsze deblowe zawodowe półfinały.
Początkowe miesiące sezonu 2007 były w wykonaniu Finki co najmniej niezadowalające; zawodniczka z Helsinek ani razu nie przeszła pierwszej rundy turnieju głównego. W drugiej połowie roku skupiła się na występach w imprezach ITF, gdzie zdobyła dwa tytuły deblowe, partnerując Marcie Domachowskiej i Ágnes Szávay.
Starty w 2008 rozpoczęła dopiero w maju, kiedy to zagrała w turnieju ITF w Szczecinie, odpadając w drugiej rundzie. W kolejnych dwóch turniejach tej samej rangi odpadała w 1/4 finału i w pierwszej rundzie. Zagrała w kwalifikacjach do turnieju WTA w Budapeszcie, lecz nie dokonała tego. Tydzień później, w Darmstadt poległa w drugiej rundzie. Dzięki dzikiej karcie zagrała w turnieju głównym Nordea Nordic Light Open, gdzie pokonała Aleksandrę Panową z Rosji.

</doc>
<doc id="802973" url="https://pl.wikipedia.org/wiki?curid=802973" title="Zapasy kwalifikacyjne o I klasę (1912)">
Zapasy kwalifikacyjne o I klasę (1912)

Zapasy kwalifikacyjne o I klasę w 1912 – rozgrywki piłkarskie.
Były to rozgrywki w piłce nożnej w Galicji, w których startowały drużyny II klasy – celem było uzyskanie statusu klubu I klasy. Być może chciano także wyłonić drużyny biorące udział w pierwszych Mistrzostwach Galicji. Klasę I miały uzyskać trzy najlepsze zespoły. Regulamin przewidywał jeden mecz bez rewanżu. w systemie "każdy z każdym". Pierwotnie planowano zakończyć zawody do 20 czerwca. Z nieznanych powodów przerwane przez Związek Polski Piłki Nożnej 1 września 1912.
To pierwsze prowadzone w ramach struktur FIFA oficjalne rozgrywki z udziałem polskich drużyn.

</doc>
<doc id="802981" url="https://pl.wikipedia.org/wiki?curid=802981" title="Hungry Lucy">
Hungry Lucy

Hungry Lucy - amerykański zespół grający darkwave i trip hop. 
Powstał w 1998, gdy producent i multiinstrumentalista War-N Harrison szukał wokalistki do utworu "Blue Dress" na tribute album Depeche Mode. Wówczas poznał Christę Belle i zaczęli wspólnie pisać piosenki. Po pozytywnej reakcji na ich pierwsze próby na www.mp3.com wydali debiutancki album "Apparitions". Kontynuowali nagrywanie oraz lokalne koncertowanie i w 2003 wydali drugi album "Glō", którego brzmienie jest lżejsze i różnorodne.

</doc>
<doc id="802984" url="https://pl.wikipedia.org/wiki?curid=802984" title="Lista meczów reprezentacji Armenii w piłce nożnej mężczyzn">
Lista meczów reprezentacji Armenii w piłce nożnej mężczyzn

Bilans.
Bilans spotkań jest aktualny na dzień 3 lipca 2014.
Mecze z poszczególnymi reprezentacjami.
Reprezentacja Armenii grała jak do tej pory z 57 reprezentacjami narodowymi z 5 konfederacji.
Bilans jest aktualny na dzień 3 lipca 2014.

</doc>
<doc id="802986" url="https://pl.wikipedia.org/wiki?curid=802986" title="Pełnik alpejski">
Pełnik alpejski

Pełnik alpejski ("Trollius altissimus") – gatunek rośliny należący do rodziny jaskrowatych. Występuje w Europie, wyłącznie w górach: w Karpatach, Sudetach, wschodnich Alpach, oraz w Górach Dynarskich. W Polsce występuje w Tatrach, Sudetach, Pieninach, w Bieszczadach i jest rośliną rzadką. Podano też jego stanowisko na Wyżynie Małopolskiej. Przez niektórych botaników uważany jest za podgatunek lub odmianę pełnika europejskiego lub określany nazwą pełnika siedmiogrodzkiego.
Zagrożenia i ochrona.
Roślina objęta ochroną gatunkową. Podlega ścisłej ochronie. Dawniej była masowo przez górali wykopywana do przydomowych ogródków i zrywana na bukiety, co znacznie przyczyniło się do zmniejszenia jej liczebności. Obecnie gatunek nie jest zagrożony, sporadycznie tylko występują przypadki zrywania kwiatów i wykopywania całych okazów.

</doc>
<doc id="802987" url="https://pl.wikipedia.org/wiki?curid=802987" title="Mitchell Johnson">
Mitchell Johnson

Mitchell Johnson (ur. 2 listopada 1981 w Townsville), australijski krykiecista, niezwykle obiecujący rzucający w stylu "fast". Odkryty przez jednego z najlepszych "fast bowlerów" w historii krykieta Dennisa Lillee'ego według którego Johnson jest "jedynym tak dobrym "bowlerem" w swoim pokoleniu". 
Jego debiutem w meczu testowym był mecz przeciwko Sri Lance - 8 listopada-12 listopada 2007.

</doc>
<doc id="802993" url="https://pl.wikipedia.org/wiki?curid=802993" title="The Evens">
The Evens

The Evens – amerykański duet indierockowy, założony jesienią 2001 przez Iana MacKaye z Fugazi i Amy Farinę z The Warmers, nagrywający dla wytwórni Dischord Records. Do napisanego dla telewizyjnego, dziecięcego show "Pancake Mountain" utworu The Evens "Vowel Movement" nagrano pod koniec 2003 pierwszy i jak dotychczas jedyny teledysk z udziałem Iana MacKaye.

</doc>
<doc id="802994" url="https://pl.wikipedia.org/wiki?curid=802994" title="Wisconsin (rzeka)">
Wisconsin (rzeka)

Wisconsin – rzeka w Stanach Zjednoczonych, dopływ Missisipi o długości 692 km, przepływa przez stan Wisconsin. Powierzchnia dorzecza wynosi ok. 31 805 km².

</doc>
<doc id="802998" url="https://pl.wikipedia.org/wiki?curid=802998" title="Butch Cassidy i Sundance Kid">
Butch Cassidy i Sundance Kid

Butch Cassidy i Sundance Kid (oryg. "Butch Cassidy and the Sundance Kid") – amerykański western z 1969 roku w reżyserii George’a Roya Hilla.
Piosenka "Raindrops Keep Fallin’ on My Head" z tego filmu zdobyła Oscara w kategorii Najlepsza piosenka.
Fabuła.
Historia autentycznych postaci Dzikiego Zachodu z końca XIX wieku. Butch Cassidy i Sundance Kid organizują napady na pociągi i banki. By zbiec przed wymiarem sprawiedliwości w Stanach Zjednoczonych uciekają do Boliwii – tam kontynuując napady narażają się lokalnej armii.
Zdjęcia.
Zdjęcia do filmu realizowane były na terenie Meksyku (Cuernavaca, Taxco), Stanów Zjednoczonych (Los Angeles – studio, Springdale, Snow Canyon, Chama, St. George, Grafton – w hrabstwie Washington, Calabasas, Taos, Durango, Silverton.

</doc>
<doc id="803001" url="https://pl.wikipedia.org/wiki?curid=803001" title="Lista procesorów Athlon">
Lista procesorów Athlon



</doc>
<doc id="803010" url="https://pl.wikipedia.org/wiki?curid=803010" title="Mauro Esposito">
Mauro Esposito

Mauro Esposito (ur. 13 czerwca 1979 roku w Torre del Greco) – włoski piłkarz grający na pozycji prawego pomocnika lub napastnika. Obecnie gra w zespole Atletico Roma. Wcześniej był graczem Pescary, Udinese Calcio, Cagliari Calcio, Chievo, AS Roma i US Grosseto. Rozegrał 6 spotkań dla reprezentacji Włoch, w której zadebiutował 9 października 2004 roku w przegranym 0:1 spotkaniu przeciwko Słowenii.

</doc>
<doc id="803014" url="https://pl.wikipedia.org/wiki?curid=803014" title="Lista wysp świata według liczby ludności">
Lista wysp świata według liczby ludności

Poniższa lista przedstawia wyspy świata uszeregowane według populacji. Lista zawiera wszystkie wyspy z populacją liczącą powyżej 1 mln mieszkańców.

</doc>
<doc id="803018" url="https://pl.wikipedia.org/wiki?curid=803018" title="Artur Kohutek">
Artur Kohutek

 
Artur Kohutek (ur. 1 maja 1971 w Osieku) – polski lekkoatleta, płotkarz; trener.
Osiągnięcia.
Jego największym sukcesem był brązowy medal mistrzostw Europy w Monachium (2002) w biegu na 110 m przez płotki (13,32 s). Wcześniej, podczas mistrzostw Europy w Budapeszcie (1998) był piąty (13,29 s). Podczas mityngu w hiszpańskiej Sewilli (5 sierpnia 1997), ustanowił rekord Polski w tej konkurencji (13,27 s). Rekord Polski wyrównał rok później w Leverkusen.
Z sukcesami startował na międzynarodowych zawodach wojskowych. W 2002 podczas lekkoatletycznych mistrzostw świata wojskowych w Tivoli zdobył srebrny medal wynikiem 13,57. Rok później podczas Światowych Igrzysk Wojskowych w Catanii do złota wystarczył mu dużo skromniejszy rezultat 14,12.
Był czterokrotnym mistrzem Polski na 110 m przez płotki (z 2001, 2002, 2003 i 2006) oraz dwukrotnym halowym mistrzem Polski na 60 m przez płotki (z 1995 i 1996).
Był trenowany przez Wiesława Czapiewskiego.
Jest żołnierzem Wojska Polskiego w stopniu starszego chorążego.

</doc>
<doc id="803021" url="https://pl.wikipedia.org/wiki?curid=803021" title="Zespół HELLP">
Zespół HELLP

Zespół HELLP (ang. HELLP syndrome) – ciężkie powikłanie stanu przedrzucawkowego lub rzucawki. Składa się na niego grupa objawów:
Zespół opisał i nazwał Louis Weinstein w 1982 roku.
Przyczyny powstania.
Przyczyną wystąpienia zespołu HELLP może być niedokrwistość, która powstaje w wyniku hemolizy lub niedoboru żelaza.
Objawy i przebieg.
Głównymi objawami wystąpienia zespołu HELLP są: 
Objawy te mogą nasilać się w nocy. 
Pacjentki u których rozwija się zespół HELLP często są już pod opieką lekarzy z powodu nadciśnienia tętniczego ciężarnych, lub są diagnozowane w kierunku stanu przedrzucawkowego. Do 8% przypadków zespołu HELLP rozwija się w okresie poporodowym. 
Pełna morfologia krwi jest podstawowym badaniem pozwalającym na ocenę rozwoju procesu chorobowego, np. u pacjentki z niedokrwistością może wskazać na nadmierny rozpad czerwonych krwinek (co może być jednym z pierwszych objawów zespołu HELLP). 
Zespół rozsianego wykrzepiania wewnątrznaczyniowego rozpoznawany jest u nawet 20% pacjentek z zespołem HELLP. W 84% przypadków zespół HELLP wikła ostra niewydolność nerek.

</doc>
<doc id="803024" url="https://pl.wikipedia.org/wiki?curid=803024" title="Służba Geodezyjna i Kartograficzna">
Służba Geodezyjna i Kartograficzna

Służba Geodezyjna i Kartograficzna w Polsce – zdefiniowana jest w Prawie geodezyjnym i kartograficznym.
Centralnym organem administracji rządowej w sprawach geodezji i kartografii jest Główny Geodeta Kraju, który wykonuje swoje zadania przy pomocy Głównego Urzędu Geodezji i Kartografii. Od 2015 roku nadzór nad Głównym Geodetą Kraju sprawuje minister właściwy do spraw budownictwa, planowania i zagospodarowania przestrzennego oraz mieszkalnictwa, który jest organem naczelnym w sprawach geodezji i kartografii. Służba Geodezyjna i Kartograficzna składa się z dwóch pionów: organów nadzoru geodezyjnego i kartograficznego oraz organów administracji geodezyjnej.
Funkcje nadzoru geodezyjnego i kartograficznego pełnią organy administracji rządowej, natomiast funkcje administracji geodezyjnej i kartograficznej – organy samorządu terytorialnego.
Podział Służby Geodezyjnej i Kartograficznej.
Wójt (burmistrz, prezydent miasta) nie jest szczeblem administracji geodezyjnej i kartograficznej, ale może wykonywać zadania starosty na obszarze swojej gminy na podstawie zawartej ze starostą umowy. Wówczas wójt prowadzi sprawy przy pomocy geodety gminnego wchodzącego w skład urzędu gminy.
Zadania Służby Geodezyjnej i Kartograficznej.
Do zadań Służby Geodezyjnej i Kartograficznej należy w szczególności:

</doc>
<doc id="803025" url="https://pl.wikipedia.org/wiki?curid=803025" title="Teopista Rzymska">
Teopista Rzymska

Teopista Rzymska, cs. Muczenik Fieopista Rimskaja (zm. ok. 118) – żona Eustachego Placyda, męczennica czczona przez Cerkiew prawosławną.
Wspomnienie liturgiczne obchodzone jest 20 września/3 października.

</doc>
<doc id="803026" url="https://pl.wikipedia.org/wiki?curid=803026" title="François Bonlieu">
François Bonlieu

François Bonlieu (ur. 21 marca 1937 w Juvincourt, zm. 18 sierpnia 1973 w Cannes) – francuski narciarz alpejski, złoty medalista olimpijski oraz trzykrotny medalista mistrzostw świata.
Kariera.
Pierwszy sukces w karierze François Bonlieu osiągnął w 1954 roku, kiedy podczas mistrzostw świata w Åre zdobył srebrny medal w gigancie. W zawodach tych rozdzielił na podium Norwega Steina Eriksena oraz Austriaka Andreasa Molterera. Na tej samej imprezie zajął także szóste miejsce w slalomie. Dwa lata później wystartował na igrzyskach olimpijskich w Cortina d’Ampezzo, zajmując dziewiąte miejsce w gigancie. Kolejny medal zdobył na mistrzostwach świata w Bad Gastein w 1958 roku, gdzie był trzeci w gigancie. Wyprzedzili go jedynie dwaj Austriacy: Toni Sailer oraz Josef Rieder. Największy sukces osiągnął jednak na igrzyskach olimpijskich w Innsbrucku w 1964 roku, gdzie zwyciężył w gigancie. Wyprzedził tam Karla Schranza i Josefa Stieglera. Na tych samych igrzyskach zajął piętnaste miejsce w zjeździe, a w slalomie nie awansował do finału.
Ponadto trzykrotnie zwyciężał w zawodach Arlberg-Kandahar: w 1959 roku w Garmisch-Partenkirchen był najlepszy w slalomie, a w 1963 roku w Chamonix zwyciężał w slalomie i kombinacji. Ośmiokrotnie wygrywał także w zawodach Critérium de la première neige w Val d’Isère: w zjeździe w latach 1957 i 1958, kombinacji w klatach 1957, 1963 i 1965, gigancie w 1956 roku oraz slalomie w latach 1963 i 1965. Czterokrotnie zdobywał mistrzostwo Francji: w slalomie i kombinacji w 1959 roku oraz w gigancie w latach 1958 i 1959.
Jego siostra Edith Bonlieu, oraz szwagier, Jean Vuarnet również uprawiali narciarstwo alpejskie.
Bonlieu został zamordowany 18 sierpnia 1973 roku w trakcie bójki na Promenade de la Croisette w Cannes.

</doc>
<doc id="803027" url="https://pl.wikipedia.org/wiki?curid=803027" title="Miroszewo">
Miroszewo

Miroszewo (kaszb. "Miròszewò") – osada w Polsce położona w województwie pomorskim, w powiecie człuchowskim, w gminie Przechlewo.
Niewielka osada kaszubska położona na wschód od Nowej Wsi (zaledwie 5 numerów domów) jest częścią składową sołectwa Nowa Wieś.
W latach 1975–1998 miejscowość położona była w województwie słupskim.

</doc>
<doc id="803030" url="https://pl.wikipedia.org/wiki?curid=803030" title="Koprzywnica (powiat człuchowski)">
Koprzywnica (powiat człuchowski)

Koprzywnica (kaszb. "Kòprzëwnëca") – opuszczona mała osada kaszubska w Polsce położona w województwie pomorskim, w powiecie człuchowskim, w gminie Przechlewo nad zachodnim brzegiem jeziora Szczytno Wielkie. Wieś jest częścią składową sołectwa Pakotulsko.
Obecnie we wsi znajduje się ekskluzywny ośrodek wypoczynkowy z przystanią i kąpieliskiem strzeżonym na Szczytnie Wielkim.
W latach 1975–1998 miejscowość położona była w województwie słupskim.
Inne miejscowości o nazwie Koprzywnica: Koprzywnica

</doc>
<doc id="803031" url="https://pl.wikipedia.org/wiki?curid=803031" title="Dolinka (powiat człuchowski)">
Dolinka (powiat człuchowski)

Dolinka (kaszb. "Dòlinkô") – osada w Polsce, położona w województwie pomorskim, w powiecie człuchowskim, w gminie Przechlewo. 
Mała osada kaszubska, którą stanowi pojedyncza zagroda nad Brdą i jeziorem Szczytno Wielkie, jest częścią składową sołectwa Pakotulsko.
W latach 1975–1998 miejscowość położona była w województwie słupskim.

</doc>
<doc id="803032" url="https://pl.wikipedia.org/wiki?curid=803032" title="Wiśnica">
Wiśnica

Wiśnica (kaszb. "Wësnëca") – mała osada leśna w Polsce położona w województwie pomorskim, w powiecie człuchowskim, w gminie Przechlewo. 
Osada jest częścią składową sołectwa Rudniki.
W latach 1975–1998 miejscowość położona była w województwie słupskim.

</doc>
<doc id="803033" url="https://pl.wikipedia.org/wiki?curid=803033" title="Amadeusz V Wielki">
Amadeusz V Wielki

Amadeusz V Wielki (ur. 4 września 1249 w Bourget-du-Lac, zm. 16 października 1323 w Awinion) – hrabia Sabaudii, syn Tomasza – hrabiego Sabaudii, i Beatrice di Fieschi. Jego bratem był Ludwik II Sabaudzki (baron Vaud), a kuzynem Filip I.
Jego najsłynniejszymi potyczkami były bitwa alpejska i bitwa o Chambery. Zmarł na atak serca.
Rodzina.
5 lipca 1272 Amadeusz ożenił się z Sybillą de Bage (1255–1294), jedyną córką Gwidona II, pana Bage (Baugé). Miał z nią ośmioro dzieci:
W kwietniu 1297 drugą żoną Amadeusza została Maria Brabancka (1280–1340), córka Jana I Zwycięskiego, księcia Brabancji i Małgorzaty Flandryjskiej (córki Gwidona de Dampierre). Para miała 4 dzieci:

</doc>
<doc id="803034" url="https://pl.wikipedia.org/wiki?curid=803034" title="Roger Staub">
Roger Staub

Roger Staub (ur. 1 lipca 1936 w Arosa, zm. 30 czerwca 1974 w Verbier) – szwajcarski narciarz alpejski, mistrz olimpijski oraz czterokrotny medalista mistrzostw świata.
Kariera.
Pierwszy wysęp na dużej imprezie międzynarodowej Roger Staub zanotował w 1956 roku, kiedy wystąpił na igrzyskach olimpijskich w Cortina d’Ampezzo. W swoim jedynym starcie, biegu zjazdowym, zajął czwarte miejsce, przegrywając walkę o medal z Austriakiem Andreasem Moltererem o 0,9 sekundy. Na rozgrywanych dwa lata później mistrzostwach świata w Bad Gastein zdobył trzy medale. Najpierw wywalczył brązowy medal w gigancie, ulegając tylko dwóm Austriakom: Toniemu Sailerowi i Josefowi Riederowi. Cztery dni później zajął drugie miejsce w zjeździe, rozdzielając na podium Sailera oraz Francuza Jeana Vuarneta. W zawodach tych Szwajcar stracił do zwycięzcy 1,9 sekundy. Trzeci medal na tej imprezie wywalczył w kombinacji, w której zajął trzecie miejsce, plasując się za Sailerem i Riederem. Największy sukces w karierze osiągnął jednak na igrzyskach olimpijskich w Squaw Valley w 1960 roku, gdzie wywalczył złoty medal w gigancie. O 0,4 sekundy wyprzedził tam Austriaka Josefa Stieglera, a o 0,8 sekundy jego rodaka, Ernsta Hinterseera. Na tych samych igrzyskach Staub był także piąty w zjeździe, a slalomu nie ukończył.
Dziewięć razy zdobywał mistrzostwo Szwajcarii: w zjeździe w 1958 roku, w gigancie w latach 1957-1961 oraz kombinacji w latach 1958-1960. Był też mistrzem świata zawodowców w 1961 roku, niedługo później zakończył karierę. Pracował później jako instruktor narciarstwa alpejskiego w Vail w stanie Kolorado, prowadził sklep sportowy w swojej rodzinnej miejscowości oraz założył firmę produkującą sprzęt sportowy.
Wraz z Norwegiem Steinem Eriksenem i Austriakiem Hermannem Göllnerem był współtwórcą nowej dyscypliny – narciarstwa dowolnego.
Zginął w wypadku na lotni w okolicach Verbier.

</doc>
<doc id="803035" url="https://pl.wikipedia.org/wiki?curid=803035" title="Francois Bonlieu">
Francois Bonlieu



</doc>
<doc id="803036" url="https://pl.wikipedia.org/wiki?curid=803036" title="Krasne (powiat człuchowski)">
Krasne (powiat człuchowski)

Krasne (kaszb. "Krôsné") – kolonia w Polsce położona w województwie pomorskim, w powiecie człuchowskim, w gminie Przechlewo.
Niewielka osada kaszubska, położona na wschód od południowego krańca jeziora i Rezerwatu przyrody Jeziora Krasne, wchodzi w skład sołectwa Nowa Wieś. 
W latach 1975–1998 miejscowość położona była w województwie słupskim.

</doc>
<doc id="803037" url="https://pl.wikipedia.org/wiki?curid=803037" title="Ignacy (patriarcha Antiochii)">
Ignacy (patriarcha Antiochii)



</doc>
<doc id="803038" url="https://pl.wikipedia.org/wiki?curid=803038" title="Jarzębnik (województwo pomorskie)">
Jarzębnik (województwo pomorskie)

Jarzębnik (kaszb. "Jarzembmik") – mała kolonia kaszubska w Polsce położona w województwie pomorskim, w powiecie człuchowskim, w gminie Przechlewo. 
Kolonia przy granicy z gminą Konarzyny, jest częścią składową sołectwa Nowa Wieś.
W latach 1975–1998 miejscowość położona była w województwie słupskim.

</doc>
<doc id="803040" url="https://pl.wikipedia.org/wiki?curid=803040" title="Wandzin (powiat człuchowski)">
Wandzin (powiat człuchowski)

Wandzin (kaszb. "Wandzënò") – mała kaszubska osada śródleśna w Polsce położona w województwie pomorskim, w powiecie człuchowskim, w gminie Przechlewo. Osada jest częścią składową sołectwa Pawłówko .
W latach 1975–1998 miejscowość położona była w województwie słupskim.
Zabytki.
Według rejestru zabytków NID na listę zabytków wpisany jest zespół pałacowy z 1 ćw. XIX w., nr rej.: A-335 z 20.09.1995: pałac myśliwski i park.

</doc>
<doc id="803041" url="https://pl.wikipedia.org/wiki?curid=803041" title="Nowiny (powiat człuchowski)">
Nowiny (powiat człuchowski)

Nowiny (kaszb. "Nowinë") – mała kaszubska kolonia w Polsce położona w województwie pomorskim, w powiecie człuchowskim, w gminie Przechlewo. 
Osada jest częścią składową sołectwa Pawłówko .
W latach 1975–1998 miejscowość położona była w województwie słupskim.

</doc>
<doc id="803042" url="https://pl.wikipedia.org/wiki?curid=803042" title="Stein Eriksen">
Stein Eriksen

Stein Eriksen (ur. 11 grudnia 1927 w Oslo, zm. 27 grudnia 2015 w Park City) – norweski narciarz alpejski, dwukrotny medalista olimpijski oraz sześciokrotny medalista mistrzostw świata.
Kariera.
Pierwszy sukces w karierze Stein Eriksen osiągnął w 1947 roku, kiedy zwyciężył w kombinacji alpejskiej podczas zawodów Kandahar w Holmenkollen. Rok później wystąpił na igrzyskach olimpijskich w Sankt Moritz, gdzie jego najlepszym wynikiem było 29. miejsce w tej samej konkurencji. W 1950 roku wziął udział w mistrzostwach świata w Aspen, gdzie wywalczył brązowy medal w slalomie. W zawodach tych wyprzedzili go jedynie Georges Schneider ze Szwajcarii oraz Włoch Zeno Colò. Na tych samych mistrzostwach wystąpił także w biegu zjazdowym, jednak nie ukończył rywalizacji.
Slalom gigant był pierwszą konkurencją alpejską rozgrywaną podczas igrzysk olimpijskich w Oslo w 1952 roku. Przed własną publicznością Eriksen sięgnął po zwycięstwo, wyprzedzając bezpośrednio dwóch Austriaków: Christiana Pravdę i Toniego Spissa. Giganta rozgrywano na igrzyskach po raz pierwszy w historii, Eriksen został tym samym pierwszym mistrzem olimpijskim w tej konkurencji oraz pierwszym zawodnikiem spoza Alp, który zdobył medal olimpijski w narciarstwie alpejskim. Był to także jedyny złoty medal olimpijski w narciarstwie alpejskim dla Norwegii aż do 1992 roku, kiedy podczas igrzysk w Albertville Kjetil André Aamodt zwyciężył w supergigancie. Jeden z faworytów, ówczesny mistrz świata w tej konkurencji, Zeno Colò, zakończył zawody na czwartej pozycji. Następnym występem Eriksena na igrzyskach w stolicy Norwegii był bieg zjazdowy, który ukończył na szóstym miejscu. Był to najlepszy wynik wśród reprezentantów gospodarzy. Trzy dni później zdobył także srebrny medal w slalomie, rozdzielając na podium Austriaka Othmara Schneidera i swego rodaka, Guttorma Berge. W pierwszym przejeździe uzyskał najlepszy wynik, jednak w drugim zanotował szósty czas, w wyniku czego o 1,2 sekundy przegrał walkę o złoto ze Schneiderem. W tym samym roku po raz drugi z rzędu zajął drugie miejsce w zawodach Lauberhornrennen w szwajcarskim Wengen.
Największe sukcesy osiągnął na rozgrywanych w 1954 roku mistrzostwach świata w Åre, gdzie zdobył trzy złote medale. Norweg był tam najlepszy w gigancie, slalomie oraz kombinacji, a w zjeździe zajął ósmą pozycję. Największą przewagę osiągnął w slalomie, w którym wyprzedził drugiego Benedikta Obermüllera z RFN o ponad 5 sekund, a trzeciego Toniego Spissa o ponad sześć sekund. W tym samym roku wygrał także slalom podczas zawodów 3-Tre we włoskim Canazei. Na tej samej imprezie zajął również drugie miejsce w gigancie, przegrywając tylko z Christianem Pravdą. Jeszcze w 1954 roku zakończył karierę.
Pierwsze mistrzostwo Norwegii zdobył w 1949 roku, zwyciężając w slalomie i kombinacji. W kolejnych latach jeszcze czterokrotnie zostawał mistrzem kraju, wygrywając w slalomie i slalomie gigancie w latach 1951 i 1954.
Eriksen był pierwszym sportowcem nie uprawiającym narciarstwa klasycznego, który został nagrodzony Medalem Holmenkollen. Wyróżnienie to otrzymał w 1952 roku, wspólnie z norweskim skoczkiem narciarskim Torbjørnem Falkangerem, fińskim dwuboistą klasycznym Heikkim Hasu i szwedzkim biegaczem narciarskim Nilsem Karlssonem. Był wybierany sporowcem roku w Norwegii w latach 1951 i 1954, a także laureatem nagrody Aftenpostens Gullmedalje w 1951 roku.
W 1997 roku król Norwegii Harald V wręczył mu Norweski Order Zasługi, jedno z najwyższych odznaczeń za zasługi dla Norwegii.
Był uważany za jednego z popularyzatorów narciarstwa dowolnego, w szczególności skoków akrobatycznych.
Po zakończeniu kariery był jednym z dyrektorów ośrodka narciarskiego w Deer Valley w stanie Utah, gdzie mieszkał. Założył także firmę produkującą sprzęt sportowy.
Jego ojciec Emil Marius Eriksen reprezentował Norwegię w gimnastyce sportowej, a brat Marius także uprawiał narciarstwo alpejskie.

</doc>
<doc id="803043" url="https://pl.wikipedia.org/wiki?curid=803043" title="Leo Baeck">
Leo Baeck

Leo Baeck (ur. 23 maja 1873 w Lesznie, zm. 2 listopada 1956 w Londynie) – niemiecki rabin, naukowiec, jeden z liderów judaizmu liberalnego.
Życiorys.
Urodził się 23 maja 1873 roku w Lesznie (wówczas Lissa w rejencji poznańskiej w Niemczech). Swoją edukację rozpoczął w Gimnazjum im. Jana Amosa Komeńskiego w Lesznie, gdzie w 1891 uzyskał świadectwo maturalne. W latach 1891-1894 studiował we wrocławskim Żydowskim Seminarium Teologicznym, a następnie karierę naukową kontynuował jako wykładowca w Wyższym Instytucie Badań Żydowskich w Berlinie. W 1897 roku otrzymał stanowisko rabina przy nowo wybudowanej Nowej Synagodze w Opolu, które złożył w 1907 roku. Następnie w latach 1907–1912 pracował jako rabin w Düsseldorfie.
W 1905 roku Baeck opublikował pracę "Istota judaizmu" w odpowiedzi na publikację Adolfa Harnacka "Istota chrześcijaństwa". Podczas I wojny światowej rabin Baeck pracował jako kapelan – rabin polowy ("Feldrabbin") - w Armii Cesarstwa Niemieckiego. W 1933 roku, po dojściu nazistów do władzy, Leo Baeck zaczął bronić żydowskiej mniejszości w Niemczech jako prezydent "Reichsvertretung der Deutschen Juden", które reprezentowało Żydów na arenie narodowej.
W 1943 roku został deportowany do obozu Theresienstadt, gdzie został wyznaczony na honorowego prezydenta "Ältestenrat" (pol. "Rada Starszych"). Przez dłuższy czas liczne instytucje amerykańskie chciały pomóc Baeckowi w ucieczce z obozu i oferowały pomoc w emigracji do USA. Rabin odmówił rezygnacji z funkcji prezydenta Rady Starszych i odrzucił propozycję ucieczki z obozu. 
Po zakończeniu wojny Baeck wyjechał do Londynu i wykładał w Hebrajskiej Unii Uczelni w Ameryce. W międzyczasie objął stanowisko prezesa Światowej Unii dla Judaizmu Postępowego. W Londynie opublikował swoją drugą wielką pracę "Ci ludzie Izraela", którą częściowo napisał w obozie Theresienstadt.
Leo Baeck zmarł 2 listopada 1956 w Londynie. Został pochowany na cmentarzu żydowskim w Golders Green w Londynie. Na jego cześć nazwano liczne uczelnie żydowskie oraz asteroidę (100047) Leobaeck.

</doc>
<doc id="803048" url="https://pl.wikipedia.org/wiki?curid=803048" title="Shirakawa">
Shirakawa

 – 72. cesarz Japonii, według tradycyjnego porządku dziedziczenia.
Shirakawa panował w latach 1073-1087.
Mauzoleum cesarza Shirakawa znajduje się w Kioto. Nazywa się "Jōbodai-in no misasagi".

</doc>
<doc id="803049" url="https://pl.wikipedia.org/wiki?curid=803049" title="Normy obyczajowe">
Normy obyczajowe



</doc>
<doc id="803050" url="https://pl.wikipedia.org/wiki?curid=803050" title="Michal Václavík">
Michal Václavík

Michal Václavík (ur. 3 kwietnia 1976 w Ostrawie) – czeski piłkarz występujący na pozycji bramkarza.
Kariera klubowa.
Swoją karierę zaczynał w Vítkovicach Ostrawa, gdzie występował do 1994 roku. W 1995 roku przeniósł się do FC Karviná, jednakże dwa lata później został wypatrzony przez jeden z największych czeskich klubów - Slavię Praga. W stolicy Czech wielkiej kariery nie zrobił. Początkowo został wypożyczony do Viktorii Žižkov, a po powrocie do klubu usiadł na ławce. Dlatego też w ciągu sześciu lat rozegrał tylko 20 spotkań. Po opuszczeniu Slavii w 2003 roku przez krótki czas reprezentował barwy Marila Příbram i Bohemiansu Praha. W 2004 roku został zawodnikiem 1. FC Brno, gdzie grał przez następne dwa lata. Przed sezonem 2006/07 trafił do Polski i podpisał kontrakt z Zagłębiem Lubin. W Orange Ekstraklasie debiutował 5 sierpnia 2006 roku w bezbramkowo zremisowanym spotkaniu z Lechem Poznań. Ostatecznie Václavík zakończył swój debiutancki sezon zdobyciem tytułu mistrza Polski. Ciągu trzech lat spędzonych w Lubinie Czecha zaczęły nękać coraz liczniejsze kontuzje przez co stracił on miejsce w bramce. Dlatego też 10 lipca 2008 roku przeszedł do Górnika Zabrze. W klubie tym spędził tylko jeden rok, po czym powrócił do ojczyzny, gdzie najpierw występował w MSK Břeclav. Przed sezonem 2010/11 podpisał kontrakt z FC Hlučín.

</doc>
<doc id="803051" url="https://pl.wikipedia.org/wiki?curid=803051" title="Oligotrofia">
Oligotrofia



</doc>
<doc id="803052" url="https://pl.wikipedia.org/wiki?curid=803052" title="The Essential 1976-1986">
The Essential 1976-1986



</doc>
<doc id="803053" url="https://pl.wikipedia.org/wiki?curid=803053" title="Ole Kristian Furuseth">
Ole Kristian Furuseth

Ole Kristian Furuseth (ur. 7 stycznia 1967 w Jessheim) – norweski narciarz alpejski, srebrny medalista olimpijski, brązowy medalista mistrzostw świata oraz dwukrotny zdobywca Małej Kryształowej Kuli klasyfikacji giganta Pucharu Świata.
Kariera.
Po raz pierwszy na arenie międzynarodowej Ole Kristian Furuseth pojawił się na mistrzostwach świata juniorów w Jasnej w 1985 roku, zajmując dziesiąte miejsce w zjeździe i dziewiętnaste w gigancie. W zawodach Pucharu Świata zadebiutował na początku sezonu 1985/1986. Pierwsze punkty wywalczył 16 grudnia 1986 roku w Madonna di Campiglio, zajmując dziesiąte miejsce w slalomie. Na podium po raz pierwszy stanął 17 stycznia 1989 roku w Adelboden, gdzie był drugi w slalomie. W zawodach tych wyprzedził go jedynie reprezentujący Luksemburg Marc Girardelli, a trzecie miejsce zajął Włoch Alberto Tomba. Łącznie na podium zawodów tego cyklu plasował się 32. razy, przy czym dziewięciokrotnie zwyciężał. Pierwszy trium odniósł 5 marca 1989 roku w Furano, gdzie był najlepszy w slalomie. Następnie zwyciężał w gigancie 9 marca 1989 roku w Shiga Kōgen, 23 listopada 1989 roku w Park City i 22 stycznia 1991 roku w Adelboden oraz w slalomie: 18 grudnia 1990 roku w Madonna di Campiglio, 22 grudnia 1990 roku w Kranjskiej Gorze, 19 marca 1995 roku w Bormio, 1 marca 1998 roku w Yongpyong oraz 19 marca 2000 roku w Bormio. Najlepsze wyniki osiągał w sezonie 1989/1990, kiedy był drugi w klasyfikacji generalnej, plasując się tylko za Pirminem Zurbriggenem ze Szwajcarii. W tym samym sezonie wywalczył też Małą Kryształową Kulę za zwycięstwo w klasyfikacji giganta, a w klasyfikacji slalomu był drugi. Był też najlepszy w klasyfikacji giganta i trzeci w klasyfikacji slalomu w sezonie 1988/1989. Ponadto w sezonie 1990/1991 ponownie zajął drugie w klasyfikacji slalomu.
Największy sukces osiągnął w 1998 roku, kiedy podczas igrzysk olimpijskich w Nagano wywalczył srebrny medal w slalomie. Po pierwszym przejeździe zajmował trzecie miejsce, tracąc do prowadzącego Thomasa Sykory z Austrii 0,47 sekundy. W drugim przejeździe uzyskał czwarty wynik, co jednak pozwoliło mu przesunąć się na drugą pozycję. W zawodach tych rozdzielił na podium swego rodaka Hansa Pettera Buraasa i Thomasa Sykorę. Blisko kolejnego medalu był podczas rozgrywanych sześć lat wcześniej igrzysk w Albertville, gdzie zajął czwarte miejsce w supergigancie. Walkę o medal przegrał tam z kolejnym reprezentantem Norwegii, Janem Einarem Thorsenem o 0,04 sekundy. Na tych samych igrzyskach zajął również piąte miejsce w gigancie oraz siódme w kombinacji alpejskiej.
W 1991 roku zdobył też brązowy medal w slalomie na mistrzostwach świata w Saalbach-Hinterglemm. Lepsi okazali się jedynie Marc Girardelli oraz Austriak Thomas Stangassinger. Na tej samej imprezie był też czwarty w supergigancie i gigancie. W pierwszym przypadku w walce o podium lepszy o 0,38 sekundy okazał się Francuz Franck Piccard, a w drugim Norwega wyprzedził bezpośrednio Johan Wallner ze Szwecji. Czwarte miejsce zajął także w slalomie podczas rozgrywanych w 1997 roku mistrzostw świata w Sestriere. Tym razem rywalizację o brązowy medal przegrał o 0,20 sekundy z Alberto Tombą. Furuseth był też między innymi szósty w slalomie na mistrzostwach świata w Vail w 1989 roku oraz siódmy na mistrzostwach świata w Sierra Nevada w 1996 roku. Karierę zakończył po sezonie 2001/2002.
Pierwsze mistrzostwo Norwegii zdobył w 1989 roku, zwyciężając w slalomie, gigancie i supergigancie. W kolejnych latach jeszcze sześciokrotnie zostawał mistrzem kraju, wygrywając w slalomie w latach 1990, 1995, 1997 i 2000 oraz w gigancie w latach 1990 i 1991.

</doc>
<doc id="803054" url="https://pl.wikipedia.org/wiki?curid=803054" title="Kleśnik">
Kleśnik

Kleśnik (kaszb. "Klésnik") – kolonia w Polsce położona w województwie pomorskim, w powiecie człuchowskim, w gminie Przechlewo.
Kolonia powstała jako przymłyńska, obecnie o charakterze wypoczynkowym, nad wschodnim brzegiem jeziora Szczytno Wielkie, jest częścią składową sołectwa Szczytno.
W latach 1975–1998 miejscowość położona była w województwie słupskim.

</doc>
<doc id="803055" url="https://pl.wikipedia.org/wiki?curid=803055" title="Filipe Andrade Félix">
Filipe Andrade Félix



</doc>
<doc id="803061" url="https://pl.wikipedia.org/wiki?curid=803061" title="Reichsvertretung der Deutschen Juden">
Reichsvertretung der Deutschen Juden

Reichsvertretung der Deutschen Juden (pol. "Delegacja Żydów Niemieckich w Rzeszy") – żydowska organizacja powołana do życia 17 września 1933. Miała ona reprezentować mniejszość żydowską oraz dbać o ich potrzeby w III Rzeszy. Przez cały okres działalności prezydentem organizacji był rabin Leo Baeck, a funkcję prezesa spełniał Otto Hirsch.
W 1935, poprzez ustawy norymberskie związek musiał przemianować siebie na Reichsvertretung der Juden in Deutschland. W 1943 związek został zdelegalizowany.

</doc>
<doc id="803063" url="https://pl.wikipedia.org/wiki?curid=803063" title="Julia Duszyńska">
Julia Duszyńska

Julia Duszyńska (ur. 2 lutego 1894 w Wołsku, Rosja, zm. 20 listopada 1947 w Otwocku) – polska pisarka, autorka książek dla dzieci. Była współautorką "Elementarza dla I klasy" z 1938 r. W latach 1935-39 była członkiem zespołu redakcyjnego pisma dziecięcego "Słonko".
Życiorys.
Pochodziła ze szlacheckiej rodziny Prus-Niewiadomskich, herbu Prus. Jej ojciec, Roman
Mieczysław Prus-Niewiadomski był budowniczym kolei. Matka Józefa Kamila z Rudnickich była znaną malarką, siostrzenicą Wojciecha Gersona.
W 1913 r., tuż przed I wojną światową, ukończyła gimnazjum w Warszawie. W tym samym roku zachorowała na gruźlicę i leczyła się w sanatorium w Dusznikach-Zdroju. Choroba płuc stale się odnawiała i stała się w końcu przyczyną jej śmierci.
Jeszcze przed wkroczeniem Niemców do Warszawy w sierpniu 1915 r. wyjechała z matką do ojca w Gruzji, który już od pięciu lat przebywał tam kierując jako inżynier budową strategicznych linii kolejowych. Po wybuchu rewolucji październikowej w Rosji wróciła przez Odessę we wrześniu 1918 r. wraz z rodzeństwem i rodzicami do kraju.
Wyszła młodo za mąż za Karola Duszyńskiego (1889-1959), mierniczego z Rohatynia, gdzie przebywała od 1918 r. W 1925 r. wróciła z mężem do Warszawy i rozpoczęła pracą literacką. Rodzonych dzieci Julia i Karol nie mieli, jedynie przysposobionego syna Mariana Duszyńskiego. W 1942 r. zachorowała ponownie na płuca i mieszkała od tego czasu w Otwocku.
Julia Duszyńska pochowana jest wraz z mężem Karolem Duszyńskim na cmentarzu Bródnowskim (kwatera 23B-6-31).
Twórczość.
Julia Duszyńska była autorką czytanek szkolnych i książek dla dzieci. Pisywała także fraszki. W latach 1935-1939 była członkiem zespołu redakcyjnego pisma dziecięcego "Słonko", a w latach 1937-1939 tygodnika dla starszych dzieci „Poranek”.

</doc>
<doc id="803064" url="https://pl.wikipedia.org/wiki?curid=803064" title="Tomislav Višević">
Tomislav Višević

Tomislav Višević (ur. 9 grudnia 1980 w Karlsruhe) – chorwacki piłkarz występujący na pozycji obrońcy.
Wcześniej reprezentował barwy takich drużyn jak HNK Cibalia, NK Posušje, Metałurh Zaporoże, Neftçi PFK, Olimpik Baku i Zagłębie Lubin.
W sezonie 2004/2005 zdobył mistrzostwo Azerbejdżanu z drużyną Neftçi PFK, a w sezonie 2006/2007 mistrzostwo Polski z Zagłębiem Lubin.

</doc>
<doc id="803065" url="https://pl.wikipedia.org/wiki?curid=803065" title="Szyszka (województwo pomorskie)">
Szyszka (województwo pomorskie)

Szyszka (kaszb. "Szëszkò") – osada leśna w Polsce, położona w województwie pomorskim, w powiecie człuchowskim, w gminie Przechlewo. Wchodzi w skład sołectwa Żołna.
W latach 1975–1998 osada administracyjnie należała do województwa słupskiego.

</doc>
<doc id="803067" url="https://pl.wikipedia.org/wiki?curid=803067" title="Vidas Alunderis">
Vidas Alunderis

Vidas Alunderis (ur. 27 marca 1979 w Kłajpedzie) – litewski piłkarz występujący na pozycji obrońcy.
Kariera piłkarska.
Kariera klubowa.
W 1996 roku rozpoczął karierę piłkarską w klubie Žalgiris-Volmeta Wilno. Potem reprezentował barwy Atlantasu Kłajpeda, Geležinisu Wilno, Ardena Wilno i Žalgirisu Wilno. Latem 2001 wyjechał do Ukrainy, gdzie został piłkarzem Metalista Charków. Po dwóch sezonach powrócił do ojczyzny, gdzie występował w barwach Vėtry Rūdiškės i ponownie Atlantasu Kłajpeda. Latem 2004 podpisał 2,5 letni kontrakt z Zagłębie Lubin. W polskiej ekstraklasie rozegrał 51 meczów i strzelił 3 gole. W 2007 roku został mistrzem Polski. W lipcu 2008 podpisał 2-letni kontrakt z ukraińską Tawriją Symferopol. Nie dostał się do podstawowego składu i zimą 2009 został wystawiony na transfer. Pół roku podtrzymywał formę z młodzieżową drużyną Tawrii, po czym 23 czerwca 2009 roku przeszedł do austriackiego LASK Linz. Następnie grał w takich klubach jak: Bałtika Kaliningrad, Simurq Zaqatala, Sibir Nowosybirsk i Atlantas Kłajpeda.
Kariera reprezentacyjna.
W reprezentacji Litwy od 2003 do 2010 rozegrał 21 meczów.

</doc>
<doc id="803069" url="https://pl.wikipedia.org/wiki?curid=803069" title="Kreatywność">
Kreatywność

Kreatywność (postawa twórcza; od „twórczy”) – proces umysłowy pociągający za sobą powstawanie nowych idei, koncepcji lub nowych skojarzeń, powiązań z istniejącymi już ideami i koncepcjami. Myślenie kreatywne to myślenie prowadzące do uzyskania oryginalnych i stosownych rozwiązań. Alternatywna, bardziej codzienna definicja kreatywności mówi, że jest to po prostu zdolność tworzenia czegoś nowego. 
Problemy z definicją.
Intuicyjnie proste zjawisko kreatywności, w rzeczywistości jest procesem bardzo złożonym. Było ono badane między innymi z perspektywy psychologii behawioralnej, psychologii społecznej, neuropsychologii poznawczej, sztucznej inteligencji, filozofii, historii, ekonomii i biznesu. Badania objęły kreatywność w życiu codziennym, kreatywność wyjątkową, wybitną a nawet kreatywność sztuczną. 
W przeciwieństwie do wielu innych zjawisk, w nauce nie ma jednej uniwersalnej, autorytatywnej definicji kreatywności. Podobnie w psychologii nie istnieją żadne standardowe techniki pomiaru kreatywności. W literaturze psychologicznej można znaleźć ponad 60 różnych definicji kreatywności.
Techniki myślenia kreatywnego.
Kreatywność to umiejętność, której można się nauczyć i ją rozwijać. Do przykładowych technik i narzędzi w procesie kreatywnym należą:

</doc>
<doc id="803070" url="https://pl.wikipedia.org/wiki?curid=803070" title="Mateusz Bukowiec">
Mateusz Bukowiec

Mateusz Bukowiec (ur. 27 lutego 1987 w Żorach) – polski piłkarz, występujący na pozycji pomocnika.
Kariera klubowa.
Był zawodnikiem polskich klubów: Górnika Czerwionka, Górnika Zabrze, Zagłębia Lubin, Piasta Gliwice, Koszarawy Żywiec, Rakowa Częstochowa, LZS Leśnica, Ruchu Zdzieszowice, GKS Tychy, Stali Stalowa Wola i ROW 1964 Rybnik. W rundzie jesiennej sezonu 2019/2020 występował w AKS Mikołów. 

</doc>
<doc id="803072" url="https://pl.wikipedia.org/wiki?curid=803072" title="Cierniki">
Cierniki

Cierniki – osada w Polsce położona w województwie pomorskim, w powiecie człuchowskim, w gminie Rzeczenica. 
Osada śródleśna, położona na południe od drogi krajowej 25 wchodzi w skład sołectwa Międzybórz.
W latach 1975–1998 miejscowość administracyjnie należała do województwa słupskiego.

</doc>
<doc id="803073" url="https://pl.wikipedia.org/wiki?curid=803073" title="Skechers">
Skechers

SKECHERS USA, Inc. – amerykańska marka butów sportowych, casualowych i wieczorowych.
W 1992 roku Robert Greenberg i jego syn Michael Greenberg, utworzyli spółkę SKECHERS USA zajmującą się importem marek europejskich. Krótko później stworzyli SKECHERS Sport Utility Footwear, linię obuwia, która przyczyniła się do określenia amerykańskiego stylu lat 90. Dzisiaj SKECHERS rozszerza i różnicuje ofertę produktów aż w 15 odrębnych liniach, począwszy od sportowych, poprzez styl casual a skończywszy na liniach wieczorowych.
W ramach globalnej strategii firmy, pod koniec 1993 roku SKECHERS uruchomił swój oddział, który zajął się sprzedażą pierwszego produktu na rynki zagraniczne. Marka SKECHERS pojawiła się w Australii, Nowej Zelandii, Singapurze i Hiszpanii. Dzisiaj, dzięki sieci ponad 30 dystrybutorów, SKECHERS dostępny jest w ponad 100 krajach na całym świecie. Ponadto, poprzez bezpośrednie działania SKECHERS, dociera do Kanady, Wielkiej Brytanii, Francji, Hiszpanii, Włoch, Szwajcarii, Austrii, Belgii, Niderlandów i Luksemburga. W 2002 roku firma otworzyła olbrzymi punkt w Belgii, który stał się centralą kierująca dystrybucją na kraje Europy.
W 1995 roku, SKECHERS otworzył pierwszy salon w Kalifornii w Manhattan Beach. Do dziś, firma posiada i prowadzi sieć 95 sklepów współtworzących wizerunek marki, włączając w to pierwszy sztandarowy sklep w Nowym Jorku na Times Square, a także salony firmowe w Londynie, Paryżu, Frankfurcie i Toronto. Do sieci globalnych wpływów SKECHERSA, należy również zaliczyć salony w Tokio, Osace, które są współtworzone razem z Achilles Corporation.
Od 1999 roku, SKECHERS USA, Inc. jest spółką notowaną na nowojorskiej giełdzie pod symbolem SKX.

</doc>
<doc id="803074" url="https://pl.wikipedia.org/wiki?curid=803074" title="Nori">
Nori



</doc>
<doc id="803078" url="https://pl.wikipedia.org/wiki?curid=803078" title="Palenie papierosów">
Palenie papierosów



</doc>
<doc id="803080" url="https://pl.wikipedia.org/wiki?curid=803080" title="David Braunschweiger">
David Braunschweiger

David Braunschweiger (ur. 1875 w Würzburgu, zm. 1928 w Opolu) – niemiecki rabin, uczony i intelektualista żydowski. 
W 1893 ukończył gimnazjum w Würzburgu, skąd wyjechał na studia rabinackie do Berlina. Po ukończeniu studiów pracował w katowickiej, a następnie rybnickiej gminie żydowskiej. Od 8 kwietnia 1918 do śmierci w maju 1928 roku był głównym rabinem opolskiej gminy żydowskiej.

</doc>
<doc id="803082" url="https://pl.wikipedia.org/wiki?curid=803082" title="Łuszczyn (województwo pomorskie)">
Łuszczyn (województwo pomorskie)

Łuszczyn – część wsi Dzików w Polsce położona w województwie pomorskim, w powiecie człuchowskim, w gminie Rzeczenica. Łuszczyn wchodzi w skład sołectwa Międzybórz.
W latach 1975–1998 Łuszczyn administracyjnie należał do województwa słupskiego.

</doc>
<doc id="803086" url="https://pl.wikipedia.org/wiki?curid=803086" title="Podatek od czynności cywilnoprawnych">
Podatek od czynności cywilnoprawnych

Podatek od czynności cywilnoprawnych – podatek uregulowany przez ustawę z dnia 9 września 2000 r. o podatku od czynności cywilnoprawnych.
Zakres przedmiotowy podatku od czynności cywilnoprawnych.
Podatkowi podlegają następujące czynności cywilnoprawne:
Ponadto powstanie obowiązku podatkowego powodują również:
Wyłączenia i zwolnienia przedmiotowe.
Nie podlegają podatkowi (wyłączone są z zakresu stosowania ustawy):
1. Czynności cywilnoprawne w sprawach:
2. Umowy sprzedaży nieruchomości lub prawa użytkowania wieczystego zawieranej w związku z realizacją roszczeń wynikających z ograniczenia sposobu korzystania z nieruchomości na podstawie przepisów o ochronie środowiska;
3. Umowy sprzedaży rzeczy w postępowaniu egzekucyjnym lub upadłościowym;
4. Czynności cywilnoprawne, inne niż umowa spółki i jej zmiana, jeżeli przynajmniej jedna ze stron z tytułu dokonania tej czynności jest:
5. Umowy sprzedaży oraz zamiany rzeczy, które w rozumieniu przepisów prawa celnego stanowią towary:
6. Umowy spółki i ich zmiany związane z:
Zwolnione od podatku – tj. objęte zakresem normowania ustawy, jednak zwolnione od opodatkowania ze względu na wykonywanie ich przez określone podmioty albo wyłączenia ich "expressis verbis" – są m.in. takie czynności cywilnoprawne jak:
Zwolnienia podmiotowe.
Zwolnione z podatku są następujące strony czynności cywilnoprawnych:
Obowiązek podatkowy.
Obowiązek podatkowy powstaje:
Podstawa opodatkowania.
Podstawę opodatkowania stanowią odpowiednio:
1. Przy umowie sprzedaży:
2. Przy umowie zamiany:
3. Przy umowie darowizny – wartość długów i ciężarów albo zobowiązań przejętych przez obdarowanego;
4. Przy umowie dożywocia – wartość rynkowa nieruchomości lub prawa użytkowania wieczystego;
5. Przy umowie o zniesienie współwłasności lub o dział spadku – wartość rynkowa rzeczy lub prawa majątkowego nabytego ponad wartość udziału we współwłasności lub spadku;
6. Przy ustanowieniu odpłatnego użytkowania, w tym również nieprawidłowego oraz odpłatnej służebności – wartość świadczeń użytkownika bądź osoby, na rzecz której ustanowiono służebność, za okres, na jaki prawa te zostały ustanowione;
7. Przy umowie pożyczki i umowie depozytu nieprawidłowego – kwota lub wartość pożyczki albo depozytu;
8. Przy umowie spółki:
9. Przy ustanowieniu hipoteki – kwota zabezpieczonej wierzytelności.
Stawki podatku.
Stawki podatku zostały zróżnicowane ze względu na rodzaj czynności cywilnoprawnej i wynoszą odpowiednio:

</doc>
<doc id="803087" url="https://pl.wikipedia.org/wiki?curid=803087" title="Iwie">
Iwie

Iwie – osada leśna w Polsce położona w województwie pomorskim, w powiecie człuchowskim, w gminie Rzeczenica. 
Osada pośród lasów wchodzi w skład sołectwa Międzybórz.
W latach 1975–1998 miejscowość administracyjnie należała do województwa słupskiego.

</doc>
<doc id="803091" url="https://pl.wikipedia.org/wiki?curid=803091" title="Szlak im. Antoniego Trębickiego">
Szlak im. Antoniego Trębickiego

 Szlak im. Antoniego Trębickiego to pieszy szlak turystyczny biegnący przez północny fragment Kampinoskiego Parku Narodowego.
Opis.
Szlak ten jest jednym z najkrótszych w KPN i prowadzi przez pozostałości po dawnej Puszczy Łomieńskiej - dawnych lasów należących do dóbr Łomna, dzierżawionych przez Trębickich, a sukcesywnie karczowanych od XVIII wieku. Patronem szlaku jest dzierżawca dóbr Łomna, Antoni Trębicki, będący jednym z propagatorów nowoczesnych form gospodarki rolnej. 
Szlak ten jest krótkim szlakiem łącznikowym dochodzącym do Głównego Szlaku Puszczy Kampinoskiej.

</doc>
<doc id="803097" url="https://pl.wikipedia.org/wiki?curid=803097" title="Bierne palenie tytoniu">
Bierne palenie tytoniu

Bierne palenie tytoniu, ang. environmental tobacco smoke ("exposure to environmental tobacco smoke"), ETS – dym tytoniowy środowiskowy (ekspozycja na dym tytoniowy środowiskowy) – występuje, gdy dym z wyrobu tytoniowego używanego przez jedną osobę oraz dym przez nią wydychany zostaje wdychany przez innych.
Wyrażenie bierne palenie ("Passivrauchen") zostało ukute w III Rzeszy.
Aktualne dowody naukowe wykazują, że bierna ekspozycja na dym tytoniowy może przyczynić się do śmierci i chorób, wśród których są schorzenia przewlekłe prowadzące do inwalidztwa. Ocenia się, że z powodu biernego palenia rocznie umiera w Polsce 1 tys., w USA 53 tys., a na całym świecie około 600 tysięcy osób. Badania WHO wykazały, że wraz z upływem czasu od momentu przerwania ekspozycji zmniejsza się ryzyko wystąpienia raka płuc i ekspozycja sprzed 15 lat na dym tytoniowy osób, które nie palą, nie zwiększa już ryzyka zachorowania na raka płuca.
Efekty długotrwałe.
Badania dostarczyły naukowych dowodów, że bierne palenie tytoniu powoduje te same problemy jak palenie bezpośrednie, włączając raka płuc, choroby układu krążenia oraz schorzenia płuc takie jak przewlekła obturacyjna choroba płuc, zapalenie oskrzeli i astma. Metaanalizy danych pokazały, że dla osób niepalących mieszkających z partnerami, którzy palą w domu, ryzyko zachorowania na raka wzrosło o 20–30%, natomiast dla osób narażonych na dym tytoniowy w miejscu pracy wzrost ryzyka wynosił 16–19%.
Biernemu paleniu jest przypisywany szeroki wachlarz negatywnych efektów, niezależnie od tego, czy ekspozycja na dym jest krótkotrwała, czy też częsta lub długa. Niektóre przejawy:
Chociaż natura biernego palenia sprawia, że badanie jego wpływów na zdrowie jest utrudnione, metaanalizy z całego świata wskazują, że zagrożenia ze strony biernego palenia są znaczące.
Efekty krótkotrwałe.
Osoba z astmą może doświadczać ataków spowodowanych przez palenie czynne i bierne bez względu na to czy są dorosłymi, czy dziećmi (wspierające wezwania do zakazania palenia).
Dym tytoniowy jest alergenem i osoby cierpiące na alergię mogą mieć zatkany, cieknący nos, załzawione oczy, mogą kichać, kaszleć i mieć uczucie duszności oraz inne typowe objawy alergii w ciągu kilku minut od ekspozycji. Niektórzy ludzie bez rozpoznanych uczuleń i bez astmy mogą kaszleć w wypełnionych dymem pokojach, a także mieć bóle głowy, czuć nudności, senność oraz doświadczać innych dolegliwości, podczas gdy normalnie nie wykazywaliby takich objawów bez obecności dymu. Wielu byłych palaczy oraz tych, który chcą rzucić, wolą nie czuć dymu tytoniowego, bo może to spowodować u nich ochotę zapalenia. Wiele osób po prostu nie lubi tego zapachu, który przesiąka włosy i ubranie.
Wiele spośród tych krótkotrwałych efektów ulega przerwaniu wraz z zakończeniem ekspozycji. Jednakże uważa się, że powtarzana ekspozycja powoduje poważniejsze skutki długoterminowe.
Badania epidemiologiczne nad biernym paleniem.
Badania epidemiologiczne wykazują, że niepalący wystawieni na działanie dymu tytoniowego są zagrożeni wieloma problemami zdrowotnymi związanymi z bezpośrednim paleniem.
W 1992 "Journal of the American Medical Association" opublikował przegląd dostępnych dowodów z badań epidemiologicznych i innych prac naukowych dotyczących powiązania biernego palenia z chorobami serca i oszacowano, że bierne palenie było odpowiedzialne za 35 tys. do 40 tys. zgonów na rok w Stanach Zjednoczonych we wczesnych latach 1980. Niektóre badania podają, że niepalący, którzy żyją z palaczami mają o 25% większe prawdopodobieństwo śmierci z powodu zawału serca oraz bardziej prawdopodobne, że będą mieć udar mózgu i rzadko rozwinie się u nich rak narządów płciowych. Niektóre badania, takie jak Helena Study sugerują, że ryzyko niepalących może być nawet większe niż w tym oszacowaniu. Helena Study podaje, że ekspozycja na dym tytoniowy od innej osoby zwiększa ryzyko wystąpienia chorób serca u niepalących aż o 60%. Rodzice, którzy palą wydają się być czynnikiem ryzyka dla dzieci i niemowląt powiązanym z niską masą urodzeniową, zespołem nagłej śmierci łóżeczkowej (SIDS), zapaleniem oskrzeli, płuc oraz ucha środkowego.
W 2002 roku grupa 29 ekspertów z 12 państw zebrała się na konwencji Programu Monograficznego Międzynarodowej Agencji do Spraw Badań nad Rakiem (International Agency for Research on Cancer – IARC) podlegającej Światowej Organizacji Zdrowia i poddali rewizji wszystkie ważniejsze dowody związane z paleniem tytoniu i występowaniem raka. Oto ich wnioski: Metaanalizy wykazują, że istnieje statystycznie znaczące i spójne powiązanie pomiędzy rakiem płuca u małżonek palaczy (lub małżonków palaczek), a ekspozycją na bierne palenie tytoniu. Zwiększenie ryzyka wynosi 20% dla kobiet i 30% dla mężczyzn i pozostaje takim po skontrolowaniu pewnych potencjalnych stronniczych źródeł i udowadniających nieprawdziwość.
Dodatkowo, badania oceniające bierne palenie bez przyglądania się partnerom palaczy wykazały, że wysoka całkowita ekspozycja na bierne palenie jest związana z jeszcze większym ryzykiem niż od palących partnerów i jest szeroko rozpowszechniona u osób niepalących.
Australijska Narodowa Rada do Spraw Astmy cytuje badania wykazujące, że: ekspozycja na dym tytoniowy środowiskowy jest prawdopodobnie najważniejszą substancją zanieczyszczającą w mieszkaniach, zwłaszcza gdy znajdują się w nich małe dzieci:
We Francji wykazano, że bierne palenie jest przyczyną 3 tys. – 5 tys. przedwczesnych zgonów co roku, a premier Dominique de Villepin podczas obwieszczenia o zakazie palenia w całym kraju zacytował jeszcze większe oszacowania: „że jest przyczyną więcej niż 13 śmierci na dzień. Jest to nieakceptowalna rzeczywistość w naszym kraju pod względem zdrowia publicznego”.
Wprowadzone w Polsce w 2010 r. przepisy ograniczające palenie tytoniu w miejscach publicznych spowodowały zmniejszenie liczby hospitalizacji z powodu zawału serca o 3,4% rocznie. Przepisy dotyczące używania wyrobów tytoniowych i papierosów elektronicznych, obejmują też Zakłady Karne i Areszty Śledcze, gdzie osadzeni i tymczasowo skazani deklarujący, nieużywanie wyrobów tytoniowych, nie mogą przebywać w celach mieszkalnych, z osobami palącymi, a także przepisy wg ustawy antynikotynowej regulują kwestie, dotyczące używania wyrobów tytoniowych i papierosów elektronicznych w zakładach pracy.

</doc>
<doc id="803100" url="https://pl.wikipedia.org/wiki?curid=803100" title="Bierne palenie">
Bierne palenie



</doc>
<doc id="803101" url="https://pl.wikipedia.org/wiki?curid=803101" title="SKECHERS">
SKECHERS



</doc>
<doc id="803104" url="https://pl.wikipedia.org/wiki?curid=803104" title="Palenie bierne">
Palenie bierne



</doc>
<doc id="803108" url="https://pl.wikipedia.org/wiki?curid=803108" title="Kostki (Ugoszcz)">
Kostki (Ugoszcz)

Kostki – część wsi Ugoszcz, w Polsce, położona w województwie pomorskim, w powiecie bytowskim, w gminie Studzienice. 
Miejscowość wchodzi w skład sołectwa Ugoszcz.
W latach 1975–1998 Kostki administracyjnie należały do województwa słupskiego.

</doc>
<doc id="803110" url="https://pl.wikipedia.org/wiki?curid=803110" title="4 Wielkopolska Eskadra Bojowa">
4 Wielkopolska Eskadra Bojowa



</doc>
<doc id="803111" url="https://pl.wikipedia.org/wiki?curid=803111" title="Palenie tytoniu">
Palenie tytoniu

Palenie tytoniu – czynność, podczas której tytoń jest spalany, a dym tytoniowy jest wdychany (inhalowany).
Początkowo palenie tytoniu było formą rekreacji. Obecnie najpowszechniejszą metodą palenia są papierosy, głównie wytwarzane fabrycznie, jest również możliwość skręcania ich własnoręcznie za pomocą gilzy (cienkiej bibułki) i tytoniu. Innymi wyrobami, chociaż nie tak popularnymi jak papierosy, są: fajki, cygara, fajki szklane, fajki wodne, tzw. szisze.
Palenie tytoniu jest jedną z najpopularniejszych form palenia. Jest praktykowana przez ponad miliard dojrzałych ludzi na całym świecie.
Historia palenia tytoniu.
Historia palenia datowana jest na 5000 lat p.n.e. i wzięła swoje początki od szamańskich rytuałów. Wcześniej palenie ewoluowało w związku z religijnymi ceremoniami, jako rodzaj ofiary składanej bóstwom, w rytuale oczyszczenia, jak również pozwalało szamanom zmieniać stan ich umysłów w celu osiągnięcia duchowego oczyszczenia. Po tym jak Ameryki zostały zbadane i podbite przez Europejczyków praktyka palenia tytoniu rozprzestrzeniła się po całym świecie. W regionach takich jak: Indie czy Afryka Subsaharyjska palenie tytoniu połączyło się z istniejącymi już praktykami palenia (głównie konopi). W Europie przedstawiło to nowy typ aktywności społecznej i formę spożywania środków o działaniu narkotycznym, która wcześniej nie była znana.
Wyobrażenia dotyczące palenia były różne w zależności od czasu i miejsca: palenie było to święte, to grzeszne, raz wyrafinowane, innym razem wulgarne, było panaceum, jak również śmiertelnym zagrożeniem dla zdrowia. Dopiero niedawno, zwłaszcza w uprzemysłowionych krajach Zachodu, palenie zostało przedstawione w zdecydowanie negatywnym świetle.
Wiele starożytnych cywilizacji, takich jak: Babilonia, Indianie czy Chiny paliło kadzidła, jako część religijnych rytuałów, tak jak robili to Izraelici, a później także katolicy i Kościoły ortodoksyjne.
W Ameryce palenie wzięło swoje początki od szamańskich ceremonii palenia kadzideł, później zaś stosowane było dla przyjemności, jako narzędzie społeczne.
Palenie tytoniu oraz wielu innych środków o działaniu halucynogennym było używane w celu wywołania transów oraz aby osiągnąć kontakt ze światem duchów. Plemiona z Południowo-Wschodniej Ameryki przenosiły duże ilości tytoniu w torbach, jako łatwo akceptowalny towar na wymianę. Palili oni tytoń w fajkach, podczas określonych ceremonii, obrzędów sakralnych, jak również, aby przypieczętować zawartą umowę. Członkowie owych plemion palili tytoń w różnych etapach życia, nawet w okresie dzieciństwa. Wierzono, że tytoń był darem od Stwórcy, jak również w to, iż wydychany dym tytoniowy był zdolny zabrać troski i modlitwy do Nieba.
Poza paleniem, tytoń był również używany w medycynie. Był stosowany, jako środek przeciwbólowy na takie przypadłości, jak bóle ucha czy zębów, a okazjonalnie był stosowany jako kompres. Indianie zamieszkujący pustynie mówili, że palenie to lekarstwo na przeziębienie, tym skuteczniejsze, gdy tytoń był zmieszany z liśćmi małej pustynnej szałwii (łac. "Salvia Dorrii"), bądź korzeniem z drzewa balsamicznego. Owe mieszanki były uważane za szczególnie dobre w leczeniu astmy i gruźlicy.
W Europie przed odkryciem Ameryki istniał zwyczaj wdychania palonych ziół leczniczych i owoców (co miało chronić przed chorobami). Jak podaje Krzysztof Kolumb na wyspach Bahama w 1492 roku spotkał on tam palących tubylców. Palenie było dla nich rytuałem (fajką pokoju). Tytoń sprowadzili do Europy po raz pierwszy Hiszpanie dopiero w XVI wieku. Francuz Jean Nicot, który pełnił funkcję ambasadora w Portugalii sądził, że tytoń ma właściwości lecznicze i przywiózł go do Francji. Od nazwiska Jeana Nicota pochodzi też nazwa rośliny "nikocjana" i samej "nikotyny". Do Niemiec natomiast tytoń dotarł w 1566 roku przywieziony przez medyka augsburskiego Adolf'a Occo.

</doc>
<doc id="803112" url="https://pl.wikipedia.org/wiki?curid=803112" title="Palenie czynne">
Palenie czynne



</doc>
<doc id="803118" url="https://pl.wikipedia.org/wiki?curid=803118" title="Band on the Run">
Band on the Run

Band on the Run – piąty album Paula McCartneya i trzeci grupy Wings, wydany pod koniec 1973 roku. Był największym sukcesem McCartneya od czasu rozpadu The Beatles – zarówno pod względem artystycznym jak i komercyjnym (sprzedano ponad 6 milionów kopii). Najlepiej sprzedający się album 1974 roku. Spotkał się z uznaniem krytyków, pochlebnie ocenił go także m.in. John Lennon. Płyta przebywała na listach przebojów przez trzy lata, dzięki czemu do dziś jest najbardziej znanym albumem solowym McCartneya. Zawiera takie przeboje jak: "Band on the Run", "Jet" i "Helen Wheels".
W 2003 album został sklasyfikowany na 418. miejscu listy 500 albumów wszech czasów magazynu Rolling Stone.
Okoliczności powstania.
Przed sesjami nagraniowymi.
Ex-Beatle chciał przerwania monotonii sesji nagraniowych w Wielkiej Brytanii, w związku z czym wpadł na pomysł, by nowy album nagrać w jakimś egzotycznym miejscu na świecie. Zażyczył sobie, by wytwórnia płytowa EMI sporządziła dla niego wykaz wszystkich swoich międzynarodowych studiów nagraniowych. Wiedział, iż takowe posiada, ponieważ George Harrison nagrywał wcześniej w Kalkucie. Przeglądając przygotowaną listę, zwrócił uwagę na studio EMI w Lagos w Nigerii – od razu spodobał mu się pomysł nagrywania w Afryce. Wyobrażał sobie, że będzie się to wiązało z całodziennym wylegiwaniem się na plaży, a nagrania będą się odbywać nocą.
Przed rozpoczęciem sesji wystąpił nieprzewidziany problem. 29 sierpnia 1973 r. perkusista Denny Seiwell postanowił pożegnać się z zespołem bez podania przyczyny. Miało to miejsce zaledwie kilka godzin przed odlotem do Afryki (miał już nawet spakowaną walizkę). O swej decyzji poinformował McCartneya telefonicznie. Ten, choć zły, że muzyk zrobił mu coś takiego i to w dodatku w tak ważnym momencie kariery, nie okazał swojego zdenerwowania w rozmowie telefonicznej. Gdy Seiwell powiedział: "Nie mogę pojechać do Afryki", McCartney odpowiedział: "Och, rozumiem. Bardzo Ci dziękuję. Cześć!". Dopiero w samolocie dotarła do niego ta wiadomość: "Jezus Maria, co teraz zrobimy?". Paul był w tamtym okresie na tyle roztargniony, że zapomniał nawet o szczepieniach. Wcześniej i Henry McCullough zdecydował się opuścić grupę. Bezpośrednim powodem jego odejścia była sprzeczka z Paulem z powodu odmowy zagrania przez McCullougha tego, o co poprosił McCartney. Pogłoski o odejściu McCullougha krążyły już jednak w środowisku muzycznym od czasu ostatniej trasy koncertowej.
Zespół się rozpadał, a czasu do odlotu do Nigerii pozostawało coraz mniej. Paul postanowił, że nie będzie już szukał zastępców. Zdecydował, że do Lagos poleci trójosobowy skład (Paul, Linda i Denny Laine), który będzie grać na wszystkich instrumentach. Wingsi pozostali bez perkusisty, w związku z czym jego miejsce zajął sam McCartney. Miał już pewne doświadczenie w tej dziedzinie, gdyż wiele razy w czasach The Beatles (np. w piosenkach "Back in the U.S.R.R." oraz "The Ballad of John and Yoko"), a także już w solowej twórczości (np. na albumie McCartney) zasiadał za perkusją. Do Nigerii lecieć miał także inżynier dźwięku Geoff Emerick. Gdy samolot wystartował 30 sierpnia 1973 roku z lotniska Heathrow, McCartney nawet nie przypuszczał, jak ciężkie będą najbliższe tygodnie.
Nigeria.
Na miejsce McCartney dotarł 1 września 1973 roku. Nigeria przywitała muzyków strumieniami tropikalnego deszczu. Przez cały swój pobyt rzadko kiedy widzieli słońce, gdyż trwała tam akurat pora deszczowa. Studio okazało się bardzo źle wyposażone i było w trakcie budowy. Stół mikserski nie działał jak powinien, ekrany dźwiękochłonne były popsute, nie było ani jednego mikrofonu, a koło ubikacji znajdowało się gniazdo szczurów. Samo miasto też nie było w najlepszym stanie i raz po raz przechadzali się po nim partyzanci z karabinami w rękach. Inżynier dźwięku nie miał łatwego zadania, gdyż bał się pająków i innych insektów, których w tej części świata było pod dostatkiem.
Paul z żoną napisali większość piosenek przed wyjazdem w Szkocji, dlatego prace nad albumem przebiegały w miarę sprawnie. Podczas owocnych sesji nagrano oprócz piosenek zamieszczonych na albumie także: "Helen Wheels", "Zoo Gang" (instrumentalna), "B-Side to Seaside", "Oriental Nightfish". Nagrania rozpoczynały się zaraz po obiedzie o 15 i trwały do 22, a czasem nawet do rana. Nagrania do piosenki "Picasso's Last Words" prowadzono w "ARC Studios" w Lagos, należącym do muzyka Cream, Gingera Bakera.
Jako że McCartney bardzo lubił afrykańskie rytmy, chciał, by pojawiły się na jego nowym albumie, jednak nigeryjska gwiazda, Fela Ransome-Kuti, przyszedł do studia i oskarżył Paula o kradzież afrykańskiej muzyki. Powiedział: "Czemu tu przyjechaliście? Macie przecież lepsze studia w Anglii i Ameryce, musicie być głupkami!" Ponadto Fela, wykorzystując swoje wpływy, nie dopuścił, by w nagraniach uczestniczyli lokalni muzycy. Wkrótce po tych przejściach Paul na skutek zapalenia krtani czasowo stracił głos.
Także polityczni aktywiści oraz lokalna prasa atakowali McCartneya, a nagłówek w jednym z wydań "Lagos Evening Times" straszył: "Uważaj, to miasto przynosi pecha". Parę dni później, podczas spaceru, Paul i Linda zostali napadnięci przez pięciu bandytów z nożami. Widząc ich, Linda zaczęła krzyczeć: "On jest Beatlesem, Paulem! Nie zabijajcie nas, błagamy!". Paul oddał bez wahania aparat fotograficzny, biżuterię i pieniądze, a wraz z nimi taśmę z wersjami demo piosenek. Parze nic się nie stało. Lagos nie należało do bezpiecznych miast, a miejscowi wielokrotnie ostrzegali przed wychodzeniem na miasto bez ochrony. Kradzież taśm skomplikowała nagrywanie albumu, ponieważ na wersji demo albumu nagrane były wszystkie teksty piosenek. Oryginalne teksty zostały w Anglii, więc Paul musiał na nowo wymyślić i dopisać zapomniane słowa. Od tego wydarzenia był bardzo zestresowany i często się załamywał. Którejś nocy nagrywał "Nineteen Hundred and Eighty Five" i w pewnym momencie poczuł, że ciężko mu się oddycha. Gdy wyszedł na dwór zaczerpnąć świeżego powietrza, zemdlał. Linda, widząc męża leżącego na ziemi z zamkniętymi oczyma, pomyślała, że umarł. Następnego dnia wzięła go do lekarza, który powiedział, że był to najprawdopodobniej skurcz oskrzeli. To wszystko odbiło się na psychicznej kondycji McCartneya. Często widziano jak płakał. Tłumaczył się później, że wzruszyła go muzyka, lecz nie wiadomo, ile było w tym prawdy.
Jak widać, nic nie powstrzymało McCartneya od nagrania, jak się później okazało, najlepszego albumu w solowej karierze, zarówno według fanów, jak i krytyków. Zespół opuścił Lagos 23 września i do Anglii dotarł dopiero o godzinie 3 w nocy. Późna godzina nie przeszkodziła jednak fanom, którzy licznie przybyli przywitać swojego idola na lotnisku.
Charakterystyka albumu.
Wszystkie piosenki z tego albumu są świeże, dobrze zaaranżowane, pełne życia i zaskakujących zmian melodii. To wszystko złożyło się na sukces McCartneya największy od czasów "Let It Be".
Album otwiera kompozycja Band on the Run. Jest ona swoistą minioperą:
Dobrze nadaje się do grania na koncertach, co potwierdziło się wielokrotnie w rzeczywistości. McCartney wspomina pisanie tej piosenki następująco: "Połączyłem parę kawałków piosenek... Pomyślałem, że powinno się to wszystko zacząć bardzo cicho i radośnie...". Sama ucieczka jest najprawdopodobniej metaforą wyrwania się z monotonii życia codziennego, w jaką McCartney wpadł po rozpadzie The Beatles. W utworze pojawiają się słowa George'a Harrisona, jakie wypowiedział podczas jednego z zebrań Apple: "If we ever get out of here..." (z ang. jeśli kiedykolwiek stąd wyjdziemy...). Utwór ten był wykorzystany w filmie "Pola śmierci" ("The Killing Fields") w scenie, gdzie młoda kobieta słucha radia, gdy na kambodżańską wioskę spadają amerykańskie bomby. Celem tej sceny było ukazanie przepaści pomiędzy kulturą popularną Zachodu a Trzecim Światem.
Jet to piosenka utrzymana w szybkim tempie i z wpadającym w ucho słowem, będącym jednocześnie tytułem utworu. Kompozycja składa się z wariacji. Na uwagę zasługuje użycie w tym utworze syntezatora Mooga. Piosenka przypomina podkładami wokalnymi, stylem gry na perkusji oraz na gitarze wyrafinowane produkcje The Beatles. Tekst opowiada o szczeniaku McCartneyów rasy Labrador. Pojawia się tutaj po raz kolejny motyw ucieczki. Ucieczka ta ma określony cel, a nie jest jedynie biegiem przed siebie.
Bluebird to utwór, w którym dużą rolę odgrywają instrumenty perkusyjne. Znajduje się w nim także solo saksofonowe w wykonaniu Howiego Caseya. Sam tytuł jest aluzją do piosenki Beatlesów z 1968 roku "Blackbird", jednak pod względem muzycznym oba utwory mają bardzo mało wspólnego. Motyw lotu pojawia się w: "...flying through your door", a motyw wolności w: "...as we head across the sea/And at last we will be free".
W piosence Mrs Vandebilt uwagę słuchacza zwracają wpadające w ucho "Ho Hey Ho...", zmiany tempa i gra na saksofonie. Utwór kończy się wariackimi śmiechami.
Let Me Roll It to kompozycja zamykająca stronę A albumu. Jest ona traktowana przez niektórych fanów jako odpowiedź na "How Do You Sleep?" Johna Lennona. Miała ona zażegnać spór, który wynikł pomiędzy muzykami, i który pod postacią piosenek rozgrywał się na poszczególnych ich albumach. Złośliwi dodawali, że jak zwykle pierwsze i ostatnie słowo należało do McCartneya, gdyż to on rozpoczął i zakończył tę kłótnię. Niektórzy z kolei nazywają tę piosenkę "Odą do marihuany".
Utwór Mamunia powstał podczas pobytu w Marrakeszu na początku 1973 roku, kiedy to McCartney zobaczył tabliczkę właśnie z tym słowem, które po arabsku znaczy "bezpieczne schronienie". Utwór oparty jest wyraźnie o linię basu. Piosenka jest aluzją do masowych protestów studentów w UCLA na początku lat 70.
Z Picasso's Last Words (Drink to Me) wiąże się następująca historia: podczas ostatnich wakacji Paula na Jamajce, w kwietniu 1973 roku, wpadł mu w ręce numer gazety "The Daily Gleaner", w której pisano, że Dustin Hoffman i Steve McQueen kręcą tu "Papillon". Gdy McCartney spotkał się z Hoffmanem i jego żoną, Hoffman powiedział, że umiejętność napisania w dowolnej chwili piosenki na dowolny temat to niesamowity dar. Paul odpowiedział mu, że jest to bardziej magia niż dar, a tak naprawdę jest to bardzo podobne do grania roli: "To po prostu jest w tobie i nie przychodzi samo". Parę dni później, gdy panowie lepiej się poznali, Hoffman pokazał McCartneyowi egzemplarz "Time'a", w którym pisano o ostatnich słowach Picassa: "Drink to me, drink to my health, you know I can't drink any more". (pol. Wypijcie za mnie, wypijcie za moje zdrowie, wiecie że ja już nie mogę pić.) Spytał, czy McCartney potrafiłby skomponować na ten temat piosenkę. Paul wziął gitarę i zagrał parę akordów, co wprawiło Hoffmana w zachwyt. Zawołał swoją żonę i zaczął krzyczeć: "Anno! Anno! To najbardziej niesamowita rzecz, jaka mi się przytrafiła w życiu! On naprawdę to potrafi! On naprawdę to potrafi! Pisze piosenkę!" W Lagos Paul postanowił, że utwór zostanie gruntownie przerobiony. Wszedł do studia Ginger Baker/ARC Studio, własności Gingera Bakera, członka zespołu Cream. Pomyślał, że jeśli Picasso był częścią swoich dzieł, a one były pełne kubizmu, to piosenka o nim też powinna mieć te cechy. W związku z tym postanowił, że będzie to "bałagan" utrzymany w różnych rytmach, wzbogacony o atrakcyjne ozdobniki, które niekiedy zahaczać będą o parodię innych utworów z Band on the Run ("Jet" i "Mrs Vandebilt"). Gdy utwór był już na ukończeniu, Paul wpadł na pomysł, by użyć shakera. Oczywiście najpierw musiano go samodzielnie zrobić. W związku z tym, że muzycy mieli parę cynowych puszek, wyszli na dwór i nasypali do nich żwiru.
Piosenka zaskakuje nieoczekiwanymi zmianami rytmu i awangardowymi perkusyjnymi ozdobnikami. Sam utwór składa się z kilku kluczowych części:
Nineteen Hundred And Eighty Five jest ostatnią kompozycją na albumie. Tytuł ten nie ma żadnego specjalnego znaczenia – McCartneyowi pasowały po prostu do melodii słowa "No one ever left alive in nineteen hundred and eighty-five." (pol. Nikt nigdy nie ujdzie z życiem w 1985) Jest to tzw. piano rock. Utwór oparty jest o szybką i wyrazistą linię pianina. Z czasem jego trwania rośnie dynamika kompozycji, tak by pod koniec osiągnąć swoje apogeum i rozpocząć spokojny temat z "Band on the Run". Tym samym cały album jest objęty swoistą klamrą, gdyż rozpoczyna się i kończy tym samym tematem.
Bonus:
Helen Wheels to dynamiczna piosenka, opowiadająca o samochodzie Paula marki Land Rover, którym lubi podróżować po Szkocji. W tekście pada wiele nazw miejscowości, co sprawia, że utwór jest bardziej wiarygodny. Pojawienie się go tylko na amerykańskiej edycji wiąże się z następującą historią: pewnego razu Al Corey zadzwonił do Paula, proponując mu, by dołączył do albumu całkiem dobrze sprzedającą się piosenkę ze strony A jego najnowszego singla. Zrobił wcześniej to samo z "Money" Pink Floyd z albumu "The Dark Side of the Moon", co od razu zwiększyło sprzedaż. Paul powiedział, że musi się przespać z tą myślą. Następnego dnia wyraził zgodę.
Album koncepcyjny.
Band on the Run jest albumem koncepcyjnym, gdyż wszystkie piosenki bazują na tematyce poszukiwania wolności, lotu i ucieczki od legendy The Beatles, a w wypadku Picassa ucieczki nawet na tamten świat. Wszystko to sprawia, że Band on the Run nie jest zwykłym zbiorem przypadkowych piosenek. Także okładka płyty jest silnie związana z powyższą tematyką.
Cytaty z utworów bezpośrednio poruszające tematykę wolności:
Cytaty z utworów bezpośrednio poruszające tematykę lotu:
Okładka.
Okładka albumu Band on the Run jest nie mniej interesująca niż sam album. Okładka ta wraz z "The Dark Side of the Moon" grupy Pink Floyd, "Tubular Bells" Mike'a Oldfielda oraz "Abbey Road" i "Sgt. Pepper's" grupy The Beatles, należy do najbardziej rozpoznawalnych na świecie.
Zdjęcie zostało zrobione w niedzielę października 1973 w Osterley Park w Brentford (dwa dni wcześniej wydano singel "Helen Wheels"). W tym dniu szykowano się do zrobienia zdjęcia na okładkę drugiego albumu Wings w tym roku (pierwszym był "Red Rose Speedway"). Nie ma na nim nazwy wykonawcy, a tylko tytuł. Później EMI wymusiło, by obok tytułu albumu pojawiła się nazwa grupy Wings oraz nazwisko jej lidera, Paula McCartneya. To posunięcie miało zwiększyć sprzedaż, gdyż marka Wings na świecie nie była jeszcze dobrze znana, a McCartneya znali wszyscy.
Idea okładki Band on the Run jest ściśle związana z innym przedsięwzięciem, w które McCartney był zaangażowany jeszcze za czasów The Beatles. Chodzi o okładkę albumu "Sgt. Pepper's". Na niej to w 1967 roku czterej Beatlesi pozowali ubrani w bajkowe stroje na tle wyciętych z kartonów realnej wielkości sylwetek sławnych ludzi. Z kolei na okładce Band on the Run widnieje grupka 9 znanych (i żywych) osób ubranych w stroje więzienne. Oświetleni są przez światło więziennego reflektora, który przyłapuje całą bandę na ucieczce. Za tło wykorzystano ceglastą ścianę, pod którą przebiegała żwirowa ścieżka. Osoby znajdują się w dynamicznych pozach, a cały obraz jest silnie nacechowany emocjonalnie, o czym świadczą chociażby przerażenie w oczach i splot 13 rąk, które zaciśnięte są na ubraniach kolejnych osób. Na zdjęciu tylko dwie ręce są wzniesione, a trzy dotykają muru. Troje z tych osób to członkowie zespołu, czyli Paul McCartney z żoną Lindą (ucharakteryzowaną na mężczyznę) oraz Denny Laine. Pozostała szóstka to znane osobistości, które łączyło ze sobą tylko to, że były sławne i były znajomymi Paula:
Przed robieniem zdjęć cała grupa zjadła uroczysty lunch, po czym zapoznała się z fotografem Clive'em Arrowsmithem oraz z całą ekipą filmową pod reżyserią Barry Chattington, która miała uwiecznić całe wydarzenie na taśmie filmowej. Zmrok zapadł szybciej niż zwykle, gdyż 28 października był pierwszym dniem z czasem zimowym. W Osterley House wszyscy się przebrali w odpowiednie więzienne kostiumy i wyszli na dwór. Wykonano parę zdjęć i postanowiono, że wyboru tego jednego na okładkę dokona się później.
Paul McCartney tak wspomina powstanie okładki: "("...) Pomyśleliśmy, że fajnie by było zrobić zdjęcie grupie ludzi uciekających z więzienia (...) różnych ludzi tak dla hecy (...) Nie ma to nic wspólnego z Sergeant Pepper, tam były kultowe postacie"."
Zdjęcie podniosło w znacznej mierze sprzedaż albumu, ponieważ spotkało się z szerokim zainteresowaniem mediów i odbiło się szerokim echem w środowisku muzycznym. Ponieważ okładka miała silne związki z Sgt. Pepperem, mówiono, że Band on the Run jest także w sferze muzycznej albumem koncepcyjnym. Jeszcze wielokrotnie okładka płyty była pastiszowana przez wielu twórców, np. okładka filmu wytwórni Dreamworks pt. Madagaskar. Aluzje do okładki były robione także przez samego McCartneya, np. w wideo "Spies Like Us" wraz z Chevym Chase'em i Danem Aykroydem.
Tylna okładka albumu wydana na całym świecie różni się od tylnej okładki wydanej w USA. Różnią się m.in. kolejnością zdjęć i kleksem.
Lista utworów.
Wszystkie piosenki napisane przez McCartneya i Lindę McCartney oprócz wyróżnionych.
Edycja oryginalna.
"Płyta analogowa" ("winylowa")
"Kolorem zielonym zaznaczono stronę A, a kolorem czerwonym stronę B"
Edycja amerykańska.
"Płyta analogowa" ("winylowa")
"Kolorem zielonym zaznaczono stronę A, a kolorem czerwonym stronę B"
"Pogrubioną czcionką zaznaczono bonus"
Wersja ta została wydana przez EMI (Capitol Records) w USA. Dodano do niej dodatkową piosenkę "Helen Wheels" (8. pozycja), powstałą podczas sesji do tego albumu.
Reedycje.
Edycje i reedycje
Reedycja zremasterowana 1993 (The Paul McCartney Collection).
"Płyta kompaktowa"
"Kolorem pomarańczowym zaznaczono edycję oryginalną, a kolorem niebieskim i pogrubioną czcionką bonusy."
W 1993 roku Band on the Run zostało zremasterowane i wydane na nośniku CD jako część serii "The Paul McCartney Collection". Jako bonusy dodano "Country Dreamer" i "Helen Wheels". Dźwięk jest lepszej jakości, sprawia wrażenie bardziej otwartego, dynamicznego i milszego niż z płyty analogowej.
Band on the Run: 25th Anniversary Edition.
Jest to specjalna rozszerzona reedycja wydana w 1999 roku z okazji 25. rocznicy ukazania się Band on the Run. Składa się z dwóch płyt, z których pierwsza zawiera piosenki z edycji amerykańskiej, a druga jest płytą bonusową. Do całości dołączony jest także miniaturowy plakat, który znajdował się również na oryginalnym analogowym albumie wydanym w 1973 roku, oraz książeczka opowiadająca historię powstania albumu. Płyta bonusowa zawiera szereg nagrań dokumentujących powstawanie dzieła, historię powstawania opowiedzianą słowami jej twórców, późniejsze wersje koncertowe itp. Według krytyków album nigdy nie brzmiał lepiej jak właśnie na tej reedycji.
Osoby udzielające wywiadu: Clive Arrowsmith, James Coburn, John Conteh, Al Coury, Geoff Emerick, Clement Freud, Dustin Hoffman, Denny Laine, Christopher Lee, Kenny Lynch, Michael Parkinson, Tony Visconti
Producenci: Paul McCartney i Eddy Pumer
Masterowane przez Steviego Rooke i Geoffa Emericka w Abbey Road Studios
Reedycja zajęła 1. miejsce na liście "Billboard's Top Pop Catalog" oraz 69. miejsce w Wielkiej Brytanii.
Paul McCartney: ""To jubileuszowe wydanie Band on the Run dedykuję mojej pięknej żonie Lindzie i jej nieustraszonemu duchowi"."
Dysk 1: wersja amerykańska albumu
Dysk 2: bonusowy materiał
Band on the Run - 2010 Remastered.
W roku 2010 Paul McCartney wydał cyfrowo zremasterowaną wersję albumu "Band on the Run". W porównaniu z poprzednim 25th Anniversary uczynił to w następujących wydaniach:
Reedycja 2010 rozpoczyna prace na serią wznowień pierwszych albumów McCartneya.
Piosenki z Band on the Run zamieszczone na innych albumach.
Kompilacje.
Wings Greatest (1978)
All the Best! (1987)
Wingspan (2001)
Albumy koncertowe.
Wings Over America (1976)
Tripping The Live Fantastic (1990)
Paul Is Live (1993)
Back In The U.S. (2002)
Back In The World (2003)
Nagrody oraz pozycje na listach przebojów.
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
Certyfikaty
Album Band on the Run doszedł do 1. miejsca po obu stronach Atlantyku. Co więcej, w Wielkiej Brytanii utrzymywał się na tym miejscu przez 7 tygodni, a w USA przez 4 tygodnie. Album osiągnął potrójny status platynowej płyty w USA, a w Wielkiej Brytanii status platynowej płyty.
Singel z piosenką Helen Wheels doszedł do 12. miejsca na brytyjskich listach przebojów i do 10. miejsca na amerykańskich. Jet wskoczył na 6. miejsce w Wielkiej Brytanii i 7. miejsce w USA. Z kolei piosenka tytułowa Band on the Run święciła triumfy w USA, gdzie doszła do 1. miejsca, i w Wielkiej Brytanii, gdzie doszła do 3. pozycji.
Album na listach przebojów w poszczególnych tygodniach
"Kolorem błękitnym zaznaczono pozycje w Top 10, natomiast kolorem czerwonym i pogrubioną czcionką numery jeden."
UK: ? r. – ? r.
US: ? r. – ? r.

</doc>
<doc id="803119" url="https://pl.wikipedia.org/wiki?curid=803119" title="MISRA C">
MISRA C

MISRA C – standard budowania aplikacji w języku C stworzony przez Motor Industry Software Reliability Association (MISRA) utworzony w celu zapewnienia przejrzystości i przenośności kodu źródłowego, głównie z myślą o systemach mikroprocesorowych programowanych w C.
W 2008 roku światło dzienne ujrzała wersja standardu MISRA dla języka C++.
Pierwsza edycja standardu ukazała się w 1998 (MISRA-C:1998) a druga w 2004. Wykreślono w niej 15 reguł oraz przeredagowano i przenumerowano pozostałe. Zostały one podzielone na 2 kategorie: "required" ("wymagane") i "advisory" ("zalecane").
Publikacje opisujące ten standard MISRA udostępnia odpłatnie za pośrednictwem swojej strony internetowej.
Standard MISRA C został stworzony z myślą o przemyśle samochodowym. Obecnie jednak jest podstawowym standardem tworzenia oprogramowania we wszelkich systemach, które wymagają dużej niezawodności m.in. przemysł lotniczy, kolejowy, medyczny, telekomunikacyjny oraz militarny.

</doc>
<doc id="803121" url="https://pl.wikipedia.org/wiki?curid=803121" title="1 Wielkopolska Eskadra Polna">
1 Wielkopolska Eskadra Polna



</doc>
<doc id="803126" url="https://pl.wikipedia.org/wiki?curid=803126" title="Ulrik Wilbek">
Ulrik Wilbek

Ulrik Wilbek (ur. 13 kwietnia 1958 w Tunisie) – duński piłkarz ręczny i trener piłki ręcznej. Od 2005 do 2015 roku był trenerem duńskiej reprezentacji piłkarzy ręcznych.
Życiorys.
Wilbek w wieku młodzieńczym uprawiał różne sporty, w końcu zdecydował się jednak na piłkę ręczną. Grał w klubie Virum-Sorgenfri HK, jednak porzucił karierę zawodniczą i w 1985 roku zajął się pracą trenerską.
Od 1988 roku był trenerem pierwszej drużyny żeńskiej Viborg HK. W 1991 roku zdobył pierwszy medal – srebrny, po czym został zaangażowany przez krajową federację i został trenerem kadry narodowej. W 1993 roku zdobył srebrny medal Mistrzostw Świata, w 1995 roku – brązowy i wreszcie w 1997 roku – złoty. Zdobył również Mistrzostwo Europy w 1994 roku i ponowił ten sukces dwa lata później, do czego dołożył również złoty medal olimpijski w Atlancie. W 1998 roku zrezygnował z trenowania kadry i poświęcił się karierze klubowej. Osiągnął wtedy złote medale Mistrzostw Danii w latach: 1999, 2000, 2001 i 2002. Był finalistą Ligi Mistrzów.
Jego największym sukcesem trenerskim z kadrą mężczyzn pozostaje złoty medal Mistrzostw Europy mężczyzn w 2008, a także 2012 roku, trzecie miejsce w Mistrzostwach Świata mężczyzn w 2007 roku oraz drugie miejsce w Mistrzostwach Świata mężczyzn w 2011 roku.
Oprócz piłki ręcznej, zajmował się także polityką. W latach 1997-2005 był radnym gminy Viborg z ramienia Venstre.
Peter Nørrelund poświęcił mu biografię zatytułowaną "Wilbek – sådan set", wydaną w 1997 roku.

</doc>
<doc id="803129" url="https://pl.wikipedia.org/wiki?curid=803129" title="Matki Boskiej Gromnicznej">
Matki Boskiej Gromnicznej



</doc>
<doc id="803130" url="https://pl.wikipedia.org/wiki?curid=803130" title="Władysław Czarnecki (instruktor harcerski)">
Władysław Czarnecki (instruktor harcerski)

Władysław Czarnecki (ur. 9 maja 1906 w Kieleckiem, zm. 30 grudnia 1977 w Warszawie) – instruktor harcerski, harcmistrz, pedagog, wychowawca, grafik.
Życiorys.
Syn Juliana, właściciela warsztatu szewskiego, i Stanisławy. Miał pięcioro rodzeństwa, w tym brata bliźniaka Stanisława. Wychowanek 39 Warszawskiej Żeglarskiej Drużyny Harcerzy. Ilustrator wydawnictw harcerskich w latach 30. i 40., inicjator utworzenia Międzynarodowego Bractwa skautów artystów-plastyków podczas Jamboree w Gödöllő w 1933 r. Współpracownik Harcerskiego Biura Wydawniczego „Na Tropie” i Wydawnictwa „Godziemba”, autor okładek, winiet, ilustracji w książkach i czasopismach, projektów pocztówek, plakatów, dyplomów, legitymacji (np. przedwojennej legitymacji zuchowej), odznak (np. znaczka zucha). 
W czasie II wojny światowej ilustrował prasę podziemną i prowadził nasłuch radiowy. Wysiedlony z Warszawy zamieszkał w Daleszycach. 
Po wyzwoleniu wrócił do Warszawy i zgłosił się do pracy w Głównej Kwaterze ZHP. W 1946 r. był instruktorem Ośrodka Harcerskiego w Osowcu k. Grodziska Mazowieckiego. W latach 60. i 70. związany z Hufcem ZHP Warszawa-Mokotów im. Szarych Szeregów. Otrzymał honorowy tytuł Budowniczego Floty Harcerskiej. 

</doc>
<doc id="803132" url="https://pl.wikipedia.org/wiki?curid=803132" title="Burger King">
Burger King

Burger King – sieć restauracji szybkiej obsługi typu fast food specjalizująca się głównie w burgerach, frytkach, zimnych napojach. Najbardziej znanym produktem jest burger "Whopper", który stał się jednym z symboli popkultury.
Pierwszy bar Burger King został otwarty w 1954 r. w Miami, na Florydzie. Według danych z 2016 roku sieć dysponuje ponad 15 tys. lokali, z czego blisko połowa zlokalizowana jest w USA.
Burger King w Polsce.
W 1992 r. przy pl. Zbawiciela w Warszawie otwarto pierwszy lokal. Kolejne otwierały się w następnych latach aż do 2001 roku, kiedy to kupiony rok wcześniej przez AmRest Holdings Burger King wycofał się z Polski. Powodem był cenowy konkurent McDonald’s. 6 z 23 lokali zostało zamkniętych, a pozostałe 17 zamieniono na restauracje KFC.
W 2007 r. AmRest Holdings postanowiło reaktywować markę w Polsce. Pierwszy lokal w warszawskich Złotych Tarasach otwarty został 3 maja 2007 roku.
Pod koniec 2016 r. Burger King miał w Polsce 47 barów w prawie 20 miastach: w Warszawie, Łodzi, Wrocławiu, Krakowie, Kielcach, Radomiu, Poznaniu, Opolu, Częstochowie, Gdańsku, Katowicach, Lublinie, Szczecinie, Trójmieście, Koszalinie, Bielsku-Białej i Bydgoszczy. .

</doc>
<doc id="803137" url="https://pl.wikipedia.org/wiki?curid=803137" title="Cepeda de la Mora">
Cepeda de la Mora

 
Cepeda de la Mora jest hiszpańskim misatem w regionie Kastylia i León położonym w prowincji Ávila, 114 m n.p.m.

</doc>
<doc id="803138" url="https://pl.wikipedia.org/wiki?curid=803138" title="Karabinek Wepr">
Karabinek Wepr

Wepr ("Вепр", ukr. dzik) – ukraiński karabinek automatyczny, konwersja AK-74 do układu bullpup zaprezentowana w 2003 roku.
Historia.
Po rozpadzie ZSRR Ukraina odziedziczyła rozbudowany przemysł zbrojeniowy. Wśród istniejących na Ukrainie przedsiębiorstw zbrojeniowych brakowało jednak producentów broni strzeleckiej. Jednocześnie istniała potrzeba zastąpienia znajdującego się na uzbrojeniu niektórych jednostek karabinków AKM (jednostki pierwszorzutowe używają AK-74).
W 2003 roku zaprezentowano prototyp karabinka Wepr. Jest to konwersja AK-74 do układu bullpup. Zmiany obejmowały usunięcie kolby i zastąpienie jej stopką mocowana bezpośrednio do komory zamkowej, przeniesienie chwytu pistoletowego przed magazynek. Rękojeść przeładowania przeniesiono z suwadła na tłoczysko. Dźwignia przełącznika rodzaju ognia/bezpiecznika została w starym miejscu, po prawej stronie komory zamkowej. Karabinek jest zasilany z magazynków wymiennych z AK-74. Przyrządy celownicze mechaniczne, z lewej strony komory zamkowej znajduje się standardowy montaż celownika optycznego. W następnych latach prezentowano egzemplarze Wepra wyposażone w celownik kolimatorowy i granatnik podwieszany kalibru 40 mm
Opis.
Wepr jest bronią samoczynno-samopowtarzalną w układzie bullpup. Automatyka broni działa na zasadzie odprowadzania gazów prochowych. Zamek ryglowany przez obrót (dwa rygle). Komora zamkowa tłoczona z blachy stalowej. Rękojeść przeładowania po lewej stronie broni, porusza się w wycięciu łoża. Mechanizm spustowy z przełącznikiem rodzaju ognia. Skrzydełko przełącznika rodzaju ognia/bezpiecznika po prawej stronie komory zamkowej, przed stopką kolby. Magazynek łukowy, o pojemności 30 naboi. Przyrządy celownicze mechaniczne. Kolba i łoże polimerowe.

</doc>
<doc id="803142" url="https://pl.wikipedia.org/wiki?curid=803142" title="18 Eskadra Myśliwska">
18 Eskadra Myśliwska



</doc>
<doc id="803144" url="https://pl.wikipedia.org/wiki?curid=803144" title="Viborg HK">
Viborg HK

Viborg Håndbold Klub (Viborg HK) – duński klub piłki ręcznej z siedzibą w Viborgu. Obecnie podzielony na dwie sekcje: kobiet, mężczyzn.
Sekcja kobiet.
Historia.
Viborg HK został założony w 1936 roku. Aż do 1988 roku klub prowadził wyłącznie sekcję kobiet. Pierwsze z 10 mistrzostw kraju zdobył w sezonie 1993/94. Z klubem związane są takie nazwiska, jak Ulrik Wilbek, Anja Andersen, Susanne Munk Lauritsen.
Osiągnięcia sekcji kobiet.
Liga Mistrzyń piłkarek ręcznych:
Mistrzostwa Danii:
Puchar Danii:
Puchar EHF:
Puchar Zdobywców Pucharów:

</doc>
<doc id="803149" url="https://pl.wikipedia.org/wiki?curid=803149" title="Cząstka Majorany">
Cząstka Majorany



</doc>
<doc id="803154" url="https://pl.wikipedia.org/wiki?curid=803154" title="Feksofenadyna">
Feksofenadyna

Feksofenadyna – organiczny związek chemiczny, wybiórczy antagonista receptorów histaminowych H1, zaliczany do II lub III generacji leków przeciwhistaminowych, aktywny metabolit terfenadyny, pozbawiony działania kardiotoksycznego (podobnie jak inne leki przeciwhistaminowe II i III generacji, a w przeciwieństwie do antagonistów receptorów histaminowych I generacji). 
Feksofenadynę stosuje się jako lek przeciwalergiczny. Osiąga ona maksymalne stężenie w osoczu w czasie 2,6 godziny, nie przekracza bariery krew-mózg, wiąże się tylko z białkami krwi i w niezmienionej postaci wydalana jest z kałem (80%) i moczem (12%). Tylko 5% leku ulega metabolizmowi, przy czym metabolizm wątrobowy jest minimalny (poniżej 1,5%) a jego wynikiem jest nieaktywny metabolit. Czas półtrwania leku wynosi od 11 do 15 godzin – zbliża to czas jego działania do wzorca idealnego, gdyż działanie blokujące receptory histaminowe utrzymuje się nawet wówczas, gdy stężenie leku w osoczu jest minimalne.
Preparaty.
Dostępny w postaci tabletek pod nazwami: "Allegra", Allertec Fexo, "Fexofast", "Fexogen", "Telfast", "Telfexo".

</doc>
<doc id="803157" url="https://pl.wikipedia.org/wiki?curid=803157" title="Mabuya">
Mabuya

Mabuya – rodzaj jaszczurki z podrodziny Mabuyinae w rodzinie scynkowatych (Scincidae).
Zasięg występowania.
Rodzaj obejmuje gatunki występujące na Karaibach (San Andrés, Gwadelupa, Dominika, Dominikana, Martynika, Montserrat), w Wenezueli i Kolumbii. 
Morfologia.
Jaszczurki z tego rodzaju posiadają wysmukłe, cylindryczne ciało, dobrze rozwinięte nogi i długi ogon. Długość ciała (wraz z ogonem) nie przekracza 30 cm. Większość tradycyjnie zaliczanych do tego rodzaju gatunków jest jajorodna.
Systematyka.
Podział systematyczny.
W przeszłości zaliczano do tego rodzaju ok. 114 gatunków żyjących w południowo-wschodniej Azji, Afryce i obu Amerykach; nowsze badania sugerują jednak, że większość z nich należy przenieść do odrębnych rodzajów - "Eutropis" (obejmujący gatunki azjatyckie), "Chioninia" (gatunki z Wysp Zielonego Przylądka) i "Trachylepis" (gatunki z Afryki oraz wysp na Oceanie Indyjskim; obejmuje także gatunek "T. atlantica" żyjący na wyspach archipelagu Fernando de Noronha oraz południowoamerykański gatunek "T. maculata"). Tym samym rodzaj "Mabuya" obejmuje obecnie jedynie gatunki żyjące w obu Amerykach. Hedges i Conn (2012) przeprowadzili rewizję rodzaju, w wyniku której pozostawili w nim tylko kilka gatunków żyjących na Karaibach. W takim ujęciu do rodzaju należą następujące gatunki: 

</doc>
<doc id="803164" url="https://pl.wikipedia.org/wiki?curid=803164" title="Ksi (cząstka elementarna)">
Ksi (cząstka elementarna)



</doc>
<doc id="803165" url="https://pl.wikipedia.org/wiki?curid=803165" title="Delta (cząstka elementarna)">
Delta (cząstka elementarna)



</doc>
<doc id="803168" url="https://pl.wikipedia.org/wiki?curid=803168" title="Google (wyszukiwarka)">
Google (wyszukiwarka)



</doc>
<doc id="803170" url="https://pl.wikipedia.org/wiki?curid=803170" title="Meissner">
Meissner

Niemcy:
Osoby:
Inne:

</doc>
<doc id="803172" url="https://pl.wikipedia.org/wiki?curid=803172" title="Szlak im. Kazimierza W. Wójcickiego">
Szlak im. Kazimierza W. Wójcickiego

Szlak im. Kazimierza W. Wóycickiego – pieszy szlak turystyczny biegnący w północno-wschodniej części Kampinoskiego Parku Narodowego.
Opis.
Szlak ten prowadzi przez zróżnicowane krajoznawczo i krajobrazowo obszary Puszczy Kampinoskiej, zarówno przez okresowe rozlewiska w Truskawiu, jak i pas wydm w rejonie Palmir i dalej przez drzewostany sosnowe. Na trasie szlaku znajduje się także cmentarz-mauzoleum Palmiry.

</doc>
<doc id="803174" url="https://pl.wikipedia.org/wiki?curid=803174" title="Meisner">
Meisner



</doc>
<doc id="803178" url="https://pl.wikipedia.org/wiki?curid=803178" title="Kazimierz Wójcicki">
Kazimierz Wójcicki



</doc>
<doc id="803180" url="https://pl.wikipedia.org/wiki?curid=803180" title="Piaskowiec orzęsiony">
Piaskowiec orzęsiony

Piaskowiec orzęsiony, p. rzęsowaty ("Arenaria tenella") – gatunek rośliny należący do rodziny goździkowatych. Występuje w Karpatach w Polsce (wyłącznie w Tatrach) i na Słowacji. Wzdłuż potoków i rzek, przenoszących jego pędy i nasiona, schodzi na Podtatrze. Gatunek jest wikariantem "Arenaria ciliata" – gatunku występującego w Alpach.

</doc>
<doc id="803181" url="https://pl.wikipedia.org/wiki?curid=803181" title="George Coventry (9. hrabia Coventry)">
George Coventry (9. hrabia Coventry)

George William Coventry (ur. 9 maja 1838, zm. 13 marca 1930) – brytyjski arystokrata, syn George'a Coventry, wicehrabiego Deerhurst (syna 8. hrabiego Coventry), i Harriet Cockerell, córki sir Charlesa Cockerella, 1. baroneta.
Mając 6 miesięcy, stracił ojca. Po śmierci dziadka, w 1843, odziedziczył tytuł hrabiego Coventry i po dojściu do pełnoletniości zasiadł w Izbie Lordów. W latach 1877–1880 był kapitanem Gentelmen-at-Arms. Dwukrotnie, w latach 1886–1892 i 1895–1901, był opiekunem królewskich stajni. W latach 1891–1923 był lordem namiestnikiem Worcestershire. W życiu politycznym związany był z Partią Konserwatywną, ale przyjaźnił się z liberalnym premierem Davidem Lloydem George'em. Pod koniec życia nosił honorowy tytuł Ojca Izby Lordów ("Father of the House of Lords"), który przysługiwał politykowi najdłużej zasiadającemu w Izbie (87 lat).
Lord Coventry uwielbiał grać w golfa. Był jednym z ostatnich polityków, który nosili na co dzień cylinder, nawet jeśli nie nosił garnituru. Posiadał bogatą kolekcję obrazów olejnych w Croome Court. Posiadał własną stajnię koni wyścigowych. Strój składał się z brązowych kurtek i niebieskich czapek. W latach 1863 i 1864 konie ze stajni Coventry'ego wygrywały wyścig Grand Nationals (w 1863 zwyciężył Emblem, a w 1864 Emblematic).
25 stycznia 1865 poślubił lady Blanche Craven (1842 – 16 marca 1930), córkę Williama Cravena, 2. hrabiego Craven, i lady Emily Grimston, córki 1. hrabiego Verulam. George i Blanche mieli razem sześciu synów i trzy córki:

</doc>
<doc id="803183" url="https://pl.wikipedia.org/wiki?curid=803183" title="Jerzy Rudolf legnicki">
Jerzy Rudolf legnicki

Jerzy Rudolf (ur. 22 stycznia 1595 w Oławie, zm. 14 stycznia 1653 we Wrocławiu) – książę legnicki z dynastii Piastów, syn księcia legnicko-brzeskiego Joachima Fryderyka i księżniczki askańskiej, , humanista, mecenas sztuki, kompozytor i poeta. Starosta generalny Śląska w latach 1621–1628 i od 1641 r.
Po śmierci ojca w 1602 wraz ze starszym bratem Janem Chrystianem był jednym z następców tronu książęcego tronu w Legnicy, lecz pierwsze lata (do 1605) upłynęły pod znakiem regencji matki małoletnich książąt, Anny Marii. W 1612 dokonano podziału księstwa legnicko-brzeskiego na obu braci – Jerzemu Rudolfowi przypadły rządy w Legnicy i Złotoryi, a od 1616 również w Chojnowie. W 1614 Jerzy Rudolf za przykładem swojego brata Jana Chrystiana dokonał konwersji na kalwinizm (książęta legniccy podkreślili w ten sposób swoje zaangażowanie po stronie Hohenzollernów w sporach religijnych).
Podczas wojny trzydziestoletniej Jerzy Rudolf w latach 1633–1648 przebywał na wygnaniu z powodu okupacji swoich ziem przez wojska cesarskie Habsburgów, formalnie jednak sprawował dalej rządy.
Kultura i sztuka na dworze legnickim.
Jerzy Rudolf był władcą wszechstronnie wykształconym i wspierał rozwój kultury i nauki. Znany jest zwłaszcza jako twórca wspaniałego księgozbioru - Biblioteca Rudolphina. Na swoim dworze skupiał wybitnych uczonych, kompozytorów i poetów jak Martin Opitz czy , którzy często znajdowali w Legnicy azyl jako uchodźcy wyznaniowi. Posiadał również wykształcenie muzyczne – książę kształcił się w rzemiośle kompozytorskim podczas pobytu we Frakfurcie nad Odrą, kolekcjonował druki i manuskrypty dzieł muzycznych, utrzymywał kontakty ze znanymi kompozytorami swojej epoki. Heinrich Schütz, uznawany za najwybitniejszego kompozytora niemieckiego przed Janem Sebastianem Bachem, dedykował Jerzemu Rudolfowi zbiór pieśni religijnych "Cantiones sacrae".
Z dorobku kompozytorskiego Jerzego Rudolfa zachowały się interesujące pieśni, z których kilka zostało nagranych na płytę CD "Rudolphina - Skarby Legnicy" przez zespół Ars Nova pod dyrekcją Jacka Urbaniaka.

</doc>
<doc id="803184" url="https://pl.wikipedia.org/wiki?curid=803184" title="Apparitions">
Apparitions

Apparitions – debiutancki album zespołu Hungry Lucy wydany w 2000. W sierpniu 2001 nakładem Alfa Matrix wydano zremasterowaną wersję pt. "Apparitions: Revisited" zawierającą oryginalne utwory i remiksy niektórych z nich wykonane przez europejskich artystów.

</doc>
<doc id="803191" url="https://pl.wikipedia.org/wiki?curid=803191" title="Nazewnictwo kamieni szlachetnych i ozdobnych">
Nazewnictwo kamieni szlachetnych i ozdobnych

Nazewnictwo kamieni szlachetnych i ozdobnych
Ustalenie jednoznacznych pojęć, nazw i określeń kamieni szlachetnych i ozdobnych należy do zadań gemmologii.
W przypadku metrologicznej oceny kamieni poprawne nazewnictwo ma szczególne znaczenie użytkowe:
Do dziś nie ustalono jeszcze kryteriów obowiązujących norm międzynarodowych nazewnictwa kamieni. Przyczyną są:
Ponieważ w handlu kamieniami szlachetnymi ryzyko nieuczciwości handlowej jest bardzo duże "Komitet do spraw Warunków Dostaw i Zabezpieczenia Jakości przy Niemieckim Komitecie Normalizacyjnym" wydał „Wytyczne dotyczące kamieni szlachetnych, ozdobnych, pereł i korali” (RAL 560 A5 w 1963 r. i RAL 560 A5E w 1970 r.) wymierzone w nieuczciwą konkurencję.
W dokumentach zdefiniowano pojęcia: kamienie szlachetne, kamienie ozdobne, kamienie jubilerskie, kamienie naturalne, kamienie syntetyczne, dublety, perła, perły hodowane, perły hodowane łuskowe i czarne, korale, imitacje i wyroby dekoracyjne (fantazyjne)
Na forum międzynarodowym dopuszczalne nazwy oficjalne i handlowe kamieni szlachetnych są regulowane przez "Międzynarodowe Zrzeszenie Biżuterii, Wyrobów, Ozdób, Diamentów, Pereł i Kamieni, w skrócie CIBJO."
Stosowanie nazw i określeń kamieni ograniczają ustalenia międzynarodowe, i tak:

</doc>
<doc id="803192" url="https://pl.wikipedia.org/wiki?curid=803192" title="David Hyatt">
David Hyatt



</doc>
<doc id="803193" url="https://pl.wikipedia.org/wiki?curid=803193" title="Podatek od dochodów kapitałowych w Polsce">
Podatek od dochodów kapitałowych w Polsce

Podatek od dochodów kapitałowych w Polsce (potocznie nazywany podatkiem Belki) – rodzaj zryczałtowanego podatku dochodowego od osób fizycznych, który w Polsce regulują art. 30a i 30b ustawy z dnia 26 lipca 1991 r. o podatku dochodowym od osób fizycznych. Został wprowadzony w 2002 z inicjatywy ówczesnego ministra finansów w rządzie Leszka Millera Marka Belki.
Przedmiot opodatkowania (przychody kapitałowe-pieniężne).
Za przychody z kapitałów pieniężnych uważa się (art. 17 „Ustawy o pod. doch. od osób fiz.”):
Sposób opodatkowania.
Opodatkowanie na zasadach ogólnych.
Dochody kapitałowe ze spółek niebędących osobą prawną, takich jak spółka cywilna, spółka jawna, spółka partnerska, spółka komandytowa i komandytowo-akcyjna, ze wspólnej własności, wspólnego przedsięwzięcia, wspólnego posiadania lub wspólnego użytkowania rzeczy lub praw majątkowych rozlicza się na zasadach ogólnych, tzn. dolicza się do innych źródeł przychodów i rozlicza w ogólnym zeznaniu rocznym według dwustopniowej skali podatkowej.
Rozliczanie w formie ryczałtowej.
W tej formie rozliczenia podatek jest przekazywany przez płatnika (płatnikiem jest najczęściej podmiot wypłacający odsetki, dywidendę – np. bank czy fundusz inwestycyjny) do urzędu skarbowego, tak więc faktyczny podatnik nie musi obliczać ani wpłacać podatku ponieważ czyni to za niego płatnik. Ryczałtowe rozliczenie oznacza także że nie uwzględnia się przy obliczaniu podatku kosztów uzyskania przychodu.
Art. 30a „Ust. o pod. doch. od osób fiz.” wymienia następujące kategorie przychodów, od których pobiera się zryczałtowany 19% podatek, są to mianowicie przychody (dochody):
Rozliczenie w formie dodatkowego zeznania podatkowego.
Od dochodów uzyskanych z odpłatnego zbycia papierów wartościowych (będą to zazwyczaj akcje) lub pochodnych instrumentów finansowych, i z realizacji praw z nich wynikających oraz z odpłatnego zbycia udziałów w spółkach mających osobowość prawną oraz z tytułu objęcia udziałów (akcji) w spółkach mających osobowość prawną albo wkładów w spółdzielniach w zamian za wkład niepieniężny w postaci innej niż przedsiębiorstwo lub jego zorganizowana część, podatek dochodowy wynosi 19% uzyskanego dochodu.
„Ustawa o pod. doch. od os. fiz.” wymienia następujące kategorie dochodów, które podlegają rozliczeniu w tej formie, jest to mianowicie:
Po zakończeniu roku podatkowego podatnik jest obowiązany w odrębnym zeznaniu podatkowym (PIT-38) wykazać dochody uzyskane w roku podatkowym z odpłatnego zbycia papierów wartościowych i dochody z odpłatnego zbycia pochodnych instrumentów finansowych, a także dochody z realizacji praw z nich wynikających oraz z odpłatnego zbycia udziałów w spółkach mających osobowość prawną oraz z tytułu objęcia udziałów (akcji) w spółkach mających osobowość prawną albo wkładów w spółdzielniach w zamian za wkład niepieniężny w postaci innej niż przedsiębiorstwo lub jego zorganizowana część, i obliczyć należny podatek dochodowy.
Zaokrąglanie kwot podatku.
Zgodnie z przepisami ordynacji podatkowej przed 2012 końcówki kwot podatku wynoszące mniej niż 50 groszy pomijało się, zaś te powyżej zaokrąglało się do pełnych jedności złotych. Mogła zaistnieć więc sytuacja, że po naliczeniu podatku (np. na skutek dziennej kapitalizacji odsetek) wynosił on poniżej 50 groszy, a co za tym idzie – zostawał zaokrąglony do zera.
Po nowelizacji ordynacji podatkowej obowiązuje zaokrąglenie do pełnych groszy w górę. Ta zmiana spowodowała wycofanie większości lokat jednodniowych z oferty banków.

</doc>
<doc id="803194" url="https://pl.wikipedia.org/wiki?curid=803194" title="Hrabia Coventry">
Hrabia Coventry

Informacje ogólne.
Baronowie Coventry 1. kreacji (parostwo Anglii)
Hrabiowie Coventry 1. kreacji (parostwo Anglii)

</doc>
<doc id="803195" url="https://pl.wikipedia.org/wiki?curid=803195" title="Glō">
Glō

Glō – drugi album zespołu Hungry Lucy wydany w 2003 we własnej wytwórni Hungry Lucy Music.

</doc>
<doc id="803196" url="https://pl.wikipedia.org/wiki?curid=803196" title="Enterprise Service Bus">
Enterprise Service Bus

Korporacyjna Magistrala Usług (ang. "Enterprise Service Bus") - dodatkowa warstwa pośrednia w wielowarstwowej architekturze systemów informatycznych umożliwiająca zastosowanie koncepcji SOA (Architektura zorientowana na usługi) w środowisku korporacyjnym. Umożliwia dynamiczne przyłączanie i odłączanie usług wchodzących w skład korporacyjnego systemu informacyjnego.

</doc>
<doc id="803198" url="https://pl.wikipedia.org/wiki?curid=803198" title="Glo">
Glo



</doc>
<doc id="803200" url="https://pl.wikipedia.org/wiki?curid=803200" title="Reigndance Club">
Reigndance Club

Reigndance Club – limitowane EP zespołu Hungry Lucy wydany w 2004 przez belgijską wytwórnię Alfa Matrix. Zawiera różne klubowe remiksy utworów z "Glō" i "To Kill a King".

</doc>
<doc id="803201" url="https://pl.wikipedia.org/wiki?curid=803201" title="Reigndance">
Reigndance



</doc>
<doc id="803202" url="https://pl.wikipedia.org/wiki?curid=803202" title="Puszcze Szczecińskie">
Puszcze Szczecińskie

Puszcze Szczecińskie – jeden z 25 polskich leśnych kompleksów promocyjnych mających na celu przybliżanie społeczeństwu wiedzy o lesie i jego racjonalnym zagospodarowaniu, a także testowanie i wprowadzanie do praktyki nowych zasad i metod zagospodarowania i wykorzystania zasobów leśnych.
Obszar.
Leśny kompleks promocyjny utworzony został zarządzeniem nr 18 Dyrektora PGL Lasy Państwowe 1 lipca 1996 początkowo pod nazwą "Lasy Puszczy Bukowej i Goleniowskiej" (obejmował obręb Rozdoły Nadleśnictwa Gryfino oraz Nadleśnictwo Kliniska).
Zarządzeniem nr 63 z 14 października 2004 r. w sprawie Leśnego Kompleksu Promocyjnego "Puszcze Szczecińskie" obszar zmienił nazwę i powierzchnię obejmując 61.070 ha (w tym: obręb Rozdoły Nadleśnictwa Gryfino – 9.742 ha; Nadleśnictwo Kliniska – 23.844 ha; Nadleśnictwo Trzebież – 24.974 ha; Lasy Miejskie miasta Szczecin – 2.780 ha oraz Ośrodek Dydaktyczno-Muzealny Świdwie).
Zobacz też.
Puszcza Bukowa, Puszcza Goleniowska, Puszcza Wkrzańska, Radolin

</doc>
<doc id="803207" url="https://pl.wikipedia.org/wiki?curid=803207" title="To Kill a King">
To Kill a King

To Kill a King – trzeci album zespołu Hungry Lucy wydany w 2004, w Europie przez wytwórnię Alfa Music, a w USA przez Hungry Lucy Music.

</doc>
<doc id="803211" url="https://pl.wikipedia.org/wiki?curid=803211" title="Jake Thomas">
Jake Thomas

Jake Thomas, właśc. Jacob Andrew Thomas (ur. 30 stycznia 1990) – amerykański aktor i piosenkarz znany przede wszystkim z występów w serialu "Lizzie McGuire", w którym gra młodszego brata Lizzie, Matta McGuire.
Thomas urodził się w Knoxville w stanie Tennessee jako syn Simmsy Thomas, dziennikarki i aktorki, oraz Boba Thomasa, osobowości radiowej. Jake ma brata Chada i siostrę Brooke.
Thomas zagrał Erica Millera w "Bez śladu" i młodego Hugh Hefnera w filmie telewizyjnym "Hefner: Unauthorized". Pojawił się gościnnie w "Trzeciej planecie od Słońca" i "Cory w Białym Domu" jako Jason Stickler.
W 2006 roku nagrał płytę "Now and Then", rozprowadzaną przez Big Stick Music.

</doc>
<doc id="803213" url="https://pl.wikipedia.org/wiki?curid=803213" title="Before We Stand... We Crawl">
Before We Stand... We Crawl

Before We Stand... We Crawl – EP zespołu Hungry Lucy wydane w 2006 przez własną wytwórnię Hungry Lucy Music.

</doc>
<doc id="803214" url="https://pl.wikipedia.org/wiki?curid=803214" title="Podatek Belki">
Podatek Belki



</doc>
<doc id="803215" url="https://pl.wikipedia.org/wiki?curid=803215" title="Grodzisko (Pagóry Jaworznickie)">
Grodzisko (Pagóry Jaworznickie)

Grodzisko – drugie co do wysokości wzniesienie w Jaworznie (346 m n.p.m.), jak również najwyższy szczyt Pagórów Jaworznickich. Nazwa pochodzi od grodziska kultury łużyckiej, potwierdzonego badaniami archeologicznymi, przeprowadzonymi dwukrotnie w 2. połowie lat 60. XX wieku.

</doc>
<doc id="803217" url="https://pl.wikipedia.org/wiki?curid=803217" title="Państwowy zasób geodezyjny i kartograficzny">
Państwowy zasób geodezyjny i kartograficzny

Państwowy Zasób Geodezyjny i Kartograficzny – zbiór wszystkich cyfrowych i analogowych materiałów (zbiory map oraz dokumenty w postaci operatów, rejestrów, wykazów, katalogów, wydawnictw, zdjęć lotniczych i satelitarnych, baz danych oraz banków danych), geodezyjnych i kartograficznych, służący gospodarce narodowej, obronności państwa, nauce, kulturze i potrzebom obywateli.
Stanowi własność Skarbu Państwa i jest gromadzony w ośrodkach dokumentacji geodezyjnej i kartograficznej. Państwowy zasób geodezyjny i kartograficzny składa się z zasobu centralnego, zasobów wojewódzkich i zasobów powiatowych. Gromadzenie i prowadzenie państwowego zasobu geodezyjnego i kartograficznego, kontrola opracowań przyjmowanych do zasobu oraz udostępnianie tego zasobu zainteresowanym jednostkom oraz osobom prawnym i fizycznym należy do:
Nadzór nad prowadzeniem państwowego zasobu geodezyjnego i kartograficznego należy do Głównego Geodety Kraju, a w zakresie zasobów powiatowych i wojewódzkich także do wojewódzkich inspektorów nadzoru geodezyjnego i kartograficznego. Wykonywanie czynności związanych z prowadzeniem państwowego zasobu geodezyjnego i kartograficznego i uzgadnianiem usytuowania projektowanych sieci uzbrojenia terenu oraz związanych z prowadzeniem krajowego systemu informacji o terenie, udzielanie informacji, a także wykonywanie wyrysów i wypisów z operatu ewidencyjnego jest odpłatne. Materiały z państwowego zasobu geodezyjnego i kartograficznego, które utraciły przydatność użytkową, podlegają wyłączeniu z tego zasobu, przy czym ta część, która stanowi materiały archiwalne, jest przekazywana do właściwych archiwów państwowych.
Zasób gromadzony jest w grupach asortymentowych, segregowanych według jednostek zasadniczego podziału terytorialnego państwa, z uwzględnieniem podziału na grupy funkcjonalne.
Grupy asortymentowe dotyczą m.in.:
Minister właściwy do spraw architektury i budownictwa określa, w drodze rozporządzeń m.in.:

</doc>
<doc id="803219" url="https://pl.wikipedia.org/wiki?curid=803219" title="Morocco Open">
Morocco Open

Morocco Open – kobiecy turniej tenisowy WTA 250 zaliczany do cyklu WTA Tour. Rozgrywany na kortach ceglanych w Rabacie, w Maroku.
W latach 2001–2004 zawody odbywały się w Casablance, w 2005 i 2006 roku w Rabacie, w latach 2007–2012 w Fezie, w latach 2013–2015 w Marakeszu, a od 2016 ponownie w Rabacie.

</doc>
<doc id="803220" url="https://pl.wikipedia.org/wiki?curid=803220" title="Łuszczyn">
Łuszczyn



</doc>
<doc id="803221" url="https://pl.wikipedia.org/wiki?curid=803221" title="Grupa fortowa">
Grupa fortowa

Grupa fortowa – zespół obiektów fortecznych: fortów, baterii artyleryjskich, dzieł piechoty i obiektów zaplecza, wznoszony dla wykonania wspólnych zadań obronnyych, charakteryzujące się większą w stosunku do starszych obiektów powierzchnią i rozproszeniem dzieł oraz ich związaniem - ogniem, komunikacją podziemną (poternami) itp. Grupy takie wznoszono na przełomie XIX i XX wieku dla zabezpieczenia najważniejszych odcinków twierdz. Najnowocześniejsze dzieła tego typu, tak zwane festy, wzniesiono w fortyfikacji niemieckiej w zespole twierdz Metz-Thionville (Diedenhofen).

</doc>
<doc id="803223" url="https://pl.wikipedia.org/wiki?curid=803223" title="Janusz Szrom">
Janusz Szrom

Janusz Sylwester Szrom (ur. 16 listopada 1968 w Grodkowie) – polski wokalista jazzowy, nauczyciel śpiewu oraz publicysta.
Życiorys.
Edukację muzyczną rozpoczął w 1977 w Ognisku Muzycznym przy Państwowej Szkole Muzycznej I st. w Nysie (instrument główny – fortepian), a w 1981 w Państwowej Szkole Muzycznej I st. w Chrzanowie – naukę gry na trąbce. W 1989, po otrzymaniu dyplomu w klasie trąbki w Państwowej Szkole Muzycznej II st. w Krakowie, rozpoczął naukę gry na organach na Wydziale Muzyki Liturgicznej Papieskiej Akademii Teologicznej. W 1990 zdał egzamin wstępny na Wydział Teorii Muzyki Akademii Muzycznej w Krakowie, jednak rok później dostał się na Akademię Muzyczną w Katowicach, którą ukończył w 1995 jako absolwent Wydziału Jazzu i Muzyki Rozrywkowej. W styczniu 2012 obronił pracę doktorską na Uniwersytecie Muzycznym Fryderyka Chopina w Warszawie (promotor prof. Jerzy Knetig), uzyskując stopień doktora sztuki muzycznej w dyscyplinie artystycznej wokalistyka. W czerwcu 2014 na Uniwersytecie Muzycznym im. Fryderyka Chopina w Warszawie zakończył proces habilitacji, uzyskując stopień doktora habilitowanego (tytuł pracy: „Polska piosenka popularna interpretowana w języku jazzowym. Analiza utworów z płyty "Śpiewnik"”). W roku 2023 otrzymał tytuł profesora sztuki w dyscyplinie sztuki muzyczne.
Na polskiej scenie jazzowej debiutował w 1994. W tymże roku zajął II miejsce na Międzynarodowym Festiwalu Wokalistów Jazzowych w Zamościu. W następnym roku otrzymał wyróżnienie dla młodego artysty – nagrodę publiczności „Klucz do kariery” na festiwalu "Pomorska Jesień Jazzowa '95". Wielokrotnie brał udział w festiwalach muzycznych, m.in.: Jazz nad Odrą, Jazz Jamboree, Old Jazz Meeting „Złota Tarka” w Iławie, Jazz Standard Festival w Siedlcach, Jazz w Muzeum w Ostrowie Wielkopolskim, Festiwalu Piosenki Polskiej w Opolu oraz Międzynarodowym Festiwalu Wokalistów Jazzowych w Zamościu. W drugiej połowie lat 90. występował również w popowej grupie Soda.
W 2008 Michel Legrand zaprosił Janusza Szroma do zaśpiewania utworu „What are you doing the rest of your life” podczas jubileuszowego 50. festiwalu Jazz Jamboree.
"Jazzowy Wokalista Roku" według plebiscytu miesięcznika „Jazz Forum” w latach 2009, 2010, 2011,2012,2013 oraz 2014. "Krytyk-Dziennikarz Roku" według plebiscytu Stowarzyszenia Grand Prix Jazz Melomani za rok 2019 oraz 2020.
Oprócz wokalistyki zajmuje się również komponowaniem, aranżowaniem oraz nauczaniem. Został pedagogiem w Policealnym Studium Jazzowym przy Szkole Muzycznej II st. im. Fryderyka Chopina w Warszawie, w Akademii Teatralnej im. Aleksandra Zelwerowicza w Warszawie oraz wykładowcą wokalistyki jazzowej na Akademii Muzycznej im. I.J.Paderewskiego w Poznaniu. Od 2009 jest dyrektorem artystycznym Polsko-Ukraińskich Warsztatów Muzycznych we Lwowie. Wykłada na Międzynarodowych Warsztatach Jazzowych w Puławach i Chodzieży. Był również nauczycielem śpiewu w telewizyjnych programach muzycznych „Jak oni śpiewają” oraz „Fabryka Gwiazd”. Od 2017 jest dyrektorem artystycznym Warsztatów Muzycznych w Chodzieży.
Brał udział w dwóch przedstawieniach muzycznych:
Janusz Szrom jest również autorem projektu muzycznego „Straszni Panowie Trzej” - drugiego w historii jazzowego opracowania piosenek Jerzego Wasowskiego i Jeremiego Przybory.
W kwietniu 2009 został wybrany do zarządu Polskiego Stowarzyszenia Jazzowego.
Dwa spośród jego albumów otrzymały status złotej płyty: "Straszni Panowie Trzej" oraz "Pogadaj ze mną" (oba w 2009).

</doc>
<doc id="803225" url="https://pl.wikipedia.org/wiki?curid=803225" title="Kostki">
Kostki



</doc>
<doc id="803229" url="https://pl.wikipedia.org/wiki?curid=803229" title="Dzieło pośrednie">
Dzieło pośrednie

Dzieło pośrednie (fort pośredni) – obiekt fortyfikacyjny, wznoszony w twierdzy fortowej dla zamknięcia międzypól w sytuacjach, gdy sąsiednie forty nie mogły współdziałać ze względu na dużą odległość lub ukształtowanie terenu.
Załoga dzieła pośredniego, składająca się z piechoty i obsługi dział przeciwszturmowych miała za zadanie stawianie oporu, nie brała udziału w walce artyleryjskiej.
W skład dzieła pośredniego wchodziły: wał piechoty, stanowiska dział (odkryte), schron mieszkalny, rów, sieć kolczasta.

</doc>
<doc id="803230" url="https://pl.wikipedia.org/wiki?curid=803230" title="Flemming Andersen">
Flemming Andersen

 Flemming Andersen (ur. 2 czerwca 1968 w Kopenhadze) - duński rysownik, uznawany za jednego z najpopularniejszych twórców komiksów z postaciami znanymi z uniwersum Kaczora Donalda.
Młody rysownik, mimo iż nie ukończył żadnej szkoły plastycznej, od dzieciństwa marzył o tym by móc, podobnie jak jego idol, Carl Barks, tworzyć własne komiksy. Marzenie spełniło się w roku 1991, kiedy nawiązał współpracę z duńskim wydawnictwem Egmont.
W 2004 ukazał się w Polsce specjalny numer tygodnika "Kaczor Donald", poświęcony wielkiej pasji rysownika - motoryzacji. Wszystkie umieszczone w tomiku historyjki narysowane zostały przez Flemminga Andersena, autorem scenariuszy był Per Hedman.
Do lipca 2018 stworzył rysunki dla 255 duńskich prac.

</doc>
<doc id="803232" url="https://pl.wikipedia.org/wiki?curid=803232" title="Kleopatra (film 1917)">
Kleopatra (film 1917)

Kleopatra (ang. "Cleopatra") – czarno-biały, niemy film fabularny biograficzny produkcji amerykańskiej z 1917, w reż. J. Gordona Edwardsa. Jeden z pierwszych filmów ukazujących życie egipskiej królowej Kleopatry, którą zagrała gwiazda kina niemego, Theda Bara. Scenariusz obrazu został oparty na sztuce Victorien Sardou i Émile Moreau oraz powieści H. Ridera Haggarda. Film był kręcony kamerą 35mm, jego budżet wyniósł: 500 000 USD.

</doc>
<doc id="803237" url="https://pl.wikipedia.org/wiki?curid=803237" title="14 Armia (III Rzesza)">
14 Armia (III Rzesza)

14 Armia () – jedna z niemieckich armii w czasie II wojny światowej. 
Formowanie i walki.
Utworzona 1 sierpnia 1939 roku w Wiedniu. Brała udział w kampanii wrześniowej, nacierając na południu. Po zakończeniu działań w październiku 1939 przerzucona na zachód i przemieniona w 12 Armię. Ponownie utworzona w listopadzie 1943 roku, walczyła na terenie Włoch w składzie Grupy Armii C aż do 2 maja 1945 roku, kiedy to skapitulowała.
Struktura organizacyjna.
Oddziały armijne w 1939
Skład we wrześniu 1939
Skład w maju 1944

</doc>
<doc id="803238" url="https://pl.wikipedia.org/wiki?curid=803238" title="XVIII Korpus Armijny (niemiecki)">
XVIII Korpus Armijny (niemiecki)



</doc>
<doc id="803239" url="https://pl.wikipedia.org/wiki?curid=803239" title="3 Niemiecka Grupa Pancerna">
3 Niemiecka Grupa Pancerna



</doc>
<doc id="803243" url="https://pl.wikipedia.org/wiki?curid=803243" title="AOK Laponia">
AOK Laponia



</doc>
<doc id="803244" url="https://pl.wikipedia.org/wiki?curid=803244" title="4 Niemiecka Grupa Pancerna">
4 Niemiecka Grupa Pancerna



</doc>
<doc id="803245" url="https://pl.wikipedia.org/wiki?curid=803245" title="Grupa Armijna Hotha">
Grupa Armijna Hotha



</doc>
<doc id="803246" url="https://pl.wikipedia.org/wiki?curid=803246" title="V Niemiecki Korpus Armijny">
V Niemiecki Korpus Armijny



</doc>
<doc id="803247" url="https://pl.wikipedia.org/wiki?curid=803247" title="Grupa Wetzel">
Grupa Wetzel



</doc>
<doc id="803248" url="https://pl.wikipedia.org/wiki?curid=803248" title="Grupa Allmendinger">
Grupa Allmendinger



</doc>
<doc id="803249" url="https://pl.wikipedia.org/wiki?curid=803249" title="Dywizja Enzian">
Dywizja Enzian



</doc>
<doc id="803250" url="https://pl.wikipedia.org/wiki?curid=803250" title="Stanisław Owsiak">
Stanisław Owsiak

Stanisław Owsiak (ur. 26 lutego 1946 w Krośnie) – polski ekonomista i nauczyciel akademicki, profesor nauk ekonomicznych, członek Rady Polityki Pieniężnej (2004–2010).
Życiorys.
Ukończył studia w Wyższej Szkole Ekonomicznej w Krakowie. W 1970 został pracownikiem naukowym tej uczelni, przechodząc kolejne szczeble kariery akademickiej od asystenta do profesora zwyczajnego. W 1976 uzyskał stopień doktora nauk ekonomicznych, w 1984 obronił habilitację. W 1992 otrzymał tytuł profesora nauk ekonomicznych. Był wicedyrektorem Instytutu Finansów AE w Krakowie, w 1993 objął kierownictwo Katedry Finansów. Od 1996 do 2002 pełnił funkcję prorektora tej uczelni. Wykładał także w Collegium Medicum Uniwersytetu Jagiellońskiego.
W pracy naukowej zajmuje się głównie finansami publicznymi, polityką fiskalną, sektorem finansowym oraz transformacją gospodarki polskiej. Opublikował ponad 150 prac naukowych z tego zakresu.
Od 1971 do rozwiązania należał do Polskiej Zjednoczonej Partii Robotniczej. Był m.in. ekspertem komisji sejmowych i wiceprzewodniczącym działającej przy prezesie Rady Ministrów Rady Strategii Społeczno-Gospodarczej (w okresie 1994–2004). W 1999 wszedł w skład Komitetu Nauk Ekonomicznych PAN. Od 1999 zasiadał w Centralnej Komisji do Spraw Stopni i Tytułów.
W latach 2003–2004 zasiadał w radzie Bankowego Funduszu Gwarancyjnego. W 2004 został powołany w skład Rady Polityki Pieniężnej II kadencji. Funkcję tę pełnił do 2010. W latach 2011–2015 był członkiem prezydium Komitetu Nauk Ekonomicznych Polskiej Akademii Nauk. W latach 2011–2019 przewodniczący Doradczego Komitetu Naukowego działającego przy rzeczniku finansowym.
Żonaty, ma dwoje dzieci.
Odznaczenia i wyróżnienia.
W 2013 odznaczony Krzyżem Oficerskim Orderu Odrodzenia Polski, w 2010 wyróżniony odznaką honorową „Za zasługi dla bankowości Rzeczypospolitej Polskiej”.
W 2007 otrzymał tytuł doktora "honoris causa" Uniwersytetu Szczecińskiego. W 2016 wyróżniony Medalem Mikołaja Kopernika przyznanym przez Związek Banków Polskich.

</doc>
<doc id="803253" url="https://pl.wikipedia.org/wiki?curid=803253" title="Analiza błędów">
Analiza błędów

Analiza błędów – usystematyzowane badanie błędów pomiarowych. Badanie narzędzi pomiarowych i wyników pomiarów poprzez analizę błędów pozwala na obiektywną ocenę ich dokładności.

</doc>
<doc id="803254" url="https://pl.wikipedia.org/wiki?curid=803254" title="XIV Korpus Armijny SS">
XIV Korpus Armijny SS



</doc>
<doc id="803255" url="https://pl.wikipedia.org/wiki?curid=803255" title="1 Niemiecka Grupa Pancerna">
1 Niemiecka Grupa Pancerna



</doc>
<doc id="803256" url="https://pl.wikipedia.org/wiki?curid=803256" title="Dywizja Bergschuh">
Dywizja Bergschuh



</doc>
<doc id="803260" url="https://pl.wikipedia.org/wiki?curid=803260" title="Gostery">
Gostery

Gostery (dawniej "Tyszki-Gostery") – wieś w Polsce położona w województwie mazowieckim, w powiecie ostrołęckim, w gminie Czerwin.
Gostery są niewielką wsią, o charakterze ulicówki, złożoną z ponad dwudziestu domów, zamieszkaną przez ok. 60 osób. Miejscowość jest położona przy bocznej drodze, odchodzącej od drogi wojewódzkiej nr 677, łączącej Łomżę i Ostrów Mazowiecką. W pobliżu wsi znajduje się przystanek PKS. Okolicę osady stanowią głównie pola uprawne, a także łąki i niewielkie laski. Około kilometra na północ od osady płynie rzeka Ruź, stanowiąca lewy dopływ Narwi.
Pod względem organizacji kościelnej Gostery należą do parafii pw. św. Jana Chrzciciela w Piskach.
Historia.
Najstarsza wzmianka o miejscowości pochodzi z początku XV w. W 1393 r. obszar dzisiejszej wsi został nadany przez księcia mazowieckiego Janusza I rycerzowi Dobrogostowi Tyszce h. Trzaska, który założył tutaj osadę, nazwaną od zdrobniałej wersji jego imienia ("Goster"').
W latach 1921–1939 wieś leżała w województwie białostockim, w powiecie łomżyńskim, w gminie Piski.
Według Powszechnego Spisu Ludności z 1921 roku wieś zamieszkiwało 192 osoby: 160 było wyznania rzymskokatolickiego, 6 prawosławnego, a 26 mojżeszowego. Jednocześnie 160 mieszkańców zadeklarowało polską przynależność narodową, 26 żydowską, a 6 rosyjską. Było tu 26 budynków mieszkalnych. Miejscowość należała do parafii rzymskokatolickiej w Pisakch. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
