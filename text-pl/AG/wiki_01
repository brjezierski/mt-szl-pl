<doc id="803263" url="https://pl.wikipedia.org/wiki?curid=803263" title="Osiedle Wyzwolenia (Piotrków Trybunalski)">
Osiedle Wyzwolenia (Piotrków Trybunalski)

Osiedle Wyzwolenia – osiedle Piotrkowa Trybunalskiego, będące administracyjną jednostką pomocniczą miasta. Jego nazwa pochodzi od nazwy najdłuższej ulicy osiedla – ulicy "Wyzwolenia".
Położenie.
Znajduje się ono we wschodniej części miasta.
Osiedle obejmuje teren ograniczony ulicami:
Ulice na terenie osiedla.
Przez pierwszych kilkanaście lat istnienia osiedla, część znajdujących się na nim ulic nie miało nazw – adresy oznaczano według siedziby administracji, dodając numer bloku; brzmiały one wówczas (przykładowo): ul. Wyzwolenia 35/37 bl. ... (takie adresy funkcjonowały na dzisiejszych ulicach Krasickiego, Pawlikowskiego, ks. P. Skargi, ks. P. Ściegiennego). Około 1974 r. (patrz: K. Głowacki, Urbanistyka Piotrkowa Trybunalskiego, Kielce-Piotrków Trybunalski 1984) ulice te otrzymały imiona działaczy komunistycznych, które zmieniono na obecnie obowiązujące w 1992 r.
Budynki.
Zabudowa na osiedlu Wyzwolenia składa się w większości z bloków wybudowanych w technologii wielkiej płyty oraz z nielicznych kamienic. Najnowsze bloki pochodzą z 1973 r.

</doc>
<doc id="803268" url="https://pl.wikipedia.org/wiki?curid=803268" title="Elżbieta (księżna Brabancji)">
Elżbieta (księżna Brabancji)

Elżbieta Koburg (fr. Élisabeth Thérèse Marie Hélène; nid. Elisabeth Theresia Maria Helena; ur. 25 października 2001 w Anderlechcie) – następczyni tronu Belgii jako księżna Brabancji. Jest najstarszym dzieckiem króla Belgów, Filipa I Koburga, oraz jego żony, Matyldy d'Udekem d'Acoz.
Biografia.
Narodziny i chrzest.
Urodziła się 25 października 2001 roku o godz. 21:58 w szpitalu Erasmus w Anderlechcie jako pierworodne dziecko ówczesnego następcy tronu belgijskiego, księcia Filipa (obecnie króla Belgów, Filipa I Koburga), oraz jego żony, Matyldy d'Udekem d'Acoz. Po narodzeniu ważyła 2930 gramów i miała 49,5 centymetrów. 
Otrzymała imiona Elżbieta Teresa Maria Helena (nid. Elisabeth Theresia Maria Helena; fr. Élisabeth Thérèse Marie Hélène). Pierwsze imię, Elżbieta, nosiła jej praprababka, Elżbieta Gabriela Bawarska, imię Helena, otrzymała po swojej ciotce i matce chrzestnej, Hélène d’Udekem d’Acoz. 
Księżniczka została ochrzczona 9 grudnia 2001 roku przez arcybiskupa Brukseli – kardynała Godfrieda Danneelsa. Jej rodzicami chrzestnymi byli: brat cioteczny, książę Amadeusz, a także ciotka ze strony matki, Hélène d’Udekem d’Acoz, po której otrzymała swoje czwarte imię.
Ma troje rodzeństwa – Gabriela (ur. 20 sierpnia 2003), Emmanuela (ur. 4 października 2005) i Eleonorę (ur. 16 kwietnia 2008).
Młodość.
We wrześniu 2011 roku otworzyła Szpital Dziecięcy im. Księżnej Elżbiety, który jest oddziałem pediatrycznym Szpitala Uniwersyteckiego w Gandawie. Jest także patronką okrętu patrolowego marynarki wojennej P902 Pollux.
W 2013 roku, po abdykacji swojego dziadka, króla Alberta II, została księżną Brabancji, a zarazem następczynią tronu Belgii.
Uczęszczała do Sint-Jan Berchmanscollege w Brukseli, a także brała w programie Yale Young Global Scholars na Uniwersytecie Yale. W 2020 roku ukończyła dwuletni kurs na UWC Atlantic College w Walii, następnie uzyskała maturę w trybie międzynarodowym.
W czerwcu 2018 roku, wraz ze swoją matką – królową Matyldą, brała udział w misji humanitarnej w Kenii, organizowanej przez UNICEF.
W 2020 roku rozpoczęła studia na Royal Military Academy w Brukseli. Podczas studiów posługuje się nazwiskiem "van België". 23 października 2020 roku ukończyła wstępne szkolenie kadetów w obozie Elsenborn, tym samym uzyskując, z rąk swojego ojca, błękitny beret. W ramach szkolenia wojskowego w 2022 roku uczestniczyła również w ćwiczeniach w gminie Leopoldsburg w Limburgii.
31 sierpnia 2021 roku ogłoszono, że Elżbieta od jesieni będzie studiowała historię i politykę na Uniwersytecie Oksfordzkim.
Życie prywatne.
Biegle włada językami: niderlandzkim, francuskim, niemieckim i angielskim. Poprzez matkę jest spokrewniona z Bronisławem Komorowskim, prezydentem Polski w latach 2010-2015.
Tytulatura.
2001-2013: "Jej Królewska Wysokość" księżniczka Elżbieta
Od 2013: "Jej Królewska Wysokość" księżna Brabancji
Upamiętnienie.
W 2009 roku jej imieniem nazwano stację polarną Princesse-Élisabeth na Antarktydzie.

</doc>
<doc id="803271" url="https://pl.wikipedia.org/wiki?curid=803271" title="Reprezentacja Danii w piłce ręcznej mężczyzn">
Reprezentacja Danii w piłce ręcznej mężczyzn

Reprezentacja Danii w piłce ręcznej mężczyzn – narodowy zespół piłkarzy ręcznych Danii. Reprezentuje swój kraj w rozgrywkach międzynarodowych. Jest zarządzany przez Dansk Håndbold Forbund.
Piłka ręczna jest, po piłce nożnej i badmintonie, jednym z najpopularniejszych sportów w Danii. Krajowy związek zrzesza 146 tys. zawodników.
Mistrzostwa Świata w Piłce Ręcznej Mężczyzn 2007.
Na Mistrzostwach Świata 2007 Dania występowała w grupie E, rywalizując z zespołami Angolą, Węgrami i Norwegią. Rozgrywki grupowe zakończyła na drugim miejscu. W rundzie zasadniczej rywalizowała z zespołami Chorwacji, Czech, Rosji, Węgier i obrońcami tytułu, zespołem Hiszpanii. Pokonała wszystkich rywali, z wyjątkiem Chorwacji. W ćwierćfinale pokonała po zaciętym boju Islandię 42:41 i awansowała do półfinału, gdzie uległa reprezentacji Polski 1 lutego 2007 33:36.
Aktualny skład drużyny.
Kadra powołana na Mistrzostwa Świata w Piłce Ręcznej Mężczyzn 2023

</doc>
<doc id="803277" url="https://pl.wikipedia.org/wiki?curid=803277" title="Obrona Cieszyna">
Obrona Cieszyna

Obrona Cieszyna – działania wojenne prowadzone w dniu 1 września 1939 r. podczas hitlerowskiego najazdu na Polskę mające doprowadzić do obrony Cieszyna i okolic przed wojskami niemieckimi. Obrona zakończyła się tego samego dnia wycofaniem wojsk polskich.
Przygotowanie strony polskiej.
W okresie międzywojennym w Cieszynie stacjonował 4 pułk Strzelców Podhalańskich pod dowództwem ppłk. dypl. Bronisława Warzyboka, wchodzący w skład 21. Dywizji Piechoty Górskiej gen. bryg. Józefa Kustronia. Od 23 marca 1939 r. stanowiła ona część Grupy Operacyjnej „Bielsko” pod dowództwem gen. bryg. Mieczysława Boruty-Spiechowicza, mającej bronić obszaru Śląska Cieszyńskiego. Od jesieni 1938 r. 4. pspodh. znajdował się na stanie zbliżonym do wojennego. W kwietniu 1939 r. na przedpolu Cieszyna podjęto prace fortyfikacyjne, budując do rozpoczęcia wojny 6 schronów bojowych.
W mieście przebywał I batalion oraz dowództwo pułku. I batalion pod dowództwem mjr. Franciszka Perla miał za zadanie ubezpieczenie i osłonę od strony Czech kierunków Frydek-Mistek-Ostrawa-Cieszyn oraz przyjęcie uderzenia niemieckiego na ogólnej linii rzeki Olza, zaś w przypadku silnego naporu nieprzyjaciela prowadzenie walk opóźniających z wycofaniem się na główną linię obrony przygotowywaną pod Bielskiem. Zajmował on pozycje na południowym i zachodnim podejściach do Cieszyna. Wsparcie artyleryjskie zapewniał dywizjon z 21 pułku artylerii lekkiej (haubice 100 mm) i własny pluton artylerii pułkowej (armaty 75 mm). Natomiast III batalion pod dowództwem mjr. Stefana Meyera obsadzał pozycję główną w rejonie Jaworze-Jasienica w dolinie rzeki Wapienicy.
Rozmieszczenie pododdziałów I batalionu wyglądało następująco:
Działania wojenne.
Przed godziną 5 rano polskie pozycje zostały ostrzelane przez samoloty niemieckie, w wyniku czego zginął dowódca kompanii zwiadu por. Franciszek Szyndlar. Około godziny 6.30 w okolice Cieszyna podeszły pododdziały rozpoznawcze niemieckiej 45. Dywizji Piechoty dowodzonej przez gen. Friedricha Materny. Doszło do pierwszych starć z wysuniętymi polskimi placówkami w Mistrzowicach i Stanisłowicach. Po południu niemiecka piechota dotarła pod samo miasto i podjęła próbę obejścia go, przeprawiając się przez bród na Olzie w rejonie pozycji obronnej w Boguszowicach. Ostrzał Niemców z ciężkiego karabinu maszynowego rozpoczęła załoga schronu bojowego „Anna” oraz żołnierze ukryci w budynkach, zadając im pewne straty i powstrzymując forsowanie rzeki. W odpowiedzi Niemcy podciągnęli działo i bezskutecznie ostrzelali schron. W tym czasie dowództwo pułku przeniosło się na wschodni skraj Cieszyna, w rejon gmachu seminarium nauczycielskiego przy szosie bielskiej.
Wsparcie obrony zapewniały 4 myśliwce PZL P. 11 które stacjonowały na lotnisku Aleksandrowice koło Bielska. Około godziny 8 rano kpr. Jan Kremski z 121 eskadry myśliwskiej i ppor. Bronisław Skibiński z 122 eskadry myśliwskiej zaatakowali szyk 5 samolotów nieprzyjaciela. Podczas walki kpr. Kremski zestrzelił niemieckiego Dorniera 17 w rejonie Puńców-Dzięgielów-Cieszyn. Samolot ppor. Skibińskiego został trafiony i rozbił się podczas lądowania w Aleksandrowicach.
Dowództwo polskiej 21. Dywizji Piechoty Górskiej podjęło decyzję o wycofaniu się z Cieszyna. Za jego dalszą obroną opowiedział się wprawdzie dowódca I batalionu mjr F. Perl – wobec udanego zatrzymania niemieckich oddziałów na linii rzeki, ale pomimo jego kilkukrotnych interwencji o godz. 14 pułk otrzymał od gen. Kustronia rozkaz wycofania się przez Skoczów na Bielsko, przy czym I batalion - po przejściu Skoczowa - miał obsadzić linię obronną na północ od tej miejscowości. Około godziny 15 zostały wysadzone wszystkie 3 cieszyńskie mosty na Olzie (2 drogowe i kolejowy). Ostatecznie około godziny 16 polskie wojska wyszły z miasta na linię Ogrodzona-Goleszów i prawie natychmiast wkroczyli do niego Niemcy.

</doc>
<doc id="803279" url="https://pl.wikipedia.org/wiki?curid=803279" title="Osiedle Sportowa (Żary)">
Osiedle Sportowa (Żary)

Osiedle Sportowa – nazwa zwyczajowa na określenie obszaru domów jednorodzinnych w południowo-wschodniej części dzielnicy Zatorze miasta Żary. Teren tego osiedla to obszar skupiony wokół ulicy Sportowej, która jest główną ulicą dojazdową do osiedla. Od nazwy tej ulicy bierze się również jego nazwa potoczna. 
Jest to osiedle o zabudowie mieszkalnej jednorodzinnej wolnostojącej i szeregowej, zamieszkane w części przez zamożną część mieszkańców Żar, zwane niekiedy "sypialnią Żar". 
Osiedle od strony ulicy Sportowa sąsiaduje z terenem Stadionu Miejskiego "SYRENA".
Osiedle to podzielone jest zwyczajowo na dwie części:
1. "Osiedle Sportowa Duża" – część obejmująca większy obszar osiedla ograniczony kwartałem ulic: Sportowa, Smoczyka, Śląska, Aleja Wojska Polakiego. W skład Osiedla Sportowa Duża wchodzą następujące ulice:
2. "Osiedle Sportowa Mała" – mniejszy obszar w skład którego zalicza się ulice:

</doc>
<doc id="803284" url="https://pl.wikipedia.org/wiki?curid=803284" title="Kornel Filipowicz">
Kornel Filipowicz

Kornel Filipowicz (ur. 27 października 1913 w Tarnopolu, zm. 28 lutego 1990 w Krakowie) – polski powieściopisarz, nowelista, scenarzysta, poeta. Autor 37 książek, znany głównie z krótkich form literackich.
Życiorys.
Dzieciństwo i młodość spędził w Cieszynie (1923–1932), gdzie uczęszczał do szkoły podstawowej, a później gimnazjum. Należał do grupy młodych cieszyńskich literatów działających pod kierunkiem Juliana Przybosia.
Przed II wojną światową studiował biologię na Uniwersytecie Jagiellońskim i współredagował miesięcznik "Nasz Wyraz" (1936–1939). Wtedy też debiutował opublikowanym w „Zaraniu Śląskim” opowiadaniem "Zapalniczka" i wierszem, który ukazał się w „Gazecie Artystów”. Zainteresowanie sztuką współczesną, wpojone przez Przybosia, sprawiło iż obracał się w kręgach ówczesnej artystycznej awangardy (bliska znajomość z członkami Grupy Krakowskiej: Wicińskim, Sternem, Łewyckim i in., kręgiem teatru Cricot założonego przez Józefa Jaremę), zajmował się również krytyką sztuki jako prasowy recenzent. Po wybuchu wojny brał udział w kampanii wrześniowej, po ucieczce z niewoli zaangażował się w działalność konspiracyjną. Po aresztowaniu był więźniem obozów koncentracyjnych Groß-Rosen i Sachsenhausen. Po wojnie zamieszkał w Krakowie.
W 1943 wydał konspiracyjnie w 10 egzemplarzach tomik wierszy "Mijani", zilustrowany przez Marię Jaremę. W 1953 sygnatariusz Rezolucji Związku Literatów Polskich w Krakowie w sprawie procesu krakowskiego. W latach 50. i 60. wraz z braćmi S. i T. Różewiczami tworzył nieformalną grupę twórczą „Miczura-Film”, dla której pisał wraz z T. Różewiczem scenariusze filmowe. Sygnatariusz "Listu 59" (1975). Członek i działacz ZLP do 1981 r., wiceprezes Oddziału Krakowskiego. Członek założyciel Towarzystwa Kursów Naukowych (1978). W latach osiemdziesiątych publikował poza cenzurą m.in. w "NaGłosie" i "Zapisie". Współzałożyciel miesięcznika "Pismo". Współautor (wraz z T. Różewiczem) scenariuszy filmów "Moje miejsce na ziemi" (1960), "Głos z tamtego świata" (1962).
Relacje pisarstwa Filipowicza z filozofią egzystencjalistów, zwłaszcza Sartre’a i Camusa, opisała Justyna Gorzkowicz w książce „W poszukiwaniu antagonisty. O wątkach egzystencjalnych w twórczości Kornela Filipowicza” (2018)
W swojej twórczości powracał do związków z ziemią cieszyńską m.in. w "Profilach moich przyjaciół", "Białym ptaku" czy "Ulicy Głębokiej". W pozostawionych przezeń materiałach zachowały się fragmenty "Pana Tadeusza" przełożone na gwarę cieszyńską.
Życie prywatne.
Był mężem polskiej artystki, Marii Jaremy (1908–1958), z którą miał syna Aleksandra (ur. 1943).
Drugą żoną pisarza była Maria Próchnicka-Filipowicz (1929–2013), historyk sztuki, miał z nią syna Marcina (ur. 1964).
Od października 1967 roku do śmierci był związany z poetką Wisławą Szymborską, nie łączył ich jednak nigdy związek małżeński ani wspólne mieszkanie. W 2016 opublikowano ich korespondencję – zbiór pt. "Listy. Najlepiej w życiu ma twój kot" – przechowywaną (zgodnie z wolą poetki) w Bibliotece Jagiellońskiej. Pierwszy z listów Filipowicz wysłał 4 kwietnia 1966. W kopercie znajdowały się trzy zdjęcia małp z krakowskiego ZOO i kartka, na której Filipowicz naszkicował kwiatek (podpisany „W dniu kobiet – kwiatek od mężczyzny”) i napisał zdanie: „Ten skromny przyczynek do małpologii proszę przyjąć od Kornela Filipowicza”. W następnych latach niemal codziennie pisali do siebie listy, cechujące się jednakowo dużym poczuciem humoru i czułością. Tomasz Fiałkowski i Sebastian Kudas (wydawcy zbioru listów) nazywają Kornela Filipowicza „jednym z najważniejszych polskich prozaików i (co chyba najistotniejsze) największą miłością w życiu Poetki”. Po jego śmierci napisała wiersz Kot w pustym mieszkaniu.
Filipowicz urządzał spływy kajakowe Wisłą, w których brali udział jego przyjaciele i rodzina, np. Tadeusz Różewicz, Julian Przyboś, Artur Sandauer czy Jonasz Stern. Pisarz interesował się także wędkarstwem, co znalazło odbicie w jego twórczości.
Nagrody.
Laureat nagród Ministra Kultury i Sztuki, odznaczony Złotym Krzyżem Zasługi, Krzyżem Oficerskim Orderu Odrodzenia Polski. Pierwszy prezes krakowskiego oddziału Stowarzyszenia Pisarzy Polskich. W 1973 otrzymał Nagrodę Miesięcznika "Odra" za całokształt twórczości prozatorskiej.

</doc>
<doc id="803293" url="https://pl.wikipedia.org/wiki?curid=803293" title="Jezioro Altmuhl">
Jezioro Altmuhl



</doc>
<doc id="803296" url="https://pl.wikipedia.org/wiki?curid=803296" title="Skandalista Larry Flynt">
Skandalista Larry Flynt

Skandalista Larry Flynt (ang. "The People vs. Larry Flynt") – amerykański film biograficzny, który wyreżyserował Miloš Forman. Premiera filmu odbyła się w 1996 roku.

</doc>
<doc id="803304" url="https://pl.wikipedia.org/wiki?curid=803304" title="Algorytm Jarnika">
Algorytm Jarnika



</doc>
<doc id="803306" url="https://pl.wikipedia.org/wiki?curid=803306" title="Straszni Panowie Trzej">
Straszni Panowie Trzej

Straszni Panowie Trzej – trio jazzowe.
Jesienią 2004 roku polski wokalista jazzowy Janusz Szrom pozostając pod wpływem twórczości Jeremiego Przybory i Jerzego Wasowskiego powołał do życia jazzową formację Straszni Panowie Trzej (autorem oryginalnej nazwy jest Bogdan Hołownia). Muzycy, którzy stanowią jego skład to:
Repertuar zespołu zbudowany jest wyłącznie z piosenek Jeremiego Przybory i Jerzego Wasowskiego, tj: „Herbatka”, „Zmierzch”, „Piosenka jest dobra na wszystko”, „Jesienna dziewczyna”, „Wesoły deszczyk”, „No i jak tu nie jechać”, „Już czas na sen”, jak i utworów mniej znanych, nie pochodzących z Kabaretu Starszych Panów: „Po kompocie”, „Pejzaż bez ciebie”, „Taka gmina”, czy „We dwoje” (utwór, którego pierwszego nagrania dla Archiwum Polskiego Radia PR3 w roku 1995 dokonali Janusz Szrom i Inga Lewandowska).
Aranżacje utworów obejmują skład instrumentalny zespołu plus siedemnastoosobową orkiestrę smyczkową. Autorami aranżacji piosenek na trio jazzowe są Janusz Szrom i Henryk Miśkiewicz, zaś autorem aranżacji piosenek na skład orkiestry smyczkowej – Andrzej Jagodziński.
Album "Straszni Panowie Trzej" jest pierwszym jazzowym opracowaniem piosenek Jerzego Wasowskiego i Jeremiego Przybory. W roku 2009 uzyskał status złotej płyty.

</doc>
<doc id="803307" url="https://pl.wikipedia.org/wiki?curid=803307" title="Algorytm Dijkstry-Prima">
Algorytm Dijkstry-Prima



</doc>
<doc id="803309" url="https://pl.wikipedia.org/wiki?curid=803309" title="Algorytm Dijkstry Prima">
Algorytm Dijkstry Prima



</doc>
<doc id="803316" url="https://pl.wikipedia.org/wiki?curid=803316" title="Prince George Cougars">
Prince George Cougars

Prince George Cougars – juniorska drużyna hokejowa grająca w WHL w dywizji B.C. w konferencji zachodniej. Drużyna ma swoją siedzibę w Prince George w Kanadzie.

</doc>
<doc id="803317" url="https://pl.wikipedia.org/wiki?curid=803317" title="Bitwa pod Killdeer Mountain">
Bitwa pod Killdeer Mountain

Bitwa pod Killdeer Mountain – starcie zbrojne, które miało miejsce w trakcie wojny Stanów Zjednoczonych przeciwko Dakotom w dzisiejszej Dakocie Północnej.
Generał Alfred Sully, zwycięzca spod Whitestone Hill, po bitwie zimował w okolicach rzeki Missouri. W trakcie owej zimy roku 1863-1864, zwierzchnik Sully’ego – generał John Pope sformułował plan zakończenia wojny przeciwko Dakotom. Podporządkował mu dodatkowych ok. 2 500 żołnierzy z zadaniem odnalezienia Indian i zmuszenia ich do bitwy. Ponadto posłał silne oddziały piechoty, które miały na tyłach Sully’ego ustanowić mocne punkty oporu w „Kraju Indian”. Żołnierze z Minnesoty otrzymali rozkaz połączenia się z siłami Sully’ego przy ujściu Burdache Creek do górnej Missouri.
Obie kolumny połączyły się 30 czerwca i rozpoczęły działania przeciwko Dakotom. 7 lipca założono Fort Rice u ujścia rzeki Cannonball. Dakotowie, którzy działali na północ od Fort Rice, przekroczyli Missouri i zajęli silną pozycję nad rzeką Little Missouri, około 200 mil od fortu. 26 lipca Sully wymaszerował w ich kierunku. 28 lipca przybył w okolice obozu Indian, w którym – jak raportował – znajdowało się 5-6 tysięcy wojowników „ukrytych w zadrzewionym terenie, bardzo dobrze chronionym przez wysokie, urwiste wzgórza i głęboki wąwóz”.
Sully spotkał się z wodzami Dakotów, ale gdy spotkanie to nic nie dało – wydał rozkaz ataku. Rozpoczęła się ciężka walka, lecz artyleria i dalekosiężna broń palna żołnierzy zaczęły dawać im przewagę i Indianie zaczęli tracić teren. Ich wycofywanie się zamieniło się w ucieczkę. Indianie pozostawili cały swój dobytek, a wojsko ścigało Indian przez prawie 9 mil, zmuszając ich do rozproszenia się.
Bitwa pod Killdeer Mountain złamała opór Dakotów. W sierpniu Sully spotkał grupy wojowników, które uciekły spod Killdeer Mountain i rozbił je tym łatwiej, że nie miały one już takiego ducha bojowego, jaki przejawiały wcześniej.

</doc>
<doc id="803318" url="https://pl.wikipedia.org/wiki?curid=803318" title="Desloratadyna">
Desloratadyna

Desloratadyna – antagonista receptora H1, lek przeciwhistaminowy II generacji, czynny metabolit loratadyny.
Została wprowadzona na rynek przez koncern Schering-Plough Europe.
Mechanizm działania.
Desloratadyna jest głównym metabolitem loratadyny i z tego względu jej działanie, podobnie jak związku macierzystego, polega na hamowaniu wydzielania histaminy, a wtórnie – na blokowaniu efektów działania tej ostatniej. Oprócz tego, w badaniach in vitro, stwierdzono hamowanie uwalniania cytokin prozapalnych (między innymi interleukin: IL-4, IL-6 IL-8 IL-13), a także hamowanie ekspresji selektyny P na powierzchni komórek śródbłonka.
Po podaniu doustnym desloratadyna praktycznie nie przenika do ośrodkowego układu nerwowego. Jej maksymalne stężenie we krwi osiągane jest po około 3h od podania. Okres półtrwania wynosi około 27 godzin (aczkolwiek wykazano, że u niektórych może być wolniej metabolizowana, z okresem półtrwania nawet ≥ 50 godzin). Desloratadyna umiarkowanie wiąże się z białkami osocza (83%–87%). Nie udało się jeszcze zidentyfikować enzymu odpowiedzialnego za metabolizm desloratadyny.
Wskazania.
Łagodzenie objawów związanych z:
W postaci złożonej z pseudoefedryną wskazany w objawowym leczeniu alergicznego nieżytu nosa związanego z przekrwieniem błony śluzowej nosa.
Dawkowanie.
Dorośli i młodzież (w wieku ponad 12 lat): 5 mg raz na dobę.
Preparaty.
W Polsce desloratadyna dostępna jest w postaci tabletek, syropów i roztworów doustnych. 
Preparaty proste: "Aerius", " Alergo Max", "Aleric Deslo Active", "Azomyr", "Dasselta", "Dehistar", "Delortan", "Deslodyna", "Desloratadine Actavis", "Desloratadine Mylan", "Desloratadyna Apotex", "Dynid", "Goldesin", "Hitaxa", "Jovesto", "Suprodeslon", "Symdes" i "Teslor". 
W Europie do obrotu dopuszczony jest także preparat złożony z pseudoefedryną pod nazwą "Aerinase".

</doc>
<doc id="803322" url="https://pl.wikipedia.org/wiki?curid=803322" title="Ebastyna">
Ebastyna

Ebastyna (łac. "Ebastinum") – organiczny związek chemiczny, antagonista receptora H1, lek przeciwhistaminowy II generacji. Działa poprzez swój czynny metabolit, którym jest cerebastyna.
Wskazania.
Choroby alergiczne górnych dróg oddechowych i skóry.
Przeciwwskazania.
Stosowanie leków hamujących enzymy mikrosomalne wątroby (ze względu na pojawiającą się kardiotoksyczność).
Dawkowanie.
Jednorazowa dawka 10–20 mg, według wskazań lekarza.
Preparaty dostępne w Polsce.
Dostępna handlowo pod nazwą "Evastix".

</doc>
<doc id="803326" url="https://pl.wikipedia.org/wiki?curid=803326" title="Everett Silvertips">
Everett Silvertips

Everett Silvertips – juniorska drużyna hokejowa grająca w WHL w dywizji U.S. w konferencji zachodniej. Drużyna ma swoją siedzibę w Everett w Stanach Zjednoczonych.

</doc>
<doc id="803327" url="https://pl.wikipedia.org/wiki?curid=803327" title="Azelastyna">
Azelastyna

Azelastyna – wielofunkcyjny organiczny związek chemiczny, pochodna ftalazyn-1(2"H")-onu zawierająca podstawnik "p"-chlorobenzylowy i metyloazepanowy. W formie chlorowodorku ("Azelastini hydrochloridum") jest stosowana jako przeciwhistaminowa substancja czynna II generacji należąca do antagonistów receptora H1.
Jej działanie polega na hamowaniu dystrybucji mediatorów odczynu zapalnego – histamin, prostaglandyn i leukotrienów. Są one odpowiedzialne za wywoływanie alergicznego procesu zapalnego w organizmie. Azelastyna blokuje także końcowy etap reakcji alergicznej, poprzez uniemożliwienie połączenia uwolnionej histaminy i wyzwolenia efektu biologicznego. Dodatkowo azelastyna redukuje wydzielanie immunoglobulin E, których poziom jest zwykle podwyższony u pacjentów cierpiących na alergie. Substancja wykazuje też działanie przeciwzapalne i przywraca naturalną równowagę komórek tucznych (mastocytów).
Azelastyna jest stosowana w leczeniu i profilaktyce alergicznego zapalenia spojówek oraz w leczeniu alergicznego nieżytu nosa o przebiegu przewlekłym lub sezonowym. W przeciwieństwie do leków przeciwhistaminowych I generacji, charakteryzuje się dłuższym czasem działania i znikomym wpływem na czynność ośrodkowego układu nerwowego, stąd nie wywołuje senności i nie obniża sprawności psychofizycznej.
Charakterystyka.
Substancja przyjmuje postać białego lub prawie białego proszku, jest rozpuszczalna w wodzie oraz w etanolu i w chlorku metylenu.
Działanie.
Azelastyna blokuje receptory histaminowe i wpływa na końcowy etap reakcji alergicznej poprzez stabilizację błon komórkowych komórek tucznych, uniemożliwiając tym samym zachodzenie reakcji z histaminą, mediatorem stanów zapalnych w organizmie. Azelastyna wykazuje też działanie przeciwzapalne, hamuje wydzielanie śluzu, uczucie swędzenia i obrzęk błon śluzowych nosa. Azelastyna jest wykorzystywana w leczeniu reakcji alergicznej ze strony górnych dróg oddechowych (wodnista wydzielina z nosa, napadowe kichanie, swędzenie, nieżyt nosa) oraz leczeniu i profilaktyce reakcji alergicznych ze strony narządu wzroku (zaczerwienienie, swędzenie, łzawienie oczu). Jak wykazano w zrandomizowanym badaniu przeprowadzonym wśród 450 osób cierpiących alergiczny nieżyt nosa, azlastyna wykazuje skuteczność i szybkie działanie (aerozol do nosa: 15 minut; krople do oczu: 3 minuty) w leczeniu reakcji alergicznej w porównaniu do placebo oraz innych substancji o działaniu przeciwalergicznym. Substancja wykazuje działanie miejscowe, jest dobrze tolerowana przez organizm i nie powoduje sedacji. Może być stosowana doraźnie lub przez dłuższy czas w leczeniu reakcji uczuleniowych u dorosłych i dzieci.
Działania niepożądane.
Jak każda substancja czynna azelastyna może powodować działania niepożądane, nie odnotowuje się jednak wśród nich poważnych przypadków. Możliwe uczucie gorzkiego smaku w przypadku aplikacji donosowej.
Dawkowanie.
Podaje się miejscowo na błony śluzowe nosa lub spojówek w stężeniu 0,1% co 12 godzin. Miejscowe zastosowanie azalestyny umożliwia aplikację wyższego stężenia roztworu, który jest lepiej wchłaniany przez organizm niż leki ogólnoustrojowe. Miejscowa aplikacja substancji aktywnej daje również korzystny profil bezpieczeństwa, ponieważ minimalizuje ryzyko braku tolerancji leku oraz wejścia w niepożądane reakcje z innymi przyjmowanymi lekami.
Preparaty.
Dostępna jest pod nazwą "Allergodil" jako aerozol do nosa lub krople do oczu.

</doc>
<doc id="803334" url="https://pl.wikipedia.org/wiki?curid=803334" title="Smerfne Hity">
Smerfne Hity

Smerfne Hity – seria kaset magnetofonowych i płyt CD na podstawie szwedzkiego formatu "Smurfhits", zawierających znane utwory popowe w nowej aranżacji, skierowane głównie do dzieci w wieku 4-8 lat. Wydawana od marca 1997, ostatnia składanka ukazała się w marcu 2012.
Teksty do większości piosenek napisali Jacek Cygan, Jan Kazimierz Siwek oraz Ryszard Makowski i Wiesław Tupaczewski z kabaretu OT.TO. Aranżacje do większości utworów stworzył Emil Jeleń, kompozytor, aranżer, producent i muzyk m.in. zespołu Top One. Produkowano je w oparciu o umowę z PEYO – IMPS Belgia, którzy są prawnym właścicielem wizerunku Smerfów.
Utwory „Były sobie Smerfy” (ze "Smerfnych Hitów 2"), „Mix piosenek ze Smerfnych Hitów 3” i „Mix piosenek ze Smerfnej Zimy” zostały wyemitowane w programie „Disco Relax” emitowanym w Polo TV (w cyklu "Hity małego kosmity"). „Mix Smerfnych Hitów 3” i „Mix Smerfnych Hitów 4” zostały wyemitowane w "30 ton – lista, lista przebojów" w TVP2.
Płyta promocyjna z kilkoma singlami została wydana w lutym 1997. Wśród piosenek były m.in. „Smerfy płyną zwiedzać świat”, „To jest Smerfów świat”, „Jestem w bajce po to” i „Smerfny mix”.
"Smerfne Hity" pokryły się dwukrotnie platyną w kwietniu 1997, a poczwórnie – w marcu 1998, "Smerfne Hity 2" uzyskały status platynowej płyty w grudniu 1997, „Smerfna Zima” w styczniu 1998. Sukces powtórzyły "Smerfne Hity 3" i "Smerfne Hity 4", które pokryły się platyną w maju 2000. W grudniu 2000 status złotej płyty osiągnęły "Smerfne Hity 8".
Przez pierwsze cztery lata "Smerfne Hity" zostały zakupione w Polsce w liczbie 1 miliona i 160 tys. nośników. W Europie liczba ta sięgnęła ponad 10 milionów.
Dane techniczne.
Wydawca: Pomaton EMI
W nagraniach udział wzięli:

</doc>
<doc id="803336" url="https://pl.wikipedia.org/wiki?curid=803336" title="Dornaza alfa">
Dornaza alfa

Dornaza alfa () – lek stosowany w leczeniu mukowiscydozy o działaniu mukolitycznym. 
Aktywność biologiczna.
Jest to otrzymywana na drodze inżynierii genetycznej (rekombinacja DNA) glikoproteina złożona z 260 aminokwasów (masa cząsteczkowa 33–38 kDa). Ta deoksyrybonukleaza (enzym nukleolityczny) ma zdolność rozcinania pozakomórkowego DNA, w tym wypadku hydrolizuje DNA zawarte w plwocinie. Dornaza alfa zmniejsza lepkość plwociny chorych na mukowiscydozę, ułatwiając jej odkrztuszanie.
Lek stosuje się w postaci wziewnej w inhalacjach, wyłącznie przy użyciu zalecanego przez producenta inhalatora dyszowego. Dornaza alfa może być podawana równolegle z antybiotykami, lekami rozszerzającymi oskrzela, kortykosteroidami, enzymami i innymi lekami stosowanymi w mukowiscydozie.
Działania niepożądane.
Dornaza alfa nie powoduje działań niepożądanych, występujących ≥1/1000 (bardzo często, często i niezbyt często). Rzadko występującymi działaniami niepożądanymi są: 

</doc>
<doc id="803337" url="https://pl.wikipedia.org/wiki?curid=803337" title="Stary Suszec">
Stary Suszec

Stary Suszec – część wsi Suszec w Polsce, położona w województwie śląskim, w powiecie pszczyńskim.
W latach 1975–1998 Stary Suszec administracyjnie należał do województwa katowickiego.
Historia.
Pierwsza odnaleziona wzmianka o Starym Suszcu pochodzi dopiero z 1716 r. Wówczas odnotowano tu kilka gospodarstw chałupniczych. Istnieje przekonanie, że już w XII wieku istniała tu mała osada typu staropolskiego, która następnie upadła i odrodziła się dopiero w XVIII wieku. Jest to przysiółek najbardziej oddalony od centrum wsi.

</doc>
<doc id="803338" url="https://pl.wikipedia.org/wiki?curid=803338" title="Portland Winterhawks">
Portland Winterhawks

Portland Winterhawks – juniorska drużyna hokejowa grająca w WHL w dywizji U. S. konferencji zachodniej. Drużyna ma swoją siedzibę w Portland w Stanach Zjednoczonych.

</doc>
<doc id="803339" url="https://pl.wikipedia.org/wiki?curid=803339" title="Ólafsfjörður">
Ólafsfjörður

Ólafsfjörður – miejscowość w północnej Islandii, w północnej części półwyspu Tröllaskagi, położona między jeziorem Ólafsfjarðarvatn a fiordem Ólafsfjörður, boczną zatoką dużego fiordu Eyjafjörður. Przez miejscowość przebiega droga nr 82, łącząca ją tunelami z Siglufjörður, położonym na zachodzie głównym miastem gminy Fjallabyggð, w skład której wchodzi Ólafsfjörður. Na początku 2018 zamieszkiwało ją 791 osób. W ostatnich latach populacja miejscowości zmniejszała się w znacznym tempie. 
Ólafsfjörður powstało pod koniec XIX wieku jako port rybacki. Rozwinęło się w szczególności w latach 40. i 50. XX wieku jako ośrodek połowu śledzi, podobnie jak sąsiednie miasto Siglufjörður. Wraz z upadkiem tej gałęzi rybołówstwa osada zaczęła tracić na znaczeniu. Współcześnie mieszkańcy nadal utrzymują się z połowów ryb oraz turystyki. Rozwija się oferta sportowa i rekreacyjna, m.in. trasy narciarskie. W Ólafsfjörður znajduje się skocznia narciarska o punkcie konstrukcyjnym K15.
Miastem partnerskim Ólafsfjörður jest Hillerød w Danii.

</doc>
<doc id="803346" url="https://pl.wikipedia.org/wiki?curid=803346" title="Francisco Fernández Ochoa">
Francisco Fernández Ochoa

Francisco "Paquito" Fernández Ochoa (ur. 25 lutego 1950 w Madrycie, zm. 6 listopada 2006 w Cercedilla) – hiszpański narciarz alpejski, złoty medalista olimpijski i dwukrotny medalista mistrzostw świata.
Kariera.
Największy sukces w karierze Francisco Fernández Ochoa osiągnął w 1972 roku, kiedy podczas igrzysk olimpijskich w Sapporo zdobył złoty medal w slalomie. W zawodach tych wyprzedził bezpośrednio dwóch reprezentantów Włoch: Gustava Thöniego i Rolanda Thöniego. Jego złoty medal jest jak dotąd jedynym złotym medalem olimpijskim zdobytym przez reprezentanta Hiszpanii na zimowych edycjach igrzysk. Trzydzieści lat później, na igrzyskach w Salt Lake City, reprezentujący Hiszpanię biegacz narciarski Johann Mühlegg zdobył trzy złote medale, lecz wskutek wykrycia stosowania przez niego substancji dopingującej zostały mu one odebrane. Na igrzyskach w Sapporo Fernández Ochoa wystartował także w gigancie, w którym po pierwszym przejeździe zajmował piętnaste miejsce. Ostatecznie jednak nie był klasyfikowany, ponieważ został zdyskwalifikowany. Poza tym jeszcze czterokrotnie startował na igrzyskach olimpijskich, najlepszy wynik uzyskując na igrzyskach w Innsbrucku w 1976 roku, gdzie był dziewiąty w slalomie. Na igrzyskach w Albertville w 1992 roku, jego siostra, Blanca, zdobyła drugi w historii medal olimpijski dla Hiszpanii.
Drugi i ostatni medal w karierze wywalczył podczas mistrzostw świata w Sankt Moritz w 1974 roku, gdzie w slalomie zajął trzecie miejsce. Lepsi w tych zawodach byli jedynie Gustav Thöni oraz Austriak David Zwilling. Był też między innymi szósty w kombinacji alpejskiej na mistrzostwach świata w Innsbrucku w 1976 roku i piąty w tej samej konkurencji podczas mistrzostw świata w Lake Placid cztery lata później (w latach 1948-1980 igrzyska olimpijskie były jednocześnie mistrzostwami świata, jednak kombinację rozgrywano tylko w ramach drugiej z tych imprez).
Pierwsze punkty w zawodach Pucharu Świata wywalczył 26 stycznia 1969 roku w Megève, gdzie zajął szóste miejsce w slalomie. Nieco ponad pięć lat później, 6 marca 1974 roku w Zakopanem zwyciężył w slalomie. Było to jego pierwsze pucharowe podium i zarazem jedyne zwycięstwo w zawodach tego cyklu. W kolejnych startach jeszcze trzykrotnie stawał na podium: 10 marca 1974 roku w Wysokich Tatrach był trzeci w slalomie, a 19 stycznia w Kitzbühel i 1 lutego 1975 roku w Megève zajmował drugie miejsce w kombinacji. Najlepsze wyniki osiągnął w sezonie 1974/1975, kiedy zajął dziewiąte miejsce w klasyfikacji generalnej i siódme w klasyfikacji slalomu. Był też między innymi piąty w klasyfikacji kombinacji w sezonie 1979/1980.
Czwórka jego rodzeństwa także uprawiała narciarstwo alpejskie, bracia Luis i Juan Manuel oraz siostry Dolores i Blanca. Francisco czterokrotnie był chorążym olimpijskiej reprezentacji Hiszpanii: na zimowych igrzyskach w Sapporo i letnich igrzyskach w Monachium w 1972 roku, zimowych igrzyskach w Innsbrucku w 1976 roku oraz zimowych igrzyskach w Lake Placid w 1980 roku. W 1972 roku został tym samym jedynym olimpijczykiem, który w jednym roku był chorążym reprezentacji na dwóch różnych igrzyskach.
Karierę zakończył w 1980 roku, w wieku 30 lat. Zmarł na chłoniaka w Cercedilla w 2006 roku, tydzień po odsłonięciu jego pomnika w tej miejscowości.

</doc>
<doc id="803349" url="https://pl.wikipedia.org/wiki?curid=803349" title="Ataksja rdzeniowo-móżdżkowa">
Ataksja rdzeniowo-móżdżkowa

Ataksja rdzeniowo-móżdżkowa (ang. spinocerebellar ataxia, SCA) – grupa chorób genetycznych o podobnych objawach (zaburzenia koordynacji ruchowej spowodowane zmianami w obrębie móżdżku), spowodowanych jednak mutacjami w różnych genach. Część z nich należy do TREDs, czyli chorób spowodowanych ekspansją trójek nukleotydowych. W przypadku SCA1, 2, 3, 6 i 7 jest to powielenie segmentu genu o sekwencji nukleotydów codice_1 (kodon oznaczający aminokwas glutaminę).
Epidemiologia.
Badania nt. SCA są nieliczne. Uważa się, iż najczęstszą postacią jest SCA-3 czyli choroba Machado-Josepha (20% wszystkich przypadków SCA). Występuje z częstością 4,8-20,2/100 000, z różnicami geograficznymi. Wszystkie SCA dotyczą 0,1% populacji.
Dziedziczenie autosomalnie- dominujące (AD)

</doc>
<doc id="803350" url="https://pl.wikipedia.org/wiki?curid=803350" title="Spokane Chiefs">
Spokane Chiefs

Spokane Chiefs – juniorska drużyna hokejowa grająca w WHL w dywizji U.S. konferencji zachodniej. Ma swoją siedzibę w Spokane w Stanach Zjednoczonych.

</doc>
<doc id="803356" url="https://pl.wikipedia.org/wiki?curid=803356" title="Tribute (singel)">
Tribute (singel)

Tribute – pierwszy singel zespołu Tenacious D z jego debiutanckiej płyty Tenacious D, wydany w 2002 roku.
Piosenka.
Piosenka jest hołdem (tribute) dla najlepszej piosenki na świecie. Utwór opisuje historię, która miała przytrafić się, gdy Kyle Gass i Jack Black (członkowie zespołu) podróżowali po świecie z gitarą.
Pewnego dnia na środku drogi pojawił się demon. Miał ich puścić, tylko wtedy, gdy zagrają najlepszą piosenkę na świecie („The Best Song in the World”). Na muzykach zrobiło to duże wrażenie, lecz postanowili podjąć wyzwanie. Jak mówi piosenka zagrali pierwszą rzecz, która przyszła im do głowy. Całkowitym zbiegiem okoliczności była to najlepsza piosenka na świecie. Oszołomiony demon zaczął wątpić, czy dwaj wędrowcy są ludźmi czy aniołami. Niedługo potem bestia znika – wcześniej jednak gra krótką solówkę na gitarze elektrycznej.
Popularność piosenki przypisywana jest głównie charyzmatycznemu Jackowi Blackowi, jednak w Polsce stacje muzyczne puszczały teledysk do piosenki razem z umieszczonymi na dole napisami po polsku, przez co większa część odbiorców mogła poznać absurdalne poczucie humoru dominujące w tekście, co także przyczyniło się do popularności kawałka.
Teledysk.
W teledysku przedstawiona jest alternatywna historia nagrywania piosenki. Black i Gass wybierają się w tym celu do automatu karaoke w centrum handlowym. Ujęcia z kabiny przeplatają się z wspomnieniami historii na drodze. Po nagraniu części piosenki muzycy wychodzą z kabiny i śpiewają wśród przechodniów. Wkrótce zatrzymuje ich policja, zaś gotowe nagranie, które zostało wydane przez automat, zabiera jedna z przechodzących kobiet (aktorka Linda Porter).
Odtwórcami głównych ról są członkowie zespołu: Kyle Gass, Jack Black, w rolę demona wcielił się Dave Grohl z zespołu Foo Fighters. W wideoklipie występuje również Jason Reed jako policjant, a na krótką chwilę w kadrze pojawiają się Ben Stiller (jako przechodzień zaczepiony przez Blacka) i Liam Lynch – reżyser klipu (także jako przechodzień).
Inne nagrania.
Polski zespół heavy-metalowy Nocny Kochanek nagrał polską wersję piosenki w 2018, „Tribjut”. Fabuła teledysku przedstawia dwóch członków zespołu chodzących wieczorem po ulicach Warszawy. Spotykają oni diabła leżącego na ziemi (granego przez Michała Wójcika) i decydują się razem iść napić. Ostatecznie na końcu teledysku traci on przytomność po spożyciu dużej ilości alkoholu.

</doc>
<doc id="803357" url="https://pl.wikipedia.org/wiki?curid=803357" title="Ľudmila Cervanová">
Ľudmila Cervanová

Ľudmila Cervanová (ur. 15 października 1979 w Pieszczanach) – słowacka tenisistka zawodowo grająca od 1997 roku.
Cervanová ukończyła naukę w liceum w 1997 roku i od razu zaczęła zawodową grę w tenisa. Ulubioną nawierzchnią są korty ziemne, a ulubionym i najlepszym zagraniem jest Bekhend. Oprócz tenisa często pływa i gra w siatkówkę plażową. Uwielbia Paryż i Rio de Janeiro i zawsze chce tam wrócić.
W karierze nigdy nie wygrała turnieju z cyklu WTA, ale dwukrotnie dochodziła do finałów. Najpierw w 2004 roku w Casablance, gdzie przegrała z Émilie Loit 6/3 6/2, a rok później w Acapulco, gdzie uległa Flavi Pennettcie 3/6 7/5 6/3. Również dwukrotnie dochodziła do półfinałów. W 2001 roku w Bratysławie ulegając Ricie Grande 6/3 6/2 i w 2006 roku w Bogocie przegrywając z Lourdes Domínguez Lino 6/1 6/3. 1 marca 2004 osiągnęła najwyższą w karierze – 58. pozycję w rankingu WTA. W karierze zarobiła już ponad 600 000 dolarów. Jedyne wygrane odnosiła w małych turniejach ITF. W singlu odniosła 7 tryumfów, a w deblu 6.

</doc>
<doc id="803358" url="https://pl.wikipedia.org/wiki?curid=803358" title="Tri-City Americans">
Tri-City Americans

Tri-City Americans – juniorska drużyna hokejowa grająca w WHL w dywizji U.S. konferencji zachodniej. Drużyna ma swoją siedzibę w Kennewick w Stanach Zjednoczonych. 

</doc>
<doc id="803360" url="https://pl.wikipedia.org/wiki?curid=803360" title="Dogmatyka prawa">
Dogmatyka prawa

Dogmatyka prawa – dział nauk prawnych, zajmujący się badaniem prawa obowiązującego, w takiej postaci, w jakiej zostało ono ustanowione przez ustawodawcę. Mianem tym określa się zarówno działalność badawczą osób zajmujących się prawem (aspekt pragmatyczny), jak i wytwory (publikacje i zespół twierdzeń na temat prawa) tych działań (aspekt apragmatyczny). 
Zadania dogmatyki prawa.
Głównymi zadaniami dogmatyki prawa są:
W badaniu prawa dogmatyka posługuje się przede wszystkim metodą logiczno-językową.
Dogmatyka prawa a pozytywizm prawniczy.
Na obecny kształt dogmatyki prawa największy wpływ miał pozytywizm prawniczy. Zakładał on m.in., że:
Obecnie wskazuje się jednak, że te założenia nie odpowiadają rzeczywistej praktyce badawczej. Przede wszystkim dogmatyka ma wpływ na obowiązujące prawo, poprzez jego interpretację, usuwanie sprzeczności i systematyzację, a także pełni doniosłą rolę w procesie wprowadzania zmian do prawa.
Działy dogmatyki prawa.
Dogmatyka prawa dzieli się na dziedziny, odpowiadające szczegółowym naukom prawnym:
Szerzej pojęta dogmatyka prawa zajmuje się również problematyką źródeł prawa oraz argumentacji prawniczej.

</doc>
<doc id="803361" url="https://pl.wikipedia.org/wiki?curid=803361" title="Łaźbiec">
Łaźbiec

Łaźbiec (barciak mniejszy) ("Achroia grisella") - owad z rzędu motyli. Motyl o rozpiętości skrzydeł 2 cm i szarej barwie. Samica składa na plastrach około 250-300 jaj, z których wylęgają się drobne gąsienice żerujące w komórkach plastra pszczelego. Mogą one uszkadzać czerw, powodując jego zamieranie. W ciągu roku wydaje 2-3 pokoleń. Motyl ten może się rozwijać również w plastrach poza ulem, gdzie ramki z plastrami są magazynowane i gdzie również niszczy plastry.
W zwalczaniu barciaka mniejszego, poza ulem, stosuje się siarkowanie plastrów lub przetrzymywanie w oparach kwasu octowego lodowatego. Można także przetrzymywać plastry w zamkniętych szczelnie szafach lub skrzyniach z naftalenem.
Zobacz też: barciak większy.

</doc>
<doc id="803362" url="https://pl.wikipedia.org/wiki?curid=803362" title="Ambroksol">
Ambroksol

Ambroksol (łac. "ambroxol") – organiczny związek chemiczny, lek mukolityczny, który działa przez zwiększenie ilości i zmniejszenie lepkości śluzu. Występuje naturalnie w azjatyckim krzewie "Adhatoda vasica". Stosowany w leczeniu stanów chorobowych z produkcją lepkiego śluzu w drogach oddechowych. Jest metabolitem czynnym bromheksyny o działaniu silniejszym niż związek wyjściowy.
Mechanizm działania.
Zwiększa biosyntezę i wydzielanie surfaktantu i pobudza ruch rzęsek nabłonka oddechowego, co powoduje usuwanie zalegającej wydzieliny w drogach oddechowych.
Działania niepożądane.
Nudności, wymioty, biegunka, reakcje alergiczne i gorączka.
Uwaga.
Należy zachować ostrożność w chorobie wrzodowej żołądka i dwunastnicy i owrzodzeniach jelit, gdyż ambroksol powoduje zwiększone wydzielanie kwasu solnego, przez co nasila objawy choroby wrzodowej. Nie poleca się również stosowania ambroksolu u astmatyków.
Dawkowanie.
U dorosłych doustnie 75–120 mg raz na dobę lub w 2-3 dawkach podzielonych.
Postaci leku: tabletki, kapsułki o przedłużonym działaniu, syrop, krople, płyn do inhalacji i iniekcje.

</doc>
<doc id="803364" url="https://pl.wikipedia.org/wiki?curid=803364" title="George Roy Hill">
George Roy Hill

George Roy Hill (ur. 20 grudnia 1921 w Minneapolis, zm. 27 grudnia 2002 w Nowym Jorku) – amerykański reżyser filmowy, zdobywca Oscara za film "Żądło" (1973).
Zasiadał w jury konkursu głównego na 28. MFF w Cannes (1975).

</doc>
<doc id="803365" url="https://pl.wikipedia.org/wiki?curid=803365" title="Związek Piłki Ręcznej w Polsce">
Związek Piłki Ręcznej w Polsce

Związek Piłki Ręcznej w Polsce (oficjalny skrót ZPRP) – ogólnokrajowy związek sportowy (stowarzyszenie), działający na terenie Rzeczypospolitej Polskiej, posiadający osobowość prawną, będący jedynym prawnym reprezentantem polskiej piłki ręcznej (7-osobowej, plażowej, zarówno mężczyzn, jak i kobiet we wszystkich kategoriach wiekowych) w kraju i za granicą. Założony w 1956 r. na bazie funkcjonującego od 1928 r. Polskiego Związku Gier Sportowych.
Od 11 lipca 1946 członek IHF (jeden z założycieli), a od 17 listopada 1991 członek EHF (jeden z założycieli).
Struktura organizacyjna.
Od 2000 r. w ramach ZPRP działa 16 wojewódzkich związków piłki ręcznej:
Historia.
Początki tej dyscypliny sportu w Polsce (wówczas jeszcze bez oficjalnej nazwy „piłka ręczna”) sięgają jesieni 1917 r., gdy to na terenie obozu jenieckiego w Szczypiornie (wówczas wsi, obecnie dzielnicy Kalisza) niemieccy strażnicy zapoznali internowanych tam żołnierzy Legionów Polskich (podoficerów i szeregowców I oraz III Brygady) z zasadami gry, wymyślonej przez ich rodaka Konrada Kocha (tj. w wersji 11-osobowej na otwartych boiskach). Pierwotnie ok. 4000 osadzonych tam Polaków planowało dla zabicia czasu uprawiać coraz popularniejszy futbol, jednak wobec braku warunków zdecydowali się na grę szmacianą piłką w "handball".
Od nazwy owej miejscowości wziął się polski synonim gry – "szczypiorniak", w języku potocznym powszechnie używany do połowy lat 60. (częściej nawet, niż oficjalna nazwa – „piłka ręczna”). W kwestii formalnej, nazwa ta tyczy się jednak tylko – nieuprawianej już obecnie – wersji niemieckiej (tj. 11-osobowej na otwartych boiskach), bowiem właśnie taką praktykowano w Szczypiornie. Znana dziś i jedyna oficjalnie uznawana – odmiana duńska, czyli 7-osobowa, nosi wyłącznie nazwę „piłka ręczna”.
Po zakończeniu I wojny światowej i odzyskaniu przez Polskę niepodległości dyscyplina ta stopniowo zaczęła rozpowszechniać się na terenie niemal całego kraju. Stało się tak głównie za sprawą błyskawicznego rozwoju lekkoatletyki – obok piłki nożnej, najpopularniejszej dyscypliny w II Rzeczypospolitej. Toteż w ramach Polskiego Związku Lekkiej Atletyki – już od wczesnych lat 20. XX wieku – prowadzono gry sportowe uzupełniające trening ogólnorozwojowy (m.in. koszykówkę, siatkówkę, palanta i właśnie szczypiorniaka). Liczba zawodników je uprawiających systematycznie rosła, więc już na początku 1925 r. utworzono w Katowicach Polski Związek Palanta i Gier Ruchowych (PZPiGR), który zjednoczył ich miłośników. W 1926 r. wprowadził on do swego statutu punkt o organizacji nowych dyscyplin sportowych (w tym piłki ręcznej). 3 kwietnia 1926 PZPiGR zmienił swą nazwę na Polski Związek Gier Ruchowych (PZGR) obejmujący m.in. szczypiorniaka. Na początku 1928 r. PZGR został zastąpiony przez nowo powstały Polski Związek Gier Sportowych (PZGS) z siedzibą w Warszawie, co uznaje się za początek piłki ręcznej w Polsce w zorganizowanej formie. W tym samym roku brał on czynny udział w zakładaniu Międzynarodowej Amatorskiej Federacji Piłki Ręcznej (IAHF) – poprzedniczce IHF, zaś w 1930 r. zorganizował premierową edycję mistrzostw Polski (MP) mężczyzn drużyn 11-osobowych na otwartych boiskach (tzw. wersja niemiecka), kontynuowane później corocznie – z przerwą wojenną – do 1966 r. Po raz pierwszy MP dla zespołów 7-osobowych (tzw. odmiana duńska) przeprowadzono w 1939 r. (kobiety) i w 1955 r. (mężczyźni), a od sezonu 1956/57 odbywają się one w formie ligowej. Od 1967 r. MP odbywają się już wyłącznie z udziałem drużyn 7-osobowych. W międzyczasie (1936 r.) PZGS przekształcił się w Polski Związek Piłki Ręcznej (PZPR). W czasach Polskiej Rzeczypospolitej Ludowej – z uwagi na założenie Polskiej Zjednoczonej Partii Robotniczej o identycznym akronimie – zmieniono nazwę centrali na Polski Związek Koszykówki, Siatkówki i Szczypiorniaka (PZKSS), a w 1956 r. na Związek Piłki Ręcznej w Polsce (ZPRP), pod którą centrala szczypiorniaka funkcjonuje do dziś. 11 lipca 1946 PZKSS brał udział w zebraniu założycielskim Międzynarodowej Federacji Piłki Ręcznej – IHF.
Z czasem utworzono męską reprezentację narodową, która 27 lutego 1958, zremisowanym 14:14 meczem przeciwko Finlandii zadebiutowała w rozgrywanych w NRD mistrzostwach świata wersji 7-osobowej (MŚ). Była to pierwsza wielka impreza międzynarodowa z udziałem „biało-czerwonych” szczypiornistów, którzy dwa dni później odnieśli swe pierwsze zwycięstwo w turnieju rangi oficjalnej, pokonując 25:11 Hiszpanię, a ostatecznie ukończyli je na 5. miejscu.
Kadra żeńska do MŚ awansowała po raz pierwszy rok wcześniej – na premierowy czempionat globu, rozgrywany w Jugosławii, ulegając 13 lipca 1957 w debiucie gospodyniom 3:11 i zajmując w nich ostatecznie 7. pozycję (pierwsze zwycięstwo 16 lipca 1957 4:1 nad Szwecją).
Jednak największe sukcesy tej dyscypliny w Polsce przypadły na lata 70. oraz 80. i dotyczyły wyłącznie handballu w wydaniu męskim. 30 lipca 1976 po dramatycznym i zakończonym dogrywką meczu o brązowy medal Igrzysk Olimpijskich w Montrealu, podopieczni Janusza Czerwińskiego i Stanisława Majorka ograli 21:18 RFN, sięgając po pierwszy w dziejach medal szczypiorniaka „nad Wisłą”. Na najniższym stopniu podium Polacy stanęli również 7 marca 1982, po zwycięstwie 23:22 nad Danią w mistrzostwach świata, rozgrywanych w RFN.
W międzyczasie triumfy święciły również polskie zespoły klubowe. W sezonie 1977/78 do finału Pucharu Europy (obecna Liga Mistrzów) awansował Śląsk Wrocław, ulegając w nim 22:28 mistrzowi NRD – SC Magdeburg. Dekadę później dwukrotnie z rzędu wyczyn ów powtórzyło Wybrzeże Gdańsk. W edycji 1985/86 minimalnie lepsza okazała się jugosłowiańska Metaloplastika Šabac, która po przegranej 29:24 w Gdańsku, u siebie odrobiła z nawiązką stratę, wygrywając 30:23 i sięgając po najcenniejszy z europejskich pucharów. Rok później w decydującym starciu gdańszczanie nie dali rady mistrzom ZSRR – CSKA Mińsk (32:24 oraz 25:30). Później w Lidze Mistrzów bez większych sukcesów grywały Iskra Kielce, Wisła Płock, a także Wybrzeże Gdańsk.
Kobiecy szczypiorniak może pochwalić się 4. miejscem Mistrzostw Świata 2013 oraz piątymi miejscami Mistrzostw Świata 1973 i Mistrzostw Europy 1998. „Biało-czerwone” nigdy nie zdołały zakwalifikować się do igrzysk olimpijskich. W latach 90. i na początku XXI wieku spore osiągnięcia zanotowały jednak piłkarki Montexu Lublin, które parokrotnie wywalczyły awans do Ligi Mistrzyń – osiągając w niej dwukrotnie ćwierćfinał (w edycjach 1999/2000 i 2001/02) – a w sezonie 2000/01 (14 maja 2001), po ograniu chorwackiej Podravki Koprivnica, zdobyły Puchar EHF (zwycięstwo w Lublinie 28:21 i remis 24:24 na wyjeździe). Był to pierwszy i jedyny – jak do tej pory – triumf polskiego zespołu klubowego piłki ręcznej w którymkolwiek z europejskich pucharów, a drugi w historii polskiego sportu (po wygraniu przez Płomień Milowice PEMK siatkarzy w sezonie 1977/78).
Od połowy lat 80. trwał postępujący regres piłki ręcznej. Wpływ na taki stan rzeczy miało przede wszystkim wycofanie się Polski z udziału w Igrzyskach Olimpijskich w Los Angeles i uniemożliwienie występu w turnieju olimpijskim męskiej kadrze szczypiornistów, do którego zakwalifikowała się ona po sportowej walce w 1983. Od tego momentu znacznie ograniczono środki finansowe na działalność rodzimego „światka” handballowego, choć po części niemal od zawsze wśród halowych gier zespołowych znacznie popularniejsze były w Polsce koszykówka, a zwłaszcza siatkówka. 17 listopada 1991 ZPRP znalazł się w grupie krajowych federacji tworzących EHF. 5 lipca 2004 stery w centrali objął nowy zarząd z biznesmenem Markiem Budziakiem jako prezesem. Z czasem jednak okazało się, iż nie potrafi on znaleźć wspólnego języka „ze środowiskiem”, co rodziło nowe konflikty. Dodatkowo w centrali trwała kontrola Ministerstwa Sportu oraz istniała groźba wprowadzenia kuratora. 19 czerwca 2005 przeciwko prezesowi związku wystąpili również zawodnicy męskiej kadry narodowej, podczas zwycięskiego (32:26) spotkania barażowego o awans do mistrzostw Europy 2006 ze Szwecją w olsztyńskiej hali Urania. Toteż podczas nadzwyczajnego zjazdu ZPRP, który odbył się 15 stycznia 2006 w Warszawie, delegaci postanowili odwołać cały ówczesny zarząd wraz z jego prezesem, wybierając na miejsce Marka Budziaka byłego szefa Polskiej Konfederacji Sportu Andrzeja Kraśnickiego. Znaczący sukces przyszedł zaskakująco szybko. Podczas rozgrywanych w 2007 r. w Niemczech mistrzostw świata Polacy awansowali do wielkiego finału (ulegli w nim gospodarzom), czym nawiązali do sukcesów z 1974 r. (4. miejsce) i 1982 r. Medale mistrzostw świata (dwa brązowe) zdobyli jeszcze w 2009 i 2015. W 2009 r. stali się pierwszą polską reprezentacją w sportach zespołowych, która stawała na podium dwóch kolejnych światowych czempionatów.
Od 2010 r. sponsorem strategicznym związku jest Polskie Górnictwo Naftowe i Gazownictwo SA.

</doc>
<doc id="803366" url="https://pl.wikipedia.org/wiki?curid=803366" title="Akcja Pensjonat">
Akcja Pensjonat

Pensjonat – kryptonim akcji przeprowadzonej przez Kedyw Podokręgu AK Rzeszów Obwód Jasło AK w nocy z 5 na 6 sierpnia 1943 roku. Jej celem było uwolnienie członków ruchu oporu z jasielskiego więzienia okupacyjnego, przez które przewinęło się 10-15 tys. więźniów. Przeciętnie przebywało tu ok. 300 więźniów.
Historia.
W przygotowaniu uczestniczyła rodzina inż. Madejewskiego związana z AK, strażnicy więzienia: Józef Okwieka „Trójka”, Wawszczak i Myśliwiec. Przeprowadziła ją grupa dowodzona przez por. Zenona Sobotę „Korczak” w składzie: Zbigniew Cerkowniak „Boruta”, Zbigniew Zawiła „Żbik”, Stanisław Dąbrowa-Kostka „Dąbrowa”, Stanisław Magura „Paw” i „Trójka”.
Por. Zenon Sobota, dowodząc 5-osobowym zespołem dokonał udanego napadu na duże i silnie strzeżone więzienie w Jaśle. Do tego więzienia dostał się podstępem, dzięki współpracy strażnika więziennego. O godz. 22.50 sterroryzowano strażnika i unieszkodliwiono załogę. Do cel wszedł Sobota ze swoją grupą, a opuścił je z uwolnionymi więźniami o godz. 0.30. Udało mu się uzbroić uchodzących i odciąć wszystkie połączenia telefoniczne, przy pomocy których można by zaalarmować Gestapo.
W wyniku akcji uwolniono 66 więźniów politycznych i umożliwiono ucieczkę 67 więźniom pospolitym. W Żółkowie uciekinierzy podzielili się na dwie grupy; jedna udała się w kierunku Skołyszyna (w Bączalu Dolnym ukrywał ich ksiądz Florian Zając) i dalej Gorlic, druga w okolice Bóbrki. Sprawą uwolnienia więźniów zainteresował się sam generalny gubernator Hans Frank, a efektem tego była zmiana na stanowiskach szefa Gestapo i naczelnika więzienia w Jaśle.

</doc>
<doc id="803367" url="https://pl.wikipedia.org/wiki?curid=803367" title="Ślimak Teodorosa">
Ślimak Teodorosa

Ślimak Teodorosa, spirala Teodorosa – konstrukcja geometryczna, pozwalająca stworzyć odcinek o długości równej pierwiastkowi z danej liczby naturalnej. Zasada konstrukcji opiera się na twierdzeniu Pitagorasa. Nazwa konstrukcji pochodzi od imienia greckiego matematyka i filozofa, Teodorosa z Cyreny. Autorem konstrukcji był Jakob Heinrich Anderhub, matematyk amator, który opisał ją w pracy "Joco-Seria, aus den Papieren eines reisenden Kaufmanns" z 1941 roku.
Opis konstrukcji.
Konstrukcja w 17 kroku prowadzi do nakładania się trójkątów na siebie, jak na ilustracji obok. Jeśli będzie kontynuowana, trzecia grupa trójkątów podwójnie nakładających się na siebie nastąpi w 54. kroku itd.
Najprostsze własności.
Niech formula_3 oznacza kąt ostry formula_4-tego trójkąta o wierzchołku w środku całej konstrukcji. Wówczas:
Stąd oczywiście:
Suma
wyznacza kąt dla przeciwprostokątnej formula_4-tego trójkąta o długości formula_9 względem przyprostokątnej o długości formula_10 1-go trójkąta poprowadzonej ze środka konstrukcji.
W 1958 roku Erich Teuffel udowodnił, że żadne dwie przeciwprostokątne nie pokryją się, tzn.
Historia.
Konstrukcja zwana "ślimakiem Teodorosa" była niekiedy przypisywana Teodorosowi jako stosowana przez niego metoda wyznaczania odcinka o długości proporcjonalnej do pierwiastka kwadratowego z całkowitej wielokrotności danego odcinka jednostkowego. W rzeczywistości pitagorejczycy, którzy opracowali i rozwinęli metodę kwadratury wielokątów, potrafili „pierwiastkować” odcinki o dowolnej rzeczywistej nieujemnej długości. Np. kwadratura dowolnego trójkąta o podstawie 2 i wysokości formula_13 prowadziła „w jednym kroku” do konstrukcji kwadratu o boku formula_14 podczas gdy metoda użyta w ślimaku Teodorosa jest niepraktyczna i żmudna – wyznaczenie odcinka długości formula_15 wymaga formula_4-krotnego powtórzenia każdego kroku konstrukcji.
Ślimak Teodorosa jest znany głównie dzięki fragmentowi dialogu Platona "Teajtet" będącego relacją z badań Teodorosa nad niewymiernością boków kwadratów o danych całkowitych polach.
Wzmianka o "siedemnastostopowym kwadracie" w zdaniu
wywoływała wiele domysłów i spekulacji próbujących znaleźć przyczynę zatrzymania się Teodorosa w swoich badaniach właśnie na kwadracie o polu 17.
Przez zbieżność tej siedemnastki z siedemnastym krokiem konstrukcji ślimaka Teodorosa, w którym trójkąt nakłada się na pierwszy już narysowany, konstrukcja ta była traktowana jako jedno z możliwych wyjaśnień tego fragmentu z Platona.
Funkcja Teodorosa i stała Teodorosa.
Linia łamana, utworzona przez krótsze przyprostokątne opisanych wyżej trójkątów prostokątnych (przyprostokątne o długości 1), bywa niekiedy nazywana dyskretną spiralą Teodorosa. Philip Davis określił położenie wierzchołków tej spirali na płaszczyźnie zespolonej poprzez równanie rekurencyjne:
gdzie formula_18 jest jednostką urojoną, formula_19 oznacza moduł liczby zespolonej formula_20
Wzór
łatwo można wykazać indukcyjnie, bo formula_22 oraz
w miejscu oznaczonym gwiazdką (*) wykorzystano założenie indukcyjne formula_24
Korzystając z powyższej własności, Davis przekształcił wzór rekurencyjny w postaci iteracyjnej
Zagadnienie, jak zinterpolować wierzchołki dyskretnej spirali Teodorusa za pomocą krzywej gładkiej, postawił i rozwiązał Davis, wykorzystując analogię z wzorem Eulera dla funkcji gamma jako rozszerzenia silni. Jako rozwiązanie zagadnienia przedstawił wzór:
wykazał jego zbieżność dla formula_27 i zaproponował dla niego nazwę funkcja Teodorosa.
Stałą Teodorosa formula_28 nazwał Davis nachylenie (gradient) funkcji Teodorosa w punkcie formula_29:
gdzie formula_31 jest funkcją dzeta Riemanna.
Stosując zaawansowane metody analityczne i numeryczne, stałą Teodorosa do 50. miejsca po przecinku obliczył Walter Gautschi.

</doc>
<doc id="803370" url="https://pl.wikipedia.org/wiki?curid=803370" title="Profesjonalizm">
Profesjonalizm



</doc>
<doc id="803372" url="https://pl.wikipedia.org/wiki?curid=803372" title="Profesja (zawód)">
Profesja (zawód)

Profesja – w socjologii i antropologii: zawód, który wymaga długotrwałego przygotowania, zazwyczaj poprzez konieczność odbycia studiów wyższych, a także często stażu zawodowego. Dla profesji charakterystyczne jest zrzeszanie się w stowarzyszenia zawodowe, tworzenie własnych kodeksów etycznych, a także ograniczanie dostępu do wykonywania zawodu wobec osób nie należących do organizacji.
Pojęcie tradycyjnie odnosiło się do księży, lekarzy, nauczycieli i prawników, współcześnie do profesji zaliczyć można także m.in. pielęgniarki, architektów, księgowych czy pracowników socjalnych. Szczególnym rodzajem profesji stanowiącej zarazem zawód regulowany jest zawód zaufania publicznego.
W naukach społecznych przez wiele lat dominował pogląd wywodzący się z paradygmatu funkcjonalistycznego, że profesje powstają, by zaspokajać określone potrzeby zbiorowości, gwarantować wysoki standard usług. Stąd "profesjonalizm" określa wysoki standard wykonania danej czynności. Współcześnie często jednak przyjmuje się, za interpretatywistami, że "profesjonalizacja" to proces, w którym określone grupy społeczne i zawodowe zdobywają kontrolę nad procesem pracy, a co za tym idzie że jest to proces pozyskiwania władzy społecznej. Już w średniowieczu poszczególne zawody i profesje starały się ograniczać dostęp do wykonywania pracy – stąd słowo partacz, pierwotnie oznaczające rzemieślnika niezrzeszonego w cechu, obecnie określające niefachowego bądź niedbałego wykonawcę.
Możliwe kryteria "profesjonalizacji" to m.in.:

</doc>
<doc id="803373" url="https://pl.wikipedia.org/wiki?curid=803373" title="Przegląd Prawa i Administracji">
Przegląd Prawa i Administracji

Przegląd Prawa i Administracji – czasopismo prawnicze wydawane we Lwowie od 1876 do 1939 roku. Do 1892 nosiło nazwę „Przegląd Sądowy i Administracyjny”. 
Od lat osiemdziesiątych XIX w. do 1926 roku redaktorem czasopisma, które stało się najpoważniejszym naukowym pismem prawniczym na ziemiach polskich, był prof. Ernest Till z Uniwersytetu Lwowskiego. Po jego śmierci pismo otrzymało jego imię "Przegląd Prawa i Administracji im. Ernesta Tilla". Od 1911 współpracownikiem Ernesta Tilla w redakcji był Józef Münz, zaś od ok. 1918 również Roman Longchamps de Bérier. Po śmierci prof. Ernesta Tilla (1926) pismo redagowali wspólnie: dr Artur Till (syn Ernesta), Józef Münz i Roman Longchamps de Bérier. Po śmierci Münza, a następnie Artura Tilla (1936) jedynym redaktorem został prof. Roman Longchamps de Bérier. Pismo ukazywało się do 1939 roku.

</doc>
<doc id="803375" url="https://pl.wikipedia.org/wiki?curid=803375" title="Przegląd Sądowy i Administracyjny">
Przegląd Sądowy i Administracyjny



</doc>
<doc id="803378" url="https://pl.wikipedia.org/wiki?curid=803378" title="Josef Stiegler">
Josef Stiegler

Josef "Pepi" Stiegler (ur. 20 kwietnia 1937 w Lienz) – austriacki narciarz alpejski, trzykrotny medalista igrzysk olimpijskich i mistrzostw świata.
Kariera.
Pierwszy sukces w karierze Josef Stiegler osiągnął w 1957 roku, kiedy zwyciężył w slalomie i kombinacji podczas mistrzostw Austrii juniorów. W 1960 roku wystartował na igrzyskach olimpijskich w Squaw Valley, gdzie wywalczył srebrny medal w slalomie gigancie. W zawodach tych rozdzielił na podium Rogera Stauba ze Szwajcarii i swego rodaka Ernsta Hinterseera. Trzy dni później zajął piąte miejsce w slalomie, a w zjeździe był piętnasty. Igrzyska w Squaw Valley były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej Austriak zajął czwarte miejsce, przegrywając walkę o medal z Hansem-Peterem Lanigiem ze Wspólnej Reprezentacji Niemiec. Największe sukcesy osiągnął jednak na rozgrywanych cztery lata później igrzyskach olimpijskich w Innsbrucku, gdzie zdobył dwa medale. Zajął tam trzecie miejsce w slalomie gigancie, w którym wyprzedzili go tylko Francuz François Bonlieu oraz kolejny Austriak, Karl Schranz. Sześć dni później zwyciężył w slalomie, wyprzedzając dwóch reprezentantów USA: Billy'ego Kidda i Jima Heugę.
W międzyczasie wystąpił także na mistrzostwach świata w Chamonix w 1962 roku, jednak rywalizację w slalomie zakończył na dwudziestej pozycji. W 1960 roku wygrał kombinację podczas zawodów Lauberhornrennen w szwajcarskim Wengen, a rok później był tam najlepszy w slalomie. W 1961 roku zwyciężył ponadto w slalomie podczas zawodów Arlberg-Kandahar w Mürren. Czterokrotnie zdobywał mistrzostwo Austrii: w slalomie w latach 1960 i 1961, kombinacji w 1961 roku i gigancie dwa lata później. W 1964 roku został wybrany sportowcem roku w Austrii. W 1996 roku otrzymał Odznakę Honorową za Zasługi dla Republiki Austrii.
W 1993 roku u Stieglera zdiagnozowano stwardnienie rozsiane, chorobę na którą choruje także brązowy medalista w slalomie z igrzysk w Innsbrucku, Jim Heuga.
Jego córka – Resi także uprawia narciarstwo alpejskie.

</doc>
<doc id="803379" url="https://pl.wikipedia.org/wiki?curid=803379" title="Alfa Matrix">
Alfa Matrix

Alfa Matrix – niezależna belgijska wytwórnia muzyczna, powstała w 2001 r.
Alfa Matrix zajmuje się głównie wydawaniem muzyki elektronicznej (aggrotech, dark elektro, synth pop, electronica). Pierwszą płytą wydaną przez wytwórnię była "" zespołu Hungry Lucy.

</doc>
<doc id="803381" url="https://pl.wikipedia.org/wiki?curid=803381" title="Tomislav Visević">
Tomislav Visević



</doc>
<doc id="803382" url="https://pl.wikipedia.org/wiki?curid=803382" title="All-America Football Conference">
All-America Football Conference

All-America Football Conference (skrót: AAFC, "Wszechamerykańska Konferencja Futbolowa") - zawodowa liga futbolu amerykańskiego działająca w latach 1946-1949. 
Powstała w celu rywalizacji z ligą NFL, stając się jednym z jej najgroźniejszych przeciwników. Lidze AAFC udało się przyciągnąć wielu z najlepszych futbolistów tamtych czasów, wypromować solidne zespoły oraz wprowadzić wiele zmian do zasad gry, które przyjęły się na stałe.
Mimo sukcesów, lidze nie udało się sprostać konkurencji z dojrzalszym konkurentem. Trzy z siedmiu zespołów (Cleveland Browns, San Francisco 49ers i Baltimore Colts) zostały wchłonięte przez NFL.

</doc>
<doc id="803384" url="https://pl.wikipedia.org/wiki?curid=803384" title="Dzmitryj Mołasz">
Dzmitryj Mołasz

Dzmitryj Mołasz (biał. Дзмітрый Молаш, ros. Дмитрий Молош, "Dmitrij Mołosz"; ur. 10 grudnia 1981 w Michanowiczach w rejonie mińskim) – białoruski piłkarz, grający na pozycji obrońcy, reprezentant Białorusi.
Kariera klubowa.
Wychowanek FK Mołodeczno. Z tego klubu przeszedł do RSzWSM-Alimpija Mińsk. W 2001 roku został zawodnikiem BATE Borysów, z którym wywalczył mistrzostwa Białorusi. W 2007 roku przeszedł do Nosty Nowotroick. W latach 2009-2010 grał w Sibirze Nowosybirsk. W 2011 roku został piłkarzem Krylji Sowietow Samara. W sierpniu 2012 podpisał kontrakt z Dynama Mińsk.
Kariera reprezentacyjna.
Grał w reprezentacjach Białorusi w następujących kategoriach wiekowych: U-16, U-17, U-18, U-21 oraz olimpijskiej. W 2006 roku zadebiutował w dorosłej reprezentacji.

</doc>
<doc id="803388" url="https://pl.wikipedia.org/wiki?curid=803388" title="Cześć, Michael!">
Cześć, Michael!

 – manga stworzona przez Makoto Kobayashiego, a także powstała na jej podstawie seria anime.
Manga.
Manga "Cześć, Michael!" składa się z luźno związanych ze sobą historii głównego bohatera – rudego kota imieniem Michael – oraz jego zwierzęcych przyjaciół (i antagonistów), a także związanych z nim w różny sposób ludzi.
Kolejne rozdziały mangi ukazywały się od 1984 roku w magazynie "Shūkan Morning", należącym do wydawnictwa Kōdansha. Książkowe wydanie mangi sprzedało się w ponad milionowym nakładzie, a autor otrzymał za nie w 1986 nagrodę Kōdanshy.
Edycja polska.
Za polską edycję odpowiedzialne jest wydawnictwo Waneko, które wydało 8 tomików mangi w latach 1999-2000, a także dodatkowy – 9. tom – w roku 2002, zawierający usunięte z poprzednich części opowiadania (wydawnictwo odpowiedziało tym samym czytelnikom na prośby o historie usunięte z wcześniejszych tomów). Ostatecznie 9 tomów zawiera wszystkie historie znane z oryginalnego japońskiego wydania mangi.
25 lipca 2022 Waneko zapowiedziało wydanie reedycji mangi w dwóch tomach zbiorczych.
Anime.
Sukces wydawniczy komiksu spowodował adaptację historii znanych z mangi do anime "Cześć, Michael!". W ten sposób powstały:

</doc>
<doc id="803389" url="https://pl.wikipedia.org/wiki?curid=803389" title="Istanbul Cup">
Istanbul Cup

Istanbul Cup – kobiecy turniej tenisowy kategorii WTA 250 zaliczany do cyklu WTA Tour. Rozgrywany początkowo na kortach twardych, natomiast od 2016 rozgrywki odbywają się na nawierzchni ceglanej w Stambule. W 2014 roku zawody powróciły do kalendarza kobiecych rozgrywek.

</doc>
<doc id="803392" url="https://pl.wikipedia.org/wiki?curid=803392" title="Metr na sekundę">
Metr na sekundę

Metr na sekundę – jednostka miary prędkości, właściwa dla układu jednostek SI, oznaczana m/s, gdzie m – metr, s – sekunda.

</doc>
<doc id="803395" url="https://pl.wikipedia.org/wiki?curid=803395" title="Belleville Bulls">
Belleville Bulls

Belleville Bulls – juniorska drużyna hokejowa grająca w OHL w dywizji wschodniej, konferencji wschodniej. Drużyna ma swoją siedzibę w Belleville w Kanadzie.

</doc>
<doc id="803397" url="https://pl.wikipedia.org/wiki?curid=803397" title="Lista wysp świata według populacji">
Lista wysp świata według populacji



</doc>
<doc id="803398" url="https://pl.wikipedia.org/wiki?curid=803398" title="Ernst Hinterseer">
Ernst Hinterseer

Ernst Hinterseer (ur. 27 lutego 1932 w Kitzbühel) – austriacki narciarz alpejski, dwukrotny medalista igrzysk olimpijskich i mistrzostw świata
Kariera.
Największe sukcesy w karierze Ernst Hinterseer osiągnął w 1960 roku, kiedy podczas igrzysk olimpijskich w Squaw Valley wywalczył dwa medale. Najpierw zdobył brązowy medal w gigancie, w którym wyprzedzili go jedynie Roger Staub ze Szwajcarii i kolejny reprezentant Austrii, Josef Stiegler. Trzy dni później Austriak zwyciężył w slalomie, wyprzedzając bezpośrednio swego rodaka, Mathiasa Leitnera oraz Charlesa Bozona z Francji. Po pierwszym przejeździe Hinterseer zajmował piąte miejsce, tracąc do prowadzącego Willy’ego Bognera z RFN 1,9 sekundy. W drugim przejeździe był jednak najlepszy, uzyskując czas o sekundę lepszy od drugiego w drugim przejeździe Leitnera. Były to jedyne medale wywalczone przez niego na międzynarodowej imprezie tej rangi. Na rozgrywanych cztery lata wcześniej igrzyskach olimpijskich w Cortina d’Ampezzo wystąpił tylko w slalomie gigancie, zajmując szóste miejsce. W międzyczasie wystąpił na mistrzostwach świata w Bad Gastein, jednak rywalizacji w slalomie nie ukończył. Brał także udział w mistrzostwach świata w Åre w 1954 roku, jednak w slalomie zajął dopiero 38. miejsce. Ponadto Hinterseer trzykrotnie wygrywał zawody 3-Tre we włoskim Canazei, zwyciężając w kombinacji i dwukrotnie w slalomie gigancie w 1956 roku.
Dwukrotnie zdobywał mistrzostwo kraju: w gigancie w 1954 roku i kombinacji dwa lata później. W 1960 roku został wybrany sportowcem roku w Austrii. W 1997 roku otrzymał ponadto Odznakę Honorową za Zasługi dla Republiki Austrii. Po zakończeniu kariery został trenerem. W latach 1972-1974 był jednym z trenerów w Österreichischer Skiverband, a w latach 1974-1976 pracował w Deutscher Skiverband.
Jego synowie Hans, Ernst i Guido również uprawiali narciarstwo alpejskie, a wnuk, Lukas Hinterseer jest reprezentantem Austrii w piłce nożnej.

</doc>
<doc id="803405" url="https://pl.wikipedia.org/wiki?curid=803405" title="Ganasze">
Ganasze

Ganasze (fr. "ganache"; rzadkie w lp) – dolna część tylnych krawędzi żuchwy konia, będąca zarazem miejscem przyczepu mięśnia żwacza ("musculus masseter"). Kolokwialnie: umięśnione obrzeża dolnej szczęki końskiej.
Dzięki budowie ganaszy i stosunkowo długiemu potylicznemu odcinkowi szyi, możliwe jest uzyskanie pionowego położenia głowy konia, co wykorzystywane jest w sportach jeździeckich poprzez tzw. ganaszowanie, uzyskiwane nieprawidłowo przez równoczesne naciskanie boków konia łydkami i ściąganie wodzy, a normalnie jest jednym z efektów prawidłowego ich zebrania.

</doc>
<doc id="803406" url="https://pl.wikipedia.org/wiki?curid=803406" title="Bez pokory">
Bez pokory

Bez pokory – album zespołu Farben Lehre, nagrany w 1990 roku po pięciu latach grania w płockim undergroundzie i zdobyciu nagrody na Festiwalu w Jarocinie 1990. Album zawiera jedenaście bardzo różnorodnych piosenek, które pokazywały, że zespół znajdował się jeszcze na etapie poszukiwania własnego, rozpoznawalnego stylu tworzonej muzyki.
Lista utworów.
Strona A:
Strona B:

</doc>
<doc id="803410" url="https://pl.wikipedia.org/wiki?curid=803410" title="Grudkowatość bowenoidalna">
Grudkowatość bowenoidalna

Grudkowatość bowenoidalna (łac. "bowenoid papulosis", ang. bowenoid papulosis, BP) – rzadka choroba błon śluzowych narządów płciowych. Jest związana z zakażeniem wirusem brodawczaka ludzkiego. Należy do stanów przedrakowych, istnieje ryzyko przejścia "bowenoid papulosis" w raka kolczystokomórkowego prącia lub sromu.
Etiologia.
Wykazano związek choroby z infekcją wirusem brodawczaka ludzkiego: przede wszystkim typem HPV-16, rzadziej HPV-33 i HPV-34.
Objawy i przebieg.
Choroba objawia się zmianami grudkowymi, wieloogniskowymi. Grudki są płasko-wyniosłe, kilkumilimetrowej średnicy, różowe lub o lekko brunatnym odcieniu, o gładkiej powierzchni. Niekiedy zlewają się. Zlokalizowane są u mężczyzn głównie na żołędzi, u kobiet na wargach sromowych mniejszych i większych, w fałdach pachwinowych i w okolicy odbytu. &lt;br&gt;
Chory nie odczuwa dolegliwości w związku z objawami, niekiedy może wystąpić niewielki świąd. Przebieg jest przewlekły, choroba może ustąpić samoistnie. U kobiet często współistnieje z neoplazją sródnabłonkową szyjki macicy (CIN).
Obraz histologiczny.
Zróżnicowanie erytroplazji Queyrata z "bowenoid papulosis" jest bardzo trudne, także przy ocenie materiału histopatologicznego. W obrazie mikroskopowym obserwuje się przerost nabłonka z obecnością licznych, często nieprawidłowych figur mitotycznych, atypowe komórki z dużymi, hiperchromatycznymi i pleomorficznymi jądrami, komórki wielojądrowe i dyskeratotyczne. Występuje nieregularna akantoza i parakeratoza. Granica skórno-nabłonkowa jest zachowana, tak jak w chorobie Bowena i erytroplazji Queyrata, które są histologicznie rakami "in situ".
Leczenie.
Leczenie "bowenoid papulosis" polega na usunięciu zmian chirurgicznym lub przy użyciu krioterapii, lasera CO, elektrokoagulacji.

</doc>
<doc id="803414" url="https://pl.wikipedia.org/wiki?curid=803414" title="Kingston Frontenacs">
Kingston Frontenacs

Kingston Frontenacs – juniorska drużyna hokejowa grająca w OHL w dywizji wschodniej, konferencji wschodniej. Drużyna ma swoją siedzibę w Kingston w Kanadzie.
W latach 2011–17 menedżerem generalnym w klubie był dawny jego zawodnik Doug Gilmour.

</doc>
<doc id="803418" url="https://pl.wikipedia.org/wiki?curid=803418" title="Othmar Schneider">
Othmar Schneider

Othmar Schneider (ur. 27 sierpnia 1928 w Lech, zm. 25 grudnia 2012 w Götzis) – austriacki narciarz alpejski i strzelec, dwukrotny medalista olimpijski i dwukrotny medalista mistrzostw świata w narciarstwie alpejskim oraz brązowy medalista mistrzostw świata i Europy w strzelectwie..
Kariera.
Największe sukcesy w karierze Othmar Schneider osiągnął podczas rozgrywanych w 1952 roku igrzysk olimpijskich w Oslo, gdzie w dwóch startach zdobył dwa medale. Najpierw zdobył srebrny medal w zjeździe, rozdzielając na podium Włocha Zeno Colò oraz swego rodaka, Christiana Pravdę. Trzy dni później zdobył złoty medal w slalomie, wyprzedzając bezpośrednio dwóch Norwegów: Steina Eriksena oraz Guttorma Berge. Był to jednak jedyne medale wywalczone przez niego na arenie międzynarodowej. Na rozgrywanych dwa lata później mistrzostwach świata w Åre był blisko kolejnego sukcesu, jednak ostatecznie rywalizację w gigancie ukończył na czwartej pozycji. Walkę o brązowy medal przegrał tam z innym reprezentantem Austrii - Andreasem Moltererem o 1,7 sekundy. Schneider brał także udział w igrzyskach olimpijskich w Cortina d’Ampezzo w 1956 roku, jednak w swym jedynym starcie, slalomie, zajął dopiero dwunaste miejsce. Poza tym Austriak wygrał zawody cyklu Arlberg-Kandahar w Sestriere w 1951 roku oraz zjazd i kombinację w Wengen w latach 1951-1952. W 1956 roku przeszedł na zawodowstwo.
Othmar Schneider uprawiał także strzelectwo sportowe. Jego największym sukcesem było zdobycie drużynowego brązowego medalu w pistolecie dowolnym podczas mistrzostw świata w Bazylei w 1974 roku. Na rozgrywanych rok później mistrzostwach Europy w Madrycie wspólnie z kolegami z reprezentacji zdobył brązowy medal w pistolecie centralnego zapłonu. Nigdy nie wystąpił w zawodach strzeleckich podczas igrzysk olimpijskich. Schneider został także trenerem, podczas igrzysk olimpijskich w Montrealu w 1976 roku jego podopieczny, Rudolf Dollinger, zdobył brązowy medal w pistolecie dowolnym.
Poza tym był też instruktorem narciarstwa, prowadził hotel w rodzinnej miejscowości Lech oraz prowadził firmę Huber, zajmującą się produkcją sprzętu narciarskiego.

</doc>
<doc id="803419" url="https://pl.wikipedia.org/wiki?curid=803419" title="1998 WW31">
1998 WW31

1998 WW31 – planetoida z grupy klasycznych obiektów transneptunowych (cubewano), odkryta 18 listopada 1998 roku. 
Orbita planetoidy.
Planetoida ta krąży w średniej odległości ok. 44,6 j.a. od Słońca po lekko eliptycznej orbicie o mimośrodzie 0,085. Wykonuje jeden obieg wokół Słońca w ciągu ok. 298 lat. Orbita 1998 WW31 nachylona jest pod kątem 6,81º do płaszczyzny ekliptyki.
Właściwości fizyczne.
Średnica tego obiektu szacowana jest na ok. 148 kilometrów. Jego średnia gęstość jest niska i wynosi ok. 1 g/cm3. Jasność absolutna tej planetoidy to 6,7m. 
1998 WW31 posiada swój księżyc, który nazwano prowizorycznie . Ponieważ różnica rozmiarów obydwu ciał nie jest duża, można mówić w tym przypadku o planetoidzie podwójnej, w układzie której występuje synchronizacja ruchu obiegowego z obrotowym obydwu składników. Czas, w jakim obydwa transneptuny obiegają swój wspólny środek masy, wynosi 587,3 dnia. Masę całego układu obliczono na około 2,66×1018 kg.

</doc>
<doc id="803420" url="https://pl.wikipedia.org/wiki?curid=803420" title="Marian Sokołowski (historyk)">
Marian Sokołowski (historyk)

Marian Sokołowski (ur. 9 stycznia 1839 w Czyżewie Kościelnym, zm. 25 marca 1911 w Krakowie) – powstaniec styczniowy, ziemianin, porucznik litewskiego pułku gwardii, absolwent Uniwersytetu Kijowskiego, profesor Uniwersytetu Jagiellońskiego, historyk sztuki, konserwator zabytków i muzeolog.
Życiorys.
Syn Leopolda Prawdzic Sokołowskiego i Doroty z Ośniałowskich. W 1879 zawarł związek małżeński z Marią Skrzyńską, a ślub odbył się 2 lutego w Kobylance k. Gorlic, należącej do Skrzyńskich z Zagórzan.
W 1858 ukończył Gimnazjum Realne w Warszawie. Następne dwa lata miał poświęcić na studia, w charakterze słuchacza nadzwyczajnego, na kursach historycznych w Berlinie i Heidelbergu. Niektórzy (np. prof. Lech Kalinowski) powątpiewają jednak, czy rzeczywiście kształcił się na tych uniwersytetach, gdyż nie wspomina o tym w swoim .
Od 1860 do 1864 roku przebywał w Paryżu, dokąd wyjechał studiować prawo. W końcu stycznia 1863 powrócił do Warszawy, pozostającej w stanie oblężenia, czym zapoczątkował okres intensywnej działalności politycznej i powstańczej. Zaprzyjaźniony z Karolem Ruprechtem (1821–1875) oraz Stefanem Bobrowskim (1841–1863), naczelnikiem miasta, Sokołowski został w początku marca 1863 mianowany komisarzem cywilno-politycznym na Ruś, wkrótce po tym jak Bobrowski stanął na czele Tymczasowego Rządu Narodowego, z ramienia Centralnego Narodowego Komitetu. Przed Sokołowskim postawiono niełatwe zadania organizowania w ogarniętym powstaniem kraju administracji powiatowej i systemu poboru podatków na Wołyniu, Podolu i Ukrainie, a także rozwiązanie kwestii włościańskiej. 17 maja 1863 – na skutek działalności rzekomo niezgodnej z linią Rządu Tymczasowego – Sokołowski został bezpodstawnie zdymisjonowany i skazany na śmierć. Jednakże sąd pod przewodnictwem Jana Majkowskiego (1828–1906) nie tylko uwolnił go od zarzutów, ale też pragnął utrzymać go na dotychczasowym stanowisku, na co ten jednak nie wyraził zgody i pod koniec 1863 powrócił przez Drezno do Paryża.
Okres paryski ukształtował kulturę umysłową Sokołowskiego. Tam nie tylko uzyskał absolutorium w École de droit i stopień licencjatu (1864), ale też zawiązał serdeczną i wieloletnią przyjaźń z Cypranem Kamilem Norwidem. Pamiątką tego jest 39 listów poety do Sokołowskiego, dedykowany mu szkic o "Balladynie", ofiarowane wiersze i rysunki.
W latach 1865–1866 odbył podróż naukową do Grecji i na Wschód, z ekspedycją Ernesta Renana (1823–1892) i Alberta Dumonta (1842–1884). W marcu 1867 zwiedził Kolonię, wyjeżdżał też do Szwajcarii i Włoch, w których już wcześniej (ok. 1865) przebywał prawie rok, szczegółowo poznając Florencję i Rzym, a także Sycylię. W tym czasie utrzymywał Sokołowski ożywione kontakty towarzyskie i listowne z otoczeniem księcia Władysława Czartoryskiego (Hotel Lambert), Józefem Ignacym Kraszewskim, Julianem Klaczką, Adamem Asnykiem, Karolem Lanckorońskim. O pozycji towarzyskiej oraz intelektualnej Sokołowskiego najlepiej świadczy passus z listu pisanego 5 stycznia 1867 przez Stanisława Tarnowskiego do Artura Grottgera, bawiącego w Paryżu:
„Czy nie poznałeś tam Mariana Sokołowskiego, któregom Ci zarekomendował jako jednego z najwykształceńszych ludzi jakich znam?”
W początku 1868 roku przeniósł się na dłużej do Wiednia. Podróżował stamtąd do Turcji (1869), w roku 1870 odbył naukową podróż do Konstantynopola i Azji Mniejszej, czynił starania o objęcie stanowiska przedstawiciela Galicji na mającej odbyć się w 1873 roku Wystawie Powszechnej w Wiedniu.
W 1872 roku Sokołowski zapisał się na Uniwersytet Wiedeński i studiował historię, paleografię, zagadnienia kultury średniowiecza. Informacje, że Sokołowski zgłębiał również w Wiedniu historię sztuki – pod kierunkiem Maurycego Thausinga i Rudolfa Eitelberga von Edelber – nie znajdują potwierdzenia w źródłach. Jednakże już w roku następnym, 1873, Sokołowski przenósł się do Krakowa, aby dopełnić tryennium filozoficzne. W ramach tych studiów słuchał na Uniwersytecie Jagiellońskim wykładów Józefa Kremera (1806–1875), Józefa Szujskiego (1835–1883) a przede wszystkim Józefa Łepkowskiego – o zabytkach sztuki i przeszłości. Pod wpływem szczególnej atmosfery narodowej Krakowa, miasta w którym rozpoczęła właśnie działalność Akademia Umiejętności i jej Komisyja do Badania Historyi Sztuki, wobec ukształtowanego tam już wcześniej środowiska ludzi nauki i kultury skupionych wokół Towarzystwa Naukowego Krakowskiego (Łuszczkiewicz, Józef Łepkowski), Sokołowski postanawia pozostać w Krakowie. W tym czasie prowadzi już wykłady z historii sztuki w Muzeum Przemysłowym w Krakowie, nieco później wykłada też historię malarstwa niemieckiego, architektury i rzeźby w krakowskiej Szkole Sztuk Pięknych.
W 1878 doktoryzował się u prof. Józefa Łepkowskiego na podstawie pracy "Ruiny na Ostrowie jeziora Lednicy. Studyum nad budownictwem w przedchrześcijańskich i pierwszych chrześcijańskich wiekach w Polsce" (druk w 1876). Podstawę tej dysertacji stanowiły przeprowadzone wspólnie z Władysławem Łuszczkiewiczem badania archeologiczne. W listopadzie tego samego roku habilitował się z zakresu historii sztuki na Wydziale Filozoficznym Uniwersytetu Jagiellońskiego. Kolokwium habilitacyjne, prowadzone przez prof. J. Łepkowskiego i prof. J. Szujskiego, przekonało władze Uniwersytetu, że „Kandydat odpowiedziami swoimi udowodnił, iż przedmiot historii i archeologii sztuki, którego pragnie być docentem prywatnym jest mu dokładnie znany”.
Mianowany 7 lutego 1882 profesorem nadzwyczajnym historii sztuki, wypełniał Sokołowski obowiązki uniwersyteckie praktycznie aż do śmierci. 23 maja 1888 mianowany został profesorem zwyczajnym, w 1910 zaś – profesorem honorowym Uniwersytetu Jagiellońskiego. Poza zajęciami ze sztuki starożytnej, średniowiecznej i nowożytnej po wiek XIX, miał też Sokołowski monograficzne wykłady o Leonardzie da Vinci, Rafaelu i Michale Aniele, Dürerze i Holbeinie, Giotto, Tycjanie, historii sztuki baroku włoskiego, źródłach ikonografii średniowiecznej itd. Łączył przy tym wykłady z ćwiczeniami przy oryginalnych dziełach sztuki, co w czasach jego było nie tylko atrakcją dla słuchaczy, ale też stanowiło miarę metodologicznej nowoczesności wykładowcy. Z osobą Sokołowskiego ściśle łączy się organizacja pierwszej na ziemiach polskich katedry historii sztuki w 1882 (obecnego Instytutu Historii Sztuki Uniwersytetu Jagiellońskiego), w której pod opieką profesora wychowała się pierwsza generacja polskich historyków sztuki (Emmanuel Świeykowski, Feliks Kopera, Tadeusz Szydłowski, Julian Pagaczewski, Franciszek Klein, Jerzy Mycielski, Adolf Szyszko-Bohusz, Nikodem Pajzderski oraz inni). Kolejne katedry historii sztuki powstały dopiero w 1893 we Lwowie (Jan Bołoz Antoniewicz) oraz w 1917 w Warszawie – objęta przez Zygmunta Batowskiego.
Prócz pracy uniwersyteckiej, w 1884 roku Sokołowski wraz z Jackiem Malczewskim i archeologami austriackimi wziął udział w wielkiej ekspedycji naukowej do Pamfilii i Pizydii, zorganizowanej i sfinansowanej przez Karola Lanckorońskiego. Podczas tej wyprawy odkrył jedno z nielicznych zachowanych inskrypcji w starożytnym języku luwijskim w pobliżu miejscowości Köylütolu w zachodniej Turcji. Wiosną 1895 roku odbył ponadto podróż naukową do Niemiec, Holandii i Anglii, zaś w 1904 – do Moskwy i Petersburga.
Drugim polem aktywności naukowej Mariana Sokołowskiego była Akademia Umiejętności. Jej korespondentem został w 1880, a członkiem czynnym w 1884. W latach 1872–1882 był przy W. Łuszczkiewiczu sekretarzem akademijnej Komisji Badania Historii Sztuki, a od 1892 do śmierci – jej przewodniczącym. W pełni urzeczywistnił wówczas swój autorski program reform z 1887, mających na celu „podniesienie pożyteczności i ożywienie działalności Komisyi”.
W 1893 roku Sokołowski przejął po Łepkowskim stanowisko dyrektora Muzeum Książąt Czartoryskich w Krakowie, a także kierownictwo Muzeum Sztuki i Archeologii (wcześniej – Gabinet Archeologii Uniwersytetu). Od 1887 był członkiem korespondentem wiedeńskiej Ck Komisji centralnej do badania i konserwacji zabytków sztuki i pomników historycznych (), w grudniu 1889 zostaje obrany zastępcą przewodniczącego Grona Konserwatorów Galicji Zachodniej, zaś 13 marca 1894 – jego przewodniczącym (zastępcą został wówczas Stanisław Tomkowicz).
W tym czasie Sokołowski przyczynił się walnie w organizacji wielkich przedsięwzięć wystawienniczych w Krakowie – Wystawy Obrazów Dawnych Mistrzów (1892), ekspozycji zabytków z czasów Jana III Sobieskiego (1883) i Wystawy Starożytności we Lwowie (1894). W 1894 roku został członkiem czynnym Moskiewskiego Towarzystwa Archeologicznego. Był też członkiem honorowym Towarzystwa Przyjaciół Sztuk Pięknych. Po śmierci Jana Matejki był jednym z założycieli towarzystwa imienia malarza, twórcą Towarzystwa im. Jana Matejki, a tym samym muzeum Artysty, które otwarto w Krakowie 6 marca 1898 roku.
Wiedza Sokołowskiego, opublikowany dorobek naukowy (200 prac ogłoszonych drukiem), a także wybitne osiągnięcia badawcze zapewniły mu członkostwo Rady Artystycznej Ministerstwa Sztuki i Nauki w Wiedniu, Towarzystwa Archeologicznego w Moskwie, Towarzystwa Badaczy Historii Sztuki we Wrocławiu, Instytutu Archeologicznego w Wiedniu, Towarzystwa Starożytności „Prusssia” w Królewcu, Akademii Nauk w Petersburgu oraz Pradze.
Działalność uniwersytecka i społeczna profesora znalazła uznanie w postaci nominacji na radcę dworu wiedeńskiego (1901), nadaniu mu austriackiego Krzyża Kawalerskiego Orderu Leopolda (1890), włoskiego Krzyża Komandorskiego Orderu Korony i austriackiej Odznaki Honorowej za Dzieła Sztuki i Umiejętności „Litteris et Artibus” (1909). W 1902 roku Akademia umiejętności wyróżniła go nagrodą im. Probusa Barczewskiego za „Studya do historyi rzeźby w Polsce w XV i XVI wieku” (1901).
Został pochowany na Cmentarzu Rakowickim w Krakowie.
Upamiętnienie.
8 sierpnia 2021 r. w Czyżewie po rewitalizacji został otwarty zabytkowy park, jego patronem stał się profesor Marian Sokołowski.

</doc>
<doc id="803422" url="https://pl.wikipedia.org/wiki?curid=803422" title="Głos Prawa">
Głos Prawa

Głos Prawa – miesięcznik prawniczy wydawany we Lwowie w latach 1924–1939. Założycielem i jedynym redaktorem czasopisma był lwowski adwokat dr Anzelm Lutwak.
Miesięcznik był autorskim projektem adwokata dr. Anzelma Lutwaka, który do współpracy w tworzeniu czasopisma zaprosił przedstawicieli nauki i praktyki, w tym przede wszystkim profesorów prawa z Krakowa i Lwowa. Hasłem miesięcznika było zawołanie Heraklita z Efezu: „Lud walczyć musi o prawo, jak o mury miasta!”. Opublikował na jego łamach wiele rozpraw naukowych felietonów, recenzji i komentarzy. 
Stałym współpracownikiem "Głosu Prawa" był prof. Maurycy Allerhand. Publikowali w nim też m.in. Franciszek Ksawery Fierich, Stanisław Gołąb, Mieczysław Honzatko, Hersch Lauterpacht, Rafał Lemkin, Stanisław Starzyński, Gustaw Taubenschlag. 
Ostatni zeszyt ukazał się latem 1939 r. 
W 2018 r. tytuł został wznowiony przez Instytut Allerhanda jako "Głos Prawa. Przegląd Prawniczy Allerhanda". Redaktorem naczelnym jest Adam Redzik, a redaktorami Arkadiusz Radwan i Wojciech Rogowski. Czasopismo ukazuje się w cyklu półrocznym. Publikuje artykuły w języku polskim i angielskim z zakresu prawa i ekonomii.

</doc>
<doc id="803423" url="https://pl.wikipedia.org/wiki?curid=803423" title="Krzyk (film 1982)">
Krzyk (film 1982)

Krzyk – polski film psychologiczno-obyczajowy w reżyserii Barbary Sass z 1982 roku.
Opis fabuły.
Rok 1981. Marianna, dziewczyna z warszawskiej Pragi, wychodzi z więzienia i dostaje pracę salowej w wysokiej klasy domu starców. Działacze związkowi przeprowadzają kontrolę w domu starców, podejrzewając, że zajmują tam bezprawnie miejsca dawni komunistyczni prominenci, jednym z nich jest podopieczny Marianny.
Obsada.
A także

</doc>
<doc id="803425" url="https://pl.wikipedia.org/wiki?curid=803425" title="Żittia i prawo">
Żittia i prawo

Żittia i prawo – czasopismo prawnicze wydawane we Lwowie w latach 1928–1939 w języku ukraińskim. Redaktorem naczelnym pisma był adw. dr Kost Łewycki.

</doc>
<doc id="803430" url="https://pl.wikipedia.org/wiki?curid=803430" title="Historia Królestwa Słowian czyli Latopis Popa Duklanina">
Historia Królestwa Słowian czyli Latopis Popa Duklanina

Historia Królestwa Słowian czyli Latopis popa Duklanina (), znany również jako Królestwo Słowian, Genealogia Barska, Barski Rodosłów, Regnum Sclavorum, Gesta Regum Sclavorum – średniowieczne historyczne źródło narracyjne, zróżnicowane pod kątem rzetelności, traktujące m.in. o historii Słowian południowych od V do XII w. Określenie dzieła mianem "latopisu", choć zwyczajowo akceptowane, faktycznie jest błędne, gdyż w tekście nie zapisano żadnej konkretnej daty.
Powstanie.
Wciąż nie zostało ostatecznie potwierdzone kto jest autorem dzieła. Przyjmuje się, że być może stworzył je bliżej nieznany duchowny z Baru, nazywany zwyczajowo "popem Duklaninem", w celu obrony praw metropolitalnych archidiecezji duklańsko-barskiej w sporze z biskupami archidiecezji dubrownickiej. Autor utworu już w szesnastowiecznej historiografii określany był mianem "Docleaty", czyli Duklanina. We wczesnych analizach przeważała hipoteza o dwóch lub trzech autorach, jednakże obecnie większość historyków zgadza się, iż jest to dzieło jednego pisarza. Istnieją również hipotezy na temat autorstwa, wskazujące na konkretne postacie historyczne. Chorwacki historyk Kościoła, Eduard Peričić, jak i wielu innych badaczy, przypisuje autorstwo barskiemu arcybiskupowi Grzegorzowi (chorw. "Grgur Barski"), pochodzącemu z Zadaru. Chorwacki historyk, Tibor Živković, w swojej monografii "Gesta regum Sclavorum" (2009), wysuwa tezę, iż autorem jest czeski cysters – Rudger.
Data powstania, podobnie jak autorstwo, wciąż pozostaje przedmiotem sporów historyków. Większość badaczy, na podstawie analizy treści, zgadza się, iż dzieło najprawdopodobniej powstało w drugiej połowie XII lub w XIII w.
Anonimowy autor twierdzi, iż spisał to co "słyszał od starszych". Dzieło, to w rzeczywistości kompilacja wielu źródeł. Pop Duklanin podczas pisania wspierał się starszymi zabytkami piśmiennictwa miejscowego, m.in. żywotami świętych (św. Benedykta, św.św. Cyryla i Metodego, św. Jana Włodzimierza), legendą o założeniu Dubrownika, archiwami Kościoła w Barze oraz zrekonstruowaną tzw. "genealogię książąt trebińskich" z X w. Niektóre ze źródeł interpretował i dopasowywał do swojej historii o wyimaginowanym królestwie Słowian.
Publikacja dzieła i zachowane rękopisy.
Anonimowy autor twierdzi, iż początkowo tekst Latopisu powstał w języku słowiańskim, a następnie został przetłumaczony na łacinę. Najstarszą znaną wersją Latopisu jest jego przekład na język włoski, który ukazał się w dziele "Il regno degli Slavi" (Królestwo Słowian), opublikowanym w 1601 r. w miejscowości Pesaro, autorstwa benedyktyna z wyspy Mljet – Mauro Orbiniego. We włoskim przekładzie tekst ukazał się z dodatkami, których nie ma w wersji łacińskiej. Przekład opierał się na niezachowanym dziś rękopisie lub rękopisach. W dyskursie na temat autorstwa Latopisu pojawiała się hipoteza, iż to Mauro Orbini mógł stworzyć historię wyimaginowanego królestwa słowiańskiego, aby w ten sposób przyczynić się do utworzenia nowego, współczesnego mu państwa Słowian, zdolnego stawić opór najazdom Osmanów.
Do współczesności zachowały się dwa rękopisy Latopisu w języku łacińskim. Jeden z nich przechowywany jest w Bibliotece Watykańskiej, a drugi – w Bibliotece Narodowej w Belgradzie. Według analizy papieru, oba rękopisy datowane są na połowę XVII w. Dzieło nie zachowało się w swojej najwcześniejszej, słowiańskiej postaci, jeśli takowa w ogóle kiedykolwiek istniała.
Oprócz tego Latopis wydał również siedemnastowieczny, dalmatyński historyk, Ivan Lučić, pod tytułem "Presbyteri Diocleatis Regnum Sclavorum" jako dodatek do swojego dzieła "De regno Dalmatiae et Croatiae libri sex" (O królestwie Dalmacji i Chorwacji w księgach sześciu), które ukazało się w roku 1666 w Amsterdamie. Najprawdopodobniej był to łaciński odpis z ok. 1650 r., który franciszkanin, Rafael Levaković, zaczerpnął ze starszego wzorca z Kotoru, a opublikował go Ivan Lučić. Włoski przekład, który posiada pewne dodatki względem wersji łacińskiej, prawdopodobnie powstał na podstawie starszego tekstu źródłowego, niż wersja opublikowana przez Lučicia.
Treść.
Budowa.
Latopis nie jest homogeniczną kroniką, lecz składa się z wielu różnych fragmentów niepowiązanych ze sobą treścią. Dzieło Duklanina można podzielić na kilka następujących części:
Opowieść.
Pierwsza część dzieła nie ma niemalże żadnego związku z wydarzeniami historycznymi. Początkowo tekst opisuje zajmowanie Dalmacji przez Gotów (podpierając się nieznanymi źródłami o gockiej historii, które w większości przekazują nierzetelne informacje, lecz wspominają również faktycznego gockiego króla – Totilę). W pewnym momencie Latopis bez wyjaśnienia w miejsce Gotów wstawia Słowian i przedstawia informacje o władcach, którzy przez historyków uważani są za wymyślonych. Główną osią, wokół której zbudowano Latopis, jest historia rzekomej dynastii gocko-słowiańskich władców trwającej nieprzerwanie od V do XII w. w ramach zmyślonego Królestwa Słowian, obejmującego Chorwację kontynentalną, Dalmację, Bośnię, Duklię i Serbię. Z tego też powodu Latopis bywa nazywany "Genealogią Barską" (chorw. "Barski rodoslov"). Według opowieści, po szeregu pogańskich i gockich władców, królestwem zawładnęli władcy "dobrzy i chrześcijańscy". Centralne miejsce opowieści poświęcone jest królowi Świętopełkowi, którego ochrzcić miał św. Cyryl. Władca miał zwołać sejm na polju Dalmi (łac. "planities Dalmae"), na którym potwierdził powstanie nowego królestwa i został koronowany przez wysłannika bizantyńskiego cesarza. Kolejne opisy następców Świętopełka pozostają bez jakiegokolwiek związku z wydarzeniami historycznymi.
Latopis porusza wiele różnych wątków. Mówi m.in. o Białej i Czerwonej Chorwacji (w tym przypadku rozumianych jako północna i południowa Dalmacja), chorwackim królu Tomislavie, który prowadził zwycięską wojnę z „węgierskim królem Attylą” (w rzeczywistości Attyla był władcą Hunów z poł. V w.), królu Krzesimirze, który opanował „całą Bośnię”, legendzie o założeniu Dubrownika i historii Dukli. Tekst wspomina o wielu władcach, których istnienie, jak i przedstawiona genealogia, nie znajdują potwierdzenia w innych źródłach. Dopiero ok. roku 1000 informacje zaczynają pokrywać się z wydarzeniami historycznymi, lecz wtedy dzieło staje się "stricte" historią dynastii duklańskiej.
Wiarygodność i badania.
Na temat Latopisu powstała bogata literatura szukająca odpowiedzi na pytania o autorstwo, czas powstania, strukturę, cel i wiarygodność pojedynczych informacji zawartych w dziele. Mimo iż wiele fragmentów uważanych jest za niewiarygodne, krytyczna analiza pojedynczych przypadków oraz analiza porównawcza z innymi źródłami wykazała, iż niektóre informacje w istocie są wiarygodne i nadają się do interpretacji historiograficznej. Przykładowo informacje geograficzne pochodzące z Latopisu, w zestawieniu z innymi tekstami narracyjnymi (np. dziełami Konstantyna Porfirogenety) oraz dokumentami dyplomatycznymi, okazały się wiarygodne. Jako źródło historyczne Latopis może służyć dopiero od fragmentu, w którym rozpoczyna się historia dynastii duklańskiej do połowy XII w. W tymże fragmencie mowa jest o historii władców Dukli – od legendarnych początków dynastii do buntu przeciwko królowi Radoslavowi w 1148/1149 r. Dzieło istotne jest również w kontekście historii Kościoła. Latopis bada się nie tylko jako źródło historyczne, ale również jako przykład wczesnej literatury południowosłowiańskiej.
Chorwacka historiografia.
Mimo że w tekście pojawia się tylko ogólna nazwa "Słowianie", bez etnonimu "Chorwaci", niektóre informacje zawarte w dziele popa Duklanina wywołały wzmożone dyskusje wśród chorwackich historyków. Utożsamianie Gotów i Słowian stało się przyczynkiem do tzw. gockiej teorii o pochodzeniu Chorwatów. Dużą uwagę historyków przykuło również podanie o zwołaniu sejmu na polju Dalmi, który starsza historiografia starała się umiejscowić w rejonie Duvanjsko polje w Bośni (obecnie Tomislavgrad), a nowsza – niedaleko czarnogórskiej Podgoricy lub w ogóle unikała jakiegokolwiek umiejscawiania tegoż wydarzenia. Dawniej, zwłaszcza dziewiętnastowieczna romantyczna historiografia, utożsamiała Świętopełka z chorwackim królem Tomislavem lub innymi chorwacki władcami (Branimirem, Piotrem Krzesimirem IV), jednak obecnie większość historyków zgadza się co do legendarnego charakteru tejże opowieści. Wspomniana w dziele Czerwona Chorwacja, mająca obejmować terytorium od centrum królestwa Świętopełka do Durrës, również na przestrzeni lat owocowała różnymi interpretacjami historyków, jednakże obecnie uważa się, iż w dziele mowa jest o terytorium Dukli, które zostało zasiedlone przez jedną ze wspólnot Chorwatów, całkowicie zasymilowaną w wiekach późniejszych. Pojęcie "Czerwonej Chorwacji" nie występuje w żadnych innych źródłach oprócz dzieła Duklanina. Również pojęcie "Białej Chorwacji", w rozumieniu ziem na zachód od Cetynii, specyficzne jest tylko dla Latopisu. Latopis dla chorwackiego średniowiecza nie ma niemalże żadnej wartości historycznej, mimo iż wielu historyków na jego podstawie budowało swoje tezy o rzekomej koronacji Tomislava i istnieniu Czerwonej Chorwacji.

</doc>
<doc id="803434" url="https://pl.wikipedia.org/wiki?curid=803434" title="Skierniewice (stacja kolejowa)">
Skierniewice (stacja kolejowa)

Skierniewice – stacja kolejowa w Skierniewicach (w dzielnicy Skierniewka), w województwie łódzkim, w Polsce. Według klasyfikacji PKP ma kategorię dworca regionalnego. 
Stacja posiada windy czynne dla podróżnych przemieszczających się na peron pierwszy, drugi i trzeci.
Historia.
Pierwszy budynek dworca powstał w 1845, drugi w roku 1873, wzniesiony w stylu gotyku angielskiego z wnętrzami neoklasycystycznymi, na przyjęcie cara Rosji, który odwiedzał swoją rezydencję w okolicach Skierniewic. Budynek dworca spłonął w 1914, odnowiony według planów Jana F. Heuricha, w latach 1980–2003 odnowiony zgodnie z wymaganiami konserwatorskimi (skuto tynki na elewacjach, odsłonięto ceglany wątek ścian).
Na peronie ustawiono w roku 2010 pomnik Stanisława Wokulskiego, autorstwa Roberta Sobocińskiego.
1 sierpnia 1944 funkcjonariusze niemieckiego Bahnschutzu spalili na stacji wagon z ciałami uduszonych w czasie transportu więźniów z Pawiaka. Jak się okazało, między zmarłymi ukrywali się również żywi ludzie, którzy udając nieboszczyków mieli nadzieję uniknąć transportu do obozu koncentracyjnego.
Pasażerowie.
W roku 2017 wymiana pasażerska wyniosła 3,8 mln osób (10,4 tys. dziennie), co dało jej 18. miejsce w Polsce.
W roku 2018 wymiana pasażerska wyniosła 3,76 mln osób (10,3 tys. dziennie), co dało jej 19. miejsce w Polsce.
W roku 2019 wymiana pasażerska wyniosła 4,6 mln osób (12,6 tys. dziennie), co dało jej 16. miejsce w Polsce.
W roku 2020 wymiana pasażerska wyniosła 3 mln osób (8,2 tys. dziennie), co dało jej 16. miejsce w Polsce.
W roku 2021 stacja obsługiwała 9,2 tys. pasażerów na dobę (łącznie 3,36 mln osób), co dawało jej, wespół z przystankiem osobowym Gdańsk Oliwa, 16. miejsce w kraju.
Ruch pociągów.
Na stacji zatrzymują się pociągi różnych przewoźników regionalnych i krajowych:
Połączenia nieistniejące.
W latach osiemdziesiątych, dziewięćdziesiątych XX wieku Skierniewice posiadały bezpośrednie połączenia z miastami w innych krajach:
Połączenia krajowe ze Zgorzelcem, Augustowem, Wisłą, Bogatynią, Żaganiem, Lubaniem Śląskim.
Istniały również połączenia na trasie kolejowej 12 do miejscowości Łuków przez Puszczę Mariańską, Mszczonów, Tarczyn, Czachówek, Górę Kalwarię, Osieck, Pilawę, Stoczek Łukowski.
Obecnie na trasie odbywa się wyłącznie ruch pociągów towarowych.
Perony.
Stacja posiada trzy perony z czterema krawędziami:
Skomunikowanie.
Dworzec położony w bezpośrednim sąsiedztwie dworca autobusowego PKS Skierniewice, oraz przy przystankach Miejskich Zakładów Komunikacyjnych, gdzie odjeżdżają linie autobusowe nr: 1, 3, 6, 7, 10, A.
Przy dworcu znajduje się postój taksówek różnych korporacji, oraz parkingi od strony północnej i południowej dworca.

</doc>
<doc id="803438" url="https://pl.wikipedia.org/wiki?curid=803438" title="Edy Reinalter">
Edy Reinalter

Romedi "Edy" Reinalter (ur. 24 grudnia 1920 w Sankt Moritz – zm. 19 listopada 1962 w Tschagguns) – szwajcarski narciarz alpejski, mistrz olimpijski i mistrz świata.
Kariera.
Największy sukces w karierze Edy Reinalter osiągnął w 1948 roku, kiedy podczas igrzysk olimpijskich w Sankt Moritz wywalczył złoty medal w slalomie. W zawodach tych wyprzedził bezpośrednio dwóch Francuzów: Jamesa Coutteta oraz Henriego Oreillera. Po pierwszym przejeździe zajmował trzecie miejsce, tracąc do prowadzącego Włocha Silvio Alvery o 0,3 sekundy. W drugim przejeździe uzyskał najlepszy czas i awansował na pierwsze miejsce, zwyciężając z przewagą 0,5 sekundy nad Couttetem. Slalom rozgrywano na igrzyskach po raz pierwszy w historii, Szwajcar został tym samym pierwszym mistrzem olimpijskim w tej konkurencji. Na tych samych igrzyskach zajął także 22. miejsce w biegu zjazdowym oraz dziesiąte miejsce w kombinacji. W zjeździe do kombinacji zajął szesnaste miejsce, a w slalomie uzyskał czwarty wynik. Nigdy wcześniej ani później nie wywalczył medalu na międzynarodowej imprezie. W 1943 roku był mistrzem Szwajcarii w slalomie. Wkrótce po igrzyskach w 1948 roku zakończył karierę.
Reinalter zmarł w 1962 roku po tym, jak przypadkowo postrzelił się czyszcząc strzelbę.

</doc>
<doc id="803442" url="https://pl.wikipedia.org/wiki?curid=803442" title="Éored">
Éored



</doc>
<doc id="803443" url="https://pl.wikipedia.org/wiki?curid=803443" title="Union find">
Union find



</doc>
<doc id="803445" url="https://pl.wikipedia.org/wiki?curid=803445" title="Dziesiątka (bilard)">
Dziesiątka (bilard)

Dziesiątka () – odmiana bilardu amerykańskiego przeznaczona dla 2–3 graczy, zbliżona do dziewiątki, lecz o bardziej restrykcyjnych zasadach gry.
Cel gry.
Prawidłowe wbicie bili nr 10 do zadeklarowanej łuzy.
Przebieg gry.
Ustawienie początkowe.
Ponumerowane od 1 do 10 kolorowe bile ustawiane są w trójkącie, którego podstawa znajduje się równolegle do krótkiego boku stołu, podobnie jak w ósemce. Bila nr 1 musi znajdować się w wierzchołku położonym najbliżej rozbijającego, umieszczonym w punkcie głównym stołu, natomiast bila nr 10 w środku trójkąta.
Bilę białą dostaje gracz rozbijający do ustawienia w polu bazy.
Rozbicie.
Mecz rozpoczyna się walką o pierwsze rozbicie ("lag"). Obaj zawodnicy umieszczają bilę w swojej połowie pola bazy, po czym uderzają je jednocześnie wzdłuż dłuższej bandy, tak by odbiły się od górnej bandy stołu i zatrzymały się przy dolnej bandzie, przy której stoją. Prawo do rozbicia wygrywa ten, którego bila zatrzyma się bliżej dolnej bandy. Niedopuszczalny jest kontakt bili z długimi bandami, wbicie bili, a także przekroczenie przez bilę osi stołu i jej wkroczenie na połowę należącą do przeciwnika. Następne rozbicia wykonywane są naprzemiennie.
Przy rozbiciu muszą zostać spełnione następujące warunki:
Jeżeli nie zostaną one spełnione, rozbicie uznawane jest za faul.
W przeciwieństwie do gry w dziewiątkę, wbicie bili nr 10 przy rozbiciu nie skutkuje natychmiastową wygraną. Bila nr 10 wraca na stół w punkcie głównym, a rozbijający może kontynuować rozgrywkę.
W grach turniejowych może być wymagane, by określona liczba bil przekroczyła po rozbiciu linię bazy, zmuszając gracza do silnego rozbicia.
Push out.
Podobnie jak w grze w dziewiątkę, w pierwszym podejściu po prawidłowym rozbiciu zawodnikowi znajdującemu się aktualnie przy stole przysługuje zagranie specjalne, tzw. "push out". W zagraniu tym gracz nie ma obowiązku zaliczenia kontaktu z żadną bilą ani doprowadzenia bili do bandy. Gracz kończy swoje podejście do stołu niezależnie od tego, czy podczas "push out" została jakakolwiek wbita bila, czy nie, a wszystkie wbite bile wracają na stół. "Push out" musi zostać wcześniej wyraźnie zadeklarowany sędziemu i/lub przeciwnikowi. Następny zawodnik decyduje, czy kontynuuje grę z sytuacji zastanej na stole, czy nakazuje dalszą grę przeciwnikowi. Zagranie to wykonuje się najczęściej, gdy po rozbiciu nie ma możliwości łatwego uderzenia bili o najniższym numerze, przy czym gracz wykonujący "push out" dąży do takiego ustawienia bil na stole, by znaleźć się w sytuacji, którą uważa dla siebie za korzystniejszą, jednak bez zostawiania łatwego zagrania przeciwnikowi, licząc że ten odda mu swoją kolejkę.
Wbijanie bil.
Jako pierwsza musi być uderzona bila o najniższym numerze. Zarówno wbijana bila, jak i łuza muszą być zadeklarowane przed uderzeniem. Gracz może także zadeklarować bezpieczne zagranie ("safety"), podczas którego nie nominuje do wbicia żadnej bili, a jego celem jest utrudnienie następnego zagrania przeciwnikowi, np. poprzez schowanie białej bili przed bilą o najniższym numerze za bilami o wyższych numerach.
Bile kolorowe mogą być wbijane do łuz w dowolnej kolejności – kombinacje, tzn. wbijanie innej bili, niż ta o najniższym numerze, są dopuszczalne, ale muszą zostać wcześniej zadeklarowane.
Zawodnik może pozostać przy stole tak długo, aż nie uda mu się prawidłowo wbić żadnej bili, spowoduje faul lub zakończy partię. Partia kończy się wraz z prawidłowym wbiciem zadeklarowanej bili nr 10 do zadeklarowanej łuzy (niekoniecznie jako ostatnia bila).
Wbicie bili nr 10 do niezadeklarowanej łuzy lub faul podczas wbicia bili nr 10 nie powoduje zakończenia partii – bila nr 10 wraca na stół w punkcie głównym, a prawo do następnego zagrania otrzymuje przeciwnik.
Faule.
Możliwe faule w dziesiątce:
W następstwie faulu następuje zmiana zawodnika przy stole. Zawodnik wchodzący do gry rozpoczyna zagranie z białą bilą „w ręce”, tj. może ją umieścić w dowolnym miejscu stołu.
Kolorowe bile, z wyjątkiem bili nr 10, wbite przy faulu, wbite nieprawidłowo (bila niezadeklarowana albo do niezadeklarowanej łuzy) lub wybite poza stół nie wracają do gry. Bila numer 10 umieszczana jest w punkcie głównym stołu.
Jeżeli w obrębie jednej partii gracz popełni trzy faule z rzędu, nie wykonując pomiędzy nimi prawidłowego uderzenia, przegrywa on tę partię (tzw. zasada trzech fauli). Po drugim faulu sędzia powinien udzielić mu ostrzeżenia.

</doc>
<doc id="803447" url="https://pl.wikipedia.org/wiki?curid=803447" title="Oshawa Generals">
Oshawa Generals

Oshawa Generals – juniorska drużyna hokejowa grająca w OHL w dywizji wschodniej konferencji wschodniej. Drużyna ma swoją siedzibę w mieście Oshawa w Kanadzie.

</doc>
<doc id="803448" url="https://pl.wikipedia.org/wiki?curid=803448" title="Eored">
Eored



</doc>
<doc id="803449" url="https://pl.wikipedia.org/wiki?curid=803449" title="Latopis popa Duklanina">
Latopis popa Duklanina



</doc>
<doc id="803453" url="https://pl.wikipedia.org/wiki?curid=803453" title="Bitwa Tępego Noża">
Bitwa Tępego Noża

Bitwa Tępego Noża (zwana inaczej bitwą nad Bates Creek) – starcie zbrojne, które miało miejsce w trakcie wojny o Black Hills toczonej pomiędzy siłami USA a Indianami Wielkich Równin. W wyniku bitwy Szejeni utracili zdolność do prowadzenia dalszych działań zbrojnych.
Po bitwach pod Rosebud i Little Big Horn generał George Crook otrzymał posiłki i zaczął posuwać się szlakiem Bozemana zamierzając ruszyć śladem Szalonego Konia. Po otrzymaniu informacji o dużej grupie wojowników Szejenów – wysłał na terytorium Wyoming z zadaniem odszukania jej pułkownika Ranalda Mackenzie. Mackenzie miał do dyspozycji ok. 1 000 żołnierzy z drugiego, trzeciego, czwartego i piątego pułku kawalerii, oraz grupę pauniskich zwiadowców. Odnaleźli oni obóz Szejenów nad Bates Creek (dopływ rzeki Powder). Szejeni świętowali właśnie świeżo odniesione zwycięstwo nad Szoszonami. Mackenzie zaczekał do świtu, a następnie zaatakował wojowników z wioski. Część z nich zbiegła w mroźną prerię pozostawiając ubrania, koce i bizonie skóry. Tępy Nóż próbował stawiać zorganizowany opór i walka przeciągnęła się. Wojownicy pauniscy walczyli wyjątkowo dobrze, co w końcu zmusiło Szejenów do rezygnacji z walki i ucieczki z wioski.
Łącznie siły Mackenzie zdobyły i spaliły 173 tipi wraz z całą ich zawartością. Zdobyto też około 500 mustangów. Po stronie amerykańskiej zginął J.A. McKinney, z 4 pułku kawalerii oraz 5 żołnierzy. Bitwa praktycznie zakończyła opór Szejenów wobec armii amerykańskiej. Ludzie Tępego Noża pozostali na mroźnej prerii bez odzieży i żywności, wielu z nich zmarzło tak, że wkrótce potem poddali się. Jedynie nieliczni dotarli do obozu Szalonego Konia.

</doc>
<doc id="803458" url="https://pl.wikipedia.org/wiki?curid=803458" title="Tomasz Jan Siemiątkowski">
Tomasz Jan Siemiątkowski

Tomasz Jan Siemiątkowski herbu Jastrzębiec, (ur. 19 grudnia 1786 roku, Tłokinia k. Kalisza, zm. 30 listopada 1830 roku, Warszawa) – generał wojsk polskich Królestwa Kongresowego.
Życiorys.
Siemiątkowski, syn Jakuba i Julianny z Walchnowskich, pochodził ze znanej w Kaliskiem majętnej rodziny szlacheckiej. Pierwsze nauki pobierał w Kaliszu. Mając lat 20 wstąpił do formowanej w Poznaniu Gwardii Honorowej mającej witać cesarza Napoleona, potem przeszedł w stopniu podporucznika do pułku jazdy powstającej w 1806 Legii Poznańskiej. Postąpił w lutym 1807 na porucznika, a już w maju, w czasie oblężenie Gdańska przez wojska napoleońskie, na kapitana. Wysłany wraz ze swym 5. Pułkiem Strzelców Konnych na wojnę przeciwko Rosji, odznaczył się w Bitwie pod Frydlandem i otrzymał w 1808 roku Order Virtuti Militari.
W roku 1812 Siemiątkowski brał ze swym pułkiem, przemianowanym teraz na 14.p. kirasjerów, udział w kampanii rosyjskiej Napoleona i wyróżnił się m.in. w bitwie pod Smoleńskiem. W sierpniu 1812 został kawalerem Legii Honorowej. Po powrocie do Księstwa Warszawskiego Siemiątkowski otrzymał awans na majora i został przydzielony do nowo utworzonego 15. Pułku Ułanów. W kampanii roku 1813 walczył (od sierpnia jako pułkownik) m.in. w bitwach pod Jüterbog i Dennewitz, działając głównie przeciw jednostkom pruskim. W listopadzie tego roku odznaczył się w potyczce pod Düben, walcząc przeciwko oddziałom Blüchera i otrzymał stopień oficera Legii Honorowej. W bitwie pod Lipskiem został ranny i przedarł się z resztkami pułku do Sedanu we Francji, gdzie walczył lutym i marcu 1814 w ostatnich bitwach Napoleona przed jego pierwszą abdykacją. Po upadku Napoleona Siemiątkowski wraz ze swym pułkiem powrócił w korpusie dowodzonym przez gen. Wincentego Krasińskiego do Polski.
Przyjęty przez wielkiego księcia Konstantego do wojsk Królestwa Polskiego, działał w latach 1815–1817 jako dowódca strzelców konnych gwardii. W 1817 poprosił o abszyt ze względu na zły stan zdrowia, ale powrócił w 1820 do służby czynnej i został przydzielony do Sztabu Głównego. W roku 1826 awansował na generała brygady i p.o. szefa Sztabu Głównego. W 1830 roku został nagrodzony Znakiem Honorowym za 20 lat służby.
W Noc Listopadową 29 listopada 1830 Siemiątkowski, który miał mieszkanie służbowe w Pałacu Saskim, otrzymał od w. ks. Konstantego zadanie obrony Placu Saskiego przed powstańcami. Utrzymał Pałac i Plac Saski do późnych godzin nocnych. Widząc koło Pałacu Brühla grupę żołnierzy i cywilów szykującą się do ataku na pałac pogalopował na koniu w ich stronę. Po ostrej wymianie zdań z powstańcami strzelono do niego i runął z konia. Zmarł następnego dnia w swym mieszkaniu w Pałacu Saskim.
Oprócz wyżej podanych odznaczeń Siemiątkowski posiadał także wysokie ordery rosyjskie: Order św. Anny 2. kl. z brylantami, Order św. Włodzimierza 3 kl. Odznaczony Orderem Świętego Stanisława I klasy w 1829 roku, II klasy w 1823 roku, posiadał Znak Honorowy za XX Lat Wzorowej Służby. Był żonaty z Apolonią ze Zbijewskich i miał trzech synów. Został pochowany na cmentarzu Powązkowskim (kwatera 23-6-23), ale Stanisław Szenic nie wymienia go w swej pracy o cmentarzu, wspominając tylko trzech generałów-lojalistów: (Blumera, Potockiego i Trębickiego), którzy spoczęli na Powązkach. Badania pp. Biernatów (zobacz niżej) wykazały tymczasem, że i Siemiątkowski został tam pochowany.
Wraz z sześcioma innymi Polakami "wiernymi monarsze" gen. Siemiątkowski został na rozkaz cara Mikołaja I upamiętniony na nieistniejącym obecnie obelisku wzniesionym w 1841 na Placu Saskim.
Był członkiem loży wolnomularskiej Bracia Zjednoczeni w drugim stopniu rytu ("czeladnik").

</doc>
<doc id="803463" url="https://pl.wikipedia.org/wiki?curid=803463" title="My maszyny">
My maszyny

My maszyny – druga z kolei płyta zespołu Farben Lehre wydana w 1993 roku nakładem wydawnictwa Arston. Album sprzedał się w nakładzie ponad 20 tysięcy egzemplarzy.
Wersja demo albumu.
W roku 1992, zespół wydał nakładem Naleśnik Tapes Ok (również Arlekin Tapes), wersję demo albumu pod tym samym tytułem. Różnica była przede wszystkim w warstwie tekstowej, a utwór „Akcja - segregacja”, posiadał zupełnie inny tekst, którego w ostatecznej wersji utworu nie wykorzystano. Ponadto w tym okresie (czerwiec 1991 roku) powstał utwór „Moja wiara”, a „Niezdecydowani”, to pierwsza wersja utworu „Idziemy przez czas”. Pojawia się tu też wersja demo utworu „Mania manipulacji”. Okładkę do tego wydania wykonał Prosiak.
Lista utworów: 
Muzycy.
oraz

</doc>
<doc id="803467" url="https://pl.wikipedia.org/wiki?curid=803467" title="Dom dusz">
Dom dusz

Dom dusz (ang. "The House of the Spirits") – film wyreżyserowany przez duńskiego reżysera Billego Augusta został nakręcony w 1993 roku jako ekranizacja książki chilijskiej pisarki Isabel Allende pt. "Dom duchów". Autorem scenariusza był również Bille August.
Film jest rodzinną sagą na tle zmian politycznych w Chile.

</doc>
<doc id="803470" url="https://pl.wikipedia.org/wiki?curid=803470" title="Joseph H. Taylor Jr.">
Joseph H. Taylor Jr.

Joseph Hooton Taylor Jr. (ur. 29 marca 1941 w Filadelfii) – amerykański astrofizyk, laureat Nagrody Nobla w dziedzinie fizyki.
W 1993 roku wraz z Russellem A. Hulse’em otrzymał Nagrodę Nobla w dziedzinie fizyki "za odkrycie nowego typu pulsarów, które otworzyło nowe możliwości badania grawitacji".
Życiorys.
Taylor uczęszczał do "Moorestown Friends School" w Moorestown (New Jersey). Był już wtedy biegły w matematyce. Bakalaureat (B.A.) z fizyki otrzymał na "Haverford College" w roku 1963, a doktorat (Ph.D.) z astronomii na Uniwersytecie Harvarda w roku 1968. Po krótkiej pracy na Harvardzie Taylor przeszedł do University of Massachusetts, gdzie uzyskał profesurę i kierownicze stanowisko w "Five College Radio Astronomy Observatory". W czasie gdy Taylor kończył doktorat, Jocelyn Bell odkryła pierwszego pulsara za pomocą radioteleskopu w okolicach Cambridge w Wielkiej Brytanii.
Taylor przeniósł się do "National Radio Astronomy Observatory" w Green Bank (West Virginia) i uczestniczył w odkryciu pierwszych pulsarów dokonanych poza Cambridge. Od tego czasu pracował nad wszystkimi danymi astrofizycznymi dotyczącymi pulsarów. W 1974 Hulse i Taylor odkryli pierwszego pulsara w układzie podwójnym (PSR B1913+16).
Orbita tego układu podwójnego ulega powolnemu ścieśnieniu na skutek utraty energii emitowanej jako fale grawitacyjne, co sprawia, że okres obiegu nieco się zmniejsza. Efekt ścieśnienia jest ściśle opisany Ogólną Teorią Względności Einsteina. Przez ponad 30 lat Taylor i współpracownicy mierzyli ten okres, porównując go z wynikiem teoretycznym; zgadzał się on z dokładnością lepszą niż 1%. To było pierwsze potwierdzenie istnienia fal grawitacyjnych. Późniejsze badania układów podwójnych z pulsarami, jak również inne pomiary niezależne, potwierdziły wyniki otrzymane przez Taylora.
W roku 1980 Taylor przeniósł się na Uniwersytet Princeton, gdzie był profesorem i dziekanem. Przeszedł na emeryturę w roku 2006.
Radio amatorskie.
Joe Taylor już jako nastolatek interesował się radiokomunikacją oraz uzyskał amatorskie pozwolenie radiowe. To hobby doprowadziło go do zajęcia się radioastronomią. Taylor w środowisku radioamatorów jest znany przede wszystkim jako specjalista od łączności radiowej słabych sygnałów oraz autor wielu protokołów komunikacyjnych jak czy FT8 oraz ich programowych implementacji. 
W kwietniu 2010 r. zorganizował wyprawę do radioteleskopu Arecibo, aby przy jego użyciu prowadzić łączności z radioamatorami na całym świecie. Posiada znak wywoławczy K1JT.
Wyróżnienia i nagrody.
Jego imieniem nazwano planetoidę (81859) Joetaylor.

</doc>
<doc id="803473" url="https://pl.wikipedia.org/wiki?curid=803473" title="Trójkąt (bilard)">
Trójkąt (bilard)

Trójkąt (język angielski: "rack") to przyrząd używany w wielu odmianach bilardu do ustawiania bil na stole bilardowym na początku meczu. Jest to rama wykonana najczęściej z drewna lub plastiku, która w większości odmian bilarda ma kształt trójkąta (np. w ósemce, ósemce angielskiej, snookerze czy czternaście plus jeden). Jedyną grą bilardową, w której paradoksalnie „trójkąt” ma kształt rombu, jest dziewiątka.
W większości bilardów bile ustawia się w trójkącie w ułożeniu 1-2-3-4-5. W dziewiątce bile ustawia się w ułożeniu 1-2-3-2-1, a w dziesiątce w ułożeniu 1-2-3-4.
Bile w meczach turniejowych są ustawiane w trójkącie przez sędziego.

</doc>
<doc id="803474" url="https://pl.wikipedia.org/wiki?curid=803474" title="George Coventry (10. hrabia Coventry)">
George Coventry (10. hrabia Coventry)

George William Reginald Victor Coventry (ur. 10 września 1900, zm. w maju 1940 w Givenchy we Francji) – brytyjski arystokrata i wojskowy, syn George'a Coventry, wicehrabiego Deerhurst (syna 9. hrabiego Coventry), i Virginii Daniel, córki Williama Daniela.
Po śmierci ojca w 1927 r. został dziedzicem tytułu hrabiego Coventry. Przyjął wówczas tytuł wicehrabiego Deerhurst. Tytuł hrabiowski odziedziczył po śmierci swojego dziadka w 1930 r. Zasiadł wówczas w Izbie Lordów. Pełnił urząd Sędziego Pokoju w Worcestershire. Po wybuchu II wojny światowej wstąpił do regimentu Worcestershire w stopniu porucznika. Regiment hrabiego wszedł w skład Brytyjskiego Korpusu Ekspedycyjnego i wysłany do Francji. Lord Coventry zginął podczas odwrotu wojsk brytyjskich w kierunku Dunkierki w maju 1940 r., w miejscowości Givenchy.
17 września 1921 r. poślubił Nestę Donne Phillipps, córkę Owena Phillippsa, 1. barona Kylsant, i Mai Morris, córki Thomasa Morrisa. George i Nesta mieli razem syna i trzy córki:

</doc>
<doc id="803475" url="https://pl.wikipedia.org/wiki?curid=803475" title="Aparat państwowy">
Aparat państwowy

Aparat państwowy – powiązany organizacyjnie system organów państwa i obsługujących je urzędów i instytucji, które służą centralnemu ośrodkowi, podejmującemu decyzje władcze (np. rządowi), do prowadzenia bieżącej polityki państwa. 
W skład aparatu państwowego wchodzą organy:

</doc>
<doc id="803478" url="https://pl.wikipedia.org/wiki?curid=803478" title="Mitsubishi F-2">
Mitsubishi F-2

Mitsubishi F-2 – japoński myśliwiec powstały przy znaczącym udziale technologii amerykańskich, opracowany przez Mitsubishi Heavy Industries i Lockheeda Martina. Podział prac przy rozwoju i produkcji pomiędzy stroną japońską a amerykańską wynosi 60/40. Samolot jest pochodną opracowanego w USA F-16 Fighting Falcon – część rozwiązań z tego programu trafiło również do F-16 Block 40 który pod wieloma względami jest odpowiednikiem F-2.
Historia.
Geneza.
Wraz z uruchomieniem w przez zakłady Mitsubishi licencyjnej produkcji samolotów F-104G (oznaczonych lokalnie jako F-104J) w latach 60. ubiegłego wieku, do zadań szturmowych atakowania celów nawodnych i naziemnych przesunięto pełniące dotychczas rolę myśliwców przechwytujących maszyny F-86F. Ich zadania w zwalczaniu nieprzyjacielskiego lotnictwa miały przejąć nowe Starfightery. F-86F wypełniały swoje misje w nowej roli do końca lat 70., kiedy to ich zadania przejęły samoloty Mitsubishi F-1, produkt krajowej myśli konstrukcyjnej. Podstawowym zadaniem F-1 miało być atakowanie sił morskich potencjalnego przeciwnika a tym samym niedopuszczenie do inwazji na wyspy japońskie, drugim w kolejności zadaniem samolotów było atakowanie celów naziemnych a dopiero na końcu, realizacja misji myśliwskich. Gradacja zadań stawianych przed F-1 wynikała z japońskiej doktryny obronnej, w której pierwszoplanową rolą Sił Samoobrony jest obrona wysp macierzystych przed nieprzyjacielską inwazją. Ogłoszony w 1976 roku nowy narodowy program obrony ("Bōei Keikaku no Taikō" - "National Defense Program Guidelines") zakładał osiągnięcie przez Japońskie Powietrzne Siły Samoobrony stanu posiadania 10 eskadr myśliwców przechwytujących i trzech eskadr myśliwców wsparcia. Przyjęcie do realizacji planu oznaczało wybudowanie stu egzemplarzy Mitsubishi F-1. Cel nie został osiągnięty, kryzys paliwowy jaki ogarnął zachodnie gospodarki, w tym i japońską poważnie zredukował finansowe możliwości kraju w zakresie wydatków na uzbrojenie. Dodatkowo szybkie starzenie się konstrukcji F-1, sprawiły, iż udało się wybudować jedynie 77 egzemplarzy. Tym samym, Japońskie Powietrzne Siły Samoobrony stanęły przed pilną potrzebą znalezienia następcy dla F-1.
FS-X.
Z uwagi na zaistniałą sytuację, w połowie lat 80. japońska Agencja Obrony (od 9 stycznia 2007 roku Ministerstwo Obrony – "Bōei-shō") ogłosiła plan pozyskania nowego myśliwca wsparcia następnej generacji ("Jiki Shien Sentōki Kaihatsu Keikaku/Next Support Fighter Development Plan"), w skrócie FS-X, którego podstawowym zadaniem miała być walka z okrętami potencjalnego przeciwnika. Oczekiwano, że nowa maszyna będzie zdolna do działania w każdych warunkach atmosferycznych o każdej porze dnia i nocy. Promień bojowy jakim miał dysponować samolot wynosił 833 km w locie z czterema pociskami przeznaczonymi do zwalczania celów nawodnych. Oprócz tego, samolot miał być zdolny do przenoszenia od dwóch do czterech pocisków rakietowych przeznaczonych do zwalczania celów powietrznych krótkiego i średniego zasięgu. W porównaniu do F-1, nowy projekt miał charakteryzować się zwiększonymi możliwościami w zakresie wypełniania zadań typowo myśliwskich. Po opracowaniu własnymi siłami samolotu F-1, podobne oczekiwania miano wobec projektu FS-X. Było to tym bardziej uzasadnione, iż Instytut Badań i Rozwoju Techniki ("Gijutsu Kenkyū Honbu", Technical Research and Development Institute – TRDI), rozszerzył swoje możliwości w zakresie projektowania nowych konstrukcji, opracowując technologię metod komputerowego wspomagania projektowania, systemu kierowania ogniem, cyfrowej awioniki i układu sterowania z uwolnioną statecznością. Opublikowany 17 września 1986 roku raport dość optymistycznie przewidywał, iż budowa samolotu w ramach programu FS-X, w oparciu tylko o rodzimą myśl techniczną jest jak najbardziej możliwa, z wyjątkiem silników, które będzie trzeba pozyskać od zagranicznego producenta. Opierając się na konkluzjach raportu, TRDI zleciło koncernom Mitsubishi i Kawasaki rozpoczęcie wstępnych prac na projektem FS-X. Zaprezentowane przez obydwie wytwórnie projekty, przewidywały budowę samolotu z podwójnym usterzeniem pionowym oraz, jak w projekcie Mitsubishi oznaczonym jako JF210, dodatkowym przednim usterzeniem. Dalsze prace napotkały jednak narastające trudności. Wielozadaniowość samolotu, wymagająca pogodzenia w jednym płatowcu funkcji szturmowych, atakowania celów nawodnych oraz zadań typowo myśliwskich okazała się za dużym wyzwaniem jak na możliwości japońskiego przemysłu. Stopień trudności, opracowanie zupełnie nowych komponentów i technologii były możliwe do przezwyciężenia i realizacji ale wymagało to czasu oraz bardzo dużych nakładów finansowych, czyniąc cały program nieopłacalnym. Mając to na uwadze, w październiku 1985 roku rozpoczęto prace mające na celu oszacowanie możliwości pozyskania zagranicznej, gotowej konstrukcji. Pod uwagę brano samoloty General Dynamics F-16 Fighting Falcon, McDonnell Douglas F/A-18 Hornet i Panavia Tornado IDS. Amerykańscy producenci, zaproponowali Japonii udział we wspólnym opracowaniu samolotu, jak najlepiej spełniającego japońskie oczekiwania. 11 kwietnia 1987 roku do Japonii przybyła delegacja amerykańskiego Departamentu Obrony. Goście odwiedzili między innymi zakłady Mitsubishi w Nagoi. Mieli okazje zapoznać się z prowadzonymi tam projektami, w tym technologią produkcji materiałów kompozytowych, pracami nad projektami stealth, radiolokacją, układami sterowania z uwolnioną statecznością. Rozmach i osiągnięcia japońskich inżynierów wywarły na amerykanach bardzo duże wrażenie, na tyle duże, iż w opinii amerykańskiego Departamentu Obrony, Japonia była w stanie wybudować nowy samolot w oparciu tylko o rodzimy przemysł aczkolwiek koszty jakie musiałaby przy tym ponieść, stawiają pod dużym znakiem zapytania realizacje całego przedsięwzięcia. Z jednej strony, istotnie osiągnięcia japońskiego przemysłu wywarły bardzo pozytywne wrażenie, z drugiej jednak strony, na opinii amerykanów mogła również zaważyć chęć wspierania własnych, amerykańskich producentów lotniczych.
28 czerwca 1987 roku, japoński minister stanu ds. obrony, Yūkō Kurihara, podczas oficjalnego spotkania z amerykańskim sekretarzem obrony Casparem Weinbergerem, zadeklarował chęć wspólnego wybudowania samolotu w ramach programu FS-X. Za deklaracją japońskiego polityka poszły czyny. W lipcu tego samego roku z orbity zainteresowań wypadł europejski Panavia Tornado a do grona potencjalnych nabytków dołączył McDonnell Douglas F-15 Eagle. F-15 był już dobrze znany japońskim specjalistom. W 1977 roku podjęto decyzję, że zastąpi on samoloty F-104 w wypełnianiu zadań myśliwskich. Zakłady Mitsubishi uruchomiły licencyjną produkcję myśliwca. Aby ocenić istniejące konstrukcje i wybrać najbardziej odpowiednią, Bōei-shō powołało do życia Wspólną Grupę Studialną Prywatnych Przedsiębiorstw ("Minkan Kigyō Gōdō Kenkyūkai - Private Enterprises Joint Sudy Group"). W jej skład weszli przedstawiciele największych japońskich przedsiębiorstw branży lotniczej, elektronicznej i silnikowej. Efektem prac grupy był opublikowany we wrześniu 1987 roku raport, przedstawiający wyniki analizy pod kątem między innymi osiągów, kosztów prac, ceny jednostkowej, charakterystyki stealth wybranych samolotów F-15, F-16 i F-18. W swojej konkluzji, autorzy raportu stwierdzili, że najlepszą opcją, ale nie idealną jest samolot F-16. Oferował on najmniejsze koszty w zakresie wymaganych prac modernizacyjnych i ceny samolotu, jednak jego konstrukcja czyniła potencjalne osiągi samolotu po modernizacji niezadowalającymi. Podobnie sytuacja wyglądała w zakresie charakterystyki stealth. Wyrażano również obiekcję co do niezawodności jednosilnikowego układu napędowego. Na drugim miejscu znalazł się F-15, którego osiągi były jak najbardziej zadowalające, ale implementacja technologii stealth w nowym projekcie będzie trudna do uzyskania. Prace w oparciu o F-15 pociągną za sobą również wyższe koszty niż F-16. Ostatnie miejsce zajął F-18, o zadowalających osiągach, ale o najwyższych kosztach przystosowania do japońskich wymagań.
W październiku 1987 roku po serii spotkań z Weinbergerem oraz przedstawicielami General Dynamics i McDonnell Douglas, którzy byli nawet skłonni do wspólnego opracowania dwusilnikowej wersji F-16 aby rozwiać wątpliwości Japończyków do jednosilnikowego układu napędowego, zapadła ostateczna decyzja. 23 października 1987 roku oficjalnie ogłoszono, że samolot wybudowany w ramach programu FS-X, powstanie we współpracy japońsko-amerykańskiej w oparciu o konstrukcje F-16C/D.
Na drodze do współpracy.
Decyzja z 23 października 1987 roku zapoczątkowała żmudne negocjacje pomiędzy obydwiema stronami, mające na celu ostateczne ustalenie warunków amerykańsko-japońskiej współpracy. Nadzór nad przebiegiem prac i ich zgodność z przyjętymi wymaganiami miała nadzorować, utworzona 1 kwietnia 1988 roku specjalna komórka ds. FS-X ("Jiki Shien Sentōki Shitsu - Next Generation Support Fighter Room"). Wchodziła ona w skład Wydziału Technicznego Biura Sztabu Lotnictwa ("Kōkū Bakuryō Kanbu Gijutsubu - Air Staff Office Technology Department"). 2 czerwca tego samego roku, amerykański sekretarza obrony Frank Carlucci i japoński minister stanu ds. obrony Tsutomu Kawara podpisali porozumienie o współpracy i rozwoju ("Memorandum of Understanding") samolotu FS-X. Według porozumienia, podział prac projektowych ma wynieść 60 do 40 na rzecz Stanów Zjednoczonych. Samolot powstanie w oparciu o japońskie wymagania, koszty związane z rozwojem nowej konstrukcji w całości poniesie strona japońska, japońskie firmy będą głównymi wykonawcami projektu, nowo-powstałe lub udoskonalone istniejące już technologie w trakcie programu będą należeć do strony japońskiej. Nad całością prac, nadzór sprawować będzie japońska Agencja Obrony. Dla obydwu stron porozumienia było ono kompromisem. Strona japońska, zdając sobie sprawę z ewentualnych korzyści związanych z transferem technologii, który w przyszłości mógłby zaowocować rozwojem całej, krajowej branży lotniczej, ambicje miała jednak większe. Tym razem, chęć zbudowania nowoczesnego myśliwca wielozadaniowego tylko siłami krajowych producentów musiała zostać odłożona na później. W Stanach obawiano się, że zastrzyk technologiczny jaki wykona Ameryka, umożliwi japońskim przedsiębiorstwom lotniczym ekspansję, podobną do tej, jaka stała się udziałem japońskich firm elektronicznych w skali całego świata. Za obawami poszły i czyny, ograniczono Japończykom dostęp do kodów źródłowych oprogramowania F-16, renegocjowano większy udział amerykańskich firm w produkcji części i podzespołów. Samolot mógł być napędzany silnikiem tylko amerykańskiej produkcji a wszystkie uzyskane w ramach programu FS-X nowe technologie, nie mogły być przekazywane innym krajom przez Japonię. Dodatkowo zmiany własnościowe jakimi podlegał pierwotny producent samolotu, dział produkcji F-16 firmy General Dynamics w 1993 zakupił Lockheed Corporation a od czasu połączenia z wytwórnią Martin Marietta w 1995 roku - Lockheed Martin. Lockheed Martin wraz z zakupem komponentu lotniczego General Dynamics, przejął również jego wszystkie zobowiązania. Czas poświęcony na renegocjacje warunków umowy, opóźnił jej rozpoczęcie o 18 miesięcy.
Projekt.
Decyzją Agencji Obrony z dnia 29 listopada 1988 roku, głównym wykonawcą projektu została firma Mitsubishi Heavy Industries (MHI), którą wspomagać będą Fuji Heavy Industries, Kawasaki Heavy Industries ze strony japońskiej i General Dynamics z amerykańskiej. Ishikawajima-Harima Heavy Industries (obecnie IHI Corporation) miała podjąć licencyjną produkcję wybranego silnika na podstawie oddzielnej umowy. Kolejnym krokiem było podpisanie szczegółowej umowy pomiędzy MHI a Agencją Obrony na opracowanie projektu płatowca i następnej umowy, również z Mitsubishi, w lutym 1990 roku, dotyczącej zaprojektowania nowego radaru. Na początku 1990 roku samolot FS-X otrzymał oficjalnie nowe oznaczenia, F-2. W marcu 1990 roku w zakładach Mitsubishi w Nagoi, utworzono zespół projektowo-konstrukcyjny samolotu, na tym etapie prac nadal określanego jako FS-X ("Jiki Shien Sentōki Sekkei Chīmu - Fighter Support Engineering Team" - FSET). W Mitsubishi projekt nowego samolotu otrzymał oznaczenie SX-3. Bazą do prac nad nowym projektem, w którego realizacje zaangażowani byli inżynierowie z Mitsubishi, General Dynamics, Kawasaki Heavy Industries i Fuji Heavy Industries stał się samolot F-16C/D Block 40 oraz rozwiązania, które zamierzano zastosować w wersji określanej mianem F-16 Agile Falcon. Był to niezrealizowany projekt wersji F-16 z 1984 roku. Projekt oferowany był United States Air Force przez General Dynamics w ramach programu Advanced Tactical Fighter. Agile Falcon miał być tanią alternatywą w stosunku do innych uczestniczących w programie projektów a w szczególności ostatecznego zwycięzcy, samolotu Lockheed F-22 Raptor. Od klasycznego F-16 odróżniał się tym, że był od niego większy. Posiadał o 25% większą powierzchnie skrzydeł, większą rozpiętością, dłuższy i szerszy kadłub, zmieniony obrys skrzydła, większy wlot do silnika i większa powierzchnia usterzenia poziomego. Napęd samolotu miał stanowić silnik General Electric F110-GE-129 IPE, używany w samolotach F-16C/D Block 50, decyzję o wyborze takiego silnika, po wcześniejszych analizach ostatecznie podjęto 21 grudnia 1990 roku. W celu opracowania jak najbardziej ergonomicznej kabiny, Mitsubishi nawiązał współpracę z japońskim Instytutem Medycyny Lotniczej. Efektem współpracy obydwu partnerów było zaprojektowanie nieco mniejszej kabiny pilota. W czerwcu 1990 ukończono pełnowymiarową makietę samolotu. Makieta została poddana inspekcji przez specjalistów z TRDI. Ich pozytywna opinia, pozwoliła na ostateczną akceptację projektu i przystąpienie do budowy czterech prototypów samolotu F-2.
Prototyp.
Plan zakładał zbudowanie w sumie sześciu maszyn prototypowych, latających dwóch maszyn jednomiejscowych i dwóch maszyn dwumiejscowych oraz kolejnych dwóch samolotów przeznaczonych tylko do prób naziemnych. Prace nad pierwszym z przeznaczonych do badań w locie prototypów (była to wersja jednomiejscowa), oznaczonym jako XF-2, ruszyły w lutym 1994 roku. Prace posuwały się szybko i ukończono je w grudniu tego samego roku. Uroczyste wytoczenie (roll-out) samolotu odbył się 12 stycznia 1995 roku. Przygotowania do oblotu maszyny rozpoczęto 12 września tego samego roku kiedy to rozpoczęto próbne kołowania prototypu po płycie lotniska fabrycznego Nagoja/Komaki. Oblotu prototypu dokonano 7 października 1995 roku. Za sterami samolotu o numerze ewidencyjnym 63-0001 siedział pilot doświadczalny Mitsubishi Yoshiyuki Watanabe. Do swojego pierwszego lotu samolot wzbił się o godzinie 9:08 rano miejscowego czasu. Lot, w trakcie którego osiągnięto prędkość maksymalną 460 km/h i pułap 4500 metrów trwał 38 minut. Jeszcze w tym samym roku, 13 grudnia, oblatano drugą, jednomiejscową maszynę prototypową o numerze ewidencyjnym 63-0002. 9 stycznia 1996 roku Agencja Obrony podjęła decyzję o zmianie oznaczenia docelowego samolotu. Jednomiejscowa wersja otrzymała oznaczenia F-2A a dwumiejscowa F-2B. Tym samym jednomiejscowy prototyp od tego momentu określany był jako XF-2A a dwumiejscowy - XF-2B. 17 kwietnia 1996 roku, do swojego dziewiczego lotu wzbiła się pierwsza maszyny dwumiejscowa, oznaczona numerem ewidencyjnym 63-0003, miesiąc później, 24 maja, oblatano drugi z dwumiejscowych prototypów o numerze ewidencyjnym 63-0004. Badania prototypów przeznaczonych do prób naziemnych, statycznych - płatowiec numer 01 i zmęczeniowych - płatowiec numer 02, rozpoczęto w 1995 roku. Po zakończeniu przewidzianych prób fabrycznych, wszystkie latające prototypy zostały przekazane do TRDI w celu kontynuowania prób. Charakterystyki napędu samolotu, osiągi maszyny, zachowanie się w powietrzu i badania flatteru prowadzono na pierwszym prototypie, przybyłym do TRDI 24 marca 1996 roku. Uzbrojenie i systemy samoobrony maszyny oraz obciążenia jakimi poddawana jest konstrukcja w trakcie lotu badane były na drugim prototypie, sprowadzonym do TRDI 26 kwietnia 1996 roku. Wpływ warunków atmosferycznych na prace samolotu, flatter oraz zaznajomienie się z charakterystyką lotu przy dużych kątach natarcia poznano dzięki pracom prowadzonym przy użyciu trzeciego samolotu 003, który przybył do TRDI 9 sierpnia 1996 roku. Ostatni z prototypów, dwumiejscowy XF-2B pojawił się w ośrodku 20 września tego samego roku i posłużył do testów zamontowanego na pokładzie maszyny radaru, awioniki w tym systemów nawigacji, łączności, samoobrony, transpondera, kierowania ogniem i zrzutów ćwiczebnego uzbrojenia. Próby samolotów w ośrodku TRDI trwały do końca 1997 roku. Dalsze badania samolotów miał przeprowadzić już ostateczny odbiorca i użytkownik czyli wojsko. Wszystkie cztery prototypy zostały przekazane Japońskim Powietrznym Siłom Samoobrony 1 grudnia 1997 roku.
Próby wojskowe nie przebiegały zupełnie pomyślnie. W maju 1998 roku odkryto mikropęknięcia kompozytowej struktury skrzydeł. Wytrzymałość usterzenia pionowego poddawanego niesymetrycznym obciążeniom wywołanym flatterem przy lotach z podwieszonym uzbrojeniem (ale tylko w niektórych konfiguracjach podwieszenia), nie spełniała oczekiwań. Pierwsze wzmocnienie nadwyrężonych elementów nie przyniosło oczekiwanych rezultatów, w połowie 1999 roku ujawniły się kolejne mikropęknięcia. Dalsze wzmocnienia struktury płatowca wreszcie przyniosło pozytywne efekty i 30 czerwca 2000 roku zakończono wojskowe próby w locie. W trakcie badań wszystkie cztery prototypy latały już z nowymi numerami, numery prototypowe zmieniono na numery seryjne 63-8501 i 63-8502 dla jednomiejscowych XF-2A oraz 63-8101 i 63-8102 dla dwumiejscowych XF-2B.
Produkcja seryjna.
W lipcu 1996 roku, jeszcze w trakcie trwania prób fabrycznych prototypów, Agencja Obrony i amerykański Departament Obrony podpisały porozumienie o współpracy (Memorandum of understanding) przy produkcji seryjnej nowego samolotu. Montaż końcowy samolotu miał się odbywać w fabryce "Komaki Minami Kōjō" (Komaki South Plant) znajdującej się w miejscowości Komaki koło Nagoi. Zakłady zarządzane były przez należącą do Mitsubishi firmę "Nagoya Kōkū Uchū Shisutemu Seisakusho" (Nagoya Aerospace Systems Works). We wrześniu 1996 roku amerykański Kongres wydał zgodę na uczestnictwo Lockheeda Martina w produkcji seryjnej. Dysponując formalną zgodą wszystkich zainteresowanych rządowych instytucji, Mitsubishi i Lockheed Martina podpisały w październiku 1996 roku pierwszy kontrakt produkcyjny. Pierwsze oficjalne zamówienie obejmowało jedenaście samolotów i zostało złożone w Mitsubishi przez Agencje Obrony w marcu 1997 roku. 10 listopada 1998 roku Lockheed Martin przekazał wytwórni Mitsubishi pierwszy ze 130 tylnych segmentów kadłuba 17 marca 1999 roku w zakładach Lockheed Martin w Fort Worth uroczyście przekazano stronie japońskiej pierwszy z wyprodukowanych w Stanach kesonów będących elementem konstrukcyjnym skrzydła seryjnego F-2. Kason jest elementem o konstrukcji kompozytowej, polimeryzowanej termicznie w autoklawie. Za jego opracowanie odpowiedzialna była firma Mitsubishi i Fuji Heavy Industries. Lockheed odpowiedzialny był za połączenie wszystkich elementów w całość, tworząc funkcjonalny keson. Pierwszy seryjny F-2A o numerze ewidencyjnym 03-8503 oblatany został 12 października 1999 roku, z kolei pierwszy seryjny F-2B, o numerze ewidencyjnym 03-8103, oblatano 14 marca 2000 roku. Pierwsze, wstępne plany zakładały budowę 141 samolotów seryjnych. Liczba ta pozwoliłaby wyposażyć trzy eskadry bojowe, w każdej po 18 maszyn typu F-2A i dwie F-2B. 21 samolotów weszłoby w skład eskadry szkolnej, umożliwiłoby to wycofanie szkolno-treningowych Mitsubishi T-2. Jedenaście kolejnych F-2, miałoby również zastąpić Mitsubishi T-2 używane w zespole akrobacyjnym Blue Impulse. Następnych osiem zasiliłoby eskadrę przeznaczoną do szkolenia i treningu instruktorów. Ta sama eskadra, w której latali najbardziej doświadczeni piloci bojowi, podczas ćwiczeń, wypełniała zadania jednostki agresorów. Kolejne dwie maszyny służyłyby jako pomoc do szkolenia mechaników. Dodatkowych 39 samolotów w rezerwie, na wypadek remontów, napraw lub wypadków liniowych maszyn. 15 grudnia 1995 roku ofiarą w liczbie zamówionych seryjnych F-2 padł zespół Blue Impulse, który ostatecznie przesiadł się na samoloty Kawasaki T-4. Tym samym plan zakupu objął 130 maszyn seryjnych. Liczba ta nie uległa zmianie aż do 10 grudnia 2004 roku. Znaczący wzrost ceny jednostkowej samolotu spowodował kolejną redukcję zamówienia, tym razem do 98 maszyn. Ofiarą cięć padły samoloty rezerwowe, których stan posiadania ograniczono do piętnastu. Nie była to ostateczna decyzja, 24 grudnia 2006 roku podjęto decyzję o zakończeniu produkcji seryjnej F-2 na etapie wybudowania 94 egzemplarzy seryjnych. Nie zmieniono liczby samolotów przeznaczonych dla trzech eskadr bojowych, 60 maszyn. Zachowano liczbę 21 samolotów dla eskadry szkolnej z zamiarem wycofania maszyn typu T-2 i zadowolono się liczbą jedynie 11 samolotów rezerwowych. Ostatecznie wybudowano 62 samoloty typu F-2A, 32 F-2B, dwa XF-2A i dwa XF-2B.
Możliwość zwiększenia sprzedaży pojawiła się w lipcu 2010 roku kiedy to japońskie Ministerstwo Obrony (9 stycznia 2007 roku podwyższono do rangi ministerstwa status Agencji Obrony) rozważało zakup dodatkowych 20 maszyn. O swojej decyzji zakupu nowych samolotów poinformowano 18 lipca 2010 roku. Zakup miał być wynikiem wprowadzania szerszego planu modernizacji całości sił obronnych oraz zwiększenia ich potencjału jak również wykruszania się już eksploatowanych maszyn. Dodatkowo doszło do opóźnień w realizacji zakupu samolotów mających zastąpić samoloty McDonnell Douglas F-4 Phantom II, a nowe F-2, miały by zastąpić F-4 w wypełnianiu zadań związanych z zapewnieniem bezpieczeństwa przestrzeni powietrznej Japonii, tym samym nowe F-2 miały być pozbawione możliwości zwalczania celów nawodnych. Wstępna analiza ministerstwa zmaterializowała się w planie budżetowym ogłoszonym w grudniu 2010 roku. Zakładał on zakup tuzina nowych samolotów w latach 2011 - 2015. Plan pozostał jedynie na papierze i nie zrealizowano ani jednego zakupu samolotu. Powodem rezygnacji z nabycia kolejnych 20 maszyn było skierowanie środków finansowych przeznaczonych na zakup F-2, w stronę pozyskania szczegółowych informacji na temat samolotu Lockheed Martin F-35 Lightning II w 2011 roku a w dalszej perspektywie jego potencjalny zakup (do czego istotnie doszło) o czym poinformowano w listopadzie 2010 roku.
Ostatnie zamówienie na maszyny F-2, Ministerstwo Obrony złożyło w 2007 roku budżetowym. Zamówienie obejmowało partię ośmiu samolotów. Konsekwencją zamówienia było podpisanie przez strategicznych partnerów uczestniczących w produkcji myśliwca, Lockheeda Martina i Mitsubishi, ostatniego kontraktu produkcyjnego 8 kwietnia 2008 roku. 31 lipca 2009 roku w fabryce "Komaki Minami Kōjō" odbyła się niecodzienna ceremonia. Uroczyście przekazano siłom powietrznym dziesięciotysięczny samolot, który został wybudowany (lub naprawiony) w zakładach od czasu ich uruchomienia w 1952 roku. Jubileuszowym samolotem okazał się być F-2A o numerze ewidencyjnym 93-8553. Ostatnia ze zbudowanych seryjnych maszyn została dostarczona siłom powietrznym 27 września 2011 roku, było to Mitsubishi w wersji F-2A o numerze ewidencyjnym 13-8564. Ostatecznie, udział firm japońskich w produkcji F-2 wynosił około 60% a amerykańskich 40%.
Produkowane seryjnie samoloty oznaczono F-2A (jednomiejscowy wariant bojowy) i F-2B (dwumiejscowy wariant szkolno-bojowy). Ten ostatni dysponował tymi samymi możliwościami bojowymi, jak jego jednomiejscowy odpowiednik, jednak ze względu na mniejszą ilość paliwa wszystkie promienie działania są od 20 do 15% mniejsze, niż przedstawione obok wartości dotyczące F-2A.
Służba.
Oficjalna decyzja o przyjęciu Mitsubishi F-2 na uzbrojenie zapadła 22 września 2000 roku. Trzy dni później, 25 września pierwsza z maszyn, seryjny F-2A o numerze ewidencyjnym 03-8503 został uroczyście przekazany siłom powietrznym. 2 października tego samego roku w bazie Misawa utworzono nową jednostkę, której celem było wdrożenie pilotów do służby na samolotach F-2, "Rinji F-2 Hikōtai" (Tymczasowa Eskadra Lotnicza F-2). Pierwszy seryjny F-2A przybył do niej dzień później, 3 października. Kolejne wchodzące do służby samoloty były przekazywane do jednostki. Po przeszkoleniu i wdrożeniu procedur obsługi samolotów, 27 lutego 2001 roku, wszystkie maszyn z "Rinji F-2 Hikōtai" zostały wcielone do "Dai-3 Hikōtai" (3. Eskadry Lotniczej), również stacjonującej w Misawa. W 3. Eskadrze Mitsubishi F-2 zastąpiły wycofywane samoloty Mitsubishi F-1. "Dai-3 Hikōtai" wchodzi w skład "Dai-3 Kōkūdan" (3. Skrzydło Lotnicze). Skrzydło należy Północnych Sił Obrony Pwietrznej ("Hokubu Kōkū Hōmentai"). Gdzie samolotu stacjonują do dnia dzisiejszego. W roku budżetowym 2020, "Dai-3 Hikōtai" ma być przeniesiona z Misawy do bazy Hyakuri w Centralnej Strefie Obrony. W bazie Misawa, miejsce F-2 w 3. Skrzydle Lotniczym zajmą najnowsze, wielozadaniowe Lockheed Martin F-35 Lightning II. W Hyakuri 3. Eskadra wejdzie w skład 7. Skrzydła Lotniczego ("Dai-7 Kōkūdan"). 24 czerwca 2016 roku japońskie Ministerstwo Obrony ogłosiło zapytanie ofertowe dotyczące pozyskania nowego samolotu, oznaczonego wstępnie jako F-3 a mającego w przyszłości zastąpić dotychczasowe maszyny F-2. Plany przewidują zakup około 100 nowych samolotów, które znalazłyby się w linii do 2030 roku. F-3 może być samolotem zaprojektowanym i zbudowanym od podstaw, zarówno samodzielnie przez rodzimy przemysł jak i we współpracy międzynarodowej, jak również nie wyklucza się zakupu istniejącej już, zaawansowanej konstrukcji np. Lockheed Martin F-35 Lightning II. Jak pokazał dziewiczy lot Mitsubishi X-2, dwie pierwsze opcje również są jak najbardziej realne i w zasięgu możliwości japońskiego przemysłu. 30 października 2020 roku, japoński rząd podpisał umowę z firmą MHI w ramach programu oznaczonego jako F-X. Na jej podstawie, MHI rozpocznie prace badawczo-rozwojowe, które mają doprowadzić do budowy nowego samolotu myśliwskiego.
Wypadki i katastrofy.
Pierwszy z samolotów utracono 31 października 2007 roku, była to dwumiejscowa maszyna F-2B o numerze ewidencyjnym 43-8126, która rozbiła się tuż po starcie z lotniska w Nagoi i spłonęła. Obydwaj znajdujący się na pokładzie piloci testowi Mitsubishi przeżyli, odnieśli jednak obrażenia. Samolot startował do lotu po przeprowadzeniu przeglądu okresowego w zakładach Komaki. Katastrofa uziemiła wszystkie F-2 do 16 listopada tego samego roku. Przeprowadzone śledztwo wykazało, iż powodem wypadku były źle podłączone przewody elektryczne do żyroskopu układu sterowania, podłączono je odwrotnie. W wyniku czego komputer systemu sterowania błędnie odczytywał wychylenia dżojstika przez pilota. Z nietypową awarią musiał zmierzyć się pilot samolotu F-2A z bazy Misawa wykonujący 21 stycznia 2008 roku lot ćwiczebny nad Pacyfikiem. W trakcie lotu ułamał mu się drążek sterowniczy. W efekcie awarii pilot miał do dyspozycji jedynie około 5 cm fragment resztki dźojstika, którym musiał sterować samolotem. Na szczęście zdołał bezpiecznie sprowadzić maszynę na ziemię. Prawdziwą apokalipsą dla samolotów Mitsubishi F-2 był 11 marca 2011. Tego dnia w bazie Matsushima z powodu trzęsienia ziemi i fali tsunami, która zalała bazę, zniszczeniu uległo osiemnaście z dwudziestu jeden posiadanych myśliwców F-2B należących do "Dai-21 Hikōtai" (21 myśliwska eskadra treningowa) o numerach ewidencyjnych 103, 104, od 106 do 111, 114, od 116 do 122, 127 i 131. Obok F-2, pod wodą znalazło się jeszcze pięć samolotów Kawasaki T-4, trzy śmigłowce UH-60J i dyspozycyjny BAE Systems U-125A. Pierwszy przegląd stanu technicznego maszyn po tym gdy opadły wody i można było dokonać wstępnej inspekcji, nie wypadł zachęcająco. Uznano, że aż dwanaście maszyn, z powodu doznanych uszkodzeń nie nadaje się do naprawy i jedynie szóstka zostanie po remoncie przywrócona do służby. Ich naprawa trwała do marca 2016 roku. Pierwszy z wyremontowanych F-2B o numerze seryjnym 03-8106 został oblatany 16 lutego 2015 roku a 21 kwietnia tego samego roku, zwrócony macierzystej jednostce. 22 stycznia 2013 roku podjęto decyzję o wyremontowaniu kolejnej siódemki samolotów. Dzięki wyasygnowaniu pieniędzy na ich remont, jedynie pięć samolotów zostało bezpowrotnie straconych. Prace remontowe wymagały ponownego nawiązania współpracy pomiędzy Mitsubishi, które odpowiadało za wykonanie niezbędnych napraw a Lockheedem, który dostarczył niezbędne części.
Uzbrojenie.
Samolot wyposażony jest w sześciolufowe działko obrotowe JM61A1 Vulcan kalibru 20 mm. Działko umieszczone jest podobnie jak w klasycznym F-16, w kadłubie, po lewej stronie samolotu, z wylotem lufy w napływie lewego skrzydła. Działko ma zapas wynoszący 512 nabojów. Mitsubishi F-2 dysponuje trzynastoma zewnętrznymi węzłami (dwa z nich są podwójne) do podwieszania uzbrojenia lub zewnętrznych zbiorników paliwa. Patrząc od tyłu samolotu, od lewej do prawej, ponumerowane odpowiednio jako 1 (na końcówce skrzydła), 2, 3, 4L i 4 (podwójny), 5, 6 (podkadłubowy), 7, 8 i 8R (podwójny), 9, 10, 11 (na końcówce skrzydła). Pojedynczym pod kadłubem, po pięć pod każdym ze skrzydeł i po jednym na ich końcach. Podkadłubowy węzeł służy tylko i wyłącznie do podwieszania zewnętrznego zbiornika paliwa o pojemności 1136 litrów. Flankujące węzeł podkadłubowy, obydwa wewnętrzne węzły znajdujące się już na skrzydłach, również służą tylko i wyłącznie do podwieszania zbiorników z paliwem. Można na nich zawiesić dwa zbiorniki o pojemności 2271 litrów każdy. Mitsubishi F-2 może być uzbrojony w kierowane pociski rakietowe powietrze-powietrze krótkiego zasięgu AIM-9L Sidewinder, AAM-3 i AAM-5, które można podwieszać na węzłach znajdujących się na końcach skrzydeł i na najbardziej zewnętrznych (patrząc od kadłuba) węzłach podskrzydłowych. Kierowane pociski rakietowe powietrze-powietrze średniego zasięgu AIM-7F/M Sparrow lub/i AAM-4/AAM-4B podwieszane na węzłach 2, 3, 9 i 10. Możliwość przenoszenia pocisków AAM-4 pojawiła się dopiero od roku budżetowego 2010. Wówczas to w ramach programu zwiększania możliwości bojowych samolotów F-2, postanowiono przystosować maszyny do ich przenoszenia. Prace przystosowawcze umożliwione zostały dzięki modernizacji radaru do wersji J/APG-2 i instalacji systemu naprowadzania pocisków, J/ARG-1. Praca modernizacyjne prowadzone są w ramach rutynowych przeglądów technicznych lub napraw. Nie przewidziano modernizacji samolotów przeznaczonych do szkolenia mechaników i pozostających jeszcze w służbie prototypów. Obok pocisków powietrze-powietrze, Mitsubishi F-2 może przenosić klasyczne bomby swobodnie spadające ogólnego przeznaczenia Mk 82 o masie 227 kg, bomby Mk 82 wyposażone w system naprowadzania na podczerwień GCS-1, pozwalający naprowadzać bombę na wykryte źródło ciepła. Bomby kasetowe CBU-87/B, bomby Joint Direct Attack Munition (zestawy GBU-38/B, GBU-54) o masie 227 kg. Do podwieszania bomb przeznaczone są węzły podwójne 4L i 4 oraz 8 i 8R. Cele naziemne F-2 może atakować niekierowanymi rakietami Hydra 70 kalibru 70 mm, przenoszonymi w wyrzutni JLAU-3/A, mieszczącej 19 rakiet, niekierowanymi rakietami kalibru 127 mm umieszczonych w wyrzutni RL-4 (cztery rakiety w wyrzutni). Dodatkowo, F-2 przystosowany jest do przenoszenia zasobnika RL-7, mieszczącego siedem niekierowanych rakiet kalibru 70 mm. Wyrzutnie podwieszane są pod węzły numer 4 i 8. Cele nawodne F-2 zwalcza przeciwokrętowymi pociskami manewrującymi ASM-1 i ASM-2. Pociski mogą być podwieszane pod węzły 3, 4, 8 i 9. Maksymalna masa zabieranego uzbrojenia i paliwa w zewnętrznych zbiornikach wynosi 8085 kg.
Konstrukcja.
Mitsubishi F-2 jest dolnopłatem, z chowanym podwoziem. Kadłub o klasycznej, półskorupowej konstrukcji wykonany ze stopów duraluminium, w miejscach poddawanych dużym obciążeniom, wzmocniony elementami wykonanymi ze stali i tytanu. Skrzydła pasmowe o trapezowym obrysie, o zerowym kącie zaklinowania i wzniosu, z napływami przy kadłubie. Kąt skosu krawędzi natarcia skrzydła wynosi 33°12'. Krawędź spływu o ujemnym skosie. Mechanizacja skrzydeł obejmuje klapy przednie umieszczone na całej długości krawędzi natarcia i klapolotki na krawędzi spływu. F-2 jest pierwszym na świecie samolotem bojowym, w którego konstrukcji skrzydeł w tak dużym stopniu wykorzystano materiały kompozytowe. Zbrojone włóknami węglowymi, tworzą 55% masy zasadniczej, siłowej części skrzydeł czyli pokrycie dolnej powierzchni z integralnymi dźwigarami i żebrami skrzydła. Z materiałów kompozytowych wykonane są także pokrywy wnęk podwozia oraz usterzenie samolotu, z wyjątkiem podstawy i krawędzi natarcia statecznika pionowego. Usterzenie maszyny składa się z pojedynczego statecznika pionowego i płytowych stateczników poziomych o ujemnym wzniosie wynoszącym -8°. Podwozie chowane, trójpodporowe z przednim podparcie. Podwozie główne chowane jest do wnęk w kadłubie, podwozie przednie do wnęki znajdującej się pod wlotem powietrza do silnika. Wszystkie golenie zaopatrzone w pojedyncze koła. Trzyczęściowa, kroplowa osłona kabiny pilota. Z racji przystosowania samolotu do wykonywania zadań na małej wysokości, wzmocniono oddzielony od reszty oszklenia kabiny wiatrochron, umożliwiając mu wyjście bez szwanku ze zderzenia z ptakiem do prędkości 926 km/h. Samolot przystosowany jest do pobierania paliwa w locie. Na grzbiecie, za kabiną pilota znajduje się gniazdo do połączenie za sztywnym wysięgnikiem latającej cysterny. Wstępna, projektowana żywotność konstrukcji samolotu wynosiła 6000 h lotu.

</doc>
<doc id="803479" url="https://pl.wikipedia.org/wiki?curid=803479" title="Kob śniady">
Kob śniady

Kob śniady ("Kobus ellipsiprymnus") – gatunek ssaka z rodziny krętorogich (Bovidae), występujący w Afryce zachodniej, centralnej i południowej na terenach podmokłych, sawannie i innych terenach trawiastych.
Podgatunki: "Kob Defassa"
Pożywienie.
Trawa i zioła.
Rozmnażanie.
Po ciąży trwającej około 274 dni rodzi się jedno młode.
Zagrożenie.
Gatunek nie jest zagrożony wyginięciem.

</doc>
<doc id="803481" url="https://pl.wikipedia.org/wiki?curid=803481" title="World Bowl">
World Bowl

World Bowl – mecz finałowy mistrzostw europejskiej ligi futbolu amerykańskiego, NFL Europa, w swej istocie podobny do finałów ligi NFL, Super Bowl.
Gdy NFL Europa powstała w roku 1991 jako World League of American Football, skupiała zespoły z Ameryki Północnej i Europy, a w planach było rozszerzenie ligi na państwa Azji, nazwa World Bowl ("Puchar Świata") była adekwatna. Po tym, jak ligę zawężono do krajów europejskich, postanowiono utrzymać nazwę imprezy.

</doc>
<doc id="803484" url="https://pl.wikipedia.org/wiki?curid=803484" title="NFL Europa">
NFL Europa

NFL Europa – liga futbolu amerykańskiego działająca w Europie w latach 1991–2007. Założona w roku 1991 pod nazwą World League of American Football (WLAF), stanowiła rodzaj ligi wiosennej wspomagającej matczyną NFL, największą zawodową organizację futbolową w Stanach Zjednoczonych. W roku 1997 liga WLAF zmieniła nazwę na NFL European League (częściej określaną NFL Europe). Ostatecznie nazwę ustalono w roku 2006, przemianowując ligę na NFL Europa. Liga zakończyła działalność po sezonie w 2007 roku.
W ostatnim sezonie grało w niej 6 zespołów - pięć z Niemiec i jeden z Holandii. Trzon zawodników ligi stanowią młodzi futboliści amerykańskiej NFL, dla których rozgrywki w ramach NFL Europa mają być dodatkowym doświadczeniem i możliwością poznania nowych form treningu. Koszty pobytu tych zawodników w Starym Świecie pokrywane są przez ligę. W czerwcu 2007 po rozegraniu World Bowl zdecydowano zakończyć działalność NFL Europa.

</doc>
<doc id="803486" url="https://pl.wikipedia.org/wiki?curid=803486" title="Ścianka berlińska">
Ścianka berlińska

Ścianka berlińska – tymczasowa obudowa wykopu. Określenie pochodzi od metody zabezpieczania głębokich wykopów podczas prac ziemnych prowadzonych podczas budowy Metra Berlińskiego (przed I wojną światową). Stosowanie tej technologii polega na wbiciu pionowo elementów stalowych (na przykład dwuteowników) lub betonowych w pewnej odległości od siebie na granicy planowanego wykopu. Podczas pogłębiania wykopu stopniowo wypełnia się odsłonięte przestrzenie pomiędzy słupami najczęściej deskami lub kantówkami tak, aby utworzyły ścianę (opinkę). Dla wzmocnienia ścianki stosuje się rozpory pomiędzy przeciwległymi (lub jeśli jest taka możliwość pomiędzy sąsiadującymi pod kątem, np. w rogu wykopu) ścianami, albo kotwienie słupów w gruncie za pomocą kotew gruntowych. Pomiędzy ścianami można wówczas w sposób bezpieczny dla budowniczych wybrać ziemię i prowadzić prace.
Po wykonaniu tunelu, kanału lub rurociągu pomiędzy elementy ścian a wykonaną konstrukcję wsypuje się ziemię i po ustabilizowaniu gruntu elementy się wyjmuje.

</doc>
<doc id="803490" url="https://pl.wikipedia.org/wiki?curid=803490" title="Agade">
Agade



</doc>
<doc id="803492" url="https://pl.wikipedia.org/wiki?curid=803492" title="S/2000 (1998 WW31) 1">
S/2000 (1998 WW31) 1

S/2000 (1998 WW31) 1 – księżyc planetoidy 1998 WW31 z pasa Kuipera.
Odkrycie.
Księżyc ten został odkryty 21 grudnia 2000 roku przez obserwatorów Christiana Veilleta i Alaina Doressoundirama za pomocą teleskopu CFHT. Nadano mu prowizoryczne oznaczenie S/2000 (1998 WW31) 1.
Orbita i właściwości fizyczne.
Księżyc ten ma średnicę ok. 110 km, krąży wraz z 1998 WW31 wokół wspólnego środka masy po orbicie o dużym mimośrodzie, w średniej odległości ok. 22 300 km od większego składnika. Jeden obieg trwa ok. 570 dni.

</doc>
<doc id="803493" url="https://pl.wikipedia.org/wiki?curid=803493" title="Roma Ligocka">
Roma Ligocka

Roma Ligocka, właściwie Roma Liebling (ur. 13 listopada 1938 w Krakowie) – polska malarka i pisarka. 
Życiorys.
Urodziła się w Krakowie w rodzinie żydowskiej, jako córka Dawida Lieblinga (zm. 1946) i Teofili z domu Abrahamer. Część II wojny światowej przeżyła w getcie krakowskim, potem wraz z matką ukrywała się u rodziny polskiej. Ojciec przebywał w obozie koncentracyjnym w Płaszowie. Oskarżony o przyjęcie funkcji kapo, został uniewinniony przez sąd krakowski w 1946 roku. Nazwisko Ligocka zostało przybrane jeszcze w okresie przebywania w getcie.
Pracowała jako kostiumolog i scenograf w licznych europejskich teatrach, operach, także w filmie i telewizji.
Oglądając film "Lista Schindlera" rozpoznała samą siebie w postaci dziewczynki w czerwonym płaszczyku. Stało się to inspiracją do spisania swoich wspomnień. W książce "Dziewczynka w czerwonym płaszczyku" (2001) opisała dzieciństwo spędzone w getcie, strach, upokorzenie, śmierć bliskich. W dalszej części przedstawiła swoje powojenne losy: zabawy w towarzystwie kuzyna Romana Polańskiego i przyjaciela Ryszarda Horowitza, przelotną fascynację komunizmem, wejście w świat cyganerii artystycznej Krakowa, przyjaźń z Piotrem Skrzyneckim, liczne romanse, a wreszcie emigrację i karierę w show businessie. Autorka opisała także swoją depresję, będącą rezultatem wojennej traumy i uzależnienie od leków. We wrześniu 2001 uhonorowana została Nagrodą Krakowska Książka Miesiąca.
W następnych latach napisała takie książki jak: "Kobieta w podróży" (2002), "Znajoma z lustra" (2006), "Tylko ja sama" (2005) oraz "Wszystko z miłości" (2007). Pisuje felietony m.in. do magazynu „Pani”.
Życie prywatne.
Była żoną Jana Biczyckiego. Ma synów Jakuba i Tomasza.

</doc>
<doc id="803497" url="https://pl.wikipedia.org/wiki?curid=803497" title="Edi Rama">
Edi Rama

Edi Rama (ur. 4 lipca 1964 w Tiranie jako Edvin Kristaq Rama) – albański polityk, artysta wizualny, malarz, wykładowca i samorządowiec, minister kultury, młodzieży i sportu (1998–2000), burmistrz Tirany w latach 2000–2011, od 2005 przewodniczący Socjalistycznej Partii Albanii, deputowany, od 2013 premier Albanii, w latach 2019–2020 równocześnie minister spraw zagranicznych.
Życiorys.
Wykształcenie i działalność zawodowa.
Jego ojciec Kristaq Rama był rzeźbiarzem i działaczem komunistycznym. Edi Rama w młodości trenował koszykówkę w klubie Dinamo Tirana, był też zawodnikiem kadry narodowej w tej dyscyplinie. Studiował malarstwo w Wyższym Instytucie Sztuk w Tiranie. Na początku lat 90. uczestniczył w protestach studenckich, których uczestnicy zgłaszali postulaty demokratyzacji. Został nauczycielem akademickim na macierzystej uczelni (przekształconej w Akademię Sztuk w Tiranie), obejmując stanowisko profesora. Zajmował się też działalnością artystyczną, jego prace malarskie w latach 90. były prezentowane na wielu wystawach, m.in. w Tiranie, Nowym Jorku, Frankfurcie nad Menem, Berlinie i São Paulo. Wraz z publicystą Ardianem Klosim opublikował książkę "Refleksione". Od 1994 mieszkał i pracował we Francji.
Działalność polityczna do 2013.
Należał do krytyków pierwszego demokratycznego prezydenta Salego Berishy. W 1997 w Tiranie padł ofiarą napadu dokonanego przez nieustalonych sprawców. Edi Rama uznał ten atak za represję ze strony władzy. W 1998 zastąpił Artę Dade na stanowisku ministra kultury, młodzieży i sportu w gabinecie, którym kierował Fatos Nano. Urząd ten sprawował również w kolejnych socjalistycznych rządach do października 2000.
Wcześniej w tym samym miesiącu wygrał wybory na burmistrza Tirany; kandydował jako niezależny z poparciem Socjalistycznej Partii Albanii, pokonując przedstawiciela demokratów Besnika Mustafaja. Dwukrotnie z powodzeniem ubiegał się o reelekcję – w październiku 2003 i w lutym 2007. W trakcie urzędowania podejmował działania na rzecz zmiany wizerunku i zabudowy miasta, obejmujące likwidację samowoli budowlanych, przemalowanie fasad wielu budynków w charakterystyczne (jaskrawe i różnorodne) kolory, rewitalizację powierzchni zielonych oraz naprawę i budowę nowej infrastruktury miejskiej. Za tę działalność wyróżniono go tytułem „World Mayor 2004”, a także umieszczono na liście „European Heroes 2005” magazynu „Time”. Krytycy zarzucali mu brak rozwiązań dotyczących m.in. zaopatrzenia miasta w energię elektryczną i wodę, ruchu ulicznego czy zanieczyszczenia, a także zaniedbanie przedmieść.
W październiku 2003 Edi Rama wstąpił do Socjalistycznej Partii Albanii. We wrześniu 2005, wkrótce po wyborczej porażce postkomunistów, Fatos Nano zrezygnował z kierowania partią. 9 października tegoż roku burmistrz Tirany został nowym przewodniczącym ugrupowania, pokonując byłego prezydenta Rexhepa Meidaniego, wspieranego przez dotychczasowego lidera. Socjaliści pozostali w opozycji również w kolejnej kadencji parlamentu. Jako lider opozycji Edi Rama należał do głównych krytyków premiera Salego Berishy i jego środowiska politycznego. Zarzucał sfałszowanie wyborów w 2009 (czego nie stwierdziły obserwujące wybory organizacje międzynarodowe), ze swoim ugrupowaniem stosował bojkot legislacyjny (wykorzystywany uprzednio przez obie główne partie), a także organizował demonstracje w stolicy. W maju 2011 bezskutecznie ubiegał się o urząd burmistrza na czwartą kadencję, niewielką różnicą głosów pokonał go wówczas Lulzim Basha (co zostało potwierdzone również w postępowaniu sądowym).
Działalność polityczna od 2013.
Przed kolejnymi wyborami w 2013 lider socjalistów przedstawił zmieniony program wyborczy. Doprowadził też do zawiązania wielopartyjnej koalicji, do której weszło m.in. ugrupowanie Ilira Mety, dotychczasowego sojusznika demokratów. Blok ten zwyciężył w głosowaniu z czerwca 2013, uzyskując 83 mandaty w Zgromadzeniu Albanii. Jeden z nich przypadł Ediemu Ramie, który 10 września 2013 otrzymał od prezydenta Bujara Nishaniego misję utworzenia nowego gabinetu. Funkcję tę objął 15 września 2013.
Socjaliści samodzielnie wygrywali kolejne wybory z czerwca 2017 i kwietnia 2021, uzyskując po 74 mandaty w 140-osobowym Zgromadzeniu Albanii. Edi Rama uzyskiwał wówczas ponownie mandat deputowanego. Swój drugi rząd sformował 13 września 2017. W styczniu 2019 prezydent Ilir Meta odmówił powołania wiceministra Genta Cakaja na ministra spraw zagranicznych. Doprowadziło to do sporu z premierem, który sam w tym miesiącu objął urząd ministra spraw zagranicznych, wyznaczając następnie Genta Cakaja na pełniącego obowiązki ministra. Formalnie zajmował to stanowisko do końca grudnia 2020, gdy na czele resortu stanęła Olta Xhaçka. W 2020 pełnił funkcję przewodniczącego OBWE. 18 września 2021 lider socjalistów po raz trzeci objął urząd premiera.
Życie prywatne.
Dwukrotnie żonaty; jego pierwszą żoną była Matilda Makoçi, małżeństwo zakończyło się rozwodem. Jego drugą żoną została Linda z domu Basha. Ma troje dzieci. Swoje imię na Edi zmienił urzędowo w 2002.

</doc>
<doc id="803500" url="https://pl.wikipedia.org/wiki?curid=803500" title="Prawo Delpecha-Wolffa">
Prawo Delpecha-Wolffa

Prawo Delpecha-Wolffa od nazwisk Jacques Mathieu Delpecha i Juliusa Wolffa.
Pierwsza część (prawo Wolffa) dotyczy prawidłowego wzrostu kości. Tkanka kostna podlega mineralizacji poprzez formowanie beleczek kostnych które postępuje wzdłuż linii sił mechanicznych działających na kość. Obciążanie tkanki kostnej jest jednym z głównych czynników stymulujących jej tworzenie. Wyeliminowanie tych sił prowadzi do zaniku kości, czyli osteoporozy. Najczęściej tego typu osteoporoza występuje u chorych długotrwale unieruchomionych (opatrunku gipsowe, poudarowe niedowłady połowicze, chorzy obłożni, długotrwale nieprzytomni, przebywający w OIOM). Znacznego stopnia odwapnienie kośćca występuje u kosmonautów długotrwale przebywających w stanie nieważkości.
Każdej zmianie kształtu i funkcji kości, lub samej funkcji kości towarzyszą określone zmiany wewnętrznej budowy i wtórnie zmiana jej wytrzymałości ("Every change in form and function of a bone, or in its function alone, is followed by certain definite changes in its internal architecture and equally definite secondary alteration in its mathematical laws.")
Druga część teorii (prawo Delpecha) mówi, że prawidłowy wzrost kości który może nastąpić jedynie pod warunkiem działania równomiernie rozłożonych sił nacisku i pociągania. Przy nadmiernym, patologicznym, często niesymetrycznym obciążeniu kości zbyt duży nacisk powoduje zahamowanie lub zatrzymanie wzrostu kości po stronie, na którą działa, powodując sklerotyzację i zahamowanie wzrostu oraz jednocześnie wywołując odwapnienie i osłabienie tej samej kości w strefie rozciągania. Jest to jedna z teorii progresji skolioz).

</doc>
<doc id="803501" url="https://pl.wikipedia.org/wiki?curid=803501" title="(58534) 1997 CQ29">
(58534) 1997 CQ29



</doc>
<doc id="803509" url="https://pl.wikipedia.org/wiki?curid=803509" title="Miłość (film 1997)">
Miłość (film 1997)

Miłość (oryg. "Ishq") – bollywoodzka komedia romantyczna wyreżyserowana w 1997 roku przez Indrę Kumara. W rolach głównych zostali obsadzeni: Kajol, Juhi Chawla, Aamir Khan i Ajay Devgan.
Opis fabuły.
Ajay (Ajay Devgan) zakochuje się w biednej Kajal (Kajol), a jej bogata przyjaciółka Madhu (Juhi Chawla) w ubogim przyjacielu Ajaya, mechaniku o imieniu Raja (Aamir Khan). Madhu i Raja "walczą" ze sobą, lecz wkrótce odkrywają, że są w sobie zakochani. Niestety, by wziąć ślub, potrzebują błogosławieństwa rodziców, którzy robią wszystko, aby nie dopuścić do ślubu z osobami spoza własnej kasty. Ojcowie Ajaya i Madhu porywają Kajal i knują intrygi, byleby zniszczyć miłość obu par.
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Border", "China Gate", "Refugee", "Fiza", "Asoka Wielki ", "Aks", "LOC Kargil", "Tamanna", "Ishq Vishk", "Cienie przeszłości", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="803511" url="https://pl.wikipedia.org/wiki?curid=803511" title="Rudra (zespół muzyczny)">
Rudra (zespół muzyczny)

Rudra – zespół deathmetalowy z Singapuru, założony w 1992 roku. Ich płyta "The Aryan Crusade" jest uznawana za pierwszą w nowym stylu zwanym „wedyjskim metalem”.
Historia.
Rudra została założona w połowie 1992 roku jako trio, pod nazwą "Rudhra". Utworzyli ją: Kathi (gitara basowa, wokal), Shiva (perkusja) i Bala (gitara). Po dołączeniu do składu jeszcze jednego gitarzysty, Selvama, w 1994 roku Rudhra wydaje pierwsze demo: "The Past", zawierające 4 utwory. Następnie muzycy pracują wraz z innymi singapurskimi wykonawcami przy produkcji kilku składanek. Na początku 1996 zespół rozpadł się, kilku muzyków odeszło do innych zespołów. Pod koniec tego samego roku Kathi doprowadza do rekonstrukcji grupy, z lekko zmienioną nazwą ("Rudra"). Muzycy nagrywają debiutancki album, "Rudra", pod koniec 1997 roku, zostaje on wydany w roku następnym, w czerwcu. Przełomem w prezentowanym przez grupę stylu muzycznym był album "The Aryan Crusade", wzmiankowany we wstępie. Po jego wydaniu grupa skoncentrowała się głównie na koncertach w Singapurze, Indonezji, Indiach i Tajlandii. Nie przeszkodziło to artystom w wydaniu kolejnych dwóch płyt: "Kurukshetra" i "Brahmavidya: Primordial I", obydwu nawiązujących do świętych ksiąg – Wed. W styczniu 2007 roku zespół wystąpił w USA na festiwalu Heathen Crusade II.

</doc>
<doc id="803516" url="https://pl.wikipedia.org/wiki?curid=803516" title="Giacomo Giretto">
Giacomo Giretto

Giacomo Giretto (ur. 5 stycznia 1973 w Imperii) – włoski siatkarz występujący obecnie w Serie A, w drużynie M. Roma Volley. Gra na pozycji środkowego. Mierzy 206 cm. 83 razy wystąpił w reprezentacji Włoch.

</doc>
<doc id="803518" url="https://pl.wikipedia.org/wiki?curid=803518" title="World League of American Football">
World League of American Football

World League of American Football (skrót: WLAF, "Liga Światowa Futbolu Amerykańskiego") – liga futbolu amerykańskiego założona przy wsparciu NFL z myślą o rozgrywaniu półprofesjonalnych meczów w Ameryce Północnej i Europie. W planach było rozszerzenie ligi na państwa Azji.
Impulsem do powstania ligi WLAF była popularność pokazowych, przedsezonowych meczów ligi NFL, American Bowl.
W lidze WLAF, w latach 1991-1992, dziesięć zespołów rozegrało dwa sezony zasadnicze zakończonych finałami World Bowl.
W roku 1995 rozgrywki wznowiono pod nazwą "World League", by w roku 1998 przemianować ją na "NFL Europe". Ostatecznie nazwę ligi zmieniono na NFL Europa w roku 2006.

</doc>
<doc id="803524" url="https://pl.wikipedia.org/wiki?curid=803524" title="Tinto Brass">
Tinto Brass

Giovanni „Tinto” Brass (ur. 26 marca 1933 w Mediolanie) – włoski reżyser, scenarzysta, montażysta i aktor. Jego imię zostało wykorzystane jako tytuł instrumentalnego utworu progresywno-rockowej grupy muzycznej Porcupine Tree z albumu "Stupid Dream".
Życiorys.
Wczesne lata.
Giovanni Brass urodził się w niedzielę 26 marca 1933 roku, w rodzinie sławnego artysty Italico Brassa, który był jego dziadkiem. Italico nadał swojemu wnukowi przydomek "Tintoretto", z którego Giovanni stworzył swoje filmowe nazwisko Tinto Brass. Tinto odziedziczył po dziadku zdolności artystyczne, wolał jednak wykorzystać je w przemyśle filmowym.
W 1957 ukończył prawo w Padwie, ale jego wielką pasją stało się kino. Dlatego przeniósł się do Paryża, by pracować jako archiwista w jednym z najbardziej prestiżowych i bogatych zbiorów filmowych na świecie – Cinémathèque Française. To w tym środowisku stykał się z rodzącą się nową falą i jej realistycznym, autorytatywnym i innowacyjnym duchem. Tutaj Brass rozpoczął pracę jako asystent reżysera Alberto Cavalcantiego i Jorisa Ivensa. Po powrocie do Włoch został asystentem Roberto Rossellini podczas realizacji filmu dokumentalnego "India" ("India: Matri Bhumi", 1958) i dramatu wojennego "Generał Della Rovere" ("Il generale Della Rovere", 1959) z Vittorio De Sicą, Ivo Garranim i Franco Interlenghim.
Twórczość.
Rozpoczynając pracę we włoskim przemyśle filmowym Brass od razu zetknął się z tak sławnymi twórcami jak Federico Fellini. W 1963 roku wyreżyserował swój pierwszy film "Kto pracuje, ten stracony – Na szczycie świata" ("Chi lavora è perduto (In capo al mondo)"), niejasno autobiograficzną opowieść o młodym bezrobotnym anarchiście buntującym się przeciwko systemowi, w którym się potyka, jest blokowany przez cenzurę, czyniąc prowokacyjne i niekonwencjonalne przesłanie polityczne i społeczne. W późniejszym okresie tworzył filmy awangardowe, takie jak film giallo "Jestem tym, kim jestem" ("Col cuore in gola", 1966) z Jeanem-Louisem Trintignantem i Davidem Prowse, komedia "Krzyk" ("L'urlo", 1968) z Gigi'm Proiettim czy sentymentalny dramat erotyczny "Czarne na białym" ("Nerosubianco", 1969).
Vanessa Redgrave i Franco Nero zagrali w jego dwóch dramatach: "Wyrzutek" ("Dropout", 1970) i "Wakacje" ("La vacanza", 1971), który został nagrodzony na Festiwalu Filmowym w Wenecji. Następnie wyreżyserował "Salon Kitty" (1976) z Helmutem Bergerem, Ingrid Thulin, Johnem Irelandem, Johnem Steinerem i Bekimem Fehmiu. Sukces filmu spowodował, że reżyserem zainteresował się szef czasopisma „Penthouse” Bob Guccione. Zaproponował Brassowi wyreżyserowanie filmu na podstawie powieści Gore Vidala "Kaligula" z Malcolmem McDowellem. W 1979 roku twórca ukończył zdjęcia do filmu, ale poróżnił się z producentem. Powodem były sceny, które Guccione chciał wmontować. Brass przez cały czas odcinał się od "Kaliguli". Jak na ironię, ten film został najbardziej znanym filmem reżysera.
W późniejszych latach wyspecjalizował się w reżyserii filmów erotycznych, m.in. zrealizował dramat "Papryka" ("Paprika", 1991) z udziałem Debory Caprioglio i Stéphane Ferrary. Zasłynął z dobrego smaku i wyczucia, choć nie uniknął popadania w zwykłą pornografię. Pomimo kontrowersji uważany jest za estetę, twórcę wyrafinowanego i wzór dla wielu innych. Potrafił ukazać złożone, psychologiczne aspekty ludzkiego erotyzmu w sposób bardzo sugestywny, nie popadając w podejście akademickie i zachowując w swoich obrazach silne napięcie.

</doc>
<doc id="803526" url="https://pl.wikipedia.org/wiki?curid=803526" title="Alfred Kałuziński">
Alfred Kałuziński

Alfred Józef Kałuziński (ur. 21 grudnia 1952 w Krakowie–Grzegórzkach, zm. 4 września 1997 w Klimkówce) – polski piłkarz ręczny, reprezentant kraju, medalista igrzysk olimpijskich (1976) i mistrzostw świata (1982), trzykrotny mistrz Polski z Hutnikiem Kraków (1979–1981). Występował na pozycji lewego rozgrywającego.
Życiorys.
Kariera klubowa.
W czasie nauki w szkole podstawowej grał początkowo w siatkówkę, od 1966 trenował piłkę ręczną w Hutniku Kraków. W czasie odbywania służby wojskowej w latach 1971-1973 występował w Wawelu Kraków, następnie powrócił do Hutnika.
Z Hutnikiem awansował w 1977 do I ligi, w 1978 wywalczył wicemistrzostwo Polski, w 1979, 1980 i 1981 mistrzostwo Polski, w 1978 Puchar Polski. W 1979 został najlepszym strzelcem ligi (283 bramki). W 1982 wyjechał do Niemiec, w latach 1982-1984 grał w zespole TuSpo Norymberga. W 1983 został królem strzelców niemieckiej II ligi (grupa południowa), zdobywając 142 bramki. W latach 1984-1985 występował w zespole TSV Ansbach, w latach 1985-1991 był graczem HaSpo Bayreuth.
Kariera reprezentacyjna.
Nie był graczem juniorskiej i młodzieżowej reprezentacji Polski. W reprezentacji seniorskiej debiutował 5 sierpnia 1973 w towarzyskim spotkaniu z Bułgarią. Nie dostał jednak powołania na mecze eliminacyjne przed mistrzostwami świata w 1974. Wystąpił jednak na tych mistrzostwach, zajmując z zespołem 4. miejsce (wystąpił w pięciu spotkaniach, nie zdobył bramki), zagrał także na zawodach Pucharu Świata w 1974, gdzie zajął z drużyną 2. miejsce (w czterech spotkaniach zdobył szesnaście bramek). Kolejny sukces odniósł na igrzyskach olimpijskich w Montrealu (1976), gdzie ze swoją drużyną zdobył brązowy medal (w sześciu spotkaniach zdobył dwadzieścia dwie bramki, w tym sześć w meczu o brązowy medal). Wystąpił też na mistrzostwach świata w 1978, gdzie jego zespół zajął 6. miejsce (w sześciu spotkaniach zdobył dwadzieścia dwie bramki), zawodach Pucharu Świata w 1979, gdzie zdobył z drużyną drugie miejsce (wystąpił we wszystkich czterech spotkaniach, zdobywając siedemnaście bramek). W 1980 wystąpił na igrzyskach olimpijskich w Moskwie, na których jego drużyna będąca jednym z faworytów turnieju zajęła dopiero 7. miejsce. Zagrał tam w siedmiu spotkaniach, zdobywając dwadzieścia bramek.
W 1981 zwyciężył ze swoim zespołem w mistrzostwach świata grupy B. W sześciu spotkaniach zdobył osiemnaście bramek. Ostatni sukces w karierze osiągnął, zdobywając brązowy medal mistrzostw świata w 1982. W pięciu spotkaniach zdobył pięć bramek. Na tym ostatnim turnieju w meczu o brązowy medal z Danią zakończył karierę reprezentacyjną. Łącznie w latach 1973-1982 zagrał w 201 spotkaniach zdobywając 633 bramki. Więcej meczów i goli w reprezentacji miał wówczas jedynie Jerzy Klempel.
Ponadto w 1973 i 1976 zdobył brązowy medal Mistrzostw Armii Zaprzyjaźnionych.
Życie prywatne.
Był absolwentem zespołu szkół zawodowych na Osiedlu Uroczym w Krakowie, z zawodu kierowcą-mechanikiem. Jego synem jest Eryk Kałuziński, także piłkarz ręczny, miał także córkę, Anetę. Zmarł nagle na serce.
Odznaczenia.
W 1975 otrzymał tytuł Mistrz Sportu, w 1976 i 1982 brązowy Medal „Za Wybitne Osiągnięcia Sportowe”, w 1993 Diamentową Odznakę ZPRP. Trzykrotnie wystąpił w reprezentacji świata (w 1978 przeciwko ZSRR, w 1980 przeciwko Vfl Gummersbach i Szwecji). W plebiscycie "Sportu]" na najlepszego piłkarza ręcznego w latach 1945-1985 został wybrany najlepszym zawodnikiem na pozycji lewego rozgrywającego (razem z Danielem Waszkiewiczem. W 2008 wybrano go do najlepszej "siódemki" 90-lecia polskiej piłki ręcznej.
Od 1998 w Krakowie odbywa się poświęcony mu memoriał.

</doc>
<doc id="803527" url="https://pl.wikipedia.org/wiki?curid=803527" title="Dan Peters">
Dan Peters

Dan Peters (ur. 18 sierpnia 1967) – amerykański perkusista, aktualnie grający w zespole Mudhoney.
W 1983 roku przyłączył się do grupy Bundle of Hiss, mając zaledwie 15 lat. Później grał w zespole Nirvana, pojawił się tylko w singlu Sliver. Wkrótce w Nirvanie został zastąpiony przez Dave'a Grohl'a. Od 1990 roku do 1991 grał w grupie Screaming Trees. Następnie zaczął grać w Mudhoney.

</doc>
<doc id="803532" url="https://pl.wikipedia.org/wiki?curid=803532" title="Vincent Crabbe">
Vincent Crabbe



</doc>
<doc id="803535" url="https://pl.wikipedia.org/wiki?curid=803535" title="Cherry (Illinois)">
Cherry (Illinois)

Cherry – wieś w USA, w stanie Illinois, w hrabstwie Bureau. Według spisu z 2000 roku wioskę zamieszkuje 509 osób.
Geografia.
Wioska zajmuje powierzchnię 1,4 km2, z czego całość stanowi ląd.
Demografia.
Według spisu z 2000 roku wioskę zamieszkuje 509 osób skupionych w 212 gospodarstwach domowych, tworzących 146 rodzin. Gęstość zaludnienia wynosi 363,9 osoby/km2. W wiosce znajdują się 220 budynki mieszkalne, a ich gęstość występowania wynosi 157,3 mieszkania/km2. Wioskę zamieszkuje 97,45% ludności białej, 0,2% stanowią Afroamerykanie, 0,39% stanowią rdzenni Amerykanie, 0,39% stanowią mieszkańcy Pacyfiku, 0,39% stanowi ludność innych ras, 1,18% ludności wywodzącej się z dwóch lub więcej ras. Hiszpanie lub Latynosi stanowią 1,77% populacji.
W wiosce są 212 gospodarstwa domowe, w których 31,6% stanowią dzieci poniżej 18 roku życia żyjących z rodzicami, 57,5% stanowią małżeństwa, 8,5% stanowią kobiety nie posiadające męża oraz 30,7% stanowią osoby samotne. 28,3% wszystkich gospodarstw domowych składa się z jednej osoby oraz 14,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,4 osoby, natomiast rodziny 2,93 osoby. 
Przedział wiekowy kształtuje się następująco: 24% stanowią osoby poniżej 18 roku życia, 5,3% stanowią osoby pomiędzy 18 a 24 rokiem życia, 30,5% stanowią osoby pomiędzy 25 a 44 rokiem życia, 24,2% stanowią osoby pomiędzy 45 a 64 rokiem życia oraz 16,1% stanowią osoby powyżej 65 roku życia. Średni wiek wynosi 40 lat. Na każde 100 kobiet przypada 89,2 mężczyzn. Na każde 100 kobiet powyżej 18 roku życia przypada 90,6 mężczyzn.
Średni dochód dla gospodarstwa domowego wynosi 41 591 dolarów, a dla rodziny wynosi 48 438 dolarów. Dochody mężczyzn wynoszą średnio 34 375 dolarów, a kobiet 22 813 dolarów. Średni dochód na osobę w mieście wynosi 19 313 dolarów. Około 0% rodzin i 1,8% populacji miasta żyje poniżej minimum socjalnego, z czego 0% jest poniżej 18 roku życia i 5,5% powyżej 65 roku życia. 

</doc>
<doc id="803538" url="https://pl.wikipedia.org/wiki?curid=803538" title="Månegarm">
Månegarm

Månegarm – szwedzki zespół muzyczny, wykonujący viking metal. Grupa powstała w 1995 roku pod nazwą Antikrist. Obecna nazwa pochodzi od Mánagarmra, wilka z mitologii nordyckiej.
Grupa często uczestniczy w festiwalach muzyki metalowej, takich jak np. niemiecki Ragnarök Festival w Lichtenfels.
W styczniu 2007 zespół wystąpił w USA na festiwalu Heathen Crusade II.

</doc>
<doc id="803539" url="https://pl.wikipedia.org/wiki?curid=803539" title="Ty5">
Ty5

Ty5 - niemiecki parowóz towarowy produkowany w latach 1939-1944 dla kolei niemieckich.
Historia.
Parowozy towarowe Baureihe 50 zostały zaprojektowane do prowadzenia ciężkich pociągów towarowych. Pierwsza lokomotywa została przekazana w marcu 1939 roku. Zostało wyprodukowanych 3141 parowozów na zamówienie kolei niemieckich. Kursowały z pociągami towarowymi na terenach okupowanych. Po drugiej wojnie światowej 54 lokomotywy parowe były eksploatowane przez Polskie Koleje Państwowe do prowadzenia pociągów towarowych. Ostatni parowóz skreślono z inwentarza parowozowni Poznań we wrześniu 1979 roku. W krajach niemieckich dokonano wymiany kotłów parowych. Na zachodnioniemieckich kolejach zostały zamontowane spawane kotły z komorą spalania i spalinowe podgrzewacze systemu Franco-Crosti. Niektóre parowozy kursowały z tendrem kabinowym. Na kolejach wschodnioniemieckich zostały przebudowane na opalanie mazutem. Kursowały na niemieckich szlakach do listopada 1987 roku. Parowozy były dodatkowo eksploatowane przez kilka krajów europejskich. Kilka niemieckich parowozów zachowano jako eksponaty zabytkowe.
Konstrukcja.
Do parowozu produkowano stalowy kocioł parowy konstrukcji Wagnera z przegrzewaczem Schmidta. Zastosowano dwa zawory bezpieczeństwa systemu Ackermanna oraz pompę tłokową z podgrzewaczem powierzchniowym umieszczonym przed kominem. Parowóz posiadał wiatrownice Wagnera oraz system ogrzewania do pociągów pasażerskich. Do hamowania lokomotywy został zainstalowany hamulec ciśnieniowy Knorra. W parowozie dodatkowo została zamontowana piasecznica ze sprężonym powietrzem oraz niskotonowa gwizdawka parowa.

</doc>
<doc id="803543" url="https://pl.wikipedia.org/wiki?curid=803543" title="Denilson">
Denilson



</doc>
<doc id="803546" url="https://pl.wikipedia.org/wiki?curid=803546" title="Samo życie (album Farben Lehre)">
Samo życie (album Farben Lehre)

Samo życie – koncertowa płyta zespołu Farben Lehre, wydana w 1994 roku. Reedycja albumu ukazała się jako druga płyta w kompilacji "Best of the Best" z 2011.
Lista utworów.
Strona A:
Strona B:

</doc>
<doc id="803549" url="https://pl.wikipedia.org/wiki?curid=803549" title="Spółgłoska zwarta języczkowa bezdźwięczna">
Spółgłoska zwarta języczkowa bezdźwięczna

Spółgłoska zwarta języczkowa bezdźwięczna - rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:

</doc>
<doc id="803550" url="https://pl.wikipedia.org/wiki?curid=803550" title="Chronica Slavorum">
Chronica Slavorum



</doc>
<doc id="803552" url="https://pl.wikipedia.org/wiki?curid=803552" title="Denílson de Oliveira Araújo">
Denílson de Oliveira Araújo

Denílson, właśc. Denílson de Oliveira Araújo (ur. 24 sierpnia 1977 w Diademie) – brazylijski piłkarz grający na pozycji lewego pomocnika. Od stycznia do kwietnia 2010 był zawodnikiem AO Kawala.
Jego transfer do Realu Betis w 1998 roku kosztował 22 mln funtów (31,5 mln euro, ok. 50 mln dolarów).

</doc>
<doc id="803553" url="https://pl.wikipedia.org/wiki?curid=803553" title="Chronica Boëmorum">
Chronica Boëmorum



</doc>
<doc id="803554" url="https://pl.wikipedia.org/wiki?curid=803554" title="Magdalena Mortęska">
Magdalena Mortęska

Magdalena Mortęska (herbu Orle Nogi; ur. 2 grudnia 1554 w Pokrzywnie, zm. 15 lutego 1631 w Chełmnie) – polska zakonnica ze zgromadzenia Mniszek Zakonu św. Benedykta (benedyktynek), ksieni klasztoru benedyktynek w Chełmnie, mistyczka i założycielka Kongregacji chełmińskiej, autorka dzieł religijnych oraz Służebnica Boża Kościoła katolickiego.
Życiorys.
Urodziła się – jak się przypuszcza – 2 grudnia 1554 w Pokrzywnie, nieopodal Grudziądza. Pochodziła z rodziny bogatej szlachty z Prus Królewskich. Jej ojciec Melchior, był podkomorzym malborskim, a matka, Elżbieta z domu Kostka, była siostrą biskupa chełmińskiego Piotra Kostki. Miała troje rodzeństwa: brata Ludwika oraz siostry: Annę i Elżbietę.
Poprzez matkę spokrewniona była z możnym rodem Kostków, w tym m.in. ze Stanisławem Kostką, późniejszym świętym. Jej krewnymi byli także: Anna Jagiellonka, żona Stefana Batorego, opat Jan Kostka z Oliwy czy wojewoda pomorski Krzysztof Kostka. Oprócz pokrewieństwa z Piastami, spokrewniona była ponadto z rodem Sapiehów, jednym z najpotężniejszych rodów magnackich w Rzeczypospolitej Obojga Narodów.
Posiadłością rodziny była wieś Mortęgi pod Lubawą. Z powodu wypadku, któremu uległa w dzieciństwie, Mortęska nie posiadała prawego oka, które najprawdopodobniej wykłuła sobie niechcący łyżką.
Wbrew zakazowi ojca wstąpiła w 1578 do chełmińskiego klasztoru benedyktynek. 4 czerwca 1579, złożyła śluby wieczyste na ręce wuja, biskupa chełmińskiego Piotra Kostki. Tydzień po złożeniu ślubów (11 czerwca) 25-letnia wówczas Magdalena Mortęska została ksienią tegoż klasztoru.
Wyprowadziła zakon benedyktynek z kryzysu, w którym znalazł się on w czasie reformacji. Zreformowała regułę św. Benedykta, dopełniając kontemplacyjny charakter klasztoru o nauczanie dziewcząt. W zawiązanej tak „reformie chełmińskiej” benedyktynek kładła szczególny nacisk na wykształcenie mniszek, które musiały nauczyć się czytania i pisania po polsku i po łacinie. Ożywiła duchowość poprzez wprowadzenie medytacji i rozmyślań, ograniczyła zarazem zbyt surowe zalecenia ascetyczne. Jednym z zadań klasztorów stało się prowadzenie edukacji dla dziewcząt – z nauką czytania, pisania, rachunków, śpiewu i robót ręcznych. Szkoły te przyczyniły się do rozwoju oświaty wśród kobiet pochodzenia szlacheckiego i mieszczańskiego.
Zreformowana reguła uzyskała akceptację kurii rzymskiej w 1605, a w 1606 została oficjalne zatwierdzenie przez biskupa chełmińskiego Wawrzyńca Gembickiego. W 1589 uzyskała poddanie jej cysterskiego klasztoru w Żarnowcu, który zmieniła na benedyktyński i obsadziła mniszkami z Chełmna. W 1590 powstał podległy Mortęskiej klasztor w Nieświeżu z fundacji Mikołaja Krzysztofa Radziwiłła „Sierotki”; w 1603 ufundowała klasztor w Bysławku jako filię Chełmna, a w 1604 został jej podporządkowany klasztor we Lwowie. W latach 1604–1624 powstały z jej inicjatywy m.in. klasztory w Poznaniu, Jarosławiu, Sandomierzu, Sierpcu i Grudziądzu. W sumie kongregacja chełmińska za jej życia liczyła ponad 20 klasztorów pod przewodnictwem ksieni chełmińskiej. U schyłku życia Mortęskiej dalszy rozwój nowych fundacji oraz szkolnictwa klasztornego został zahamowany przez epidemię oraz wojnę ze Szwecją z lat 1626–1629.
Powołała także seminarium duchowne w Poznaniu, kształcące kapelanów dla odnowionych klasztorów; uczestniczyła w fundacji kolegium jezuickiego w Toruniu w 1593. Za jej rządów w klasztorze chełmińskim przeprowadzono szereg prac budowlanych, dobudowując do kościoła klasztornego kilka kaplic oraz przebudowując zabudowania klasztorne.
Była charyzmatyczną, wyrazistą osobowością. Choć pozostawała samoukiem, posiadła znajomość pisania i czytania oraz pozyskała gruntowną znajomość Biblii, rozwijała duchowość benedyktyńską (sięgała wprost do „Reguły”, którą ułożył dla mnichów św. Benedykt), poznała awangardową wówczas duchowość ignacjańską (w tym „Ćwiczenia duchowe”, które napisał św. Ignacy Loyola), ceniła literaturę ascetyczno-mistyczną, lubiła malarstwo, miała wrażliwość muzyczną i (przypuszczalnie) piękny głos. Skupiona i refleksyjna, miała też doświadczenia mistyczne. Reprezentuje intelektualizm mistyczny w kulturze epoki baroku.
Zmarła 15 lutego 1631 po trwającej około miesiąca chorobie i została pochowana w kościele klasztornym w Chełmnie pod głównym ołtarzem. Do rozbiorów jej kult był żywy w klasztorach benedyktynek, obecnie ma znaczenie lokalne w Chełmnie, Żarnowcu i Lubawie.
Publikacje.
Pozostawiła po sobie liczne listy. Ponadto jest autorką dwóch wybitnych dzieł prozą, które współtworzą barokową literaturę religijno-mistyczną. Oba dzieła zawierają doniosłe uwagi o godności osoby ludzkiej, wolności i mocy człowieka, współtworząc barokowy humanizm chrześcijański i reprezentując personalizm, ze swą wizją duchowej mocy jednostki. Oba utwory powstały jako zapis wykładów klasztornych Mortęskiej dla mniszek, spisywany latami przez siostry (kolejne słuchaczki):
Proces beatyfikacji.
Tuż po jej śmierci rozpoczął się kult, wśród wiernych i benedyktynek przekonanych o świątobliwości jej życia. Jezuita o. Stanisław Brzechwa napisał żywot przeznaczony do przygotowania jej procesu beatyfikacyjnego. Ciało zostało wówczas uroczyście przeniesione do osobnego grobu w krypcie przed wielkim ołtarzem kościoła klasztornego.
W 1709 specjalna komisja biskupia otwarła jej grób, której przewodniczył ks. Stanisław Józef Hozjusz, późniejszy biskup poznański oraz zbadała jej zwłoki, które pozostały nieuszkodzone, a które przebrano w nowy habit. Proces jej beatyfikacji wkrótce jednak wstrzymano. Następnie w 1741 sprawiono nową trumnę i przeniesiono ją do wspólnej krypty zakonnic. Z chwilą kasaty klasztoru Benedyktynek w 1817 jej kult został zapomniany, a ciało zostało ukryte tak, że nie można go było odnaleźć. W klasztorze zamieszkały później siostry miłosierdzia. W 1881 przybyła do Chełmna s. Michalina Żemałkowska, która miała sny, w których dowiedziała się, gdzie znajduje się jej trumna. Podjęto wówczas poszukiwania i znaleziono ją w krypcie poza murami kościoła. Na trumnie umieszczona była data „1741” oraz inicjały „M. M. – X. K. C.” (Magdalena Mortęska Ksieni Klasztoru Chełmińskiego).
4 kwietnia 1953 komisja pod przewodnictwem ordynariusza diecezji chełmińskiej, bp. Kazimierza Józefa Kowalskiego przy udziale historyka prof. Karola Górskiego dokonała otwarcia trumny i rekognicji jej ciała. Było ono wysuszone, w stosunkowo dobrym stanie, o wzroście około 175 cm, pozbawione prawego oka, które wyłupiła sobie w dzieciństwie. Jej kult utrzymywał się w klasztorach Benedyktynek reformy chełmińskiej do ich kasaty.
Od 2006 jej ciało spoczywa w specjalnej krypcie przy klasztorze w Chełmnie. Proces beatyfikacyjny był na przestrzeni wieków już dwa razy rozpoczynany, jednak bez dalszego powodzenia (wojny szwedzkie, kasata zakonu). Dopiero początek XXI wieku przyniósł wznowienie starań o wyniesienie jej na ołtarze. 18 grudnia 2015 biskup toruński Andrzej Suski wydał specjalny edykt, skierowany do wiernych o udostępnienie posiadanych materiałów i dokumentów mogących pomóc w przeprowadzeniu jej procesu beatyfikacyjnego.
Po uzyskaniu zgody Kongregacji Spraw Kanonizacyjnych w Rzymie, w kościele św. Jana Chrzciciela i św. Michała Archanioła w Lubawie, 3 lipca 2016 został rozpoczęty przez bp. Andrzeja Suskiego uroczystą mszą świętą proces jej beatyfikacji, po czym został zaprzysiężony specjalny trybunał diecezjalny w tym procesie w następującym składzie:
Odtąd przysługuje jej tytuł Służebnicy Bożej.
W kościele Wniebowzięcia Najświętszej Maryi Panny w Chełmnie 14 września 2021 odbyła się uroczysta sesja zamykająca etap diecezjalny jej procesu oraz msza święta, której przewodniczył abp Tadeusz Wojda, po czym akta zostały przekazane Kongregacji Spraw Kanonizacyjnych, celem dalszego postępowania 
Upamiętnienie.
Ku jej czci ułożono specjalny hymn jej poświęcony.
5 lutego 2015 biskup toruński Andrzej Suski wydał imprimatur do specjalnej modlitwy o łaski za jej wstawiennictwem.
W dniu rozpoczęcia procesu jej beatyfikacji (3 lipca 2016) bp Andrzej Suski i bp Józef Szamocki dokonali poświęcenia kaplicy i dzwonu znajdujących się na terenie majątku w Mortęgach, których właścicielami są obecnie Alina i Jan Szynakowie.

</doc>
<doc id="803558" url="https://pl.wikipedia.org/wiki?curid=803558" title="Katarzyna Dźwigalska">
Katarzyna Dźwigalska

Katarzyna Dźwigalska z domu Czubak (ur. 25 sierpnia 1985) – polska koszykarka występująca na pozycji rozgrywającej (PG). Reprezentantka Polski, medalistka mistrzostw Polski, obecnie zawodniczka PolskaStrefaInwestycji Enea Gorzów Wielkopolski.
Przez całą karierę związana z AZS PWSZ Gorzów Wielkopolski, z którym w 2001 debiutowała w I lidze, w 2004 wywalczyła awans do ekstraklasy, w latach 2009 i 2010 zdobyła wicemistrzostwo Polski, w latach 2008 i 2011 brązowy medal mistrzostw Polski.
Z reprezentacją młodzieżową (U20) zdobyła w 2005 wicemistrzostwo Europy. W 2007 zdobyła brązowy medal letniej Uniwersjady. Z reprezentacją Polski seniorek wystąpiła na mistrzostwach Europy w 2011, zajmując z drużyną 11 miejsce.
W czerwcu 2009 wyszła za mąż za Pawła Dźwigalskiego.
17 maja 2018 powróciła do składu InvestInTheWest AZS AJP Gorzów Wielkopolski. 22 maja 2019 przedłużyła umowę z zespołem.

</doc>
<doc id="803567" url="https://pl.wikipedia.org/wiki?curid=803567" title="Joanna Czarnecka (koszykarka)">
Joanna Czarnecka (koszykarka)

Joanna Czarnecka (ur. 4 maja 1982 we Wrocławiu) – polska koszykarka występująca na pozycji centra.
Jej największe sukcesy sportowe to wicemistrzostwo Polski z Wisłą Kraków (2005) oraz brązowe medale mistrzostw Polski w barwach AZS PWSZ Gorzów Wielkopolski (2008) i Ślęzy Wrocław (2016). Była też brązową medalistką mistrzostw Europy juniorek (2000), a w reprezentacji seniorskiej zagrała m.in. w dwóch meczach mistrzostw Europy Dywizji A (2007).

</doc>
<doc id="803568" url="https://pl.wikipedia.org/wiki?curid=803568" title="Kosowo i Metohija">
Kosowo i Metohija



</doc>
<doc id="803570" url="https://pl.wikipedia.org/wiki?curid=803570" title="Aleksandra Drzewińska">
Aleksandra Drzewińska

Aleksandra Alicja Drzewińska, z domu Karpińska (ur. 22 listopada 1983 w Poznaniu) – polska koszykarka, grająca na pozycji niskiej skrzydłowej, medalistka mistrzostw Polski, reprezentantka Polski.
Kariera sportowa.
Jest wychowanką UKS 7 Poznań. W 1998 debiutowała w barwach AZS-u Poznań, w rozgrywkach II ligi, a w sezonie 2000/2001 w ekstraklasie. W sezonie 2003/2004 była zawodniczką zespołu TS Ostrovia Ostrów Wielkopolski, w sezonie 2004/2005 powróciła do AZS Poznań. W latach 2005-2008 była zawodniczką AZS PWSZ Gorzów Wielkopolski, z tym, że od listopada 2007 przebywała na urlopie macierzyńskim - 7 gier jesienią sezonu 2007/2008 dało jej brązowy medal mistrzostw Polski. W latach 2008-2011 występowała w Tęczy Leszno (w rundzie jesiennej sezonu 2010/2011 nie grała z powodu kontuzji), w sezonie 2011/2012 kolejny raz została zawodniczką AZS Poznań, w sezonie 2012/2013 powróciła do AZS PWSZ Gorzów Wielkopolski, w sezonie 2013/2014 nie grała, w sezonie 2014/2015 była zawodniczka I-ligowego Lidera Swarzędz.
Z reprezentacją Polski kadetek zajęła 6 miejsce na mistrzostwach Europy w 1999, z reprezentacją Polski juniorek - 10 miejsce na mistrzostwach świata w 2001. Z reprezentacją Polski seniorek wystąpiła na mistrzostwach Europy w 2005 (7 miejsce) i 2009 (11 miejsce).

</doc>
<doc id="803572" url="https://pl.wikipedia.org/wiki?curid=803572" title="George Coventry (11. hrabia Coventry)">
George Coventry (11. hrabia Coventry)

George William Coventry (ur. 25 stycznia 1934 w Croome Court w hrabstwie Worcestershire, zm. 14 czerwca 2002) – brytyjski arystokrata, jedyny syn George'a Coventry'ego, 10. hrabiego Coventry, i Nesty Phillipps, córki 1. barona Kylsant.
Od urodzenia nosił tytuł wicehrabiego Deerhurst, przysługujący najstarszemu synowi i dziedzicowi hrabstwa Coventry. Tytuł hrabiowski odziedziczył w 1940, kiedy to jego ojciec zginął, walcząc w szeregach Brytyjskiego Korpusu Ekspedycyjnego we Francji. Zyskał wówczas prawo do zasiadania w Izbie Lordów, z którego skorzystał po osiągnięciu pełnoletniości. W 1949 matka hrabiego sprzedała rodzinną rezydencję Coventrych, Croome Court, szkole rzymskokatolickiej. Rodzina przeprowadziła się wówczas do mniejszej rezydencji, Earls Croome Court, mieszczącej się nieopodal starej. Rodzina pozostała jednak właścicielami 15 000 akrów posiadłości ziemskich.
Młody hrabia odebrał wykształcenie w Eton College i w Royal Military College w Sandhurst. Podczas nauki w Eton reprezentował szkołę w szermierce – zdobył brązowy medal w mistrzostwach szkół niepublicznych w 1951. Po ukończeniu nauki w RMC został przydzielony do służby w Grenadier Guards, ale zrezygnował z niej w 1955. 1 kwietnia tego samego roku zawarł swój pierwszy związek małżeński, z Marie Farquhar-Medard, słynną z urody córką amerykańskiego milionera z Saint Louis, Williama S. Medarda, który zginął cztery lata wcześniej w Paryżu w niewyjaśnionych okolicznościach. George i Marie mieli razem jednego syna, Edwarda (24 września 1957 – 4 października 1997), wicehrabiego Deerhurst, znanego powszechnie jako Ted Deerhurst.
Małżonkowie zamieszkali po ślubie w londyńskiej dzielnicy Mayfair i szybko stali się stałymi bywalcami różnego rodzaju okolicznych barów (Brads, Crazy E). Związek George'a i Marie zakończył się rozwodem w 1963. Lord Coventry rozpoczął w międzyczasie pracę jako makler giełdowy, ale po dwóch latach uznał to zajęcie za pracę bez przyszłości i zatrudnił się jako sprzedawca w firmie kosmetycznej. W 1963 pracował przez kilka tygodni jako portier w Chelsea, po czym został projektantem mody. Powiedział przy tym: "Nie znam się na projektowaniu ubrań, ale wiem, jak chciałbym, żeby wyglądała kobieta".
W kwietniu 1964 został prezesem Panamian-registered Oil Company. Jak sam przyznał był zaskoczony taką propozycją: "To był grom z jasnego nieba. Niewiele wiem na ten temat, ale mogę zapewnić, że będę pracował bardzo ciężko". Trzy miesiące później okazało się, że prowadził działania niemające zezwolenia Zarządu Handlu i stracił posadę w firmie. Wkrótce potem opuścił Londyn i rozpoczął pracę w prowincjonalnej firmie Heenan and Froude – ale stracił i tę posadę w wyniku redukcji etatów w 1968. W 1984 został mianowany prezesem firmy budowlanej z Petersborough, ale wkrótce go zwolniono w wyniku skarg klientów na opieszałe działania firmy.
Lord Coventry nie miał również szczęścia w życiu osobistym. W 1963 ogłosił swoje zaręczyny z 19-letnią studentką Akademii Teatralnej, Susan Templeton-Knight, ale zostały one zerwane po 7 miesiącach. Drugie małżeństwo hrabiego, zawarte 5 grudnia 1969 z Ann Cripps, było bezpotomne i zakończyło się rozwodem w 1975. Trzecie, zawarte 29 listopada 1980 z byłą sklepową Valerie Birch, również bezdzietne, zakończyło się rozwodem w 1988, gdy Valerie poczuła się znużona życiem w Worcestershire i wróciła do swojej matki do Szkocji. 4 lipca 1992 stanął po raz czwarty i ostatni na ślubnym kobiercu, tym razem z Rachel Wynne Mason.
W latach 90. lord Coventry zbliżył się w swoich poglądach do Partii Konserwatywnej i stał się gorącym stronnikiem konserwatywnego premiera Johna Majora, którego nazywał "najlepszym premierem od czasu Churchilla". W 1997 zgłosił projekt wycofania szkockich deputowanych z Izby Gmin.
Ostatnie lata życia lorda Coventry'ego upłynęły pod znakiem rodzinnej tragedii. W 1997 jedyny syn i dziedzic hrabiego, lord Deerhurst, został znaleziony martwy w swoim domu na Hawajach. Deerhurst cierpiał na padaczkę i to była prawdopodobnie przyczyna jego śmierci. Po rozwodzie rodziców stał się przedmiotem ich sądowej walki. W 1972 matka zabrała go do swojego nowego domu w Kalifornii, ale lord Coventry wygrał przed sądem i odzyskał prawa do opieki nad jedynakiem. Stosunki między ojcem a synem nie układały się dobrze, a młody lord miał ambicję zostać surferem. Przy pierwszej okazji wyjechał z Anglii i zamieszkał na Hawajach. Został nawet wybrany do amatorskiej reprezentacji Anglii w surfingu.
Tytuł hrabiowski odziedziczył po nim jego stryj, podpułkownik Francis Coventry.

</doc>
<doc id="803573" url="https://pl.wikipedia.org/wiki?curid=803573" title="Christa Belle">
Christa Belle

Christa Belle (ur. 21 sierpnia 1974, Lexington) - wokalistka amerykańskiego zespołu Hungry Lucy. W zespole, oprócz śpiewu, zajmuje się pisaniem piosenek i oprawą graficzną.

</doc>
<doc id="803575" url="https://pl.wikipedia.org/wiki?curid=803575" title="Leo James Rainwater">
Leo James Rainwater



</doc>
<doc id="803576" url="https://pl.wikipedia.org/wiki?curid=803576" title="Weronika Toporowska">
Weronika Toporowska

Weronika Toporowska (ur. 18 kwietnia 1983) – polska koszykarka, grająca na pozycji rozgrywającej.
Gra w klubie MKS Piaseczno.

</doc>
<doc id="803578" url="https://pl.wikipedia.org/wiki?curid=803578" title="Vitālijs Astafjevs">
Vitālijs Astafjevs

Vitālijs Astafjevs (ur. 3 kwietnia 1971 w Rydze) – łotewski piłkarz grający na pozycji pomocnika. Obecnie jest asystentem menadżera w klubie Skonto FC.
Kariera reprezentacyjna.
Jego debiut w reprezentacji narodowej miał miejsce 26 sierpnia 1992 roku w zremisowanym meczu przeciwko Danii. Wystąpił na Euro 2004 w roli kapitana łotewskiej drużyny narodowej. Przez 18 lat wystąpił w 167 meczach pierwszej reprezentacji swojego kraju zdobywając 17 bramek, co daje mu pierwsze miejsce pod względem występów i trzecie pod względem ilości strzelonych bramek w łotewskiej reprezentacji. Jest także rekordzistą Europy pod względem meczów w pierwszej reprezentacji.
Osiągnięcia.
1993, 1995, 2008
1992, 1993, 1994, 1995, 1997, 1998, 1999, 2010
1992, 1995, 1997, 1998
1995
1995, 1996, 2007

</doc>
<doc id="803579" url="https://pl.wikipedia.org/wiki?curid=803579" title="War-N Harrison">
War-N Harrison

War-N Harrison (ur. 9 grudnia 1970 w Shoreham w Anglii) - członek trip hopowego duetu Hungry Lucy. W zespole zajmuje się pisaniem utworów, produkcją, programowaniem, "kręceniem gałkami", oprawą graficzną i sprawami związanymi z internetem. Jest założycielem zespołu, szukając wokalistki do utworu "Blue Dress" na tribute album Depeche Mode spotkał Christę i zaproponował jej współpracę.

</doc>
<doc id="803580" url="https://pl.wikipedia.org/wiki?curid=803580" title="Michał Kubisztal">
Michał Kubisztal

Michał Kubisztal (ur. 23 marca 1980 w Tarnowie) – polski piłkarz ręczny, lewy rozgrywający. Czterokrotny król strzelców polskiej ekstraklasy. Od sezonu 2021/22 zawodnik SPR Orzeł Przeworsk.
Kariera sportowa.
Występował w Pałacu Tarnów i Unii Tarnów. Następnie był zawodnikiem Śląska Wrocław. W latach 2003–2007 reprezentował barwy Zagłębia Lubin, z którym w sezonie 2006/2007 wywalczył mistrzostwo Polski. Będąc graczem lubińskiego klubu trzykrotnie został królem strzelców Ekstraklasy – w sezonach: 2003/2004 (223 bramki), 2004/2005 (188 bramek) i 2006/2007 (222 bramki). W sezonie 2007/2008 w barwach Zagłębia rzucił 37 bramek w Lidze Mistrzów.
Od listopada 2007 do czerwca 2011 występował w Füchse Berlin, rozgrywając w Bundeslidze 108 meczów i rzucając 424 gole. Przez następne dwa lata był graczem Wisły Płock, w barwach której zdobył w sezonie 2011/2012 50 bramek w Lidze Mistrzów, natomiast w sezonie 2012/2013 rzucił 28 goli w Pucharze EHF. W latach 2013–2015 występował w Górniku Zabrze, zostając w sezonie 2013/2014 królem strzelców Superligi (194 bramki). W 2015 przeszedł do Azotów-Puławy, w których występował do 2017.
W maju 2016, w meczu Azotów-Puławy z MMTS-em Kwidzyn (31:22), zdobył swoją dwutysięczną bramkę w polskiej ekstraklasie. Stał się tym samym czwartym zawodnikiem w XXI w., który przekroczył granicę 2 tys. goli w najwyższej klasie rozgrywkowej (po Robercie Nowakowskim, Piotrze Obrusiewiczu i Mariuszu Jurasiku).
W 1999 uczestniczył w mistrzostwach Europy juniorów w Portugalii, podczas których zdobył 29 bramek. W 2000 wystąpił w młodzieżowych mistrzostwach Europy w Grecji, w których rzucił 16 goli. W reprezentacji Polski seniorów zadebiutował 21 grudnia 2002 w meczu z Czechami (33:33). W 2003 wziął udział w mistrzostwach świata w Portugalii, natomiast w 2013 w mistrzostwach świata w Hiszpanii (zdobył 18 bramek). W 2014 uczestniczył w mistrzostwach Europy w Danii, po których zakończył grę w kadrze.
Życie prywatne.
Żonaty ze szczypiornistką Sabiną Kubisztal. Jego bracia – Mariusz, Dariusz i Maciej – również zostali piłkarzami ręcznymi.

</doc>
<doc id="803581" url="https://pl.wikipedia.org/wiki?curid=803581" title="Dinamo Wołogda">
Dinamo Wołogda

Dinamo Wołogda (ros. Футбольный клуб «Динамо» Вологда, "Futbolnyj Kłub "Dinamo" Wołogda") - rosyjski klub piłkarski z siedzibą w mieście Wołogda.
Historia.
Piłkarska drużyna Dinamo została założona w 1926 w mieście Wołogda, chociaż już od 1911 w mieście rozgrywano mecze piłkarskie z udziałem miejscowej drużyny. 
W 1937 i 1938 inna drużyna z Wołogdy, którą łączą z Dinamem, Lokomotiw Wołogda występowała w rozgrywkach Pucharu ZSRR.
W 1966 zespół debiutował w Klasie B Mistrzostw ZSRR, w której występował do 1989, z wyjątkiem sezonu 1970, kiedy to spadł do niższej ligi.
W 1990 i 1991 występował w Drugiej Niższej Lidze ZSRR.
W Mistrzostwach Rosji klub występował najpierw w Pierwszej Lidze przez dwa sezony, a od 1994 w Drugiej Lidze, grupie Zachodniej.
W 2011 klub spadł do Ligi Amatorskiej, w której występował do 2015.

</doc>
<doc id="803582" url="https://pl.wikipedia.org/wiki?curid=803582" title="Kriofile">
Kriofile

Kriofile, psychrofile, chionofile – ekstremofilne organizmy żyjące w niskich temperaturach (poniżej 15 °C). Zasiedlają powierzchnię lodu, śniegu itp. Wchodzą w skład krioplanktonu, choć nazwa ta bywa krytykowana, a w zamian proponowane są inne, np. krion (ang. "cryon").
Ze względu na zakres tolerancji, można wśród nich wyróżnić:
Organizmy występujące w takich środowiskach przypadkowo, nazywane są krioksenami.
Kriofilne glony (kriofity) to zwykle jednokomórkowce zasiedlające błonkę wody pokrywającą nadtopiony śnieg, pobierając biogeny z nagromadzonego na nim kurzu. Czasem glony takie wtapiają się w głąb bryły lodu. Są to głównie zielenice, eugleniny (w górach) i okrzemki (w regionach polarnych). Zespół kriofitów to kriofiton, będący obejmującym fotoautotrofy elementem krioplanktonu (kriosestonu). Kriofity mogą powodować zakwity śniegu latem w górach i na pustyniach lodowych, będące jedną z form zjawiska znanego jako kolorowy śnieg. 
Zakwity te mają kolor:
Niektóre gatunki preferują życie na odsłoniętym lodzie ("Ancylonema nordenskioeldii", "Ancylonema alaskanum"), podczas gdy inne na śniegu (przedstawiciele zawłotniowatych, np. "Sanguina nivaloides").
W hydrobotanice za warunki zimne uznaje się nie tylko bliskie zeru stopni Celsjusza, ale w ogóle niższe od 15 °C. Występujące poniżej tej temperatury zakwity wód traktuje się jako odmienne od typowych zakwitów występujących w wodach cieplejszych. Takie zakwity mogą być wywoływane przez psychrofile lub psychrotoleranty.
W przypadku naśnieżnych i zimnolubnych zwierząt, częściej spotyka się określenia z przedrostkiem chiono-: chionobionty, chionofile i chionokseny. Zespoły naśnieżnych owadów określa się jako krioentomofaunę.
W warunkach niekorzystnych (poniżej 0 °C) organizmy kriofilne przechodzą w stan anabiozy, wytwarzają przetrwalniki itp.

</doc>
<doc id="803583" url="https://pl.wikipedia.org/wiki?curid=803583" title="Muzeum Wojska w Białymstoku">
Muzeum Wojska w Białymstoku

Muzeum Wojska w Białymstoku – muzeum wojskowości powołane do życia we wrześniu 1968 roku jako oddział Muzeum Okręgowego (obecnie Muzeum Podlaskie), od 1976 r. funkcjonuje jako samodzielna jednostka muzealna o zasięgu makroregionalnym. Obecnie jest samorządową instytucją kultury miasta Białystok.
W ramach Muzeum Wojska do końca roku 2016 funkcjonował Oddział – Muzeum Pamięci Sybiru.
Historia.
Pierwotną siedzibą Muzeum był Pałacyk Gościnny. Bardzo szybko okazało się, iż budynek nie jest już w stanie pomieścić eksponatów, które wciąż napływały. W 1974 roku nastąpiła przeprowadzka do budynku przy ulicy Kilińskiego 7, w którym Muzeum mieści się po dziś dzień. W 1976 roku przyznano mu status muzeum autonomicznego o zasięgu makroregionalnym. Organizatorem i długoletnim dyrektorem Muzeum był płk dr Zygmunt Kosztyła. Korzystając z kontaktów nawiązanych podczas wcześniejszej służby wojskowej, szybko zgromadził on zbiór eksponatów, będących do dziś podstawą kolekcji posiadanej przez Muzeum. Rozpoczął też badania nad historią militarną Białostocczyzny. W 1980 roku zrealizowano projekt utworzenia ośrodka badawczego powołując Ośrodek Badań Historii Wojskowej w Białymstoku prowadzący badania naukowe i zajmujący się działalnością wydawniczą.
W 2010 nastąpiła zmiana dyrektora Muzeum. Dotychczasowego prof. dr hab. Krzysztofa Filipowa zastąpił mgr Robert Sadowski. Przystąpił on do zmiany ekspozycji i charakteru działalności Muzeum. W 2010 zaczęto organizować Muzeum Pamięci Sybiru, jako filię dotychczasowej instytucji.
Ekspozycje stałe.
„Przeciw dwóm wrogom. Militarne dzieje Podlasia i jego mieszkańców w latach 1939-1956” – wystawa prezentuje podlaskie epizody II wojny światowej. 
Wystawa łączy tradycyjne formy prezentacji, a także interaktywne i multimedialne elementy. Profesjonalnie zaaranżowane dioramy przemawiają do wyobraźni zwiedzających. Słuchowiska zawierają relacje uczestników wydarzeń wojennych, natomiast czytane są przez znanych polskich aktorów. Specjalne okulary umożliwiają obejrzenie zdjęć w trójwymiarze. Liczne infokioski zawierają opisy eksponatów, informacje historyczne, relacje, wspomnienia oraz multimedia.
"Wojsko Polskie 1956-2010" – Wystawa ukazuje ewolucję umundurowania i wyposażenia Wojska Polskiego w II poł. XX w. Nie pominięto kwestii udziału Wojska Polskiego w misjach bojowych NATO oraz misjach pokojowych ONZ, które w znaczący sposób wpłynęły na zmianę wyposażenia polskich żołnierzy w ciągu ostatnich kilku lat. Ekspozycję tworzą manekiny w pełnym umundurowaniu, wyposażeniu i uzbrojeniu. Aranżacje inspirowane były jednostkami stacjonującymi w Białymstoku:
Poza tym prezentowane są jednostki stacjonujące w miastach regionu północno-wschodniej Polski: Ełku, Zambrowa i Ciechanowa. Wystawa Wojsko Polskie 1956-2010 została zaaranżowana na scenografię magazynu wojskowego z betonowymi ścianami z widocznymi odciskami szalunku oraz wiązkami kabli. Charakter wzmacnia właściwie dobrane oświetlenie. Gabloty zostały wykonane ze starych, wojskowych skrzyń magazynowych o zróżnicowanych gabarytach.
Ekspozycja czasowa.
Wystawy czasowe prezentowane są w sali im. gen. bryg. Ludwika Kmicic Skrzyńskiego. Ukazują one szeroko rozumianą historię wojskowości i nie ograniczają się do określonej epoki czy regionu geograficznego.
Park militarny.
Muzeum Wojska w Białymstoku posiada swój oddział na ul. Węglowej 3 w Białymstoku obok Muzeum Pamięci Sybiru, gdzie można zobaczyć różne pojazdy wojskowe tj. BM-13/Katiusza, T-34-85, ASU-85 oraz haubice i armaty m.in. polską 37 mm armatę przeciwpancerną Bofors.

</doc>
<doc id="803584" url="https://pl.wikipedia.org/wiki?curid=803584" title="Psychrofil">
Psychrofil



</doc>
<doc id="803586" url="https://pl.wikipedia.org/wiki?curid=803586" title="Kriofil">
Kriofil



</doc>
<doc id="803588" url="https://pl.wikipedia.org/wiki?curid=803588" title="Psychrofile">
Psychrofile



</doc>
<doc id="803589" url="https://pl.wikipedia.org/wiki?curid=803589" title="Chromatosom">
Chromatosom

Chromatosom – jednostka strukturalna chromatyny składająca się ze 166 par zasad, oktameru oraz histonu H1. Chromatosomy połączone łącznikowym DNA tworzą nukleofilament.
Nazwę chromatosom wprowadził Robert T. Simpson w 1978 roku.

</doc>
<doc id="803593" url="https://pl.wikipedia.org/wiki?curid=803593" title="Bitwa pod Arginuzami">
Bitwa pod Arginuzami

Bitwa pod Arginuzami, zwana też bitwą koło wysp arginuzyjskich – starcie zbrojne, które miało miejsce roku w 406 p.n.e. pomiędzy Atenami a Spartą. Była to największa bitwa morska wojny peloponeskiej, w której brało udział około 270 statków i 50 tys. marynarzy i żołnierzy.
Przyczyny bitwy.
Licząca 170 okrętów flota spartańska pod dowództwem Kallikratidasa zablokowała w porcie Mitylena na Lesbos flotę ateńską liczącą 40 okrętów (początkowo było ich 70, ale 30 statków Ateńczycy stracili w bitwie u wejścia do portu, ich załogi jednak w większości się uratowały), pod dowództwem Konona. Jednocześnie sojusznicy Sparty rozpoczęli oblężenie Mytileny od strony lądu. Ateńczycy wysłali Kononowi na pomoc całą swoją flotę, by przerwać oblężenie. Kallikratidas, unikając walki na dwa fronty postanowił zaatakować flotę ateńską na pełnym morzu, do oblężenia Mityleny zostawiając jedynie 50 okrętów.
Stosunek sił i ustawienie flot.
Ateńczycy dysponowali ponad 150 trójrzędowcami (na każdym ok. 160 osób załogi), w tym 110 własnych i 40 sojuszniczych, przy czym trzeba podkreślić, że większość okrętów ateńskich była obsadzona niedoświadczonymi załogami. Siłami ateńskimi dowodziło 9 strategów (Arystokrates, Diomedon, Perykles, Erasinides, Hippeus z Samos, Protomachos, Trazyllos, Lyzias, Arystogenes), z których większość miała pod sobą po 15 okrętów (jedynie Hippeus miał ich tylko 10) pozostałymi 20 okrętami dowodzili nieznani z imienia taksiarchowie (10), nauarchowie (3) i sojusznicy (ok. 7). Flota ta składała się zatem z 12, dowodzonych oddzielnie, grup. Flota ateńska była ustawiona w głębokim szyku w dwóch liniach po 6 grup jednostek każda. Dodatkowo okręty 2 grup w centrum pierwszej linii (Hippeus i Taksiarchowie), były ustawione jeden za drugim. Siły spartańskie liczyły 120 okrętów (w tym jedynie 10 ze Sparty), pod jednolitym dowództwem Kallikratidasa i były ustawione w jednej linii. Sam Kallikratidas znajdował się na prawym skrzydle. Okręty spartańskie były szybsze od ateńskich.
Przebieg bitwy.
Bitwa trwała wiele godzin i początkowo była wyrównana, sytuacja zmieniła się, gdy zginął Kallikratidas i flota spartańska została pozbawiona dowództwa. Następnie prawe skrzydło ateńskie dowodzone przez Protomachosa przełamała opór lewego skrzydła floty spartańskiej, co spowodowało ucieczkę Spartan (a właściwie sojuszników Sparty bowiem 9 z 10 okrętów spartańskich zostało zatopionych). Ateńczycy nie podjęli pogoni, próbowali jeszcze jedynie zaskoczyć Spartan oblegających Mitylenę, którzy jednak zdołali się wycofać przed ich nadpłynięciem.
Bilans.
Ateńczycy stracili w bitwie 25 okrętów, wraz z większością załóg (akcja ratunkowa nie powiodła się z powodu burzy), zaś flota spartańska ponad 70 okrętów.
Skutki.
Bezpośrednim, skutkiem bitwy było, zgodnie z planem Ateńczyków, odblokowanie armii Konona. Zwycięstwo Aten chwilowo przywróciło też, przynajmniej pozornie, równowagę sił na morzu. Pośrednie skutki były jednak niekorzystne dla Aten. Po śmierci niedoświadczonego Kallikratidasa, nauarchą, czyli władcą (wprawdzie nieoficjalnym) floty spartańskiej, ponownie został zdolny i mający doświadczenie w walce morskiej, Lizander. Duże straty wśród dobrze urodzonych Ateńczyków wywołały szok w mieście i stratedzy dowodzący w bitwie zostali złożeni z urzędów, a następnie skazani na śmierć; zarzucono im, że nie ratowali tonących. Obie strony zdawały też sobie sprawę z tego, że flota wysłana pod Arginuzy, jest ostatnią jaką Ateny były w stanie wystawić. Do floty tej zaciągnięto zarówno obywateli jak i metojków, oraz niewolników, wioślarzami byli też Ateńczycy z najlepszych rodów, dotąd służący jedynie w jeździe, zatem porażka tej floty będzie oznaczała ostateczną klęskę Aten. Nastąpiło to rok później, w bitwie pod Ajgospotamoj.

</doc>
<doc id="803598" url="https://pl.wikipedia.org/wiki?curid=803598" title="Skopie">
Skopie



</doc>
<doc id="803599" url="https://pl.wikipedia.org/wiki?curid=803599" title="Blue Lines">
Blue Lines

Blue Lines – debiutancki album triphopowego zespołu Massive Attack, wydany w 1991 przez Virgin Records. Jest uznawany za pierwszy w historii album triphopowy, mimo iż termin ten wszedł do użytku dopiero kilka lat później. Dzięki temu albumowi Massive Attack zyskał reputację jednego z najbardziej innowacyjnych brytyjskich zespołów lat 90. XX wieku.
W 2003 album został sklasyfikowany na 395. miejscu listy 500 albumów wszech czasów magazynu Rolling Stone.

</doc>
<doc id="803601" url="https://pl.wikipedia.org/wiki?curid=803601" title="Zyta Burbon-Parmeńska">
Zyta Burbon-Parmeńska

Zyta Burbon-Parmeńska (właśc. "Zita Maria delle Grazie Adelgonda Micaela Raffaela Gabriella Giuseppina Antonia Luisa Agnese"; ur. 9 maja 1892 w Villa delle Pianore, zm. 14 marca 1989 w Zizers) – w latach 1916–1918 cesarzowa Austrii i królowa Węgier, służebnica Boża Kościoła katolickiego.
Dzieciństwo i wczesna młodość.
Zyta była piątym dzieckiem Roberta I, ostatniego panującego księcia Parmy oraz jego drugiej żony Marii Antoniny, księżniczki portugalskiej z rodu Bragança. Jej siostra przyrodnią była Maria Luiza Burbon-Parmeńska, księżna Bułgarii.
We wrześniu 1903 roku rozpoczęła edukację w prowadzonej przez salezjanki szkole św. Józefa w Zangbergu w Górnej Bawarii, którą to ukończyła w lipcu 1908 roku. W 1909 roku spędziła także pół roku na dodatkowym nauczaniu w klasztorze św. Cecylii na wyspie Wight, gdzie żywot benedyktynki prowadziły jej babka i siostra.
Zyta swojego przyszłego męża, arcyksięcia Karola Habsburga, poznała jako osiemnastoletnia dziewczyna latem 1910 roku. Zytę w swoim przyszłym mężu zauroczyła głównie czułość, z jaką ten miał opiekować się swoim młodszym bratem, Maksymilianem. Początkowo Zyta chciała wstąpić do klasztoru, ale podporządkowała się woli matki, która chciała, by córka zasiadła na jakimś tronie. Karol oświadczył się jej w 1910 roku, zaraz potem kiedy dowiedział się, że o rękę księżniczki zabiegał też Jaime de Burbon, ówczesny karlistowski pretendent do tronu Hiszpanii. W związku z serią zgonów w dynastii Habsburgów (śmierć Rudolfa Habsburga w 1889, Maksymiliana Habsburga w 1867, Karola Ludwika Habsburga w 1896 i Otto Habsburga w 1906 roku), oraz morgantycznego ślubu arcyksięcia Franciszka Ferdynanda, ponaglenia do zaręczyn płynęły także od cesarza Franciszka Józefa.
Arcyksiężna.
Kolejne spotkania przyszłych małżonków aranżowane były przez arcyksiężną Marię Teresę, żonę Karola Ludwika Habsburga. Była ona babką Karola oraz siostrą matki Zyty.
Poślubiła go 21 października 1911 roku, w zamku Schwarzenberg. W ramach ukłonu w stronę rodziny panny młodej, słowa przysięgi małżeńskiej zostały wypowiedziane po francusku. Zytę do ołtarza prowadził konkurent Karola o jej rękę, Don Juan Burbon. Małżeństwo Zyty i Karola okazało się bardzo udane, oboje byli w sobie zakochani. Cesarz Franciszek Józef był bardzo zadowolony z małżeństwa Karola. Ofiarował przyszłej cesarzowej w prezencie ślubnym piękny diadem z brylantów. Para dostała błogosławieństwo od papieża Piusa X, papież pisał w nim: "W końcu Zyta zostanie cesarzową... tym gorzej dla niej". Podczas owej wizyty papież miał przewidzieć wstąpienie Karola na tron zaraz po śmierci Franciszka Józefa, choć żył wtedy jeszcze arcyksiążę Franciszek Ferdynand.
Podróżą poślubną pary był rejs wzdłuż wybrzeża dalmatyńskiego, do sanktuarium w Mariazell, a następnie objazd po lokalnych ośrodkach administracji cywilnej i wojskowej Austro-Węgier (m.in. garnizon wojskowy w Kołomyi). W trakcie tej podróży Zyta rozpoczęła naukę języków węgierskiego i czeskiego, a być może także i polskiego. W listopadzie 1912 roku para przeniosła się do Wiednia w związku z zaawansowaną ciążą Zyty (20 listopada 1912 roku urodził się pierwszy syn pary – Otto), oraz objęciem przez Karola dowództwa nad 39 regimentem piechoty austro-węgierskiej. Od stycznia 1913 roku para rezydowała na zamku Hetzendorf.
Cesarzowa.
21 listopada 1916 zmarł cesarz Franciszek Józef I. Karol jako pierwszy w kolejce do tronu został koronowany wraz z Zytą, 30 grudnia, w Budapeszcie. Cesarz Karol wysłał swoich szwagrów, Ksawerego i Sykstusa, by próbowali wynegocjować pokój, który miał położyć kres wojnie.
Zyta, przezywana Włoszką, natychmiast została oskarżona o to, że zaprotegowała mężowi swoich braci. Trudne okoliczności wojenne nie przysporzyły Zycie popularności: naród austriacki uważał ją za cudzoziemkę, intrygantkę, rządzącą mężem, co było w dużym stopniu efektem propagandy nominalnie sojuszniczych Niemiec. Z drugiej jednak strony cesarzowa często była obecna przy podejmowaniu ważnych decyzji wojskowych i cywilnych – choć najczęściej siedziała pod ścianą, czytając książki lub pisząc listy.
W trakcie wojny zaangażowała się w działalność charytatywną, którą rozpoczęła w grudniu 1916 roku zbiórką funduszy i jedzenia dla dzieci pod hasłem „Für das Kind”. Za namową cesarzowej zmianom uległo także życie dworskie – ze stołu zniknęły luksusy, a 350 koni z cesarskiej stadniny zimą 1916/1917 oddelegowano do rozwożenia opału po Wiedniu.
Na wygnaniu.
Po zakończeniu wojny, 12 listopada 1918 roku, w Austrii proklamowano republikę. Od listopada 1918 do marca 1919 roku rodzina cesarska mieszkała w pałacyku w Eckartsau. Za radą Zyty, Karol nie zgodził się abdykować, choć abdykację próbował wymusić na nim szef austriackich socjaldemokratów i ówczesny premier republikańskiego rządu, Karl Renner. Para cesarska zmuszona do opuszczenia kraju udała się do Szwajcarii. Podróż eskortowały oddziały brytyjskie, sprowadzone na skutek interwencji księcia Sykstusa u króla Jerzego V. W związku z konfiskatą majątków rodziny panującej dokonanej 30 października 1919 oraz powiększaniem się rodziny, życie pary w Szwajcarii stawało się coraz bardziej uciążliwe. Zyta poparła dążenia swojego męża do restauracji monarchii na Węgrzech i towarzyszyła mu osobiście podczas drugiej próby przywrócenia władzy w październiku 1921 roku.
W listopadzie 1921 roku na mocy decyzji Konferencji Ambasadorów w Paryżu, para przeprowadziła się na Maderę, gdzie 1 kwietnia 1922 cesarz Karol zmarł na zapalenie płuc. Bardzo religijny cesarz zmarł w ramionach swojej żony wyrzekł swoje ostatnie słowo „Jezus”.
W maju 1922 roku Zyta z ośmiorgiem dzieci przeniosła się do Hiszpanii, na zaproszenie króla Alfonsa XIII. Finalnie zamieszkała w nadmorskiej wilii niedaleko Lequeitio nad Zatoką Biskajską, którą to willę na początku 1923 roku kupili dla niej lokalni rybacy. Po odremontowaniu oddali Zycie willę w dożywotnie i nieodpłatne użytkowanie.
Resztę życia Zyta spędziła na próbach wprowadzenia swojego najstarszego syna, Ottona, na tron austriacki lub węgierski. W tym celu kontaktowała się z austriackimi środowiskami emigracyjnymi. Od 1930 roku skłaniała ona bezskutecznie byłego ministra spraw zagranicznych Austro-Węgier, Ottokara Czernina, do zrzeczenia się Orderu Złotego Runa, w związku z aferą Sykstusa. Wspierała także dążenia swojego syna do objęcia tronu w Austrii. Prowadził on nawet w tym celu rozmowy z kanclerzem Kurtem Schuschniggem. Tuż przed Anschlussem Otto złożył mu propozycję objęcia teki kanclerza w oparciu o republikański ustrój państwa – jednak oferta nie została przyjęta.
Gdy Otto Habsburg został pełnoprawnym i samodzielnym politykiem, Zyta starała się o poparcie dla restauracji wśród środowisk emigracyjnych, np. w 1940 roku odwiedziła Nowy Jork. To między innymi dzięki jej namowom w 1943 roku Austria uzyskała status pierwszej ofiary narodowosocjalistycznych Niemiec. W latach 1940–1948 cesarzowa mieszkała w kanadyjskim Quebecu, a w latach 1948–1953 w Tuxedo niedaleko Nowego Jorku, w dawnym domu Marka Twaina. Do 1962 roku mieszkała w Luksemburgu, a potem ponownie w Szwajcarii.
Do Austrii wróciła dopiero w 1982 roku, serdecznie witana przez swoich dawnych poddanych. Zmarła siedem lat później, w wieku 97 lat. Jej ciało zostało przewiezione ze szwajcarskiego domu starców do Wiednia, gdzie została pochowana ze wszystkimi honorami w Krypcie Cesarskiej w Kościele Kapucynów. Nabożeństwo żałobne sprawowali wspólnie metropolita wiedeński kard. Hans Hermann Groër i prymas Węgier kard. László Paskai, a modlitwę powszechną odczytano po niemiecku, czesku, węgiersku, chorwacku, włosku, słoweńsku i polsku. Na koniec w katedrze zabrzmiał stary cesarski hymn "Gott erhalte, Gott beschütze unsern Kaiser unser Land".
10 grudnia 2009 ordynariusz Le Mans, bp Yves Le Saux, uroczyście otworzył proces beatyfikacyjny sługi Bożej cesarzowej Zyty. Jej małżonek, cesarz Karol, został beatyfikowany 3 października 2004 przez papieża Jana Pawła II.

</doc>
<doc id="803606" url="https://pl.wikipedia.org/wiki?curid=803606" title="Donald Pleasence">
Donald Pleasence

Donald Henry Pleasence (ur. 5 października 1919 w Worksop, zm. 2 lutego 1995 w Saint-Paul-de-Vence) – angielski aktor charakterystyczny.
W 1994 roku królowa brytyjska Elżbieta II uhonorowała go Orderem Imperium Brytyjskiego IV klasy (OBE), przyznawanym obywatelom brytyjskim, którzy przyczynili się do rozsławienia Wielkiej Brytanii na całym świecie.
Życiorys.
Wczesne lata.
Urodził się w Worksop w hrabstwie Nottinghamshire w rodzinie kolejarzy jako syn Alice (z domu Armitage) i Thomasa Stanleya Pleasence'a. Wychowywał się jako ścisły metodysta w Grimoldby w hrabstwie Lincolnshire. W latach młodzieńczych lubił recytować. Uczęszczał do Crosby Junior School w Scunthorpe i Ecclesfield Grammar School w Sheffield. Po ukończeniu liceum zdobył miejsce w Royal Academy of Dramatic Art, ale nie mógł studiować, bo nie dostał stypendium.
Przez półtora roku pracował na torze jako szef stacji kolejowej w South Yorkshire. Potem otrzymał angaż w Jersey Repertory Company jako kierownik i okazjonalnie jako aktor w pełnym wymiarze. W 1939 roku debiutował w spektaklu "Wichrowe Wzgórza". Jego działalność teatralna przerwała II wojna światowa. Jako obdżektor początkowo odmówił służby wojskowej i przez pół roku pracował jako drwal. Ale potem zmienił swoje nastawienie i został pilotem / nawigatorem bombowca w Royal Air Force. Postrzelony nad Francją, został uwięziony w niemieckim obozie jenieckim, gdzie spędził rok.
Kariera.
Po wojnie w 1946 powrócił do teatru i dostał angaż w Londynie w komedii szekspirowskiej "Wieczór Trzech Króli". W ciągu następnych pięciu lat występował z różnymi grupami teatralnymi, w tym Birmingham Repertory Theatre i Bristol Old Vic. W 1948 został zatrudniony przez Laurence’a Oliviera, który zauważył go na londyńskiej scenie. W 1951 był obsadzony na Broadwayu w produkcjach szekspirowskich "Juliusz Cezar" i "Antoniusz i Kleopatra". Do jego największych teatralnych kreacji należy rola niepełnosprawnego umysłowo nieuczciwego Daviesa w dramacie Harolda Pintera "Dozorca" ("The Caretaker", premiera: 27 kwietnia 1960) z Alanem Batesem w Arts Theatre. 
W 1952 trafił na szklany ekran w dramacie BBC "The Dybbuk" z Peterem Wyngarde. Zwrócił na siebie uwagę jako Parsons w ekranizacji powieści George’a Orwella "Rok 1984" ("Nineteen Eighty-Four", 1956) w reżyserii Clive’a Donnelly. Cztery lata później w filmie z Jamesem Bondem "Żyje się tylko dwa razy" ("You Only Live Twice", 1967) zagrał czarny charakter – Ernsta Stavro Blofelda. Kolejne imponujące kreacje to m.in. fałszerz dokumentów Colin w dramacie wojennym Johna Sturgesa "Wielka ucieczka" ("The Great Escape", 1963), gospodarz zamku, zniewieściały i neurotyczny George w komediodramacie Romana Polańskiego "Matnia" ("Cul-de-Sac", 1966), polityk nazistowski Heinrich Himmler w dramacie wojennym "Orzeł wylądował" ("The Eagle Has Landed", 1976), doktor Samuel „Sam” Loomis w filmach z serii "Halloween" czy prezydent w dreszczowcu science fiction Johna Carpentera "Ucieczka z Nowego Jorku" ("Escape from New York", 1981). Można go było także zobaczyć w serialach: "Przygody Robin Hooda" ("The Adventures of Robin Hood") w roli Jana bez Ziemi, "Strefa mroku" ("The Twilight Zone"), "Ścigany" ("The Fugitive"), "Hawaii Five-O", "Columbo", "Centennial" i "Miss Marple".
Aktor użyczył również głosu w reklamie społecznej "The Spirit of Dark and Lonely Water" z 1973 roku. Spot, mający ostrzegać dzieci przed niebezpieczeństwem związanym z zabawą nad wodą, stał się owiany złą sławą przez rzekome wywoływanie koszmarów.

</doc>
<doc id="803607" url="https://pl.wikipedia.org/wiki?curid=803607" title="Paweł Piwko">
Paweł Piwko

Paweł „Browar” Piwko (ur. 7 października 1982 w Dzierżoniowie) – polski piłkarz ręczny, występujący na pozycji prawoskrzydłowego. Obecnie zawodnik Miedzi Legnica.
Kariera.
Urodził się w Dzierżonowie. Początkowo grał w piłkę nożną w miejscowej Lechii. W czwartej klasie podstawówki postanowił grać w piłkę ręczną.
Jest wychowankiem Żagwi Dzierżoniów. Reprezentował także barwy SMS-u Gdańsk i Śląska Wrocław, skąd przeniósł się do Chrobrego Głogów, a następnie do Vive Kielce. Występując w Chrobrym Głogów wywalczył Wicemistrzostwo Polski w sezonie 2005/2006. Będąc zawodnikiem Vive Kielce w latach 2008-2010 dwukrotnie zdobył tytuł Mistrza Polski oraz Puchar Polski. 11 czerwca 2010 roku podpisał dwuletni kontrakt z Miedzią Legnica.
Był również powoływany do kadry narodowej. Wywalczył awans do Letnich Igrzysk Olimpijskich w Pekinie.
Życie prywatne.
Piwko ma narzeczoną, Katarzynę Kosiak.

</doc>
<doc id="803615" url="https://pl.wikipedia.org/wiki?curid=803615" title="Croatia Open Umag">
Croatia Open Umag

Croatia Open Umag – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach ceglanych w chorwackim Umagu od 1990 roku.

</doc>
<doc id="803619" url="https://pl.wikipedia.org/wiki?curid=803619" title="Cud nad Marną">
Cud nad Marną



</doc>
<doc id="803622" url="https://pl.wikipedia.org/wiki?curid=803622" title="Speed pool">
Speed pool

Speed pool, znany również pod nazwą speed ball to jedna z odmian bilardu, zaliczana do bilardów amerykańskich. 
Zasady.
Grę rozgrywa się na zwykłym stole do ósemki lub do czternaście plus jeden oraz używa się do niej tych samych bil (piętnastu bil w różnych kolorach, ponumerowanych od 1 do 15 oraz jednej bili rozgrywającej). 
Rozgrywka polega na tym, żeby wbić wszystkie 15 bil w jak najkrótszym czasie - czas jest mierzony stoperem. Podobnie jak w czternaście plus jeden, uderzana bila oraz łuza do której ma ona wpaść musi być przez zawodnika za każdym razem zadeklarowana. Bile można wbijać w dowolnej kolejności pod warunkiem, że bila z numerem 8 musi być wbita jako ostatnia. W speed poolu nie ma przyznawanych punktów. Grę wygrywa zawodnik, który wbił wszystkie bile najszybciej. 
Faule - nieprzepisowe zagrania - następują wtedy, kiedy:
Każdy faul jest karany 10 sekundami dodanymi do czasu gracza. 
Turnieje.
Ponieważ speed pool jest stosunkowo młodą grą i zdobyła popularność dość niedawno i tylko w Stanach Zjednoczonych, obecnie jest organizowanych bardzo mało turniejów tego sportu. Największym dotąd zorganizowanym turniejem był Międzynarodowy Turniej Speed Pool (ang. "International Speed Pool Tournament"), organizowany przez amerykańską telewizję ESPN i rozegrany w Las Vegas w dniach 4-5 października 2006. Nagrodą za zwycięstwo było $50 000 (około 150 000 zł).
Obecnie do najlepszych, profesjonalnych graczy w speed pool należą Dave Pearson oraz Luc Salvas.

</doc>
<doc id="803623" url="https://pl.wikipedia.org/wiki?curid=803623" title="Speed ball">
Speed ball



</doc>
<doc id="803627" url="https://pl.wikipedia.org/wiki?curid=803627" title="Jason Williams">
Jason Williams

Jason Chandler Williams (ur. 18 listopada 1975 w Charleston, Wirginia Zachodnia) – amerykański koszykarz występujący na pozycji rozgrywającego. Mistrz NBA w 2006.
Kariera zawodowa.
Wybrany w pierwszej rundzie draftu w 1998 przez Sacramento Kings. W debiutanckim sezonie 1998/1999 zajął drugie miejsce w głosowaniu na debiutanta roku NBA.
W 2001 klub wymienił go, razem z Nickiem Andersonem, na Michela Bibbyego z Memphis Grizzlies. Z Grizzlies trafił w 2005 do Miami Heat. W 2006 zdobył z tym zespołem tytuł mistrza NBA. Latem 2008 uzgodnił warunki rocznego kontraktu z Los Angeles Clippers. Mimo to, we wrześniu 2008 ogłosił zakończenie kariery zawodowej. Po roku przerwy od zawodowego sportu został zawodnikiem Orlando Magic, z którymi 19 sierpnia 2009 podpisał kontrakt. Po niemalże dwóch sezonach spędzonych na Florydzie niezadowolony z roli trzeciego rozgrywającego Williams podpisał 19 lutego 2011 kontrakt z Memphis Grizzlies. 18 kwietnia 2011 Jason Williams ogłosił koniec kariery sportowej.
W początkowym okresie gry w NBA znany był z bardzo widowiskowego stylu gry, przede wszystkim z dużej liczby efektownych asyst. Po opuszczeniu Sacramento Kings, a zwłaszcza podczas gry w Miami Heat, znacząco zmienił swój styl gry, zaczął grać spokojniej i angażował się w obronę.

</doc>
<doc id="803633" url="https://pl.wikipedia.org/wiki?curid=803633" title="Bangkok Open">
Bangkok Open

Bangkok Open – kobiecy turniej tenisowy III kategorii zaliczany do cyklu WTA. Rozgrywany na kortach twardych w tajlandzkim Bangkoku od 2005 roku. Turniej nie pojawił się w kalendarzu turniejów WTA na rok 2008.

</doc>
<doc id="803634" url="https://pl.wikipedia.org/wiki?curid=803634" title="Ty3">
Ty3



</doc>
<doc id="803635" url="https://pl.wikipedia.org/wiki?curid=803635" title="Wołodar Rościsławicz">
Wołodar Rościsławicz

Wołodar Rościsławicz (zm. 1124) – książę ruski z dynastii Rurykowiczów, książę dźwinogrodzki, w latach 1085-1092, książę przemyski od 1092 lub 1097 roku. 
Prawnuk Jarosława Mądrego, drugi syn Rościsława Włodzimierzowica i księżniczki węgierskiej, młodszy brat Ruryka i starszy brat Wasylka.
Wspólnie z braćmi wygnał Jaropełka z tronu i współrządził Wołyniem. W 1085 roku, z woli Wsiewołoda Jarosławicza kijowskiego został pierwszym księciem zwenigrodzkim. Udzielnym księciem przemyskim został albo po śmierci starszego brata Ruryka w 1092 (bardziej prawdopodobne jest jednak, że Ruryk utracił księstwo i brat nie mógł po nim dziedziczyć), albo dopiero w 1097 roku, kiedy jego prawa potwierdził z pewnością zjazd lubecki. Tytuł ten dzierżył do śmierci. Wołodar musiał stoczyć dwie wojny w obronie niezależności - ze Światopełkiem kijowskim i węgierskim Kolomanem, obie zwycięskie. Umocniwszy panowanie, Wołodar toczył wojny z Polską. 
W 1119 roku wzniósł w Przemyślu bogatą wedle ówczesnych opisów cerkiew. W 1121 podczas kolejnej wyprawy na Biecz, został wzięty do niewoli przez Piotra Włostowica. Za znaczącą sumę wykupił go brat Wasylko. 
Miał dwie córki i dwóch synów: Wołodymyrkę i Rościsława. Starszy Wołodymyrko wziął księstwo dźwinogrodzkie, a Rościsławowi dostała się dzielnica przemyska.

</doc>
<doc id="803637" url="https://pl.wikipedia.org/wiki?curid=803637" title="Gary Payton">
Gary Payton

Gary Dwayne Payton (ur. 23 lipca 1968 w Oakland) – amerykański koszykarz, który występował na pozycji rozgrywającego, mistrz NBA z 2006 w drużynie Miami Heat, dwukrotny mistrz olimpijski, z Atlanty w 1996 i Sydney w 2000.
Po ukończeniu Oregon State University został wybrany w drafcie NBA w 1990 z numerem 2. przez Seattle SuperSonics. Występował w tym klubie przez 13 sezonów, doprowadzając w 1996 roku do finału NBA - przegranego z Chicago Bulls. W tym samym sezonie Payton został uznany za najlepszego obrońcę ligi oraz został liderem NBA w przechwytach, ze średnią 2,85 (231). 
W sezonach 1996/1997 i 1997/1998 zajął drugie miejsce w głosowaniu na obrońcę roku NBA.
W sezonie 1999/2000 został liderem ligi w ilości asyst 732, rzutach za 3 punkty trafionych 177 (3PM) oraz oddanych 520 (3PA), dostał również zaproszenie do udziału w konkursie rzutów za 3 punkty podczas Weekendu All-Star 2000 jednak odrzucił je.
W ciągu następnych lat występował kolejno w Milwaukee Bucks, Los Angeles Lakers z którymi to dotarł do finałów przegranych z Detroit Pistons oraz z Boston Celtics. W sezonie 2005/2006 zdobył mistrzostwo NBA grając w Miami Heat. W 2007 zakończył karierę.
W swej karierze dziewięciokrotnie wystąpił w meczu gwiazd, także dziewięć razy wybierany do NBA All-Defensive Team i All-NBA Team, przy czym dwukrotnie do pierwszej piątki ligi.
Ma pseudonim "The Glove" (Rękawica), która nawiązuje do jego świetnej gry w obronie. Wzięła się ona od słów jego kuzyna który zadzwonił do niego podczas finałów konferencji przeciwko Phoenix Suns w 1993 i powiedział, że przylega tak dokładnie do Kevina Johnsona jak rękawica do piłki w baseballu.
8 kwietnia 2013 został wybrany do NBA Hall of Fame.
W 1996 wystąpił w filmie Eddie, a w 2002, w Magicznych butach.

</doc>
<doc id="803639" url="https://pl.wikipedia.org/wiki?curid=803639" title="Juliusz Heinzl">
Juliusz Heinzl



</doc>
<doc id="803640" url="https://pl.wikipedia.org/wiki?curid=803640" title="Maria Vetsera">
Maria Vetsera

Maria Vetsera, niem. "Marie Alexandrine, Freiin von Vetsera", przez rodzinę zwana Mary (ur. 19 marca 1871, zm. 30 stycznia 1889) – baronówna, córka barona Albina Vetsery, dyplomaty na dworze austriackim, i jego żony, baronowej Heleny Vetsery (urodzonej jako "Helena Baltazzi").
Była kochanką arcyksięcia Rudolfa Habsburga i prawdopodobnie popełniła wraz z nim samobójstwo 30 stycznia 1889 w zamku myśliwskim w Mayerling.
Znajomość z arcyksięciem Rudolfem Habsburgiem.
12 kwietnia 1888 roku Maria była na wyścigach konnych we Freudenau w Prater i tam spotkała arcyksięcia Rudolfa. Rudolf wziął ją na przechadzkę i dał jej mały prezent. Hrabina Maria Larisch (1856–1940), córka księcia Ludwika, najstarszego brata cesarzowej Elżbiety, pomogła dostać się Marii na salony, do arcyksięcia Rudolfa.
W styczniu 1889 roku znajomość z arcyksięciem przekształciła się w namiętny romans, który był znany wielu, łącznie z cesarzem Franciszkiem Józefem. Pod koniec stycznia Rudolf miał poważną sprzeczkę z cesarzem prawdopodobnie o jego romans z młodą baronówną.
Początkowo arcyksiążę Rudolf wybrał na towarzyszkę ostatnich chwil swoją wieloletnią kochankę, prostytutkę, Mitzi Caspar. Jednak ta odmówiła popełnienia z nim samobójstwa. Po odmowie Mitzi arcyksiążę zaczął poszukiwania nowej kandydatki, z którą mógłby zakończyć życie. Wówczas poznał Marię. Stefania, żona Rudolfa, tak pisała o romansie jej męża i Marii: "Maria Vetsera? Kim była Maria Vetsera? Jedną z wielu. Noc przed swoją śmiercią w Mayerlingu Rudolf spędził ze znaną wiedeńską prostytutką Mitzi Caspar!".
Rudolf podarował Marii żelazny pierścień z wygrawerowanymi dużymi literami: I.L.V.B.I.D.T. – („In Liebe Vereint Bis In Den Tod”), co w tłumaczeniu na język polski znaczy: "Związani miłością aż do śmierci". Baronówna zaś ofiarowała mu złotą papierośnicę i kazała na niej wygrawerować: "13 stycznia 1889. Dzięki przeznaczeniu".
Śmierć.
29 stycznia 1889 roku arcyksiążę Rudolf i Maria udali się do pałacu myśliwskiego w Mayerling, znajdującego się 30 kilometrów od Wiednia. Dwoje kochanków znaleziono martwych następnego ranka. Marię Vetserę zabrano po kryjomu z Mayerlingu i pochowano na pobliskim cmentarzu Heiligenkreuz.
Skandal z tymi tajemniczymi wydarzeniami nazwano „Tragedią w Mayerling”.
Pośmiertnie.
31 lipca 2015 roku ukazała się w Austrii informacja prasowa o odnalezieniu w sejfie prywatnego Banku Schoeller pożegnalnych listów Marii Vetsery z roku 1889. Dr Sylvia Linc, archiwista Banku Schoeller, przeglądając dokumenty archiwalne natrafiła na skórzaną teczkę, która zawierała różne świadectwa, listy oraz fotografie rodziny Vetsera. Do momentu odnalezienia teczki sądzono, że dokumenty te zostały zniszczone. Teczkę zdeponowała w banku nieznana osoba w roku 1926. Dokumenty zostały na stałe wypożyczone Bibliotece Narodowej w Wiedniu.
Teczka zawierała oryginalne listy pożegnalne Marii Vetsery do matki Heleny, siostry Hanny i brata Feri, które znajdowały się w kopercie zalakowanej pieczęcią księcia Rudolfa.

</doc>
<doc id="803643" url="https://pl.wikipedia.org/wiki?curid=803643" title="Flaga Mrągowa">
Flaga Mrągowa



</doc>
<doc id="803654" url="https://pl.wikipedia.org/wiki?curid=803654" title="Linux Mint">
Linux Mint

Linux Mint (wym. []) – dystrybucja systemu GNU/Linux oparta na Ubuntu oraz Debianie, skierowana do początkujących użytkowników. Dystrybucja kładzie nacisk na prostotę użytkowania, przydatne aplikacje i pełne ich wsparcie zaraz po instalacji. Twórcy zadbali o dodanie wielu graficznych nakładek. Na standardowej płycie instalacyjnej znajduje się większość popularnego własnościowego oprogramowania – wtyczka Adobe Flash Player, Java oraz duży zbiór kodeków audio i wideo pozwalających odtworzyć wszystkie popularne pliki muzyczne i filmowe, nawet korzystając z wersji Live CD (w Ubuntu takie oprogramowanie trzeba zainstalować samodzielnie).
Pomimo faktu, iż dystrybucja jest oparta głównie na Ubuntu, twórcy Minta odcinają się od jego ideologii. Krytykują Ubuntu przede wszystkim za konserwatywne, według nich, trzymanie się idei wolnego oprogramowania, przez co większość popularnych formatów audio, wideo oraz zamkniętych technologii jest w Ubuntu domyślnie niedostępnych.
Mint jako dystrybucja oparta również na Debianie jest bardzo solidna i daje użytkownikom dostęp do dużego zbioru pakietów oprogramowania. Aktualnie repozytorium Minta zawiera ponad 100 tys. pakietów. Choć Mint bazuje również na kodzie i repozytorium Ubuntu, idzie swoją własną drogą rozwoju.
Wersje systemu.
Istnieje kilka wersji tego systemu, które są wydawane w różnych cyklach wydawniczych:
Wszystkie wersje są dostępne zarówno na architekturę i386, jak i AMD64.
Środowisko graficzne.
Domyślnym środowiskiem graficznym Minta w wersji Main jest Cinnamon lub MATE (wcześniej GNOME), ale są też wersje oparte o środowiska KDE i Xfce.
Cykl wydawniczy i numeracja.
Do wersji 4.0 nowe wydania ukazywały się co dwa miesiące, jednak po wydaniu 4.0 wydłużono cykl wydawniczy. Linux Mint jest wydawany podobnie, jak Ubuntu – co sześć miesięcy, z tą różnicą, że miesiąc po dystrybucji-matce (maj-listopad). W Mincie nie wychodzą co miesiąc kolejne wersje testowe alpha/beta, które są jeszcze niestabilne. Każda wersja Minta nosi swoją nazwę kodową. Są to imiona żeńskie, idące w kolejności alfabetycznej (Barbara, Celena, Daryna, Elissa, Felicia, Gloria, Helena, Isadora, Julia, Katya, Lisa itd.). Każda nowa wersja Minta zawsze jest oparta o najnowsze Ubuntu. Twórcy Linux Mint już jakiś czas temu zapowiedzieli przejście w przyszłości na repozytorium Debian testing. Od 17 wersji Minta zmieniono cykl wydawniczy który teraz będzie opierał się na wersji Ubuntu LTS które jest wydawane co 2 lata.
Cechy dystrybucji.
Twórcy Linux Mint skupiają się na użyteczności dystrybucji na komputerze domowym oraz przyjaznym stosunku do użytkowników początkujących. Dlatego właśnie większość popularnych technologii, pomimo zamkniętego kodu i restrykcji związanych z prawem patentowym, działa po instalacji "in-of-the-boxes". W wersji 8.1 o nazwie „"Isadora”" przywrócono na płycie specjalny program mint4win, pozwalający na zainstalowanie w pełni funkcjonalnego systemu z poziomu Windows tak, jakby instalowało się zwykłą aplikację. Podobny program posiada Ubuntu (WUBI) oraz Debian. Do szybkiej aktualizacji systemu oraz instalowania nowego oprogramowania Linux Mint wykorzystuje znany z Debiana system zarządzania pakietami APT.
Niektóre aplikacje charakterystyczne dla Linux Mint.
Mint nie jest forkiem Ubuntu. Różni się kilkoma niestandardowymi rozwiązaniami:
Wymagania sprzętowe.
Wymagania systemowe dla instalacji Linux Mint 19:
Wydania.
Legenda:

</doc>
<doc id="803655" url="https://pl.wikipedia.org/wiki?curid=803655" title="Hjalmar Siilasvuo">
Hjalmar Siilasvuo

Hjalmar Fridolf Siilasvuo (do 1936 Strömberg, ur. 18 marca 1892 w Helsinkach, zm. 11 stycznia 1947 w Liminki) – fiński generał. Był jednym z bardziej znanych dowódców w czasie wojny zimowej, wojny kontynuacyjnej oraz wojny lapońskiej (w tej ostatniej jako głównodowodzący). Ojciec generała Ensio Siilasvuo.
Jako pułkownik dowodził obroną Kuhmo oraz w bitwie pod Suomussalmi.
Odznaczenia.
Odznaczony następującymi odznaczeniami

</doc>
<doc id="803656" url="https://pl.wikipedia.org/wiki?curid=803656" title="Czwarty raport IPCC">
Czwarty raport IPCC

Czwarty Raport IPCC (The Fourth Assessment Report of the IPCC; w skrócie AR4) – czwarty raport podsumowujący zmiany klimatu, raporty są publikowane przez Międzyrządowy Zespół do spraw Zmian Klimatu (IPCC).
Raport Pierwszej Grupy Roboczej.
Podsumowanie Pierwszej Grupy Roboczej dla Decydentów (The Working Group I Summary for Policymakers) zostało opublikowane 2 lutego 2007.
"Climate Change 2007: The Physical Science Basis, the report of Working Group I" ocenia naukowe podstawy naturalnych i antropogenicznych czynników wpływających na klimat, ocenia czy nauka jest w stanie dokonać atrybucji jakie czynniki wpływają na zmiany klimatu, i daje ocenę zmian klimatu w przyszłości.
Raport został napisany przez ponad 600 autorów z 40 krajów i był recenzowany przez 620 ekspertów i przedstawicieli rządów. Streszczenie raportu zostało ocenione przez przedstawicieli 113 krajów w czasie 10 Sesji Pierwszej Grupy Roboczej, które miało miejsce w Paryżu 29 stycznia – 1 lutego 2007 roku.
Intensywność huraganów tropikalnych.
Podsumowanie stwierdza, że
Raport stwierdza ponadto, że:
To stwierdzenie pokazuje, że związek pomiędzy intensywnością huraganów i temperaturą oceanu jest nadal hipotezą (część naukowców kwestionuje tę hipotezę).
Raport Drugiej Grupy Roboczej.
Raport drugiej grupy roboczej "Climate Change 2007: Impacts, Adaptation and Vulnerability" (Zmiany klimatu 2007: skutki, adaptacja i zagrożenie) został ogłoszony 6 kwietnia w Brukseli.
Rozdział 7 "Industry, Settlement and Society" podkreśla, że nikt nie będzie w stanie uniknąć efektów ocieplenia Ziemi i że ludzie w krajach rozwijających się będą najbardziej dotknięci zmianami klimatu. W wielu przypadkach globalne ocieplenie będzie prowadziło do dalszych problemów środowiska, np. do wycinania lasów i braku wody.
W 2009 roku IPCC przyznało, że rozdziale poświęconym topnieniu lodowców popełniony został błąd dotyczący prognozowanej daty stopnienia niektórych lodowców.

</doc>
<doc id="803657" url="https://pl.wikipedia.org/wiki?curid=803657" title="Janina Brzostowska">
Janina Brzostowska

Janina Brzostowska (ur. 9 lipca 1897 w Wadowicach, zm. 18 marca 1986 w Warszawie) – poetka, tłumaczka, powieściopisarka.
Życiorys.
Córka Jana Dorozińskiego, dyrektora gimnazjum w Wadowicach, autora podręcznika psychologii dla klas maturalnych, i Julii z d. Berner. Ukończyła gimnazjum klasyczne, później polonistykę i romanistykę na Uniwersytecie Jagiellońskim. Wyszła za mąż za kapitana Ludomira Bończę-Brzostowskiego. Przez pewien czas mieszkała we Lwowie, gdzie jej mąż uzyskał doktorat prawa na tamtejszym uniwersytecie. Następnie małżeństwo osiadło w Warszawie.
Janina Brzostowska stała się najmłodszym członkiem grupy literackiej Czartak, założonej przez Emila Zegadłowicza. Zadebiutowała w 1924 r. („Szczęście w cudzym mieście” - wiersze, publikacja datowana 1925). W latach 1938–1939 redagowała pismo „Skawa”. Wydała 18 tomików poezji i w 1981 r. „Poezje zebrane”, po roku 1981 wiersze w czasopismach literackich. Napisała trzy powieści: „Kobieta zdobywa świat”, „Bezrobotni Warszawy” i „Lubuskie dziewanny”. Publikowała w czasopismach.
Jako pierwsza przetłumaczyła na polski ze starogreckiego wszystkie wiersze Safony. Z niemieckiego przełożyła wiersze, których autorami są: Elisabeth Borchers, Karl Krolow, Rainer Maria Rilke, Georg Maurer i Guenter Kunert; z bułgarskiego: Weselin Chanczew; ze słowackiego: Jan Kostra; z czeskiego: Jaroslav Seifert - pierwsze tłumaczenia na polski, 20 lat przed Nagrodą Nobla i wszystkimi innymi tłumaczeniami.
Cechą charakterystyczną poezji Brzostowskiej jest refleksyjność, nie przejawiająca się jednak jako zwykłe dążenie do celnej pointy. Alfred Łaszowski zauważył, że u poetki refleksja "pełni funkcję inspiracji twórczej. Myśl owocuje w postaci bezpośrednio wywołanego przez nią wzruszenia. [...] Cała sztuka polega tu właściwe na tym, żeby sentencja nie była obcym ciałem wiersza. Trzeba więc [...] w pewnej mierze uczynić myśl wszechobecną, ale niewidzialną."
Poetka była jedną z założycielek International Academy of Poetry w Cambridge w Anglii. 
Poezje Janiny Brzostowskiej tłumaczono na angielski, bułgarski, czeski, esperanto, francuski, hebrajski, hiszpański, niemiecki, portugalski, rumuński, słowacki, ukraiński i włoski. Przekłady ukraińskie i hebrajskie doczekały się wydań książkowych w 2002 i 2003 r., przekłady niemieckie w 2016 r.
Była matką Witolda Brostowa, profesora University of North Texas w Denton, dr. h.c. Politechniki Lwowskiej.
Ważniejsze publikacje.
Poezje:
Przekłady:
Linki zewnętrzne.
Janina Brzostowska

</doc>
<doc id="803662" url="https://pl.wikipedia.org/wiki?curid=803662" title="Mick Mars">
Mick Mars

Mick Mars, właśc. Bob Alan Deal (ur. 4 maja 1951 w Terre Haute) – amerykański gitarzysta. Członek zespołu rockowego Mötley Crüe. On i basista, Nikki Sixx, grają nieprzerwanie w grupie od chwili jej powstania w 1981. Pomysłodawca nazwy „Motley Crue”
W 2004 roku muzyk został sklasyfikowany na 46. miejscu listy 100 najlepszych gitarzystów heavymetalowych wszech czasów według magazynu Guitar World.
Od młodości cierpi na zesztywniające zapalenie stawów kręgosłupa.

</doc>
<doc id="803664" url="https://pl.wikipedia.org/wiki?curid=803664" title="Thailand Open">
Thailand Open

Thailand Open – męski turniej tenisowy kategorii ATP World Tour 250 zaliczany do cyklu ATP World Tour. Rozgrywany na kortach twardych w hali w Bangkoku w latach 2003–2013. Od 2014 roku zawody odbywają się w Shenzhen.
W latach 2005–2007 odbywał się również turniej kobiet, pod nazwą Bangkok Open.

</doc>
<doc id="803669" url="https://pl.wikipedia.org/wiki?curid=803669" title="Wielka Synagoga w Helsinkach">
Wielka Synagoga w Helsinkach

Wielka Synagoga w Helsinkach (fin. "Helsingin synagoga", szw. "Helsingfors synagoga") – jedna z dwóch czynnych synagog w Finlandii, znajdująca się w stolicy kraju, Helsinkach, w dzielnicy Kamppi.
Synagoga została zbudowana w 1906 roku, według projektu Johana Jacoba Ahrenberga w stylu historycznym z elementami mauretańsko-orientalnymi. Jest jednym z bardziej oryginalnych budynków w mieście ze względu na swój styl oraz wielką kopułę, znajdująca się bezpośrednio nad główną salą modlitewną. W 2006 roku synagoga obchodziła 100-lecie istnienia.

</doc>
<doc id="803671" url="https://pl.wikipedia.org/wiki?curid=803671" title="Heneage Finch (9. hrabia Aylesford)">
Heneage Finch (9. hrabia Aylesford)

Heneage Michael Charles Finch (31 października 1908 – 28 maja 1940 w Wormhondt), brytyjski arystokrata, syn Heneage'a Fincha, lorda Guernsey (syna 8. hrabiego Aylesford, i Gladys Fellowes, córki 2. barona de Ramsay.
Jego ojciec zginął podczas I wojny światowej w 1914 r. Młody Heneage został wówczas następcą swojego dziadka i przyjął tytuł lorda Guernsey. Wykształcenie odebrał w Eton College. Tytuł hrabiowski odziedziczył po śmierci dziadka w 1924 r. Zasiadł wówczas w Izbie Lordów. Po wybuchu II wojny światowej zaciągnął się Królewskiej Artylerii w stopniu kapitana. Zginął podczas walk w miejscowości Wormhondt w maju 1940 r.
Niedługo przed wyjazdem na wojnę, 18 kwietnia 1940 r. poślubił Pamelę Elizabeth Coventry (16 października 1901 – 1990), córkę pułkownika Charlesa Johna Coventry i Lily Whitehouse, córki Williama Whitehouse'a. Małżonkowie nie doczekali się potomstwa. Po śmierci Heneage'a tytuł hrabiowski odziedziczył jego stryj, Charles.

</doc>
<doc id="803673" url="https://pl.wikipedia.org/wiki?curid=803673" title="Anatolij Piepielajew">
Anatolij Piepielajew

Anatolij Piepielajew, ros. Анатолий Николаевич Пепеляев (ur. w Tomsku, zm. 14 stycznia 1938 w Nowosybirsku) – rosyjski generał, dowódca ostatniej kampanii wojsk Białych przeciwko bolszewikom w Rosji.
Życiorys.
Piepielajew urodził się w rodzinie carskiego generała Nikołaja. W latach 1902–1908 uczył się w szkole chorążych (kadetów) w Omsku, a następnie wstąpił do Pawłowskiej Szkoły Wojskowej w Petersburgu, którą ukończył w 1910 w stopniu podporucznika i rozpoczął służbę w armii Imperium Rosyjskiego, jako oficer w oddziale karabinów maszynowych w 42-im pułku strzelców syberyjskich w Tomsku.
W czasie I wojny światowej walczył na froncie zachodnim, m.in. na Mazowszu pod Przasnyszem i Działdowem. Otrzymał szereg orderów, w tym order św. Jerzego IV klasy, a także awans na podpułkownika.
Po rewolucji październikowej wrócił do Tomska i 27 maja 1918 został przywódcą udanego antybolszewickiego powstania w tym mieście, skorelowanego z serią powstań w innych miastach Syberii. Następnie zorganizował i objął dowództwo 1. Środkowosyberyjskiego Korpusu Strzeleckiego, na czele którego zdobył szereg miast, m.in. Krasnojarsk i Czytę. Za te sukcesy otrzymał Order św. Jerzego III klasy i awans na generała majora w wieku 27 lat. Po rozbiciu bolszewików w południowej Syberii, zawrócił na zachód i w październiku 1918 dotarł na Ural. Wypełniając rozkazy admirała Kołczaka i swojego brata Wiktora, który był premierem w rządzie Kołczaka, zdobył 24 grudnia Perm rozbijając wcześniej znaczne siły bolszewickie, za co został promowany na generała porucznika. W czasie ofensywy wiosną 1919, dowodząc północną grupą armii Kołczaka, osiągnął największy postęp w natarciu na całym froncie, czego uwieńczeniem było zdobycie 2 czerwca Głazowa nad rzeką Wiatką. Jednak wobec ogólnego załamania natarcia Kołczaka, Piepielajew wkrótce zmuszony był zawrócić na wschód. Następnie jako dowódca nowej 1 Armii stopniowo wycofywał się wraz z całą armią Kołczaka. Pomimo dość długiej obrony Tobolska i Tomska przez generała, nie zdołał on zatrzymać bolszewickiej ofensywy. W grudniu 1919 wystąpił przeciwko generałowi Konstantinowi Sacharowowi – głównemu dowódcy armii Kołczaka i przeciw samemu Kołczakowi, oskarżając ich o oddanie bolszewikom Omska. Konflikt doprowadził do dymisji Sacharowa.
Po ostatecznym rozbiciu armii Kołczaka pod koniec grudnia, chory na tyfus Piepielajew został w Wielkim Syberyjskim Marszu Lodowym ewakuowany do Wierchnieudinska, gdzie w marcu 1920 zorganizował oddział partyzancki, z którym przedostał się w rejon Czyty (kontrolowany jeszcze przez siły atamana Grigorija Siemionowa), a następnie w kwietniu do Mandżurii. Tam pracował jako cieśla, furman, tragarz i rybak, by utrzymać rodzinę. Latem 1922 wyjechał do Władywostoku i zaczął organizować wyprawę wojskową celem wsparcia trwającego wówczas antybolszewickiego powstania Jakutów. Oddział Piepielajewa liczył ponad 700 żołnierzy i miał dwa ciężkie karabiny maszynowe. Na początku września jego oddziały wysadziły desant na brzegach Morza Ochockiego zajmując m.in. miasto Ochock i Ajan na Kołymie. Do końca grudnia prowadził utarczki z partyzantami i małymi oddziałami regularnej armii bolszewickiej, a w styczniu 1923 rozpoczął pochód na Jakuck. W tym czasie powstanie jakuckie było już w zasadzie stłumione, o czym Piepielajew prawdopodobnie nie wiedział. Zdawał sobie jednak sprawę, że wobec zdobycia przez bolszewików ostatniego bastionu białych Władywostoku 25 X 1922 i braku własnych statków jego siły nie mają się dokąd wycofać. W połowie lutego 1923 jego oddziały zostały zatrzymane, a 1–2 marca rozbite koło wsi Amga w pobliżu Jakucka. Była to ostatnia bitwa sił białych z bolszewikami w Rosji. Resztki oddziałów białych zbiegły do Ochocka i Ajanu, gdzie w lipcu desant bolszewików z Władywostoku, dowodzony przez Stiepana Wostriecowa, zmusił Piepielajewa do kapitulacji 17 czerwca 1923.
Generał Piepielajew został początkowo skazany na karę śmierci, jednak po wystosowaniu przez niego prośby o łaskę złagodzono mu karę do 10 lat więzienia. Odbył ją w więzieniu w Jarosławiu. W 1932 otrzymał kolejny wyrok trzech lat; na wolność wyszedł 6 czerwca 1936. Miał obowiązek zamieszkania w Woroneżu, gdzie pracował jako stolarz. W sierpniu 1937 aresztowany powtórnie, skazany w grudniu tegoż roku w Nowosybirsku na karę śmierci i 14 stycznia 1938 stracony. Pochowany w nieznanym miejscu.

</doc>
<doc id="803675" url="https://pl.wikipedia.org/wiki?curid=803675" title="Puszczaństwo">
Puszczaństwo

Puszczaństwo (ang. Woodcraft) – idea postulująca wychowanie człowieka w każdym wieku poprzez rekreację na łonie przyrody według reguł czterokrotnego ognia, programu orlich piór, obozownictwa, filozoficzna i etyczna koncepcja akcentująca łączność człowieka ze światem przyrody.
Nawiązuje ona swobodnie do sposobu życia i mitologii Indian i Słowian. Idea sformułowana przez Ernesta Thompsona Setona – Czarnego Wilka, który swoje koncepcje czerpał od amerykańskich transcendentalistów XIX w. Ralpha Waldo Emersona i Henry'ego Davida Thoreau
Symbolika i obrzędowość puszczaństwa.
Symbolem puszczaństwa jest biała okrągła tarcza z błękitnymi rogami. Tarcza przedstawia ideały puszczaństwa tak czyste i jasne, jaki jest jej biały kolor. Rogi, które są przewidziane do obrony tych ideałów, są znakiem odwagi. Ich błękitny kolor ma przypominać dewizę ruchu leśnej mądrości: "Z błękitnym niebem!" Ten puszczański symbol został przejęty z indiańskiej symboliki totemowej i w nim wyrażona myśl "ataku" i "obrony" oznacza "zdolność i gotowość". Tym znakiem odznaczają się wszyscy członkowie ruchu leśnej mądrości – chłopcy, dziewczęta, mężczyźni i kobiety. Błękitny kolor rogów w znaku przypomina ponadto, że chcemy żyć pod błękitnym niebem, w blasku słońca i że nasze myśli są jasne jak błękitne niebo. Chociaż na niebie są chmury, wiemy, że nad nimi znajduje się błękitne niebo i że to niebo znów się zjawi.
Z błękitnym niebem! (ang. Blue sky) – Zawołanie, pozdrowienie członków ruchu leśnej mądrości – puszczaństwa.
Puszczaństwo jest mądrością życia! – Dewiza ruchu puszczańskiego.
Miana puszczańskie i "Zwitki kory brzozowej".
Harcerki i harcerze (i nie tylko) w środowiskach puszczańskich – siostry i bracia lub synowie puszczy – używają "mian puszczańskich" (nazywanych też niekiedy godłami lub totemami harcerskimi). Miana są pseudonimami pochodzącymi od nazw zwierząt, z języków Indian Ameryki Północnej, rzadziej roślin i przyrody nieożywionej. Nadawane są bardziej wyrobionym harcerzom przez zastęp lub drużynę za zdobycie tytułu wojownika (woja) czasami wybierane samodzielnie.
Aby uniknąć powtarzania się mian, rejestrował je "Harcmistrz", a w latach 1932-1939 ogłaszano nadane już miana w "Zwitkach kory brzozowej" publikowanych w czasopiśmie "Skaut".
Niektóre znane miana puszczańskie:
Historia puszczaństwa harcerskiego w Polsce.
Na podstawie zapisków puszczańskich zgromadzonych w "Księdze Czarnego Dębu" (fragmenty)
Geneza.
"Harcmistrz", nr 5, maj 1926 r. (s. 50) – Korespondencja Redaktora:
"Harcmistrz", nr 9, wrzesień 1926 r. (s. 118):
"Harcmistrz", nr 11, listopad 1930 r. (s. 121 i 123):
"Starszy harcerz musi wykazać się życiem leśnem, odbywaniem wycieczek, zamiłowaniem włóczegowskim. Inaczej nie jest starszym harcerzem. "
"Skaut", nr 4, kwiecień 1932 r.:
Następne "Zwitki Kory Brzozowej" podał "Skaut", nr 3, marzec 1933 r.:
Edward Niesobski, Jadwiga Pfeiferówna, "Dziennik Harcerza i "Szarotki" (1939–1944)", wyd. Ossolineum, 1986 r.:
Okres okupacji 1939-1945.
Okres okupacji nie przerwał harcerskiego puszczaństwa. Liczne nadania mian są zapisane w "Księdze Małopolskiej Rodziny Puszczańskiej" (później Kręgu Czarnego Dębu), zdeponowanej w oryginale w jednym z polskich muzeów.
Lata 1945-1949.
W 1945 r. Rodzina Puszczańska wznowiła pracę w Rzeszowie. Zgromadzenia i nadania mian odbywały się do 1949 r. Ostatnia zbiórka odbyła się w Poroninie, na Majerczykówce w 1949 r.
Od 1956 do współczesności.
Po odrodzeniu ZHP wznowienie pracy Rodziny Puszczańskiej miało miejsce już w 1958 r. w Krajowicach, na obozach drużyn Hufca Rzeszowskiego, oraz na obozach krakowskiego Białego Szczepu. I od tego roku datują się kolejne nadania mian. Starszeństwo mian liczone jest właśnie od tych lat.
Rodzina Małopolska przyjęła w 1965 r. nazwę Kręgu Puszczańskiego Czarnego Dębu i całkowicie konspiracyjny charakter, pod wodzą hm. Adama Rząsy HR – Chytrego Lisa, komendanta Hufca Rzeszów. Krąg działał początkowo w dwu gromadach – Lisów i Orłów, rozszerzając się na cały ZHP. Prowadził niezwykle intensywną działalność programową i metodyczną – ku zachowaniu tradycyjnego harcerstwa w ramach ZHP. Był atakowany przez bezpiekę, mimo to nigdy nie uległ rozbiciu ani nie zaniechał działalności. W Krakowie zrzesza czołówkę instruktorską z Chytrym Kotem, Kotem Ojcem, Chytrym Rysiem i niezwykle zasłużonym dla harcerskiej konspiracji – Chytrym Jastrzębiem na czele. Krąg znacząco wpłynął na powstanie w ZHP Kręgów Instruktorów Harcerskich im. Andrzeja Małkowskiego.
Po rozejściu się dróg ZHP i ZHP-1918 (później ZHR) Gromada Orłów w części przeszła do ZHR. Część Puszczan, pozostała w ZHP, kierując się listem Chytrego Lisa – "Nikt nie ma prawa zabraniać ani ograniczać pracy puszczańskiej" oraz Prawem Starszeństwa – Puszczanami każdorazowo kieruje Starszyzna wyłaniana podług starszeństwa nadania mian. Starszyzna utrzymała działalność Gromady Orłów w ZHP, kontynuując ją do dzisiaj.
W 2007 roku delegacja starszyzny Kręgu, z Wschodzącym Księżycem na czele, gościła na Światowym Jamboree w Wielkiej Brytanii. Również w 2011 r. na Jamboree w Szwecji gościli Puszczanie z Gromad Orłów(ZHP), Kruków i Wilków.
Puszczaństwo harcerskie współcześnie.
Ogólnopolski Instruktorski Krąg Puszczański Czarnego Dębu:
Przewodnikiem Gromady "Lisów" (Rzeszów) jest Jasny Grom (starszeństwo z 1949).
Przewodnikiem Gromady Orłów w ZHP jest Stanowczy Łoś (starszeństwo z 1960). W ZHR przewodnikiem Gromady Orłów jest Szpak Pogodny (starszeństwo z 1985).
W czerwcu 2009 r. w Krakowie powołana została Gromada Kruków, której przewodnikiem jest Chytry Kot (starszeństwo z 1964).
W październiku 2009 r. w Tychach powołana została Gromada Wilków. Przewodnikiem Gromady uznano Wilka Ojca.
Pierwsza historyczna "Księga Czarnego Dębu" została zdeponowana w Muzeum Okręgowym w Rzeszowie przez Chytrego Lisa. Najwyższym wyróżnieniem puszczańskim Gromady Kruków jest "Srebrny Kruk" nadawany od 2012 r. Pierwszym wyróżnionym został Chytry Kot.
Wśród środowisk harcerskich współcześnie kultywujących myśl puszczańską są: wrocławski Szczep Harcerzy Leśnych "WATRA" im. Wolnego Harcerstwa, świnoujski III Szczep Harcerski "Słowianie" im. Zawiszy Czarnego oraz tyski III Szczep Harcerski "Leśni".

</doc>
<doc id="803679" url="https://pl.wikipedia.org/wiki?curid=803679" title="Jean Rey">
Jean Rey

Jean Rey (15 lipca 1902 – 19 maja 1983), belgijski polityk. W latach 1967–1970 przewodniczący Komisji Wspólnot Europejskich.

</doc>
<doc id="803681" url="https://pl.wikipedia.org/wiki?curid=803681" title="Hrabia Aylesford">
Hrabia Aylesford

Informacje ogólne.
Hrabiowie Aylesford 1. kreacji (parostwo Wielkiej Brytanii)
Następca 11. hrabiego Aylesford: Heneage Charles Finch-Knightley, lord Guernsey

</doc>
<doc id="803682" url="https://pl.wikipedia.org/wiki?curid=803682" title="Chicago (bilard)">
Chicago (bilard)

Chicago – odmiana bilardu, zaliczana do bilardów amerykańskich. Gra ta była bardzo popularna w Stanach Zjednoczonych, a szczególnie w Nowym Jorku w latach 60. oraz 70. XX wieku.
Zasady.
Chicago jest oparta na ósemce oraz dziewiątce. Jest rozgrywana na stole oraz przy użyciu bil od ósemki (ewentualnie od czternaście plus jeden) – piętnaście bil ponumerowanych od 1 do 15. Chicago jako gra barowa była rozgrywana głównie o pieniądze.
Rozbicie bil należy przeprowadzić tak, żeby biała uderzyła najpierw w bilę z numerem 1, ustawioną na samym szczycie trójkąta. W Chicago nie ma zasady podziału na bile całe i połówkowe, tak jak w ósemce. Po rozbiciu gracz musi wbijać bile do łuz w kolejności (od bili z numerem 1, kończąc na bili z numerem 15). Za wbicie bil z numerami 1, 5, 8, 10, 13 oraz ostatniej, 15, są przyznawane pieniądze. Wygrywa ten gracz, który wbił więcej z tych właśnie bil.
Przed grą obaj zawodnicy ustalają, ile warta jest każda tzw. „bila pieniężna” (tj. bila z numerem 1, 5, 8, 10, 13 i 15). Po meczu, przegrany płaci wygranemu tą właśnie sumę pomnożoną przez różnicę bil pieniężnych, które wbili obaj gracze (np. kiedy gracz A wbił 5 bil pieniężnych, a gracz B tylko jedną i przegrał mecz, płaci on graczowi A ustaloną sumę pomnożoną razy cztery). Kiedy obaj gracze wbiją po trzy bile pieniężne, następuje remis żaden nie płaci drugiemu.
Z powodu gry na pieniądze Chicago jest uważana za grę hazardową. Znane jest także Chicago w wersji niehazardowej – zamiast pieniędzy gracze otrzymują punkty.
Ponieważ Chicago jest głównie grą barową, nigdy nie odbyły się jej żadne większe turnieje. W latach 80. XX wieku gra ta straciła swoją popularność i obecnie jest już bardzo rzadka.

</doc>
<doc id="803684" url="https://pl.wikipedia.org/wiki?curid=803684" title="Jaskinia Domica">
Jaskinia Domica



</doc>
<doc id="803690" url="https://pl.wikipedia.org/wiki?curid=803690" title="Ottawa 67's">
Ottawa 67's

Ottawa 67's – juniorska drużyna hokejowa grająca w OHL w dywizji wschodniej konferencji wschodniej. Drużyna ma swoją siedzibę w Ottawie w Kanadzie.

</doc>
<doc id="803694" url="https://pl.wikipedia.org/wiki?curid=803694" title="Justin Torkildsen">
Justin Torkildsen

Justin Torkildsen (ur. 3 lipca 1981 roku w Boulder, w stanie Kolorado) – amerykański aktor telewizyjny, znany przede wszystkim z roli Ricka Forrestera w operze mydlanej "Moda na sukces".
Życiorys.
Dorastał w Boulder, w stanie Kolorado. Kiedy miał dwa lata po raz pierwszy założył na nogi narty. W późniejszym okresie życia brał udział w wyścigach narciarskich i był instruktorem narciarstwa. Rozwijał się także w takich dyscyplinach sportowych jak hokej na lodzie, lekkoatletyka, skateboarding, wrotkarstwo, kolarstwo górskie i wspinaczka. Ukończył szkołę średnią w Boulder, w stanie Kolorado, gdzie pełnił rolę szkolnej maskotki – pantery na meczach futbolu amerykańskiego i koszykówki. Jedną z jego pasji stało się również aktorstwo. Wystąpił w głównej dziecięcej roli Louisa w przedstawieniu "Król i ja" ("The King and I") oraz nieco później w sztukach szekspirowskich – "Henryk V" oraz "Ryszard III". Wziął udział w kampanii reklamowej "Nautica", pojawiając się na billboardach w Times Square w Nowym Jorku, Chicago i Bostonie. Był gościem talk-show "Roseanne". Na srebrnym ekranie wystąpił jako Eric 'Rick' Forrester Jr., syn Erica Forrestera (John McCook) i Brooke Logan (Katherine Kelly Lang) w operze mydlanej CBS "Moda na sukces" ("The Bold and the Beautiful", 2001-2006). Za tę rolę odebrał w 2001 roku nagrodę Daytime Emmy.
Życie prywatne.
31 grudnia 2001 r. poślubił Bonnie Binion, córkę Teda Biniona, który został zamordowany w 1998 roku. Od 2008 roku jest rozwiedziony.

</doc>
<doc id="803695" url="https://pl.wikipedia.org/wiki?curid=803695" title="Puchar Europy Siatkarzy">
Puchar Europy Siatkarzy



</doc>
<doc id="803697" url="https://pl.wikipedia.org/wiki?curid=803697" title="Płociczno-Osiedle">
Płociczno-Osiedle

Płociczno-Osiedle – osada w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="803698" url="https://pl.wikipedia.org/wiki?curid=803698" title="Isabella Colbran">
Isabella Colbran

Isabella Colbran (ur. 2 lutego 1785 w Madrycie, zm. 7 października 1845 w Bolonii) – hiszpańska śpiewaczka (sopran koloraturowy).
Początkowo kształciła się w Hiszpanii, później we Włoszech. Debiutowała w 1801 w Paryżu. W 1807 śpiewała w Bolonii, następnie w mediolańskiej La Scali oraz w Rzymie i Wenecji. W 1811 podpisała kontrakt z teatrem San Carlo w Neapolu, gdzie śpiewała w operach Rossiniego, którego poślubiła w 1822 (rozwiodła się w 1837).
Sławę zdobyła dzięki wspaniałemu dramatycznemu sopranowi oraz niepospolitej urodzie.

</doc>
<doc id="803699" url="https://pl.wikipedia.org/wiki?curid=803699" title="Some Kind of Monster (EP)">
Some Kind of Monster (EP)

Some Kind of Monster – minialbum wydany 13 lipca 2004 roku przez zespół Metallica. Został wydany kilka dni po oficjalnej premierze filmu dokumentalnego "Some Kind of Monster" w kinach. W sprzedaży dostępne są wydania, w których zawarty jest zwiastun tego filmu, specjalne wydania, w których zawarta jest koszulka z motywem okładki oraz wydania, które zawierają same utwory. Wszystkie utwory wykonywane tutaj na żywo pochodzą z poprzedniego singla/minialbumu Metalliki, "The Unnamed Feeling."

</doc>
<doc id="803702" url="https://pl.wikipedia.org/wiki?curid=803702" title="Peterborough Petes">
Peterborough Petes

Peterborough Petes – juniorska drużyna hokejowa grająca w OHL w dywizji wschodniej, konferencji wschodniej. Drużyna ma swoją siedzibę w Peterborough w Kanadzie.

</doc>
<doc id="803704" url="https://pl.wikipedia.org/wiki?curid=803704" title="Junit Samara">
Junit Samara

Junit Samara (ros. Футбольный клуб «Юнит» Самара, "Futbolnyj Kłub "Junit" Samara") – rosyjski klub piłkarski z siedzibą w mieście Samara.
Historia.
Chronologia nazw:
Piłkarska drużyna Junit została założona w styczniu 2005 w mieście Samara, z piłkarzy klubu Łokomotiw Samara.
W tym że roku zespół startował w Amatorskiej Lidze, w której zajął pierwsze miejsce w strefie Nadwołżańskiej.
Od sezonu 2006 występował w Drugiej Dywizji, strefie Uralsko-Nadwołżańskiej.
W 2008 zajął przedostatnie 17 miejsce w Drugiej Dywizji, strefie Uralsko-Nadwołżańskiej i spadł z rozgrywek piłkarskich na szczeblu profesjonalnym.

</doc>
<doc id="803705" url="https://pl.wikipedia.org/wiki?curid=803705" title="Dyferencjacja magmy">
Dyferencjacja magmy

Dyferencjacja magmy - zróżnicowanie składu magmy pierwotnej w skorupie ziemskiej.

</doc>
<doc id="803710" url="https://pl.wikipedia.org/wiki?curid=803710" title="Nowa Wieś (gmina Suwałki)">
Nowa Wieś (gmina Suwałki)

Nowa Wieś – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.
Środowisko naturalne.
W okolicy wsi znajduje się kilka jezior m.in.: Gałęziste i Koleśne. W pobliżu znajdują się też lasy w większości sosnowo-świerkowe. Bezpośrednio przylega do Wigierskiego Parku Narodowego. Na jeziorach i strumieniach można czasem spotkać żeremie, czyli dom bobra.

</doc>
<doc id="803712" url="https://pl.wikipedia.org/wiki?curid=803712" title="LA look">
LA look



</doc>
<doc id="803713" url="https://pl.wikipedia.org/wiki?curid=803713" title="Barrie Colts">
Barrie Colts

Barrie Colts – juniorska drużyna hokejowa grająca w OHL w dywizji centralnej, konferencji wschodniej. Drużyna ma swoją siedzibę w Barrie w Kanadzie.

</doc>
<doc id="803718" url="https://pl.wikipedia.org/wiki?curid=803718" title="Dywizja Kawalerii SS Florian Geyer">
Dywizja Kawalerii SS Florian Geyer



</doc>
<doc id="803720" url="https://pl.wikipedia.org/wiki?curid=803720" title="Pithecanthropus erectus">
Pithecanthropus erectus



</doc>
<doc id="803721" url="https://pl.wikipedia.org/wiki?curid=803721" title="Brendan Fraser">
Brendan Fraser

Brendan James Fraser (ur. 3 grudnia 1968 w Indianapolis) – kanadyjsko-amerykański aktor filmowy i telewizyjny. Podczas 95. ceremonii wręczenia Oscarów otrzymał nagrodę w kategorii najlepszy aktor pierwszoplanowy w filmie "Wieloryb".
Życiorys.
Wczesne życie.
Urodził się w Indianapolis, w stanie Indiana jako syn Kanadyjki francuskiego pochodzenia Carol (z domu Genereux) i Petera Frasera, oficera służby Kanadyjskiej Instytucji Rządowej Turystyki, w dzieciństwie często zmieniał miejsce zamieszkania. Wraz z trójką braci (Kevinem, Seanem i Reganem) dorastał więc m.in. w Detroit, Ottawie, w stanie Michigan, Szwajcarii, Holandii, Rzymie, Teksasie, Hollywood i Los Angeles. Uczęszczał do Upper Canada College w Toronto. Po obejrzeniu spektaklu na West End w Londynie, zainteresował się teatrem. Ukończył studia aktorskie w Cornish College of the Arts w Seattle, w stanie Waszyngton.
Kariera.
Debiutował na dużym ekranie w melodramacie komediowym "Amerykańskie psy" ("Dogfight", 1991). Następnie wcielił się w postać Linka, robiącego karierę w szkole jaskiniowca wykopanego przez dwóch nastolatków w kasowej komedii fantasy "Jaskiniowiec z Kalifornii" ("Encino Man", 1992). W dramacie sportowym "Więzy Przyjaźni/Barwy uczelni św. Mateusza" ("School Ties", 1992) zagrał jednego z uczniów elitarnej szkoły, a jego ekranowymi partnerami byli: Matt Damon, Ben Affleck i Chris O’Donnell. 
W filmie "Pani Winterbourne" ("Mrs. Winterbourne", 1996) z Shirley MacLaine wystąpił w podwójnej roli braci bliźniaków Winterbourn. Odniósł sukces jako tytułowy współczesny Tarzan szalejący po ulicach Nowego Jorku i San Francisco w filmie "George prosto z drzewa" ("George of the Jungle", 1997). Rola artysty lalkarza ulicznego w San Antonio, który śni o swojej jedynej w komediowym melodramacie fantasy "Jakoś leci/Jeszcze oddycha" ("Still Breathing", 1997) przyniosła mu nagrodę Złotej Astronautycznej Iglicy dla najlepszego aktora na międzynarodowym festiwalu filmowym w Seattle.
Międzynarodową sławę zdobył jako wielbiciel przygód Rick O’Connell, w trylogii kasowego przeboju "Mumia" ("The Mummy", 1999), "Mumia powraca" ("The Mummy Returns", 2001) i "" ("The Mummy: Tomb of the Dragon Emperor", 2008).
Życie prywatne.
Ma podwójne obywatelstwo – kanadyjskie i amerykańskie. 
Od października 1997 spotykał się z Afton Smith, którą poślubił 27 września 1998. Mają trzech synów – Griffina Arthura (ur. 17 września 2002), Holdena Fletchera (ur. 16 sierpnia 2004) i Lelanda (ur. 2 maja 2006 w Cedars-Sinai Medical Center w Los Angeles). 17 kwietnia 2008 wzięli rozwód.

</doc>
<doc id="803724" url="https://pl.wikipedia.org/wiki?curid=803724" title="Brampton Battalion">
Brampton Battalion

Brampton Battalion – juniorski klub hokeja na lodzie z siedzibą w Brampton.
Od 2013 kontynuatorem klubu jest North Bay Battalion.

</doc>
<doc id="803725" url="https://pl.wikipedia.org/wiki?curid=803725" title="Łódzkie Ogłoszenia - Łodźer Anzeiger">
Łódzkie Ogłoszenia - Łodźer Anzeiger



</doc>
<doc id="803726" url="https://pl.wikipedia.org/wiki?curid=803726" title="Anamneza (filozofia)">
Anamneza (filozofia)

Anamneza (, "anamnesis" „przypominanie”) – wywodząca się od Platona koncepcja poznania, zgodnie z którą jest ono przypominaniem sobie wcześniej znanej rzeczywistości metafizycznej.
Anamnesis.
W starogreckim "anamnesis" oznaczało "przypominanie sobie" i poza tradycją platońską nie miało charakteru filozoficznego, lecz było procesem mentalnym (zjawiskiem), które się wyjaśniało. Np. Arystoteles w traktacie "O pamięci" wskazywał, że przypominanie jest zdolnością przywoływania zapomnianych wspomnień, za pomocą sylogizmu, czyli wnioskowania o obrazach przeszłych, za pomocą obrazów obecnych (jako terminów pośrednich).
Platon.
Pojęcie to zyskało specyficzne znaczenie i ważne miejsce w teorii wiedzy Platona i jego następców.
Pierwotną grecką koncepcją było, że poznanie jest to postrzeganie: rzeczy można poznać tylko przez zetknięcie się z nimi za pomocą zmysłów. Platon tę koncepcję odrzucił i doszedł do wniosku, że obok wiedzy opartej na postrzeganiu istnieje inna wiedza, która postrzeganie wyprzedza. Podczas gdy tamta formuje się stopniowo, ta jest dana od urodzenia, wrodzona. Wiedza wrodzona jest „przypomnieniem” ("anamnezis"). Według nauki Platona świat zmysłowych rzeczy nie jest światem tego, co istnieje naprawdę. Dusza przed zamieszkaniem w cielesnej powłoce przebywa w niebie i kontempluje to, co istnieje naprawdę. Połączywszy się na Ziemi z ciałem, zapomina o tym, co wiedziała przed swoim upadkiem na Ziemię. Jednakże i obecnie zachowuje w swej głębi pamięć o tym, co niegdyś oglądała. Postrzeganie materialnych przedmiotów przypomina duszy zapomnianą przez nią wiedzę, „idee”. 
Anamneza jest tu formą pamięci metafizycznej, a nie przypominaniem sobie przeszłych doświadczeń. Wieczna i nieśmiertelna dusza ludzka oglądała kiedyś rzeczywistość ponadempiryczną i ma tę samą co ona strukturę. Zachowuje ona jej obraz, lecz stopniowo, wraz z kolejnymi jej reinkarnacjami w rzeczywistość materialną, pamięć o tym ulega zatarciu, lecz nigdy nie zanika zupełnie. Platon zakłada więc, że wiedza dotycząca prawdziwej rzeczywistości nie jest zdobywana, lecz powinna być tylko przypomniana. Anamneza nie ma nic wspólnego z poznaniem przez doświadczenie zmysłowe, lecz jest poznaniem prawdziwej rzeczywistości, poprzez przypomnienie jej sobie ("odpominanie"). 
Źródłem idei anamnezy miały być idee orficko-pitagorejskie (idea metempsychozy), ale także majeutyki Sokratesa.
Koncepcja anamnezy opisana została w "Menonie", "Fedonie", "Fajdrosie", "Timajosie" i "Państwie". Platon wprowadza ją w swoich dialogach ilustrując przykładami z zakresu matematyki, oraz wpisując je w swoje mity, np. metaforę jaskini. Teorię przypominania Platon naszkicował jeszcze przed założeniem Akademii, np. w "Menonie". W "Fedonie", późniejszym niż "Fajdros", Platon powraca znów do teorii przypominania sobie. O ile w "Tajtecie" Platon poddał krytyce głównie sensualistyczną teorię poznania, to w "Fedonie" dał szczegółowy wykład własnej nauki.
Anamneza interpretowana bywa jako pierwsza w filozofii Zachodu koncepcja "a priori".
Plotyn.
Koncepcja anamnezy została zreinterpretowana przez Plotyna. Również u niego, jest to forma "odpomnienia". W przeciwieństwie do zwykłej pamięci, która dotyczy tego, co jest związane z czasowością, dotyczy rzeczywistości bezczasowej, ponadzmysłowej, związanej z pierwotnym sprzężeniem duszy z wyższymi hipostazami. W podobny sposób anamneza rozumiana była w tradycji neoplatońskiej.

</doc>
<doc id="803728" url="https://pl.wikipedia.org/wiki?curid=803728" title="Bad Lausick">
Bad Lausick

Bad Lausick – miasto uzdrowiskowe w Niemczech, w kraju związkowym Saksonia, w okręgu administracyjnym Lipsk, w powiecie Lipsk (do 31 lipca 2008 w powiecie Muldental), siedziba wspólnoty administracyjnej Bad Lausick. W 2009 roku miasto liczyło 8553 mieszkańców.
Geografia.
Bad Lausick leży na krańcu parku krajobrazowego "Colditzer Forst" na południe od miasta Grimma (ok. 13 km), na wschód od miasta Borna (ok. 13 km) i na zachód od Colditz (ok. 12 km).
Przez miasto przebiegają droga krajowa B176 i linia kolejowa Chemnitz–Lipsk.
Historia.
Miejscowość po raz pierwszy wzmiankowana w 1096 jako "Luzke". Od XV wieku w granicach Elektoratu Saksonii. W 1605 osada otrzymała prawa miejskie. W latach 1697-1706 i 1709-1763 miasto leżało w granicach unijnego państwa polsko-saskiego. Pamiątką z tego okresu są trzy pocztowe słupy dystansowe z 1722 z inicjałami króla Polski Augusta II Mocnego ("AR – Augustus Rex – Król August"). Od 1806 pod panowaniem Królestwa Saksonii, połączonego w latach 1807-1815 unią z Księstwem Warszawskim. Od 1871 w granicach Niemiec. W latach 1949-1990 część NRD. Od 1990 przynależy do odtworzonego Wolnego Kraju Saksonia Republiki Federalnej Niemiec.
Współpraca.
Miejscowość partnerska:

</doc>
<doc id="803729" url="https://pl.wikipedia.org/wiki?curid=803729" title="WTA New York Open">
WTA New York Open

New York Open – kobiecy turniej tenisowy organizowany z przerwami w latach 1968–2008 w Nowym Jorku w Stanach Zjednoczonych, zaliczany do cyklu WTA. W 1974 roku nie rozegrano turnieju, choć miasto było gospodarzem rozgrywek w ramach US Indoor Championschips. Ostatnio, w latach 2004–2008, w dzielnicy Forest Hills.
Od 1996 roku w okręgu Bronx rozgrywany jest turniej Bronx Open – pierwotnie zaliczany do cyklu ITF Women's Circuit, a od 2019 roku – do kategorii WTA International Series.

</doc>
<doc id="803733" url="https://pl.wikipedia.org/wiki?curid=803733" title="E-sagila">
E-sagila

E-sa(n)gil(a) (sum. é.saĝ.íl/íla, tłum. „Dom, którego szczyt jest wysoko”) – świątynia boga Marduka w Babilonie, wzniesiona przy Drodze Procesyjnej, naprzeciwko zigguratu Etemenanki, zwana „"Pałacem nieba i ziemi, siedzibą władzy królewskiej"”; najważniejsze sanktuarium Babilonii.
Przekaz Herodota.
Zgodnie z przekazem Herodota, odnoszącym się najprawdopodobniej do Esagili, w sanktuarium tym oddawano cześć wykonanemu z litego złota posągowi boga (przez greckiego historyka nazywanego "Zeusem"), wyobrażającego Marduka w pozycji tronującej. Posąg ten został wywieziony przez króla perskiego Kserksesa I po zdobyciu przez jego wojska Babilonu. Świetność świątyni przywrócił dopiero Aleksander Wielki. Znajdować się miał tu również szczerozłoty ołtarz. Łączną wagę kruszcu, z którego wykonano wizerunek boga oraz stół szacowano na 800 talentów (ok. 5,5 tony). W świątyni tej składano bogu bogate ofiary oraz palono kadzidło w ilości 1000 talentów rocznie.
W okresie po podboju państwa perskiego przez Aleksandra świątynia ta stała się jednym z ostatnich ośrodków ginącej cywilizacji starożytnej Mezopotamii.
Budowla o powierzchni 6700 m² składała się z wejściowego podwórca i centralnego dziedzińca, dookoła którego umieszczono liczne pomieszczenia i kaplice, w tym cellę Marduka (zwaną Ekua) i kaplice jego małżonki Sarpanitu, oraz bogów Ea i Nabu. Umiejscowione było tu również niewielkie jeziorko, nazywane Abzu, na cześć siedziby boga Ea. W kompleksie E-sagili nie znajdował się ziggurat.

</doc>
<doc id="803734" url="https://pl.wikipedia.org/wiki?curid=803734" title="Mississauga IceDogs">
Mississauga IceDogs

Mississauga IceDogs – juniorski klub hokejowy z siedzibą w Mississauga w prowincji Ontario w Kanadzie. 
Działał w latach 1998-2007. Od tego czasu jego kontynuatorem prawnym jest Niagara IceDogs.

</doc>
<doc id="803735" url="https://pl.wikipedia.org/wiki?curid=803735" title="Esangila">
Esangila



</doc>
<doc id="803736" url="https://pl.wikipedia.org/wiki?curid=803736" title="Ekua">
Ekua



</doc>
<doc id="803740" url="https://pl.wikipedia.org/wiki?curid=803740" title="Litania loretańska">
Litania loretańska

Litania loretańska (łac. "Litaniae Lauretanae") – litania katolicka na cześć Matki Bożej. Po wstępnym błaganiu, skierowanym do Trójcy Świętej, następują krótkie wezwania do Matki Bożej, w których uwydatnione są Jej szczególniejsze cnoty. Od wezwania „Różo duchowna” rozpoczyna się szereg chwalebnych tytułów, które określają kolejno, jak była wyobrażana, kim jest dla wiernych i jakie stanowisko zajmuje w Królestwie niebieskim. Użycie litanii loretańskiej w ramach nabożeństw paraliturgicznych zatwierdzone jest przez Stolicę Apostolską i uposażone licznymi odpustami.
Litania loretańska nazywana jest także litanią do Najświętszej Maryi Panny. Przymiotnik „loretańska” w nazwie Litanii pochodzi od włoskiego miasta Loretto, gdzie w bazylice, zgodnie z podaniami, znajduje się, przewieziony z Nazaretu, domek Świętej Rodziny, w którym mieszkała Matka Boża i w którym objawił się jej archanioł Gabriel. Litania do Najświętszej Maryi Panny była tam szczególnie propagowana i odmawiana. Nie narodziła się jednak w Loretto. Źródła podają, że powstała już w XII wieku we Francji, lecz pierwsza wersja nie zachowała się. Pośród licznych schematów litanii maryjnych utrwalił się właśnie ten, który był używany od pierwszej połowy XVI wieku w Loretto. Stąd nazwa litania loretańska. W 1587 papież Sykstus V związał z jej odmawianiem przywilej 200 dni odpustu. Określenie „Litania loretańska” stosowane było częściej od 1575, kiedy to dyrektor chóru w Loreto, Costanzo Porta  skomponował najstarsze znane opracowanie muzyczne litanii na 8 głosów ("Litaniae deiparae Virginis Mariae octo vocum"). Mnożące się litanie i wezwania, często posiadające szkodliwe elementy, doprowadziły do zniesienia przez papieża Klemensa VIII w 1601 wszystkich litanii z wyjątkiem litanii loretańskiej i Litanii do Wszystkich Świętych. Natomiast w 1631 zakazano wprowadzania wszelkich zmian w litanii bez zezwolenia Stolicy Apostolskiej, co bezpośrednio wpłynęło na jej ujednolicenie i upowszechnienie. 
Dużą rolę w propagowaniu Litanii odegrały zakony katolickie, m.in. dominikanie, kapucyni, karmelici, a poza Kościołem katolickim, mariawici. 
Litanie oraz 7 psalmów pokutnych od najdawniejszych czasów Kościoła w połączeniu z pacierzami kapłańskimi odmawiano przy nabożeństwie publicznym.
Nowe wezwania – chronologia.
Z czasem za pozwoleniem Stolicy Apostolskiej wprowadzane były nowe wezwania: 
W 1906 roku w Kościele Katolickim Mariawitów zostały wprowadzone dwa wezwania "Matko Nieustającej Pomocy" i "Królowo Mariawitów".

</doc>
<doc id="803741" url="https://pl.wikipedia.org/wiki?curid=803741" title="Enheduana">
Enheduana



</doc>
<doc id="803743" url="https://pl.wikipedia.org/wiki?curid=803743" title="Zwiezda Irkuck">
Zwiezda Irkuck

Zwiezda Irkuck (ros. Футбольный клуб «Звезда» Иркутск, "Futbolnyj Kłub "Zwiezda" Irkuck") – rosyjski klub piłkarski z siedzibą w Irkucku.
Historia.
Chronologia nazw:
Piłkarska drużyna Eniergija została założona w mieście Irkuck w 1957, chociaż jeszcze wcześniej miasto reprezentował klub, który nazywał się Łokomotiw Wostoka a od 1946 Łokomotiw.
W 1957 klub debiutował w Klasie B, strefie Dalekowschodniej Mistrzostw ZSRR i występował w niej 6 sezonów. W 1963 po reorganizacji systemu lig ZSRR klub spadł do niższej ligi. W 1968 powrócił do Drugiej Grupy A, podgrupy 4.
W 1970 po kolejnej reorganizacji systemu lig ZSRR klub okazał się w Drugiej Lidze, strefie 6, w której występował do 1991.
W Mistrzostwach Rosji klub startował w Pierwszej Lidze, strefie Wschodniej.
Od sezonu 1997 występował w Drugiej Dywizji, strefie Wschodniej.
W latach 2007-2008 występował w Pierwszej Dywizji, jednak po 2008 klub faktycznie został rozwiązany.

</doc>
<doc id="803747" url="https://pl.wikipedia.org/wiki?curid=803747" title="Toronto St. Michael’s Majors">
Toronto St. Michael’s Majors

Toronto St. Michael’s Majors – nieistniejący kanadyjski klub hokejowy, grający w juniorskiej lidze Ontario Hockey League. Drużyna posiadała swoją siedzibę w Toronto. Założony został w 1906 roku.
Drużyna swoje mecze rozgrywała w mogącej pomieścić 1 600 osób hali St. Michael’s College School Arena.
W 2007 roku klub przeniósł się do Mississauga zmieniając nazwę na Mississauga St. Michael’s Majors. Od 2012 kontynuatorem jest Mississauga Steelheads.
Sukcesy.
Największe osiągnięcia drużyna uzyskiwała w latach trzydziestych oraz czterdziestych dwudziestego wieku. Wtedy to trzykrotnie drużyna zdobyła Memorial Cup w sezonach: 1933/1934, 1944/1945, 1946/1947 oraz pięciokrotnie J. Ross Robertson Cup w sezonach: 1933/1934, 1936/1937, 1944/1945, 1945/1946, 1946/1947. Ostatni tak udany sezon drużyna miała 1960/1961 pokonując wtedy w finale Edmonton Oil Kings. Rok później klub zawiesił działalność, którą wznowił dopiero w 1996 roku. W sezonach 2001/2002 oraz 2003/2004 drużyna była najlepsza w sezonie zasadniczym we własnej konferencji (tj. wschodniej), jednak w play-off odpadając w drugiej rundzie (na cztery możliwe).
Zawodnicy.
W klubie grali zawodnicy, którzy zostali przyjęci do Hockey Hall of Fame: Bobby Bauer, David Bauer, Turk Broda, Gerry Cheevers, Murray Costello, Dick Duff, Tim Horton, Red Kelly, Dave Keon, Ted Lindsay, Frank Mahovlich, Reg Noble, Joe Primeau, Frank Rankin. Grał tu również Peter Budaj, który w najnowszej historii klubu zapisał się do historii jako bramkarz, który osiągnął najniższą średnią straconych goli na mecz oraz miał najwyższy wskaźnik skutecznych obron.

</doc>
<doc id="803748" url="https://pl.wikipedia.org/wiki?curid=803748" title="Anandamaji Ma">
Anandamaji Ma

Anandamaji Ma, też Anandamoji Ma (trl. Ānandamayī Mā, bengali আনন্দময়ী মা, "Pełna Błogości Matka, Radością Przeniknięta Matka", ur. 30 kwietnia 1896 r., zm. 27 sierpnia 1982 r. w Kishanpur, Dehradun) – właściwie Nirmala Sundari Devi, indyjska jogini. Pochodziła z kasty bramińskiej. Propagowała bhaktijogę.
Młodość.
Nirmala urodziła się 30 kwietnia 1896 r. jako córka Bipinbihari Bhattacharya i Mokshada Sundari Devie w Kheora w dystrykcie Brahmanbaria w Bengalu (obecnie to jest terytorium Bangladeszu). Pochodziła z kasty bramińskiej. Jej rodzice byli wyznawcami wisznuizmu.
Małżeństwo świętej.
Była żoną Śri Dźagatbandhu Ćakrawartiego. Została wydana za mąż w wieku 13 lat. Do konsumpcji małżeństwa nie doszło – mąż doświadczył, że żona do tego nie jest zdolna. Jeśli przejawiał chęć zbliżenia, jej ciało sztywniało i stawało się jakby martwe – tak, że konieczna była reanimacja poprzez jego modlitwę z użyciem mantry. Gdy pojął, jak zaawansowany stan świętości osiągnęła jego młoda żona, przeszedł wewnętrzną przemianę. Składając Anandamaji Ma dozgonny ślub celibatu oraz całkowitego milczenia (mouna), został jednym z najbardziej oddanych uczniów przyjmując jako swoją guru. Mokszada Sundari Dewi, matka świętej w 1914 nazwała jej męża Śri Dźagatbandhu Ćakrawartiego tytułem Bholanath – odtąd tylko tak się do niego zwracano.
Droga duchowa.
Charakterystycznym dla tej świętej jest, że nie posiadała guru w fizycznej postaci.
W domu męża regularnie śpiewała imiona boga i medytowała. Mając 26 lat, Anandamaji Ma doznała niezwykłej wewnętrznej inicjacji (diksza), otrzymując indywidualną mantrę (isztamantra) do dalszych medytacji. W roku 1923 prowadziła wielodniowe sadhany, często przez kilka dni nic nie jedząc ani nie pijąc. Potrafiła pozostawać w ekstazie wiele dni i tygodni. Gdy powracała do normalnego świata, zapominała jak się mówi i chodzi, a nawet je i pije.
Anandamaji Ma przez kilkanaście lat wędrowała po świątyniach północnych Indii, pozostając prawie bez przerw w stanie samadhi i nie rozwijając bliższych kontaktów z otoczeniem.
Twórczość i nauczanie.
W swoim życiu nie przeczytała ani jednej książki. Chociaż pochodziła z rodziny bramińskiej, jako kobieta nie otrzymała tradycyjnego wykształcenia wedyjskiego (gurukula). Edukację zakończyła ze słabą umiejętnością pisania. Nie przeszkodziło to jej być autorytetem w sprawach rozwoju duchowego i jogi. Tworzyła poezję w sanskrycie. Wielokrotnie zadziwiała intelektualistów swą mądrością. Przekazywała wiedzę, którą zdobyła dzięki własnym medytacjom i płynącym z nich doświadczeniom duchowego rozwoju.
Uczniowie.
Wśród uczniów Anandamaji Ma wskazać można następujące postacie:
Darśany.
Spotkania z tą świętą opisują w swoich książkach między innymi: Tadeusz Margul i Paramahansa Jogananda (Autobiografia jogina). Odwiedziła Mirtola Aśram w rejonie Almory w październiku 1943 roku.
Świadectwo Caycedo.
Darśan w aśramie delhijskim opisuje w swej pracy "Indie joginów" profesor Alfonso Caycego. Tematem prowadzonej rozmowy były:
Świadectwo Joganandy.
Paramahansa Jogananda trzykrotnie spotkał Anandamaji Ma. Opisuje jak dokonała uzdrowienia konającego mężczyzny w Dźamszedpurze, zaświadcza że w sposób szczególnie zaawansowany osiągała stan jogicznej ekstazy, a jej twarz „lśniła niewypowiedzianą radością” (ananda), gdy wycofywała świadomość z ciała fizycznego.
Aśramy.
Współcześnie jej aśramy o nazwach "Shree Shree Ma Anandamayee Ashram" zlokalizowane są w następujących miejscowościach:

</doc>
<doc id="803749" url="https://pl.wikipedia.org/wiki?curid=803749" title="Jogini">
Jogini



</doc>
<doc id="803756" url="https://pl.wikipedia.org/wiki?curid=803756" title="2tm2,3">
2tm2,3



</doc>
<doc id="803757" url="https://pl.wikipedia.org/wiki?curid=803757" title="Anandamoyi Ma">
Anandamoyi Ma



</doc>
<doc id="803759" url="https://pl.wikipedia.org/wiki?curid=803759" title="2tm 2,3">
2tm 2,3



</doc>
<doc id="803762" url="https://pl.wikipedia.org/wiki?curid=803762" title="Sudbury Wolves">
Sudbury Wolves

Sudbury Wolves – juniorska drużyna hokejowa grająca w OHL w dywizji centralnej, konferencji wschodniej. Drużyna ma swoją siedzibę w Greater Sudbury w Kanadzie.

</doc>
<doc id="803769" url="https://pl.wikipedia.org/wiki?curid=803769" title="Śri Anandamoji Ma">
Śri Anandamoji Ma



</doc>
<doc id="803770" url="https://pl.wikipedia.org/wiki?curid=803770" title="Śri Anandamoyi Ma">
Śri Anandamoyi Ma



</doc>
<doc id="803772" url="https://pl.wikipedia.org/wiki?curid=803772" title="Insekty (album)">
Insekty (album)

Insekty – trzecia studyjna (czwarta z kolei) płyta formacji Farben Lehre. Zawiera 13 różnorodnych utworów, nagranych na przełomie sierpnia i września 1994 roku w trójmiejskim studio Modern Sound.
Muzycy.
Gościnnie

</doc>
<doc id="803773" url="https://pl.wikipedia.org/wiki?curid=803773" title="Radom Air Show">
Radom Air Show

Radom Air Show – cykliczna impreza organizowana co dwa lata na lotnisku Sadków w Radomiu, łącząca pokazy statków powietrznych z naziemną statyczną wystawą sprzętu wojskowego i prezentacjami przedsiębiorstw z branży lotniczej.
Początkowo Radom Air Show był organizowany w cyklu rocznym, jednak organizatorzy, głównie ze względów finansowych, zdecydowali się na cykl dwuletni. Organizatorami imprezy są: Dowództwo Sił Powietrznych, Miasto Radom, Port Lotniczy Radom, Siły Powietrzne i Aeroklub Polski, honorowym patronem jest Prezydent Rzeczypospolitej Polskiej.
Historia imprezy.
Pierwszy Air Show odbył się w 1991 roku w Poznaniu na Ławicy, później dwukrotnie w 1995 i 1998 na lotnisku w Dęblinie. Od 2000 do 2003 roku pokazy organizowano co roku w Radomiu. Potem zwiększono odstępy czasowe pomiędzy poszczególnymi edycjami do dwóch lat. Celem Air Show jest zaprezentowanie możliwości polskiego i zagranicznego sprzętu wojskowego szerszej publiczności, jednak przede wszystkim są formą aktywnego wypoczynku i pomysłem na spędzenie weekendu poza domem. 
Impreza odbyła się także w roku 2017, mimo wcześniejszych wątpliwości związanych z brakiem porozumienia władz miasta Radomia i MON
. Wstęp był darmowy, na podstawie biletów dystrybuowanych elektronicznie.
Katastrofy lotnicze.
Wypadek na pokazach 1 września 2007.
1 września 2007 roku podczas X Edycji Jubileuszowej "Radom Air Show 2007" wskutek zderzenia dwóch samolotów Zlin zginęli piloci grupy akrobacyjnej AZL Żelazny z Zielonej Góry: podpułkownik rezerwy mgr inżynier Lech Marchelewski (60 lat, ur. 5 lutego 1947) oraz młodszy inżynier pilot Piotr Banachowicz (25 lat, ur. 4 marca 1982).
Kolizja nastąpiła w trakcie wykonywania na trzech maszynach pętli z rozejściem u szczytu (tzw. rozeta). Samoloty miały minąć się w najniższym punkcie manewru w bardzo małej odległości od siebie, jednak z nieznanych przyczyn dwa z nich zderzyły się. Samoloty uległy niemal całkowitemu zniszczeniu, a piloci najprawdopodobniej zginęli natychmiast w momencie kolizji. Na ziemię spadły już tylko szczątki obu maszyn.
Prezydent Radomia Andrzej Kosztowniak odwołał wszystkie pokazy i imprezy towarzyszące Air Show, a także ogłosił trzydniową żałobę.
Ceremonia pogrzebowa obu pilotów odbyła się na lotnisku aeroklubu w Zielonej Górze 7 września 2007. Zgodnie z lotniczą tradycją, pamięć ich została uczczona przelotem nad lotniskiem pozostałych członków grupy.
Wypadek na pokazach 30 sierpnia 2009.
30 sierpnia 2009 o godz. 13:17 podczas pokazów rozbił się białoruski samolot Su-27UBM-1 (modernizowany w 558. Zakładzie w Baranowiczach). Spadł on w pobliże lasku niedaleko miejsca pokazu (między Małęczynem a Makowem) w odległości 100 metrów od zabudowań. Wkrótce po katastrofie policja i organizatorzy pokazu potwierdzili śmierć dwóch pilotów – pułkownika Alaksandra Marfickiego oraz pułkownika Alaksandra Żuraulewicza.
Podczas wstępnych analiz ustalono, że prawdopodobną przyczyną katastrofy był błąd pilota, jednak około godz. 18:00 rzecznik Ministerstwa Białorusi oznajmił, że przyczyną mogło być wessanie ptaka do wlotu silnika, jest to jednak mało prawdopodobne.
W czasie pokazów na lotnisku w Radomiu było około 100 tys. widzów. Nikomu z nich nic się nie stało. Jak mówią świadkowie zdarzenia, piloci specjalnie wyprowadzili samolot z dala od zabudowań, aby nie zagrozić nikomu innemu podczas rozbicia się, którego piloci byli świadomi. Twierdzili też, że tuż przed wypadkiem nie słyszeli silników. Piloci otrzymali polecenie katapultowania się z maszyny, jednak zainicjowali sekwencję katapultowania zbyt późno. Prawdopodobnie próbowali posadzić maszynę w miejscu, gdzie nie ma cywilów.
Raport polsko-białoruskiej komisji, która badała wypadek (i ustaliła jego przyczynę), został utajniony przez stronę białoruską.
3 września firma "Suchoj", rosyjski producent Su-27 oceniła, że przyczyną katastrofy mogły być nieudolne modyfikacje elektroniki pokładowej samolotu, dokonane przez Białorusinów. Białorusini dementowali jednak te informacje, wskazując, że remont dotyczył systemów uzbrojenia i nawigacji satelitarnej, a nie sterowania.
Wybrane samoloty, które zaprezentowano na Air Show.
Tabela obejmuje samoloty z pokazów dynamicznych, wystawy statycznej, a także wchodzące w skład zespołów wymienionych w powyższej sekcji. Nie obejmuje natomiast maszyn prezentowanych w tak zwanym bloku aeroklubowym.

</doc>
<doc id="803774" url="https://pl.wikipedia.org/wiki?curid=803774" title="Świątynia Marduka w Babilonie">
Świątynia Marduka w Babilonie



</doc>
<doc id="803779" url="https://pl.wikipedia.org/wiki?curid=803779" title="Pachycrocuta brevirostris">
Pachycrocuta brevirostris

Hiena krótkopyska, hiena olbrzymia († "Pachycrocuta brevirostris") – wymarła, olbrzymia, prehistoryczna hiena krótkopyska z rodzaju "Pachycrocuta" o wielkości zbliżonej do dzisiejszego lwa afrykańskiego, osiągała wysokość 1 metra, jednak była masywniejsza. Zaliczane do megafauny zwierzę jest uznawane za największą hienę, jaka kiedykolwiek żyła. Zamieszkiwała pod koniec pliocenu i środkowego plejstocenu (ok. 3 milionów do ok. 500 tysięcy lat temu) wschodnią i południową Afrykę i Azję. W odróżnieniu od dzisiejszych hien, była aktywnym myśliwym.

</doc>
<doc id="803780" url="https://pl.wikipedia.org/wiki?curid=803780" title="Oskar Brüsewitz">
Oskar Brüsewitz

Oskar Brüsewitz (ur. 30 maja 1929 w Wilkiszkach, zm. 22 sierpnia 1976 w Halle ) – niemiecki pastor ewangelicki, który w 1976, dokonał samospalenia w proteście przeciwko polityce władz komunistycznych w NRD.
Życiorys.
Wychowywał się w rodzinie ekumenicznej, jednak największy wpływ wywarł na niego ojciec - ewangelik. Miał troje rodzeństwa.
W latach 1935-1943 uczęszczał do szkoły powszechnej. 
Pod koniec II wojny światowej został w 1944 wcielony do Wehrmachtu, walczył jako strzelec przeciwko Armii Czerwonej m.in. w Warszawie, na Litwie i Prusach Wschodnich. Wzięto go do niewoli sowieckiej. Po zakończeniu działań wojennych, zwolniony, powrócił do Niemiec.
Zamieszkał w Osnabrücku, ukończył kurs na mistrza obuwnictwa. Od 1949 roku prowadził zakład produkujący obuwie dziecięce, który w 1963 roku stał się spółdzielnią.
W 1951 roku wziął rozwód i przeniósł się do NRD. W 1955 roku ponownie się ożenił.
W 1964 wstąpił do Seminarium Kaznodziejskiego w Erfurcie, a w sześć lat później został ordynowany i skierowany do posługi pasterskiej w parafii w Rippicha, gdzie szybko pozyskał sympatię młodzieży. Zastraszany przez służby bezpieczeństwa, jako potencjalnie niebezpieczny, w odpowiedzi na szykany organizował akcje protestacyjne młodzieży. Władze komunistyczne naciskały na Kościół starając się wymusić przeniesienie pastora do innej parafii. Zyskał wówczas przydomek "walczący pastor".
W 1975 roku propagandowo zaczęto używać hasła: "I bez Boga i słońca o świcie zbierzemy nasze plony." W odpowiedzi Brüsewitz napisał na swoim powozie: "Bez deszczu i bez Boga zbankrutuje cały świat," a następnie wyruszył do miasta Zeitz, gdzie w ramach protestu spowodował korek.
Okoliczności śmierci.
18 sierpnia 1976 Brüsewitz przyjechał do Zeitz, gdzie około godziny 10.00 zatrzymał się przed kościołem św. Michała. Na swoim samochodzie umieścił transparent z napisem: "Kościół w NRD oskarża komunizm za uciskanie dzieci i młodzieży w szkołach!", po czym oblał się benzyną i podpalił. Cztery dni później zmarł na skutek rozległych poparzeń w okręgowym szpitalu w Halle-Dölau. Funkcjonariusze Stasi nie pozwolili nikomu, nawet jego żonie, spotkać się z nim.
Reakcja władz.
Odpowiedzią na samospalenie pastora były pomówienia władz komunistycznych o chorobę psychiczną duchownego oraz próba podważenia jego autorytetu. W obronie pastora stanęli jednak teolodzy i grupa ideologów marksistowskich. W następstwie męczeńskiej śmierci duchownego w RFN powstało Centrum im. Brüsewitza, mające za cel dokumentację prześladowania Kościoła ewangelickiego przez władze w komunistycznym NRD.
Upamiętnienie.
W 1992 powstał film dokumentalny Thomasa Frickela poświęcony postaci Oskara Brüsewitza – "Der Störenfried. Ermittlungen zu Oskar Brüsewitz."
Pastor Roland Weisselberg, który spalił się w Dzień Reformacji w 2006, w ramach protestu przeciwko rozprzestrzenianiu się islamu na świecie, w ostatnich chwilach według relacji świadków krzyczał – „Jezus i Oskar!”, nawiązując swoim czynem do męczeńskiej śmierci pastora Brüsewitza.

</doc>
<doc id="803781" url="https://pl.wikipedia.org/wiki?curid=803781" title="Zwartka">
Zwartka

Zwartka, kryptokoryna ("Cryptocoryne") – rodzaj roślin błotnych i wodnych z rodziny obrazkowatych ("Araceae"), obejmujący 57 gatunków pochodzących z tropikalnych i subtropikalnych regionów południowo-wschodniej Azji, niektórych endemicznych. Pod koniec XX wieku gatunek zwartka Becketta został introdukowany do wód Teksasu. Nazwa naukowa pochodzi od greckich słów ("kryptos" – ukryty) i ("koryne" – laska, buława) i odnosi się do kolby głęboko ukrytej w pochwie kwiatostanu.
Systematyka.
Nazwy polskie oznaczone gwiazdką (*) podane za serwisem hobbystycznym.
Zastosowanie.
Z uwagi na atrakcyjne ulistnienie zwartki są na całym świecie uprawiane w słodkowodnych akwariach jako rośliny ozdobne. Istotnymi ekonomicznie gatunkami pozyskiwanymi z natury i eksportowanymi z Azji są: zwartka Becketta, zwartka orzęsiona, "C. crispatula", "C. lingua", "C. retrospiralis" i zwartka Wendta.
Uprawa.
Zwartki wymagają bogatego i kwaśnego (bez zawartości wapnia) podłoża mineralnego lub torfowego, relatywnie niskiej twardości wody o odczynie lekko kwaśnym do obojętnego i temperatury około 25 °C. Rośliny mogą być uprawiane w pełnym lub częściowym zanurzeniu, przy czym kwitną jedynie rośliny częściowo wynurzone. Najlepiej rosną w grupach po kilka roślin. Nie znoszą przesadzania, dlatego po zakupie rośliny wymagają kilku tygodni do zaadaptowania się do nowych warunków. Zwartki są również bardzo wrażliwe na nagłe, istotne zmiany środowiskowe, takie jak oświetlenie i parametry chemiczne wody, po zajściu których gubią liście. Rośliny rozmnaża się z rozłogów. Rozmnażanie z nasion jest możliwe, ale nieefektywne.

</doc>
<doc id="803786" url="https://pl.wikipedia.org/wiki?curid=803786" title="Świątynia Słońca w Cuzco">
Świątynia Słońca w Cuzco



</doc>
<doc id="803787" url="https://pl.wikipedia.org/wiki?curid=803787" title="Lisa Della Casa">
Lisa Della Casa

Lisa Della Casa (ur. 2 lutego 1919 w Burgdorfie, zm. 10 grudnia 2012 w Münsterlingen) – szwajcarska śpiewaczka operowa i estradowa (sopran).
Kształciła się w konserwatoriach w Bernie i Zurychu.
Debiutowała w 1943 na scenie Stadttheater w Zurychu jako Mimi w "Cyganerii" Pucciniego. Od 1947 miała angaż stałej solistki Opery Wiedeńskiej, a od 1953 nowojorskiej Metropolitan Opera. Decydującym momentem w karierze był występ w 1948 w Salzburgu w partii Hrabiny w operze "Capriccio" Richarda Straussa.
Śpiewała w mediolańskiej La Scali i londyńskiej Covent Garden oraz na festiwalu w Salzburgu.
Związana była również z Bawarską Operą w Monachium.
Zarówno przez krytyków, jak i publiczność ceniona była przede wszystkim jako wykonawczyni dzieł W.A. Mozarta i R. Straussa.
Karierę muzyczną zakończyła w 1974 roku.

</doc>
<doc id="803788" url="https://pl.wikipedia.org/wiki?curid=803788" title="George Cadogan">
George Cadogan

George Henry Cadogan (ur. 12 maja 1840 w Durham, zm. 6 marca 1915 w Londynie) – brytyjski arystokrata i polityk, syn Henry’ego Cadogana, 4. hrabiego Cadogan, i Mary Wellesley, córki Geralda Wellesleya. Ochrzczony 25 lipca 1840 r. w kościele św. Jakuba w Westminsterze.
Życiorys.
Młodość.
Wykształcenie odebrał w Eton College i w Christ Church na Uniwersytecie w Oksfodzie. Zaprzyjaźnił się tam z księciem Walii i towarzyszył mu później w jego podróżach krajowych i zagranicznych. W 1868 r. wystartował w wyborach do Izby Gmin w okręgu Bury jako reprezentant Partii Konserwatywnej, ale nie odniósł sukcesu. Do Parlamentu dostał się w maju 1873 r. z okręgu Bath. Nie zagrzał jednak długo miejsca w Izbie Gmin. Po śmierci swojego ojca w czerwcu 1873 r. George, jako 5. hrabia Cadogan, zasiadł w Izbie Lordów.
Kariera rządowa.
W latach 1875-1878 był podsekretarzem stanu w Ministerstwie Wojny. W latach 1878–1880 pełnił analogiczną funkcję w Ministerstwie Kolonii. 27 czerwca 1885 r. wszedł w skład Tajnej Rady. W 1886 r. został Lordem Tajnej Pieczęci w drugim rządzie lorda Salisbury’ego. Odpowiadał również za sprawy irlandzkie w Izbie Lordów. Doprowadził do przyjęcia w 1887 r. "Irish Land Act". W kwietniu tego samego roku wszedł w skład gabinetu. Został również zaufanym doradcą królowej Wiktorii w sprawach wewnętrznych. 5 sierpnia 1891 r. za zasługi polityczne został kawalerem Orderu Podwiązki.
Stanowisko rządowe utracił po upadku rządu Salisbury’ego w 1892 r. Kiedy lord Salisbury powrócił do władzy w 1895 r., powierzył Cadoganowi stanowisko lorda namiestnika Irlandii. Cadogan opowiadał się za złagodzeniem kursu Westminsteru wobec Irlandii. Interesował się również sprawami irlandzkiego szkolnictwa. Powołał dwie komisje: do spraw szkolnictwa średniego (w 1899 r.) i szkolnictwa wyższego (w 1901 r.). W 1899 r. doprowadził do powstania departamentu rolnictwa, przemysłu i rozwoju Irlandii. Cicho i sprawnie poradził sobie z agitacją przeciwko II wojnie burskiej. W Anglii był krytykowany za słabość i opieszałość. Pozostawał również w konflikcie z Głównym Sekretarzem Irlandii, George’em Wyndhamem. Cieszył się jednak pełnym poparciem lorda Salisbury’ego, który dwukrotnie przekonywał Cadogana do wycofania rezygnacji.
Późniejsze życie.
Lord Cadogan zrezygnował ostatecznie w lipcu 1902 r., co zbiegło się w czasie z rezygnacją lorda Salisbury’ego ze stanowiska premiera. Cadogan wycofał się z życia publicznego. Pozostał jednak burmistrzem Chelsea, na które to stanowisko został wybrany w 1900 r. (był pierwszym człowiekiem piastującym do stanowisko). Był również honorowym pułkownikiem 3 batalionu Królewskich Fizylierów ("3rd Battalion, Royal Fusiliers") i 2 pułku Królewskich Ochotników Middlesex ("2nd Middlesex Royal Volunteers"). Otrzymał tytuł honorowego doktora prawa Uniwersytetu w Dublinie. Był Sędzią Pokoju w Norfolk, Londynie, Suffolk, Middlesex i Cambridgeshire.
Życie prywatne.
16 maja 1865 r. poślubił lady Beatrix Jane Craven (8 sierpnia 1844 – 9 lutego 1907), córkę Williama Cravena, 2. hrabiego Craven, i lady Emily Grimston, córki 1. hrabiego Verulam. George i Beatrix mieli razem siedmiu synów i dwie córki:
12 stycznia 1911 we Florencji, poślubił Adelę Neri (zm. 23 lutego 1960), córkę Lippo Neri, hrabiego Palagi del Palagio, i Olivii Cadogan, córki generała George’a Cadogana. Małżonkowie nie mieli razem dzieci.
Hrabia Cadogan zmarł w Londynie po operacji w wieku 75 lat. Został pochowany 10 marca 1915 w Culford w hrabstwie Suffolk. Pozostawił po sobie majątek oceniany na 354 207 funtów. Tytuł hrabiowski odziedziczył jego młodszy syn.

</doc>
<doc id="803789" url="https://pl.wikipedia.org/wiki?curid=803789" title="Księstwo przemyskie">
Księstwo przemyskie

Księstwo przemyskie – udzielne księstwo ruskie ze stolicą w Przemyślu, istniejące na przełomie XI i XII wieku.
Księstwo przemyskie wydzielone zostało z Księstwa Włodzimierskiego, z grodami w Przemyślu, Zwenigorodzie i Trembowli. Władcą jego był książę włodzimierski Rościsław Włodzimierzowic, żonaty z Iloną, córką króla węgierskiego Beli I. Po śmierci teścia w 1060, utracił on księstwo, a sam zmarł w 1066.
W roku 1080 Przemyśl został zajęty przez księcia kijowskiego Wsiewołoda Jarosławowicza. Przekazał on gród we władanie księcia włodzimiersko-turowskiego Jaropełka-Piotra Izasławicza. 
W 1085 roku księstwo odzyskali Rościsławowiczowie, w tym roku jako książę przemyski wymieniany jest Ruryk Rościsławicz. Z 1087 roku pochodzi następna informacja, że Ruryk włada Przemyślem, a jego bracia Wołodar Rościsławicz - Zwenihorodem, a Wasylko Rościsławicz - Trembowlą. W następnych latach księstwo było areną walk między księstwami ruskimi.
Wołodar, brat Ruryka objął księstwo w 1092. Przyczyniła się do tego śmierć brata, Ruryka, oraz małżeństwo Wołodara z córką księcia pomorskiego. Zjazd w Lubeczu w 1097 roku potwierdził władzę Wołodara w Przemyślu i Zwenihorodzie. Wkrótce potem Wołodar musiał stoczyć dwie wojny w obronie niezależności – ze Światopełkiem kijowskim i węgierskim Kolomanem, obie zwycięskie. Umocniwszy panowanie, Wołodar staczał później wojny z Polską. Po śmierci Wołodara w 1124 rozpoczęły się walki jego synów o sukcesję. Zwyciężył w nich syn Wołodara, Władymirko Wołodarowicz, który zjednoczył Księstwo z księstwem trembowelskim i księstwem dźwinogrodzkim, tworząc Księstwo Halickie.
Jednak przyłączenie się Władymirka do węgierskiego najazdu na Polskę w 1135 spowodowało wyprawę odwetową Bolesława Krzywoustego, co zmusiło Władymirka do przeniesienia stolicy w 1141 do Halicza. Decyzja ta spowodowała, że ziemie księstwa przemyskiego znalazły się we władaniu Polski.
Przemyśl został ponownie stolicą księstwa w roku 1187, kiedy władzę w nim objął Wołodymyr Jarosławowicz, syn Jarosława Ośmiomysła, który odmówił podporządkowania się swojemu bratu Olegowi Jarosławowiczowi. Po obaleniu Olega Wołodymyr objął władzę w Księstwie Halickim, ale został usunięty przez miejscowych bojarów. Księstwo halickie (wraz z władzą w Przemyślu), przy pomocy polskiej objął książę włodzimierski Roman Mścisławowicz, który został usunięty wskutek interwencji króla węgierskiego Beli III. Władzę w Haliczu i Przemyślu objął brat Beli III - Andrzej, który uwięził Wołodymyra Jarosławowicza. Po jego uwolnieniu rozpoczęły się kolejne walki o Przemyśl i Halicz.
W 1189 książę Wołodymyr dzięki pomocy cesarza rzymskiego Fryderyka I Barbarossy i książąt ruskich odzyskał swoje dziedzictwo, rządząc do swej śmierci w 1199. Po nim władzę przy pomocy księcia Leszka Białego objął ponownie Roman Mścisławowicz, jednocząc ziemie zachodnioruskie w księstwo halicko-wołyńskie. 

</doc>
<doc id="803790" url="https://pl.wikipedia.org/wiki?curid=803790" title="Eco">
Eco



</doc>
<doc id="803791" url="https://pl.wikipedia.org/wiki?curid=803791" title="Jarabe de Palo">
Jarabe de Palo

Jarabe de Palo – hiszpański zespół rockowy, mający korzenie aragońskie, jednak stworzony w Barcelonie.
Liderem zespołu jest solista i kompozytor Pau Donés. Poza tym w zespole występują: Alex Tenas, Jordi Mena, Maria Roch, Daniel Forcada i Toni Saigi.
Jednymi z najpopularniejszych utworów tego zespołu są: "La Flaca" i "Dos días en la vida".

</doc>
<doc id="803794" url="https://pl.wikipedia.org/wiki?curid=803794" title="Fort XVI Twierdzy Modlin">
Fort XVI Twierdzy Modlin

Fort XVI – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912-1915.
Fort znajduje się we wsi Czarnowo. Podstawę do jego budowy stanowił wzorcowy fort "F1909" autorstwa generała Konstantego Wieliczki. 
Fort nie został do wybuchu I wojny światowej ukończony, jednak wzniesiono większość jego budowli i przygotowano układ ziemny (wały, rowy, esplanadę). Fort posiadał narys trapezu. Głównym obiektem był schron - podwalnia, która ciągnęła się pod głównym wałem. Na wale znajdowały się stanowiska bojowe dla piechoty i betonowe schrony. Nie zamontowano jednak kopuł pancernych, planowano prawdopodobnie również montaż wieży pancernej (na lewym barku). Z podwalni wyprowadzono dwie poterny. Jedna prowadziła do dużej kaponiery przeciwskarpowej u styku czoła i lewego barku. Drugi obiekt w fosie, półkaponiera, nie został połączony z resztą obiektów, a z powodu pospiesznego doprowadzania go do gotowości bojowej jest jedną z najciekawszych tego typu konstrukcji w twierdzy. Druga biegła w kierunku szyi, gdzie miano zbudować kaponierę szyjową. Pomiędzy podwalnią a planowaną kaponierą przygotowano dodatkowe pomieszczenia schronowe.
W czasie walk w 1915 roku fort był bombardowany, po czym na rozkaz komendanta twierdzy, generała Bobyra, opuszczony. W okresie międzywojennym był fort bardzo intensywnie użytkowany na potrzeby polskich prac fortyfikacyjnych. Na jego wale zamontowano doświadczalnie dwie kopuły: bojową ckm i obserwacyjną, zaś w rowie fortecznym prowadzono badania broni i pancerzy fortecznych, prowadząc próbne strzelania.
Obecnie fort otaczają ogródki działkowe.

</doc>
<doc id="803803" url="https://pl.wikipedia.org/wiki?curid=803803" title="Zasada trzech fauli">
Zasada trzech fauli

Zasada trzech fauli (język angielski: "three fouls rule") – popularna zasada obowiązująca w niektórych odmianach bilardu, m.in. w snookerze, ósemce, dziewiątce, czternaście plus jeden oraz w większości gier na nich opartych (np. w dziesiątce i ósemce angielskiej).
W większości gier bilardowych zasada mówi, że gracz popełniający trzy faule z rzędu, nie wykonując pomiędzy nimi żadnego udanego zagrania, przegrywa partię.
W czternaście plus jeden trzy faule z rzędu nie powodują przegrania partii, lecz odjęcie 15 punktów od wyniku gracza oraz ponowne ustawienie bil i rozbicie.
W snookerze zasada trzech fauli obowiązuje tylko przy otwartej sytuacji na stole, to znaczy wtedy, gdy zawodnik może trafić bilą białą w bilę zagrywaną centralnie w środek.
W snookerze oraz dziewiątce po drugim faulu popełnionym przez zawodnika sędzia ma obowiązek ostrzec go i ewentualnie udzielić wskazówek dotyczących zagrania. Inaczej jest w ósemce angielskiej, gdzie sędzia nie może udzielać zawodnikowi żadnych rad w decydujących momentach gry.

</doc>
<doc id="803805" url="https://pl.wikipedia.org/wiki?curid=803805" title="Hrabia Cadogan">
Hrabia Cadogan

Informacje ogólne.
Hrabiowie Cadogan 1. kreacji (parostwo Wielkiej Brytanii)
Baronowie Cadogan of Oakley (parostwo Wielkiej Brytanii)
Hrabiowie Cadogan 2. kreacji (parostwo Wielkiej Brytanii)
Następca 8. hrabiego Cadogan: Edward Charles Cadogan, wicehrabia Chelsea
Następca wicehrabiego Chelsea: George Edward Charles Diether Cadogan

</doc>
<doc id="803806" url="https://pl.wikipedia.org/wiki?curid=803806" title="Brigitte Oertli">
Brigitte Oertli

Brigitte Oertli (ur. 10 czerwca 1962 w Egg) – szwajcarska narciarka alpejska, dwukrotna medalistka olimpijska, brązowa medalistka mistrzostw świata oraz czterokrotna zdobywczyni Małej Kryształowej Kuli klasyfikacji Pucharu Świata w kombinacji.
Kariera.
W zawodach Pucharu Świata zadebiutowała 10 grudnia 1979 roku w Piancavallo, gdzie nie ukończyła drugiego przejazdu w slalomie. Pierwsze punkty wywalczyła 18 grudnia 1981 roku w tej samej miejscowości, gdzie zajęła dwunaste miejsce w kombinacji. W sezonie 1981/1982 punktowała jeszcze trzykrotnie, jednak nie poprawiła wyniku z Piancavallo; w klasyfikacji generalnej zajęła ostatecznie 59. miejsce. Na przełomie stycznia i lutego 1982 roku wystartowała na mistrzostwach świata w Schladming, gdzie jej najlepszym wynikiem było 20. miejsce w zjeździe. W kolejnym sezonie trzykrotnie plasowała się w czołowej dziesiątce, jednak nie stanęła na podium. Najlepszy wynik osiągnęła 21 stycznia 1983 roku w Schruns, gdzie była czwarta w kombinacji. Tym razem w klasyfikacji generalnej zajęła 35. miejsce.
Pierwsze pucharowe podium wywalczyła 22 stycznia 1984 roku w Verbier, zajmując trzecie miejsce w kombinacji. Wyprzedziły ją tylko jej rodaczka Erika Hess oraz Olga Charvátová z Czechosłowacji. W pozostałych startach wielokrotnie punktowała, lecz na podium już nie stanęła. Wyniki te dały jej szesnaste miejsce w klasyfikacji generalnej oraz klasyfikacjach zjazdu i slalomu, a w kombinacji była trzynasta. W lutym 1984 roku wzięła udział w igrzyskach olimpijskich w Sarajewie, gdzie w zjeździe była dwunasta, a rywalizacji w slalomie nie ukończyła. Bez medalu wróciła także z mistrzostw świata w Bormio w 1985 roku. Najbliżej medalu była w kombinacji, którą ukończyła na czwartej pozycji, przegrywając walkę o podium z Tamarą McKinney z USA. W zawodach pucharowych siedmiokrotnie plasowała się w najlepszej trójce, w tym 9 grudnia 1984 roku w Davos odniosła swoje pierwsze zwycięstwo, wygrywając kombinację. W tej samej konkurencji zwycięstwo odniosła także 11 stycznia 1985 roku w Bad Kleinkirchheim. Sezon 1984/1985 ukończyła na drugim miejscu, ustępując tylko innej Szwajcarce, Micheli Figini. Była równocześnie trzecia w zjeździe, za Figini i Marią Walliser, a w klasyfikacji kombinacji wywalczyła Małą Kryształową Kulę.
W sezonie 1985/1986 osiągała nieco słabsze wyniki. Siedem razy stawała na podium, jednak nie odniosła zwycięstwa. Czterokrotnie była druga, a trzy razy stawała na najniższym stopniu podium, co dało jej piąte miejsce w klasyfikacji generalnej. Przez trzy kolejne sezony zwyciężała w klasyfikacji kombinacji. W tym czasie wielokrotnie stawała na podium, odnosząc sześć zwycięstw: 11 stycznia 1987 roku w Mellau, 13 grudnia 1987 roku w Leukerbad, 24 stycznia 1988 roku w Bad Gastein i 15 stycznia 1989 roku w Grindelwald wygrywała kombinację, 18 stycznia 1988 roku w Saas Fee zwyciężyła w slalomie, a 5 marca 1988 roku w Aspen była najlepsza w zjeździe. Sezon 1986/1987 ukończyła na trzeciej pozycji, za Walliser i Vreni Schneider, a rok później uległa tylko Figini. W sezonie 1987/1988 drugie miejsce, ponownie za Figini, zajęła także w klasyfikacji biegu zjazdowego. Natomiast w sezonie 1988/1989 w klasyfikacji generalnej zajęła dziewiętnaste miejsce, przy czym na podium stawała tylko trzy razy.
Podczas rozgrywanych w 1987 roku mistrzostw świata w Crans-Montana jej najlepszym wynikiem było dziewiąte miejsce wywalczone w supergigancie. Pierwszy medal na arenie międzynarodowej zdobyła podczas igrzysk olimpijskich w Calgary w 1988 roku, gdzie w biegu zjazdowym zajęła drugie miejsce. W zawodach tych rozdzieliła na podium Marinę Kiehl z RFN oraz Kanadyjkę Karen Percy. Wynik ten powtórzyła w rozgrywanej dwa dni później kombinacji. Po zjeździe do kombinacji Oertli zajmowała jedenaste miejsce, tracąc do prowadzącej Francuzki Carole Merle 1,91 sekundy. W slalomie do kombinacji uzyskała jednak najlepszy czas (pokonując pozostałe zawodniczki o ponad 2 sekundy) i awansowała na podium. Ostatecznie straciła 0,23 punktu do Austriaczki Anity Wachter, a o 21,40 punktu wyprzedziła Marię Walliser. Ostatni sukces osiągnęła na mistrzostwach świata w Vail w 1989 roku, gdzie zdobyła brązowy medal w kombinacji. W zjeździe uzyskała drugi czas, a w slalomie ósmy, co dało jej trzeci łączny wynik. Ostatecznie wyprzedziły ją tylko Tamara McKinney i Vreni Schneider.
Startowała także w sezonie 1989/1990, jednak na podium stanęła tylko raz: 10 grudnia 1989 roku w Steamboat Springs odniosła kolejne zwycięstwo w kombinacji. Było to równocześnie jej ostatnie podium w zawodach tej rangi. W klasyfikacji generalnej zajęła 40. miejsce i w marcu 1990 roku zakończyła karierę. Dwukrotnie zdobywała mistrzostwo Szwajcarii, w latach 1982 i 1984 zwyciężając w kombinacji.

</doc>
<doc id="803809" url="https://pl.wikipedia.org/wiki?curid=803809" title="Teatr of Manhattan">
Teatr of Manhattan

Teatr of Manhattan – niezależna grupa teatralna z Łodzi.
Teatr został założony w 1989 roku przez Bożenę Tomkiewicz (wówczas Jeśman), która prowadziła go do 1994 roku. W latach 1995–1998 teatrem kierowali jego dwaj aktorzy – Maciej Chocholski i Maciej Tracz. Od 1999 roku kierownikiem artystycznym był Maciej Chocholski.
Teatr zrealizował 16 przedstawień i zdobył wiele nagród na festiwalach teatrów alternatywnych i amatorskich w Polsce oraz w Niemczech, m.in. na Łódzkich Spotkaniach Teatralnych, Łódzkim Przeglądzie Teatrów Amatorskich „Łópta”, Międzynarodowym Festiwalu Teatralnym „Dionizje” w Ciechanowie, Barbórkowych Spotkaniach Teatralnych w Dąbrowie Górniczej, Ogólnopolskim Festiwalu Teatrów Niezależnych w Ostrowie Wielkopolskim. Wystąpił też na scenie offowej Międzynarodowego Festiwalu Teatralnego „Malta”, zdobył Grand Prix Göppinger Theatertage w Göppingen w Niemczech w 2003 roku.
Teatr of Manhattan jest teatrem ruchu. Nie wykracza poza ten obszar ani w kierunku pantomimy, teatru tańca, ani teatru słowa. Poszukuje swojego języka w obrębie plastyczno-ruchowej formy wypowiedzi. Gest jest najbliższy człowiekowi. Ruch jest tworzywem uniwersalnym, nie naznaczonym rozgraniczeniami narodowymi i nieograniczony w interpretacji jak słowa. Tam, gdzie ekspresja ciała jest zbyt wieloznaczna, precyzuje ją światło i muzyka, komponowane każdorazowo do poszczególnych spektakli. Tworzenie pozajęzykowymi środkami ekspresji udowadnia, na jak obszarze teatr potrafi działać bez literatury. Poszukiwania tego teatru zakreślają wyraźny krąg, w którym obok siebie współistnieją muzyka z plastyką, statyczność rekwizytów z dynamiką gry aktorskiej oraz ruch i milczenie.
Przez Teatr of Manhattan przewinęło się około pięćdziesięciu osób. Od początku w teatrze jest Maciej Chocholski, który obecnie pełni funkcję lidera grupy. Wraz z nim zespół tworzą Agata Dawidowicz, Elżbieta Dziubek, Krzysztof Nowak i na zasadzie współpracy Barbara Wójcik-Wiktorowicz oraz Piotr Bakalarz.
Próby i spotkania odbywały się do 2009 roku w Akademickim Ośrodku Inicjatyw Artystycznych. Teatr zawiesił działalność.

</doc>
<doc id="803810" url="https://pl.wikipedia.org/wiki?curid=803810" title="Ratusz w Mrągowie">
Ratusz w Mrągowie

Ratusz miejski w Mrągowie – budynek położony w Mrągowie przy ulicy Ratuszowej, między Placem Kajki a Małym Rynkiem. Został wybudowany w latach 1824-25 z inicjatywy ówczesnego burmistrza Mrągowa Bogumiła Drobnickiego. 
Jest budowlą wzniesioną w stylu klasycyzującym założoną na planie prostokąta, dwukondygnacyjną, podpiwniczoną z użytkowym poddaszem, pokrytym naczółkowym dachem. Pośrodku kalenicy dachowej mieści się późniejsza, pochodząca z 1908 roku, neobarokowa wieżyczka. Czworoboczna sygnaturka z czterema tarczami zegarowymi, zwieńczona jest hełmem, z osadzoną na szczycie iglicą z metalową chorągiewką.
Historia.
Pierwotny ratusz wzniesiono prawdopodobnie w XV w. jednak spłonął 24 czerwca 1698 podczas pożaru miasta, razem z nim spłonęło 130 budynków. W trakcie odbudowy budynków zaniechano odtworzenia gmachu ratusza tłumacząc ten fakt brakiem funduszy. Obrady rady miasta odbywały się w wynajmowanej izbie sesyjnej, a urzędnicy pracowali w niewielkiej kamienicy posiadającej wieżyczkę z zegarem. Około 1780 stan techniczny tego budynku sprawił, że poddano go rozbiórce, a zegar przeniesiono na wieżę kościoła ewangelickiego. Kolejny raz zabudowa miasta spłonęła w nocy z 23 na 24 marca 1822, tym razem zaplanowano całkowitą przebudowę układu zabudowy. 
Decyzję o budowie nowego ratusza podjęto 4 lipca 1822, uroczystego poświęcenia kamienia węgielnego dokonano 3 sierpnia 1822 r. Na budowę przekazano miastu 2000 talarów, 1000 talarów ofiarowała wdowa po mistrzu garncarstwa Maria Popek. Brakującą kwotę 2000 talarów na budowę przeznaczył miastu Sąd Krajowy z Wystruci, w zamian zagwarantowano, że wybudowano gmachu poza władzami miasta ulokowany zostanie Urząd Sądowy i Sąd Miejski. Po trzech latach budowy 3 sierpnia 1825 budynek oddano uroczyście do użytku. W połowie lat 50. XIX wieku przebudowano śluzę młyna w Młynowie, co spowodowało obniżenie lustra wody w Jeziorze Czos, a to spowodowało pękanie ścian budynku. Ustalono wówczas, że grunt pod ratuszem zawiera pokłady torfowe. Fundamenty ustabilizowano, a na ścianach założono metalowe klamry. W 1898 przy ulicy Królewieckiej wzniesiono nowy gmach sądów, które wyprowadziły się z ratusza. Wówczas Zarząd Miejski zajął swe dawne pomieszczenia. W latach 1906-1908 budynek został gruntownie przebudowany.
Obecnie w ratuszu mieści się Muzeum Ziemi Mrągowskiej i Urząd Stanu Cywilnego. W latach 90. XX wieku został przeprowadzony generalny remont.

</doc>
<doc id="803812" url="https://pl.wikipedia.org/wiki?curid=803812" title="Westfalenhalle">
Westfalenhalle

Niemcy:

</doc>
<doc id="803813" url="https://pl.wikipedia.org/wiki?curid=803813" title="Primordial">
Primordial

Primordial - irlandzka grupa muzyczna wykonująca muzykę z pogranicza black, pagan i folk metalu. Zespół został założony w 1987 roku w Skerries w Irlandii. Jego założycielami byli gitarzysta basowy Pól MacAmlaigh oraz gitarzysta Ciáran MacUiliam. Oficjalny debiut płytowy grupy to "Imrama", utrzymana w stylu nieco bardziej melodyjnej odmiany black metalu. Muzyczna ewolucja grupy zachodziła w kierunku dołączania do warstwy muzycznej elementów folkowych. Słychać takie wpływy na płycie "A Journey's End", gdzie użyto mandoliny i gwizdków. 
Dwie następne płyty, "The Burning Season" i "Spirit the Earth Aflame", to próba kompilacji motywów blackmetalowych z folk metalem i muzyką celtycką. 
Zespół często koncertuje wspólnie z innymi zespołami tej sceny muzycznej, np. z grupami Thyrfing czy Moonsorrow. Muzycy grupy uczestniczyli w I edycji festiwalu Heathen Crusade w USA.

</doc>
<doc id="803816" url="https://pl.wikipedia.org/wiki?curid=803816" title="Insulina glargine">
Insulina glargine

Insulina glargine − wolnodziałający analog insuliny ludzkiej o wydłużonym czasie działania. Jego preparat jest stosowany w postaci wstrzyknięć w leczeniu cukrzycy.
Insulina glargine jest otrzymywana na drodze inżynierii genetycznej (rekombinacja DNA z zastosowaniem szczepów "Escherichia coli") i różni się od insuliny ludzkiej:
Modyfikacje wprowadzone w insulinie glargine powodują zwolnienie przenikania do krwi. Ten analog insuliny ma odmienny punkt izoelektryczny, dobrze rozpuszcza się w kwaśnym roztworze do wstrzykiwań, a słabo w obojętnym pH, przez co precypituje w miejscu wstrzyknięcia. Powstały mikroprecypitat uwalnia w sposób ciągły małe ilości insuliny, co pozwala na 24-godzinne, bezszczytowe podstawowe stężenie insuliny.
Insulina glargine jest stosowana jako insulina bazalna 1 raz dziennie o dowolnej, lecz stałej porze. Może być stosowana w połączeniu ze wstrzyknięciami insuliny o krótszym czasie działania, a u chorych na cukrzycę typu 2 w skojarzeniu z lekami doustnymi.

</doc>
<doc id="803819" url="https://pl.wikipedia.org/wiki?curid=803819" title="Ratusz (Mrągowo)">
Ratusz (Mrągowo)



</doc>
<doc id="803820" url="https://pl.wikipedia.org/wiki?curid=803820" title="Rezerwat przyrody Jezioro Francuskie">
Rezerwat przyrody Jezioro Francuskie

Rezerwat przyrody Jezioro Francuskie – wodny rezerwat przyrody położony w województwie warmińsko-mazurskim, w Parku Krajobrazowym Wzgórz Dylewskich, w gminie Ostróda. Powierzchnia rezerwatu wynosi 15,05 ha (akt powołujący podawał 13,64 ha).
Rezerwat został utworzony w 1963 roku, m.in. w celu ochrony wierzby borówkolistnej. Rezerwat utworzono na stoku Dylewskiej Góry. Obejmuje swoim zasięgiem niewielkie, śródleśne Jezioro Francuskie. Według legendy w czasie kampanii napoleońskiej chłopi utopili w jeziorze kilku Francuzów w odwecie za krzywdę wyrządzoną miejscowej dziewczynie, co znalazło odbicie w nazwie jeziora. Powierzchnia jeziora wynosi 2,93 ha, pozostałą część rezerwatu zajmuje przyległy las.
Zbocze południowo-wschodniej części jeziora porośnięte jest buczyną pomorską liczącą ok. 170 lat. Najliczniej występującym gatunkiem drzew w rezerwacie są buk oraz pojedynczo występujące świerki (wys. 35 m), grab, dąb, brzoza, i osika w różnym wieku. W rezerwacie napotkać można również rośliny takie jak widłak, wawrzynek wilczełyko, turzyce, wełnianka wąskolistna i wełnianka pochwowata, bobrek trójlistkowy, czermień błotna, rosiczka okrągłolistna, płonniki oraz torfowce.
Na terenie rezerwatu odnotowano różne gatunki zwierząt: sarny, jelenie, dziki, lisy, borsuki, tchórze, wiewiórki i łasice. Wśród ptaków można wyróżnić: drozdy, dzięcioły, sikory, kowaliki, i pełzacze. Z gadów zaobserwować można żmiję zygzakowatą, zaskrońca, padalca i jaszczurkę zwinkę. Wody jeziora zamieszkują m.in. płocie, szczupaki, leszcze, okonie. Występuje tu też licznie plankton, ślimaki, małże i pijawki.

</doc>
<doc id="803826" url="https://pl.wikipedia.org/wiki?curid=803826" title="Eric Weinrich">
Eric Weinrich

Eric Weinrich (ur. 19 grudnia 1966 roku w Roanoke w stanie Wirginia w USA) – amerykański zawodowy hokeista na lodzie.
Kariera zawodnicza.
W latach 1988 - 2006 występował w lidze NHL na pozycji obrońcy. Wybrany z numerem (32) w drugiej rundzie draftu NHL w 1985 roku przez New Jersey Devils. Grał w drużynach: New Jersey Devils, Hartford Whalers, Chicago Blackhawks, Montreal Canadiens, Boston Bruins, Philadelphia Flyers oraz Vancouver Canucks.
W sezonach zasadniczych NHL rozegrał łącznie 1157 spotkań, w których strzelił 70 bramek oraz zaliczył 318 asyst. W klasyfikacji kanadyjskiej zdobył więc razem 388 punktów. 825 minut spędził na ławce kar. W play-offach NHL brał udział 11-krotnie. Rozegrał w nich łącznie 81 spotkań, w których strzelił 6 bramek oraz zaliczył 23 asysty, co w klasyfikacji kanadyjskiej daje razem - 29 punktów. 67 minut spędził na ławce kar.

</doc>
<doc id="803829" url="https://pl.wikipedia.org/wiki?curid=803829" title="Demografia Bułgarii">
Demografia Bułgarii

Demografia Bułgarii - monitorowana jest przez Narodowy Instytut Statystyczny.
Ludność Bułgarii liczy 6 919 180 osób (stan na lipiec 2021), średnia gęstość zaludnienia wynosi 62,13 osób na km2.
Bułgaria znajduje się w grupie krajów bardzo wysoko rozwiniętych, wskaźnik rozwoju społecznego (HDI) Bułgarii w 2019 wyniósł 0,816 (56 miejsce).
Polityki demograficzne.
Stopniowy spadek liczby ludności bułgarskiej utrudnia wzrost gospodarczy i poprawę warunków socjalnych, a środki zarządzania podjęte w celu złagodzenia negatywnych konsekwencji nie rozwiązują istoty problemu. Program rządowy na lata 2017–2021 jest pierwszym, który ma na celu odwrócenie tendencji. Program określa również priorytetowe środki służące osiągnięciu tego celu: środki mające na celu zwiększenie wskaźnika urodzeń, zmniejszenie emigracji młodzieży oraz zwiększenie zdolności regulacyjnych i instytucjonalnych do wdrożenia nowoczesnej polityki imigracyjnej dostosowanej do potrzeb bułgarskiego biznesu.

</doc>
<doc id="803830" url="https://pl.wikipedia.org/wiki?curid=803830" title="Dornaza">
Dornaza



</doc>
<doc id="803833" url="https://pl.wikipedia.org/wiki?curid=803833" title="Zygmunt Lubertowicz">
Zygmunt Lubertowicz

Zygmunt Lubertowicz (ur. 16 września 1883 w Nowym Targu, zm. 20 września 1958 w Bielsku-Białej) – polski nauczyciel, poeta, prozaik, publicysta, działacz społeczny, kulturalny i turystyczny.
Życiorys.
Po ukończeniu polonistyki na Uniwersytecie Jagiellońskim (1909 r.) pracował jako nauczyciel w Brodach (1909-1912), Czerniowcach (1912-1916) i Nowym Targu (1916-1927), a następnie w gimnazjum w Bielsku.
Współpracował z licznymi czasopismami krajowymi ("Kurier Lwowski", "Ilustrowany Kurier Codzienny", "Gazeta Polska", "Polska Zachodnia", "Zaranie Śląskie" i in.) i polonijnymi (m.in. "Dziennik Związkowy" w Chicago i "Weteran" w Detroit). Przebywając na Podhalu współpracował z Władysławem Orkanem i redagował "Echo Tatrzańskie". Był współzałożycielem i członkiem zespołu redakcyjnego czasopisma bielskiej Partii Pracy pt. "Zjednoczenie", a później "Echa Beskidzkiego". Pisał poezje, poematy, opowiadania. W prasie publikował także artykuły o tematyce kulturalnej, turystycznej, recenzje i szkice literackie.
Był jednym z animatorów polskiego ruchu teatralnego w Bielsku i członkiem miejscowego Towarzystwa Teatru Polskiego. Po II wojnie światowej współpracował z bielskim teatrem lalek. Prapremierą jego przedstawienia pt. "O Marysi sierotce i złotookiej sroczce" w dniu 7 grudnia 1947 r. zainaugurował swoją działalność teatr lalkowy Robotniczego Towarzystwa Przyjaciół Dzieci (obecna "Banialuka").
Bezpośrednio po przybyciu do Bielska Zygmunt Lubertowicz wstąpił do miejscowego koła Polskiego Towarzystwa Tatrzańskiego. Po przekształceniu w dniu 15 listopada 1930 r. bielskiego koła w Oddział PTT Bielsko był przez dwa lata jego pierwszym prezesem, a następnie w latach 1933-1946 zasiadał we władzach naczelnych PTT. Był jednym z inicjatorów budowy wielkiego i nowoczesnego na owe czasy schroniska turystycznego PTT w Zwardoniu. Prowadził wiele wycieczek turystycznych w Beskidach i Tatrach oraz propagował turystykę na łamach prasy i prowadząc odczyty.
Władze miasta Bielska-Białej uczciły pamięć poety nadając jednej z ulic w centrum miasta nazwę ul. Zygmunta Lubertowicza (wcześniej Gimnazjalna) oraz nadanie imienia Szkole Podstawowej w Bielsku-Białej Straconce.
W Nowym Targu również znajduje się ulica Zygmunta Lubertowicza.

</doc>
<doc id="803838" url="https://pl.wikipedia.org/wiki?curid=803838" title="Tarcza Wspólnoty">
Tarcza Wspólnoty

Tarcza Wspólnoty (, do roku 2002 Tarcza Dobroczynności, ) – trofeum przyznawane zwycięskiej drużynie meczu rozgrywanego pomiędzy aktualnym Mistrzem Anglii oraz zdobywcą Pucharu Anglii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz kraju).
Historia.
Poprzednikiem Superpucharu Anglii był Superpuchar Szeryfa Londynu (ang. "Sheriff of London Charity Shield"), który rozgrywany był od sezonu 1898/99 w meczu pomiędzy zawodowymi piłkarzami a amatorami. Aby go zastąpić, utworzono Tarczę Dobroczynności Związku Piłki Nożnej (ang. "The Football Association Charity Shield"). Mistrz Football League First Division i mistrz Southern Football League spotkali się w Superpucharze nowego formatu. Pierwszy mecz o Tarczę Dobroczynności odbył się w 1908 roku: spotkały się w nim Manchester United F.C. (mistrzowie Pierwszej Dywizji) i Queens Park Rangers F.C. (mistrzowie Ligi Południowej). Mecz zakończył się remisem 1:1, a powtórkę Manchester United wygrał z wynikiem 4:0. To był jedyny raz, kiedy odbyła się powtórka Superpucharu Anglii. Oba mecze odbyły się na stadionie Stamford Bridge.
Formuła rozgrywek zmieniała się cyklicznie: w 1913 roku amatorzy zmierzyli się z zawodowymi piłkarzami w Superpucharze, a w 1921 roku po raz pierwszy zwycięzcy Football League zmierzyli się ze zwycięzcami Pucharu Anglii. W latach dwudziestych format Superpucharu nadal się zmieniał, najczęściej obejmujący pojedynki amatorów i profesjonalistów. W 1927 roku zawodowców reprezentowali zdobywcy Pucharu Anglii Cardiff City F.C., a amatorów klub Corinthian F.C.
Od 1930 roku stało się to standardowym spotkaniem pomiędzy zdobywcą Pucharu Anglii a mistrzem Anglii (z pewnymi wyjątkami), format, który pozostał do dziś. Najbardziej znanymi wyjątkami od tego formatu był Superpuchar 1950 roku, w którym reprezentacja Anglii w składzie na Puchar Świata grała przeciwko reprezentacji Football Association, która tego lata podróżowała po Kanadzie, grając mecze towarzyskie, oraz Superpuchar 1961 roku, w którym Tottenham Hotspur F.C., który wygrał "dublet" (mistrzostwa i Puchar Anglii), grał z reprezentacją Football Association.
Od 1959 roku mecz o Tarczę Wspólnoty rozgrywany jest jako pierwszy mecz sezonu. Wciąż jednak nierozstrzygnięta pozostawała kwestia, które drużyny powinny zagrać w Superpucharze w przypadku, gdyby jeden klub wygrał "dublet". W 1971 roku Arsenal F.C. zdobył "dublet", ale ze względu na zaplanowane już mecze przedsezonowe nie mógł wziąć udziału w Superpucharze. W tegorocznym Superpucharze wystąpili mistrzowie Drugiej Dywizji Leicester City F.C. i finaliści Pucharu Anglii, Liverpool F.C. Leicester City zdobyło Superpuchar Anglii, chociaż nigdy nie zdobyło mistrzostwa Anglii ani Pucharu Anglii.
W 1974 roku sekretarz Związku Piłki Nożnej Ted Crocker zatwierdził format Superpucharu, w którym mecz rozgrywany jest na stadionie Wembley, a dochód otrzymywany z meczu przeznaczany na cele charytatywne. Crocker orzekł również, że jeśli drużyna zdobyła "dublet", musi zagrać z wicemistrzem kraju. Ta zasada obowiązuje do teraz.
W przypadku remisu przyznawane są rzuty karne (w latach 1949–1993 jeśli padł remis, to obie drużyny były uznawane za zwycięzców Superpucharu).
Po utworzeniu Premier League Superpuchar jest rozgrywany między mistrzami Premier League a zwycięzcami Pucharu Anglii.
W związku z przebudową stadionu Wembley w latach 2001-2006 mecze o Superpuchar Anglii odbywały się na Millennium Stadium w Cardiff. Superpuchar 2001 roku pomiędzy Liverpool F.C. a Manchester United F.C. był pierwszym meczem w historii turnieju rozgrywanym na stadionie zadaszonym.
W 2002 roku turniej zmienił nazwę z Tarczy Dobroczynności na Tarczę Wspólnoty. Poprzedziła to mała afera wokół niejasnego podziału pieniędzy na cele charytatywne. W związku z tym zdecydowano się na zmianę nazwy meczu. Pierwszym zwycięzcą Pucharu Wspólnoty został Arsenal, który pokonał 1:0 Liverpool.
Format.
Mecz o Tarczę Wspólnoty rozgrywany jest jako pierwszy mecz sezonu. Jeśli jedna drużyna wygrała zarówno Premier League jak i Puchar Anglii, o Tarczę Wspólnoty walczy mistrz i wicemistrz kraju. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Anglii na podium oficjalnie stawało w sumie 11 klubów. Liderem klasyfikacji jest Manchester United, który zdobył trofeum 21 razy.
Stan na 31.05.2022. 
Klasyfikacja według drużyn FA.
Oprócz klubów w finałach Tarczy Dobroczynności uczestniczyły drużyny reprezentujące profesjonalne oraz amatorskie kluby. W 1950 udział brała reprezentacja Anglii przygotowująca się do Pucharu Świata oraz reprezentacja Football Association, która tego lata podróżowała po Kanadzie, gdzie uczestniczyła w meczach towarzyskich.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="803839" url="https://pl.wikipedia.org/wiki?curid=803839" title="PLAY Mobile">
PLAY Mobile



</doc>
<doc id="803842" url="https://pl.wikipedia.org/wiki?curid=803842" title="Frank (województwo pomorskie)">
Frank (województwo pomorskie)

Frank – wieś kociewska w Polsce położona w województwie pomorskim, w powiecie starogardzkim, w gminie Kaliska przy drodze krajowej nr 22.
Wieś Frank jest częścią składową sołectwa Dąbrowa, natomiast grunty wsi są położone w dwóch obrębach geodezyjnych, Dąbrowy oraz Iwiczna.
W latach 1975–1998 miejscowość położona była w województwie gdańskim.
Główną atrakcją turystyczną wsi Frank, są Ogrody Frank-Raj, wchodzące w skład Polskich Ogrodów Ozdobnych.
Ogrody Frank-Raj, powstały w 2004 roku i od tego czasu z każdym rokiem przybywa wiele nowych, egzotycznych gatunków roślin. Zwiększa się również ich tematyka, wobec czego stały się one największą atrakcją turystyczną tego typu na Pomorzu. Frank-Raj, to repliki w pomniejszonej skali, wybranych najpiękniejszych ogrodów polskich w ich rozwoju historycznym.
Ogrody Frank-Raj są pod opieką naukową sprawowaną przez wybitnych specjalistów z Katedry Biologii i Botaniki Farmaceutycznej Akademii Medycznej w Gdańsku.
Ogrody Frank-Raj, są zlokalizowane na terenie gminy Kaliska, przy drodze krajowej nr 22 między Starogardem Gdańskim (22 km) a Chojnicami (48 km).

</doc>
<doc id="803848" url="https://pl.wikipedia.org/wiki?curid=803848" title="NSU Ro 80">
NSU Ro 80

NSU Ro 80 - samochód osobowy klasy średniej-wyższej produkowany przez niemieckie przedsiębiorstwo motoryzacyjne NSU Motorenwerke w latach 1967 - 1977.
Historia i opis modelu.
Historia powstania pojazdu sięga początku lat 60., kiedy to zarząd NSU postawił konstruktorom zadanie opracowania nowego pojazdu klasy średniej przy zastosowaniu opracowanego przez Felixa Wankla niewielkich rozmiarów, wyjątkowo cichy, wysokoobrotowy silnik z wirującym tłokiem. Początkowymi założeniami konstrukcyjnymi projektu było stworzenie limuzyny o ciężarze własnym 800 kg, mocy 80 KM oraz spalaniu 8 l/100 km, która cechować się będzie ponadprzeciętnym współczynnikiem oporu dynamicznego. Cena pojazdu wynosić miała nie więcej niż 8 tysięcy marek.
Opracowanie karoserii pojazdu powierzono zespołowi prowadzonemu przez Claus'a Luthe, a jedynym warunkiem firmy NSU było, aby model był większy od Forda 12M. Prace postępowały bardzo szybko, dzięki czemu we wrześniu 1963 roku gotowy był drewniany model pojazdu w skali 1:1. Pierwotny projekt wnętrza pojazdu, kierownictwo NSU potraktowało za zbyt nowoczesny dlatego zmieniono je w taki sposób, aby odpowiadało klientom o konserwatywnym guście. Charakterystycznym elementem prototypu była umieszczona za szkłem przednia tablica rejestracyjna, która ostatecznie nie trafiła do produkcji seryjnej. 
Oficjalny projekt pojazdu został zatwierdzony w maju 1964 roku, a rozpoczęcie produkcji zaplanowano na rok 1966. Testowanie prototypów rozpoczęto w 1966 roku, a zaprojektowane nadwozie poddane zostało testom aerodynamicznym, dzięki którym po drobnych korektach osiągnęło niski współczynnik oporu aerodynamicznego wynoszący 0,355. Produkcję pojazdu rozpoczęto latem 1967 roku, a we wrześniu 1967 roku podczas targów motoryzacyjnych we Frankfurcie odbyła się oficjalna prezentacja pojazdu. 
Podczas prac konstrukcyjnych, okazało się, że model będzie cięższy niż zakładano dlatego podjęta została decyzja o zwiększeniu mocy napędu pojazdu. Ostatecznie wybrana została wersja opracowanego dwutłokowego silnika Wankla o pojemności 2x497 cm3, który osiągał moc 115 KM i przenosił moc na przednią oś pojazdu za pomocą 3-biegowej półautomatycznej skrzyni biegów. Wszystkie koła pojazdu otrzymały hamulce tarczowe, niezależne zawieszenie przednie i tylne oraz kolumny MacPhersona z przodu. Za bezpieczeństwo pojazdu odpowiadały specjalnie zaprojektowane kontrolowane strefy zgniotu.
Zaprojektowane w latach 60. auto wyróżniało się ponadczasową stylistyką nazwaną „Keilform” (forma klina), która została zaczerpnięta przez innych producentów samochodów. 
Wraz ze stopniowym wzrostem zadłużenia NSU Motorenwerke rosła wysoka zawodność silnika występująca we wczesnych wersjach pojazdu. Wysokie nakłady finansowe jakie NSU poniosło na badania nad silnikiem Wankla oraz wprowadzeniem do produkcji pojazdu spowodowały, że 21 sierpnia 1969 roku marka połączyła się z Audi tworząc spółkę Audi NSU Auto Union AG z siedzibą w Neckarsulm w której niecałe 60% akcji posiadał koncern Volkswagen AG. W 1977 roku produkcję pojazdu zakończono po wyprodukowaniu 37 398 egzemplarzy.
W 1968 roku pojazd otrzymał tytuł Europejskiego Samochodu Roku.
Wyposażenie.
Standardowe wyposażenie pojazdu obejmowało m.in. wspomaganie kierownicy oraz 14-calowe ogumienie radialne. Auto wyposażone mogło być także m.in. w radio, skórzaną tapicerkę oraz światła przeciwmgłowe.

</doc>
<doc id="803849" url="https://pl.wikipedia.org/wiki?curid=803849" title="Vreid">
Vreid

Vreid (nor. - gniew) – norweski zespół muzyczny powstały w 2004. Vreid powstał na gruzach zespołu Windir, który zakończył swą działalność po nagłej śmierci Valfara - założyciela i lidera Windir (zginął w zamieci śnieżnej na skutek hipotermii).
Zespół gra black metal uzupełniony o thrashmetalowe riffy. Tekstowo porusza tematy oscylujące wokół militaryzmu, patriotyzmu, bohaterstwa Norwegów przez pryzmat II wojny światowej, przez co często porównywany jest do estońskiego Loits. Grupę tworzą trzej muzycy z oryginalnego składu Windir oraz gitarzysta Storm, który zastąpił Ese.
Pierwszy album Vreid, "Kraft", ukazał się w roku założenia grupy - 2004. Premiera kolejnego, "Pitch Black Brigade", miała miejsce 27 marca 2006 dodatkowo do utworu "Pitch Black Brigade" został zrealizowany teledysk. Rok później ukazał się "I Krig". W 2009 roku wydany został album "Milorg", którego nazwa i tematyka tekstów nawiązuje do norweskiej organizacji wojskowej Milorg (skrót od "Militaer Organisasjonen"). Na początku roku 2010 ukazał się singiel "Noen Å Hate" zawierający utwór o tym samym tytule (cover norweskiej grupy rockowej Raga Rockers) oraz dwa utwory "Speak Goddamnit" i "Svart" w wersji koncertowej z koncertowego album DVD "Vreid Goddamnit". W lutym 2011 ukazuje się kolejny pełnowymiarowy album studyjny - "V". Do utworu "The Sound of the River" został nakręcony teledysk przez polską Grupę 13, która produkowała teledyski dla Behemoth czy Amon Amarth.

</doc>
<doc id="803851" url="https://pl.wikipedia.org/wiki?curid=803851" title="Krwiściąg mniejszy">
Krwiściąg mniejszy

Krwiściąg mniejszy ("Sanguisorba minor") – gatunek rośliny należący do rodziny różowatych. Występuje w stanie dzikim w zachodniej i środkowej Europie, na Kaukazie i w zachodniej Syberii. W Polsce rzadko na niżu, częściej na pogórzu i w niższych położeniach górskich. Poza tym zdziczały z dawnych upraw (kenofit).
Biologia i ekologia.
Bylina, hemikryptofit. Składnik suchych łąk i ciepłych muraw. W uprawach rolnych chwast. Kwitnie od czerwca do września. Jest rośliną żywicielską larw rzadkiego motyla powszelatka sertora.
Uprawa.
W Polsce jest wystarczająco mrozoodporny (strefy mrozoodporności 5-9). Wymaga stanowisk słonecznych lub półcienistych, ziemi średnio żyznej, wilgotnej i przepuszczalnej. Podczas upałów w lecie konieczne jest podlewanie. Rozmnaża się z nasion lub przez podział bryły korzeniowej. 
Systematyka i zmienność.
Występuje w kilku podgatunkach:

</doc>
<doc id="803853" url="https://pl.wikipedia.org/wiki?curid=803853" title="Międzynarodowa Agencja Badań nad Rakiem">
Międzynarodowa Agencja Badań nad Rakiem

Międzynarodowa Agencja Badań nad Rakiem, IARC (od ang. "International Agency for Research on Cancer") – agenda WHO mieszcząca się w Lyonie we Francji i zajmująca się koordynacją międzynarodowych badań nad nowotworami złośliwymi.
Opracowała, między innymi, klasyfikację czynników i substancji rakotwórczych:

</doc>
<doc id="803854" url="https://pl.wikipedia.org/wiki?curid=803854" title="Cryptocoryne">
Cryptocoryne



</doc>
<doc id="803855" url="https://pl.wikipedia.org/wiki?curid=803855" title="Strych (województwo pomorskie)">
Strych (województwo pomorskie)

Strych – wieś kociewska w Polsce położona w województwie pomorskim, w powiecie starogardzkim, w gminie Kaliska. Wieś Strych jest enklawą gruntów i siedlisk rolniczych w kompleksie leśnym oraz stanowi część składową sołectwa Dąbrowa.
W latach 1975–1998 miejscowość położona była w województwie gdańskim.
W nocy z 8 na 9 czerwca 1942 oddziały Gryfa Pomorskiego i Polskiej Armii Powstania dokonały zamachu na przejeżdżający pociąg Królewiec - Berlin, którym na pogrzeb Reinharda Heydricha miał podróżować Adolf Hitler (operacja "Wiedeńska krew").

</doc>
<doc id="803857" url="https://pl.wikipedia.org/wiki?curid=803857" title="Play (sieć telefonii komórkowej)">
Play (sieć telefonii komórkowej)

Play – sieć telefonii komórkowej w Polsce. W 2019 roku sieć miała 15 milionów 35 tysięcy aktywnych kart SIM, co czyniło ją pod tym względem największym operatorem w Polsce.
Historia.
Netia Mobile otrzymała 23 sierpnia 2005 roku koncesję na świadczenie usług telekomunikacyjnych z numerami rozpoczynającymi się od cyfr 790 i zezwolenie na budowę ruchomej sieci radiokomunikacyjnej według standardu UMTS. 13 października 2005 roku Netia Mobile zmienia nazwę na P4.
9 czerwca 2006 roku operator P4 podpisał umowę z operatorem sieci Plus – firmą Polkomtel – o dostępie telekomunikacyjnym do sieci naziemnej (tzw. roamingu krajowego). W jej wyniku klienci P4 uzyskali dostęp do połączeń głosowych, usług SMS i transmisji danych świadczonych za pośrednictwem sieci GSM należącej do Polkomtela. Na koniec roku 2019 Play postanowił zakończyć umowę z Polkomtelem o dostępie do sieci Play związane z roamingiem.
Na III kwartał 2006 roku planowany był start nowej sieci, który został przesunięty na I kwartał 2007 roku (16 marca 2007). Operator utrzymywał, że zmiana daty rozpoczęcia działalności na skalę komercyjną spowodowana była utrudnieniami w otrzymywaniu pozwoleń na budowę stacji bazowych. Otrzymano kilkadziesiąt pozwoleń, podczas gdy z momentem startu sieć chciała posiadać około 500 własnych stacji bazowych. P4 złożyło wniosek do UKE o przedłużenie terminu wypełnienia zobowiązań koncesyjnych.
W kwietniu 2020 roku P4 właściciel sieci Play kupił za nieco ponad 60 milionów złotych największego działającego w Polsce wirtualnego operatora telefonii komórkowej – Virgin Mobile Polska. Francuski operator sieci komórkowej Iliad stał się właścicielem P4 wraz z Virgin Mobile Polska w 2020 roku.
W kwietniu 2022 roku operator Play sfinalizował transakcję zakupu operatora kablowego UPC Polska.
Zarząd.
Sieć na polski rynek wprowadzał i do 2009 roku kierował nią brytyjski menedżer Chris Bannister. Po nim w latach 2009–2018 prezesem P4 właścicela sieci Play był Duńczyk Joergen Bang-Jensen. Od lipca 2018 roku siecią kieruje Francuz Jean-Marc Harion, który przeszedł z Orange Egipt.
Właściciele.
Play należy do P4 Sp. z o.o. (do 2005 Netia Mobile), której właścicielem była Play Communications zarejestrowana w Luksemburgu, a kontrolowana w latach 2007–2020 przez islandzko-brytyjską spółkę Novator Partners i grecką Tollerton. Od listopada 2020 roku Play Communications należy do francuskiego koncernu Iliad. Według agencji prasowej Bloomberg, Iliad kupił Play za około 9 miliardów złotych. 27 stycznia 2022 P4 sp. z o.o. przestała należeć do Play Communications, i należy bezpośrednio do Iliad.
Finansowanie na początkowym etapie.
Według doniesień tygodnika „Wprost” sieć Play powstała m.in. dzięki kredytowi z chińskiego banku CDB, który udzielił linii kredytowej na ponad 2,5 miliarda PLN oraz chińskiemu sprzętowi Huawei (również został on dostarczony na kredyt, a bank zgodził się na jego rozszerzenie, chociaż nie zostało nawet rozpoczęte spłacanie pierwszego kredytu).
Infrastruktura.
Play jest pierwszą pod względem wielkości cyfrową siecią telefonii komórkowej w Polsce. Wykorzystuje pasma: EGSM 900, GSM 1800, UMTS900, UMTS2100 oraz LTE800, LTE1800, LTE2100 i LTE2600. Międzynarodowe oznaczenie sieci to 260-06. Liczba numerów przydzielonych do sieci Play to 15,034 miliona.
Play posiada 48 059 pozwoleń na stacje bazowe wydane przez UKE, w tym:
W 2017 r. Play zapowiedział rozbudowę do końca 2021 r. sieci nadajników z 5,1 tys. do 7,5 tys., co ma zapewnić operatorowi dotarcie do 99% mieszkańców Polski i umożliwi rezygnację z usług roamingu krajowego. 15 listopada 2017 r. baza klientów liczyła 14,89 mln abonentów, w tym 61,8% klientów usług abonamentowych. Udział w rynku to 28,5% – czyli Play jest największą siecią w Polsce. Zasięg sieci 4G LTE to 92,7% populacji Polski, a zasięg 4G LTE ULTRA to 80,3% populacji. Na koniec 2019 r. sieć Play posiada 7868 stacji bazowych.
Etapy uruchamiania.
Dzięki umowie o roaming wewnętrzny, obowiązującej do 31 grudnia 2021, zasięg sieci Play pokrywa się z zasięgiem sieci Orange oraz T-Mobile, a także do 31 grudnia 2019 z zasięgiem sieci Plus. Na początku lipca 2017 roku w zasięgu rodzimej sieci Play 2G było 86,3% populacji (60,8% terytorium kraju), 3G – 90,5% populacji (68,2% powierzchni kraju), 92,1% populacji jest w zasięgu LTE (72,4% powierzchni kraju) oraz 78,8% populacji jest w zasięgu 4G LTE Ultra (41,8% powierzchni kraju). Na przełomie 2013/2014 operator rozpoczął zmianę priorytetów wyboru sieci stawiając na pierwszym miejscu sieć T-Mobile, jednocześnie blokując dostęp do sieci Orange. Klient ma możliwość odblokowania zasięgu sieci Orange kontaktując się z Biurem Obsługi Klienta sieci Play bądź tworząc zgłoszenie na Play24.
Usługi.
Głosowe, SMS, MMS, internet mobilny.
Sieć świadczy swoje usługi głosowe, wysyłania i odbierania SMSów i MMSów oraz dostępu do internetu mobilnego w trzech modelach płatności:
Operator świadczy również usługę telefonu stacjonarnego w oparciu o infrastrukturę Netii i w abonamentowym modelu płatności.
Play Next.
Jesienią 2018 roku jako pierwszy operator infrastrukturalny w Polsce uruchomił usługę opartą na subskrypcji (comiesięcznej opłacie ściąganej automatycznie z karty płatniczej, bez zobowiązań formalno-prawnych) – Play Next. Next jest następcą sieci Folx, która – choć założona przez pracowników Play, była jednak niezależnym od operatora infrastrukturalnego – podmiotem. W Play Next rozszerzono dystrybucję kart SIM na całą Polskę, w Folxie odbywającą się jedynie w dużych miastach za pośrednictwem kierowców Ubera. Obsługa sieci odbywa się jedynie przez specjalną aplikację i wydzieloną w strukturach Play infolinię. Macierzystym prefiksem Play Next jest 450. Do kampanii reklamowej usługi zaangażowano Radzimira Dębskiego.
Telewizja Play Now i VOD.
W kwietniu 2019 roku Play jako ostatni z operatorów infrastrukturalnych uruchomił dostęp do telewizji w ramach usługi Play Now. Oprócz kanałów telewizyjnych, operator dysponuje VOD. W 2019 roku z usługi korzystało 32 tysiące klientów.
Płatności za pomocą konta u operatora.
Od 2016 roku sieć umożliwia płatności przy użyciu środków zgromadzonych na koncie użytkownika. Początkowo płatności były możliwe jedynie za usługi cyfrowe na przykład zakupy aplikacji w Sklepie Windows, Google Play czy App Store. W kolejnych latach poszerzono usługę o płatności za bilety komunikacji miejskiej, subskrypcję Netflixa i przejazd taksówką. Od 2020 roku przez „Zapłać z Play” można opłacać cyfrową prenumeratę „Gazety Wyborczej”.
Współpraca z Blackberry.
Przez 8 lat Play we współpracy z kanadyjskim producentem oprogramowania Research In Motion świadczył usługę Blackberry Play umożliwiającą nielimitowany przesył i pobieranie danych przy użyciu terminala Blackberry. Usługę świadczono zarówno w planach postpaidowych, jak i w taryfach na kartę. W salonach polskiego operatora były dostępne również urządzenia kanadyjskiego producenta. Usługę wyłączono 26 stycznia 2019 roku.
Sponsoring.
Od 2011 roku do dziś Play jest głównym sponsorem telekomunikacyjnym Wielkiej Orkiestry Świątecznej Pomocy. Każdego roku od grudnia do początku stycznia emitowane są telewizyjne spoty reklamowe z udziałem Jerzego Owsiaka.

</doc>
<doc id="803862" url="https://pl.wikipedia.org/wiki?curid=803862" title="Wachta bojowa">
Wachta bojowa

Wachta bojowa – stan gotowości bojowej okrętu zarządzany przez dowódcę okrętu. Podczas wachty bojowej na stanowiskach bojowych pozostaje jedna trzecia obsady; pozostała część załogi odpoczywa, uczestniczy w szkoleniu lub pracach ogólnookrętowych. W wyniku zarządzenia wachty bojowej okręt znajduje się w gotowości do walki przy użyciu dyżurnych środków bojowych.

</doc>
<doc id="803865" url="https://pl.wikipedia.org/wiki?curid=803865" title="Anna Kajtochowa">
Anna Kajtochowa

Anna Kajtochowa ps. "Stanisława Kasprzyk", "Anna Nogajówna" (ur. 21 lipca 1928 w Brzozowie, zm. 19 marca 2011 w Krakowie) – polska poetka, powieściopisarka, dziennikarka. Mieszkała w Krakowie. Żona Jacka Kajtocha, krytyka literackiego i eseisty, matka Wojciecha Kajtocha – krakowskiego prasoznawcy.
Życiorys.
Ukończyła studia dziennikarskie na Uniwersytecie Jagiellońskim. Debiutowała jako dziennikarka na łamach „Gazety Krakowskiej” w 1949. Pracowała także w „Głosie Młodzieży Wiejskiej”, „Głosie Młodzieży”, „Studenta” oraz „TeMi”. Jej debiutem książkowym była opublikowana w 1982 r. "powieść Babcia". Rok później ukazał się pierwszy tom wierszy "Sytuacje". Powieść "Tamten brzeg" została uhonorowana w konkursie ZLP i przez wojewodę lubelskiego. Do roku 2009 opublikowała 21 książek (w tym 2 powieści). Ponadto opracowała, opatrzyła przedmową lub posłowiem kilkadziesiąt książek, głównie poetyckich.
Swoją poezję publikowała m.in. „Dzienniku Polskim”, „Gazecie Krakowskiej”, „Głosie Młodzieży”, „Kulturze”, „Okolicach”, „Poezji”, „Profilach”, „Tak i Nie”, „Tu i teraz”, „Życiu Literackim”, a także w almanachach Konfraterni Poetów.
W 1997 nakładem krakowskiego wydawnictwa PiT ukazała się autoryzowana biografia poetki „Wędrówki o świcie: opowieść o Annie Kajtochowej” autorstwa Eryka Ostrowskiego, wnuka Anny Kajtochowej.
W latach 1981-1988 należała do grupy literackiej „Nadskawie”. Od 1984 była członkinią Związku Literatów Polskich oraz honorową członkinią Polish American Poets Academy (USA). Odznaczona (2008) „Honoris Gratia” w uznaniu zasług dla Krakowa i jego mieszkańców.
Zmarła w Krakowie po ciężkiej chorobie. Została tamże pochowana na Cmentarzu Rakowickim (kwatera LVIII, miejsce 9).

</doc>
<doc id="803870" url="https://pl.wikipedia.org/wiki?curid=803870" title="Lipska Karczma">
Lipska Karczma

Lipska Karczma – mała osada kociewska w Polsce położona w województwie pomorskim, w powiecie starogardzkim, w gminie Kaliska i stanowi część składową sołectwa Cieciorka.
W latach 1975–1998 miejscowość położona była w województwie gdańskim.

</doc>
<doc id="803873" url="https://pl.wikipedia.org/wiki?curid=803873" title="Muzeum Wnętrz Pałacowych w Choroszczy">
Muzeum Wnętrz Pałacowych w Choroszczy

Muzeum Wnętrz Pałacowych w Choroszczy jest oddziałem Muzeum Podlaskiego. Mieści się w nim stała ekspozycja wnętrz pałacowych z XVIII i XIX wieku. Muzeum gromadzi eksponaty i dokumenty związane z historią pałacu i jego właścicieli, oraz meble i wyroby rzemiosła artystycznego z XVIII i XIX wieku. W działalności edukacyjno-oświatowej poprzez różne formy zajęć interaktywnych w przystępny sposób przybliża sztukę, kulturę i obyczaje minionych epok.
Zbiory.
Parter, gdzie mieściły się niegdyś apartamenty Branickich i piętro, na którym znajdowały się niewielkie pokoje przeznaczone dla gości, zostały przebudowane obecnie na sale reprezentacyjne. Znajduje się w nich ekspozycja mebli – od barokowych po komplety utrzymane w stylu Ludwika XVI. Wnętrza zdobią obrazy z XVII–XIX w. (m.in. portrety właścicieli pałacu, płótna ze szkoły francuskiej, włoskiej i niemieckiej z połowy XVIII w.), lustra, zegary stojące i kominkowe, porcelana miśnieńska, wiedeńska i berlińska, szkło artystyczne z wytwórni polskich oraz zachodnioeuropejskich, rzeźby z marmuru i brązu, alabastrowe wazony, świeczniki, kinkiety, dywany.
Siedziba.
Historia budynku.
Muzeum mieści się w dawnym letnim pałacu hetmana Jana Klemensa Branickiego.
Oryginalny pałac zbudowany w latach 20. XVIII wieku (na skutek zawilgocenia rozebrany do fundamentów i odbudowany w tym samym kształcie w latach 1757-1759), znacznie rozbudowany w XIX wieku, został zniszczony przez pożar, podczas działań wojennych w 1915 roku. Zrekonstruowano go ponownie w latach 1962-1973. O zakończeniu prac budowlanych pałac przekazano Muzeum Okręgowemu w Białymstoku z przeznaczeniem na urządzenie ekspozycji dawnych wnętrz mieszkalnych. Od 1992 roku jest to oddział Muzeum Podlaskiego w Białymstoku – Muzeum Wnętrz Pałacowych.
Rys architektoniczny.
Pałac to budynek piętrowy, prostokątny, o półkolistych narożach, z płaskim ryzalitem od frontu a zaokrąglonym od strony ogrodu, oraz dwoma małymi ryzalitami na osi poprzecznej. Dach wysoki, czterospadowy z lukarnami i dwoma kominami. Fasada siedmioosiowa, rozczłonkowana lizenami z boniowaniem, zdobiona kwadratowymi płycinami, dwoma popiersiami na konsolach, trzema płaskorzeźbami i trójkątnym frontonem z kartuszami herbowymi.
Pałac położony jest na sztucznej wyspie, którą otaczają kanały wzorowane na kanałach wersalskich. Ogromny, 25-hektarowy park, rozplanowany przypuszczalnie przez francuskiego architekta Piotra Ricaud de Tirregaile podobnie do ogrodów w Vaux-le-Vicomte i w Wersalu, z krzyżującymi się kanałami i gwiaździstymi alejami, jest jedyną taką kompozycją w Polsce.

</doc>
<doc id="803874" url="https://pl.wikipedia.org/wiki?curid=803874" title="Reprezentacja Holandii w skokach narciarskich">
Reprezentacja Holandii w skokach narciarskich

Reprezentacja Holandii w skokach narciarskich – grupa skoczków narciarskich wybrana przez Holenderski Związek Narciarski do reprezentowania Holandii w międzynarodowych zawodach.
Pierwszym reprezentantem Holandii w skokach narciarskich był występujący w latach 20. i 30. XX wieku Jan Loopuyt, który w 1929 zdobył tytuł Akademickiego Mistrza Świata. Wraz z nim występowali także zawodnicy o nazwiskach Luymes i Coebergh. Cała trójka trenowała w Szwajcarii.
1 stycznia 1987 w konkursie Turnieju Czterech Skoczni w Garmisch-Partenkirchen zadebiutował w Pucharze Świata Gerrit Konijnenberg, zajmując ostatnie, 112. miejsce. W sezonie 1987/1988 wziął udział we wszystkich konkursach TCS, także plasując się pod koniec stawki (w Innsbrucku był ostatni, zaś w pozostałych trzech konkursach pokonał jedynie Eddiego Edwardsa, przy czym w Ga-Pa zajął miejsce ex aequo z reprezentantem Węgier).
W 1992 na skoczni K-60 w szwajcarskim Sankt Moritz odbyły się pierwsze mistrzostwa Holandii, które wygrał Maarten Homan. Wicemistrzem został wówczas Peter van Hal, który w 1993 jako pierwszy Holender oddał skok na dużej skoczni, a także został mistrzem krajów nizinnych. W tym samym roku, jak również w 1994 i 1995, zdobywał tytuł mistrza Holandii. Międzynarodowo występował głównie w Pucharze Kontynentalnym. W marcu 1995 wziął udział w mistrzostwach świata w Thunder Bay, zajmując na obu skoczniach 56. miejsce (na normalnej przedostatnie, a na dużej ostatnie). W MŚ w 1999 w Ramsau wzięli udział dwaj kolejni reprezentanci Holandii, którzy wystąpili jedynie na skoczni normalnej. Niels de Groot był 56., a Jeroen Nikkel ostatni, 69. Holendrzy brali udział także w MŚ w 2001 i 2003, również zajmując odległe pozycje.
W Pucharze Świata jedyne punkty dla reprezentacji Holandii zdobyli zawodnicy pochodzący z Austrii. Ingemar Mayr (syn Holenderki, wcześniej reprezentujący Austrię) w styczniu 2002 był 22. w Hakubie, a w lutym 2003 zajął 29. miejsce w Willingen. Christoph Kreuzer był zaś 29. w Sapporo w styczniu 2002. Obaj reprezentowali Holandię w PŚ w latach 2001–2003. Innymi holenderskimi zawodnikami (po Gerricie Konijnenbergu) występującymi w PŚ byli Niels de Groot (w 2000 startował w konkursach w Iron Mountain i Kuopio, do których nie rozegrano kwalifikacji, a w 2001 i 2002 w konkursach drużynowych), Jeroen Nikkel (w 2001 indywidualnie w Ga-Pa i w Park City oraz drużynowo w Villach), Boy van Baarle (w 2003 wziął udział w konkursie w Ruce bez rozgrywania kwalifikacji, w 2001 i 2002 wystąpił również w konkursach drużynowych), a także Lars Antonissen (który w marcu 2015 zakwalifikował się do konkursu w Oslo). Holendrzy dwukrotnie wystartowali w PŚ drużynowo, zajmując ostatnie miejsca – w grudniu 2001 w Villach (10.) i w styczniu 2002 w Sapporo (11.). Największe sukcesy reprezentantów Holandii w Pucharze Kontynentalnym miały miejsce w 2001, kiedy Ingemar Mayr był 2. w Vikersund, a Boy van Baarle 5. w Ishpeming. W zawodach FIS Cup najlepszy wynik zanotował Oldrik van der Aalst, zajmując w 2013 4. miejsce w Brattleboro. Ostatni występ reprezentanta Holandii w zawodach pod egidą FIS miał miejsce 1 października 2016, kiedy Lars Antonissen był 61. w Letnim Pucharze Kontynentalnym w Klingenthalu.
Trenerami holenderskiej kadry byli m.in. Bogdan Norčič, Vasja Bajc i Arthur Pauli.
W kobiecych skokach narciarskich dwie skoczkinie występowały w zawodach najwyższej rangi: Wendy Vuik w latach 2007–2014 i Lara Thomae w latach 2007–2013. Wendy Vuik wielokrotnie zdobywała punkty w dwóch pierwszych edycjach Pucharu Świata kobiet (2011/2012 i 2012/2013). Najwyższa zajęta przez nią lokata to 14. miejsce w styczniu 2012 w Hinterzarten. W klasyfikacji generalnej PŚ zajmowała kolejno 35. i 28. miejsce.
Aktualnie zarówno wśród mężczyzn, jak i kobiet, żaden zawodnik z Holandii nie jest zarejestrowany w bazie FIS.

</doc>
<doc id="803877" url="https://pl.wikipedia.org/wiki?curid=803877" title="Dzień świstaka">
Dzień świstaka



</doc>
<doc id="803880" url="https://pl.wikipedia.org/wiki?curid=803880" title="Apoteoza Washingtona">
Apoteoza Washingtona



</doc>
<doc id="803881" url="https://pl.wikipedia.org/wiki?curid=803881" title="Fort XIV Twierdzy Modlin">
Fort XIV Twierdzy Modlin

Fort XIV – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912-1915.
Fort znajduje się niedaleko wsi Goławice. Jego projekt został oparty na wzorcu F1910. Fort nie został do wybuchu wojny ukończony; wykonano jednak prace ziemne i wzniesiono zasadnicze obiekty oraz schrony obserwacyjno-bojowe. Obecnie teren został uporządkowany i jest ogrodzony.

</doc>
<doc id="803882" url="https://pl.wikipedia.org/wiki?curid=803882" title="Ludwig Landmann">
Ludwig Landmann

Ludwig Landmann (ur. 18 maja 1868 w Mannheimie, zm. 5 marca 1945 w Voorburgu) – niemiecki polityk liberalny pochodzenia żydowskiego. W latach 1924–1933 był burmistrzem Frankfurtu nad Menem.
Był pierwszym żydowskim burmistrzem Frankfurtu. Ukrywał się w Holandii, zmarł w wyniku niedożywienia w czasie Głodowej zimy.

</doc>
<doc id="803886" url="https://pl.wikipedia.org/wiki?curid=803886" title="Trzechowo">
Trzechowo

Trzechowo – przysiółek wsi Piece w Polsce, położony w województwie pomorskim, w powiecie starogardzkim, w gminie Kaliska
Przysiółek położony jest nad południowym brzegiem jeziora Trzechowskiego w kompleksie Borów Tucholskich i stanowi część składową sołectwa Piece.
W latach 1975–1998 miejscowość administracyjnie należała do województwa gdańskiego.
Po II wojnie światowej w okolicach miejscowości prowadziły aktywną działalność zbrojną oddziały poakowskiej antykomunistycznej partyzantki "Łupaszki".

</doc>
<doc id="803891" url="https://pl.wikipedia.org/wiki?curid=803891" title="Carole Merle">
Carole Merle

Carole Hélène Merle (ur. 24 stycznia 1964 w Barcelonnette) – francuska narciarka alpejska, srebrna medalistka olimpijska, trzykrotna medalistka mistrzostw świata oraz sześciokrotna zdobywczyni Małej Kryształowej Kuli Pucharu Świata.
Kariera.
Pierwszy sukces w karierze Carole Merle osiągnęła w 1982 roku, zdobywając srebrny medal w biegu zjazdowym podczas mistrzostw świata juniorów w Auron. W zawodach Pucharu Świata zadebiutowała 4 grudnia 1980 roku w Val d’Isère, zajmując 67. miejsce w gigancie. Pierwsze punkty zdobyła 22 grudnia 1981 roku w Chamonix, zajmując czternaste miejsce w gigancie. Na podium zawodów tego cyklu po raz pierwszy stanęła 23 stycznia 1983 roku w Saint-Gervais-les-Bains, zajmując trzecie miejsce w gigancie. Lepsze okazały się tam dwie reprezentantki USA: Tamara McKinney oraz Christin Cooper. Było to jej jedyne podium w sezonie 1982/1983, który ukończyła na 38. pozycji.
Przełom w karierze Francuzki nastąpił w sezonie 1987/1988, kiedy odniosła swoje pierwsze pucharowe zwycięstwo: 6 stycznia w 1988 roku w Tignes była najlepsza w gigancie. Dzień wcześniej zajęła trzecie miejsce w tej samej konkurencji. W klasyfikacji generalnej była tym razem dziewiętnasta, a w klasyfikacji giganta zajęła szóstą pozycję. W lutym 1988 roku wystartowała na igrzyskach olimpijskich w Calgary, gdzie najlepszy wynik osiągnęła w gigancie, który ukończyła na dziewiątym miejscu. Medal zdobyła za to na rozgrywanych rok później mistrzostwach świata w Vail, gdzie w tej samej konkurencji była druga. Uplasowała się tam o 1,13 sekundy za Vreni Schneider ze Szwajcarii i o 1,42 sekundy przed Mateją Svet z Jugosławii. W zawodach pucharowych na podium stawała ośmiokrotnie, odnosząc przy tym trzy zwycięstwa: 26 listopada w Schladming, 14 stycznia w Grindelwald i 20 stycznia w Tignes wygrywała supergiganta. Dało jej to czwarte miejsce w klasyfikacji generalnej sezonu 1988/1989 oraz zwycięstwo w klasyfikacji supergiganta.
Przez cztery kolejne lata Merle należała do ścisłej światowej czołówki. W sezonach 1989/1990 i 1990/1991 zajmowała piąte miejsce w klasyfikacji generalnej. W tym czasie łącznie trzynaście razy stanęła na podium, zwyciężając siedem razy: 10 i 11 lutego 1990 roku w Meribel, 16 marca 1990 roku w Åre, 9 lutego 1991 roku w Garmisch-Partenkirchen i 24 lutego 1991 roku w Furano była najlepsza w supergigancie, a 10 marca 1990 roku w Stranda i 14 marca 1990 roku w Klövsjö wygrywała giganty. W obu tych sezonach zdobywała także Małą Kryształową Kulę za zwycięstwa w klasyfikacji supergiganta. W 1991 roku wystąpiła także na mistrzostwach świata w Saalbach-Hinterglemm, gdzie wywalczyła srebrny medal w supergigancie. W zawodach tych rozdzieliła dwie Austriaczki: Ulrike Maier oraz Anitę Wachter. Na tej samej imprezie była także dziesiąta w zjeździe.
Najlepsze wyniki osiągała w sezonie 1991/1992, w którym na podium stanęła dziesięć razy, siedmiokrotnie zwyciężając. W supergigancie wygrywała 15 grudnia w Santa Caterina, 15 marca w Panoramie oraz 19 marca w Crans-Montana, a w gigancie triumfowała 15 stycznia w Hinterstoder, 20 stycznia w Piancavallo, 27 stycznia w Morzine i 21 marca w Crans-Montana. W klasyfikacji generalnej zajęła drugie miejsce, ulegając jedynie Petrze Kronberger z Austrii. Ponadto zwyciężyła zarówno w klasyfikacji giganta jak i supergiganta. Najważniejszym punktem sezonu były rozgrywane w lutym igrzyska olimpijskie w Albertville. Merle zdobyła tam srebrny medal w supergigancie, przegrywając tylko z Włoszką Deborą Compagnoni o 0,41 sekundy. Na tych samych igrzyskach była także szósta w gigancie oraz trzynasta w biegu zjazdowym.
Kolejne zwycięstwa odniosła w sezonie 1992/1993: 28 lutego 1993 roku w Veysonnaz wygrała supergiganta, a 5 stycznia w Mariborze, 10 stycznia w Cortina d'Ampezzo i 27 marca 1993 roku w Åre zwyciężała w gigancie. Triumf w Åre był jej ostatnim zwycięstwem w zawodach tej rangi. W klasyfikacji generalnej sezonu była trzecia, za Anitą Wachter oraz Niemką Katją Seizinger. Wywalczyła także ostatnią w karierze Małą Kryształową Kulę w klasyfikacji giganta, a w klasyfikacji supergiganta była trzecia za Seizinger i Ulrike Maier. Podczas mistrzostw świata w Morioce Francuzka zdobyła swój ostatni medal na międzynarodowej arenie. Wygrała tam rywalizację w gigancie, wyprzedzając Anitę Wachter oraz Niemkę Martinę Ertl. Cztery dni później zajęła ósme miejsce w supergigancie.
Startowała także w sezonie 1993/1994, jednak nie osiągała takich wyników, jak w pięciu poprzednich latach. Na podium stanęła tylko raz, w pierwszych zawodach sezonu: 31 października 1993 roku w Sölden zajęła trzecie miejsce w gigancie. Był to jej najlepszy wynik ze wszystkich startów tego sezonu; w klasyfikacji generalnej była ostatecznie dwudziesta. Brała także udział w igrzyskach olimpijskich w Lillehammer w lutym 1994 roku, zajmując piąte miejsce w gigancie oraz dziewiętnaste w supergigancie. W marcu 1994 roku zakończyła karierę.
Wielokrotnie zdobywała medale mistrzostw Francji, w tym pięć złotych: w supergigancie w 1990 roku, gigancie w latach 1985 i 1987 oraz zjeździe i kombinacji w 1987 roku.
Obecnie jest właścicielką restauracji L'Op'traken w ośrodku narciarskim Super Sauze.

</doc>
<doc id="803894" url="https://pl.wikipedia.org/wiki?curid=803894" title="Łążek (województwo pomorskie)">
Łążek (województwo pomorskie)

Łążek – wieś kociewska w Polsce położona w województwie pomorskim, w powiecie starogardzkim, w gminie Kaliska w pobliżu jeziora Niedackiego w kompleksie Borów Tucholskich. Łążek składa się z kilku gospodarstw rolnych oraz w dużej części, terenów zabudowy letniskowej. Wieś stanowi część składową sołectwa Iwiczno.
W zachodniej części wsi, przy rozwidleniu dróg do Kalisk i Iwiczna, znajduje się obelisk poświęcony zamordowanym przez Niemców 11 września 1939 braciom Stanisławowi i Franciszowi Łojewskim - pierwszym ofiarom eksterminacji Polaków w rejonie Starogardu Gdańskiego.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.

</doc>
<doc id="803901" url="https://pl.wikipedia.org/wiki?curid=803901" title="Kamienna Karczma">
Kamienna Karczma

Kamienna Karczma – składa się z przystacyjnej osady kociewskiej w Polsce położonej w województwie pomorskim, w powiecie starogardzkim, w gminie Kaliska przy linii kolejowej nr 203 Tczew – Kostrzyn, w kompleksie Borów Tucholskich. Ta część osady jest częścią składową sołectwa Studzienice. 
Druga część osady Kamienna Karczma, położona jest przy drodze krajowej nr 22, między miejscowościami Czarna Woda i Piece. Ta część osady jest częścią składową sołectwa Piece.
W latach 1975–1998 miejscowość administracyjnie należała do województwa gdańskiego.
Po II wojnie światowej w okolicach miejscowości prowadziły aktywną działalność zbrojną oddziały poakowskiej antykomunistycznej partyzantki "Łupaszki".
Zamach na Hitlera.
W okolicy osady, w nocy z 8 czerwca/9 czerwca 1942 polski ruch oporu z organizacji Gryfa Pomorskiego dokonał nieudanego zamachu na pociąg Hitlera. (Hitler w ostatniej chwili zmienił plan podróży i żołnierze polskiego podziemia wykoleili inny pociąg niemiecki).

</doc>
<doc id="803902" url="https://pl.wikipedia.org/wiki?curid=803902" title="Monday Night Football">
Monday Night Football

Monday Night Football – sportowy program telewizyjny obejmujący transmisje poniedziałkowych meczów futbolu amerykańskiego amerykańskiej zawodowej ligi National Football League (NFL).
Początkowo, od 1970 nadawany przez telewizję ABC. "Monday Night Football" jest drugim najdłużej nadawanym programem telewizyjnym w tzw. prime time w telewizji amerykańskiej, po „60 minut” sieci CBS. ABC nadała w sumie 555 transmisji z poniedziałkowych meczów NFL.
W 2006 roku "Monday Night Football" został przeniesiony do programu stacji ESPN, kończąc 36-letnią erę ABC. Obie stacje są własnością Walt Disney Company. W przeciwieństwie do ABC, program ESPN jest dostępny jedynie w sieciach kablowych. jednakże wszystkie transmitowane mecze są dostępne publicznej, bezpłatnej telewizji w rodzimych regionach grających drużyn.
"Monday Night Football" można również oglądać w Kanadzie w sieci TSN, w Europie w programie stacji ESPN America (wcześniej NASN) i w niektórych innych rejonach świata w stacji ESPN International. W USA dostępna jest również hiszpańskojęzyczna wersja na kanale ESPN Deportes.
Liga NFL wykorzystuje "MNF" jako mechanizm promocji i nagradzania najlepszych zespołów i największych gwiazd poprzedniego sezonu. Nie jest on jednak idealny, co widać było na przykład w roku 1981, gdy żaden z uczestników finału Super Bowl – San Francisco 49ers i Cincinnati Bengals – nie pojawił się ani razu w programie, podobnie jak zwycięzca Super Bowl z roku 1999, St. Louis Rams.
Najwięcej razy w programie pojawiały się zespoły Green Bay Packers, Dallas Cowboys, Oakland/Los Angeles Raiders, Chicago Bears, Denver Broncos i Miami Dolphins. Najczęściej pokazywanymi meczami, po 14 razy, były spotkania Denver Broncos z Oakland Raiders oraz Dallas Cowboys z Washington Redskins.
Każdy zespół może się pojawić w programie "Monday Night Football" najwyżej trzy razy w danym sezonie.

</doc>
<doc id="803907" url="https://pl.wikipedia.org/wiki?curid=803907" title="This Is Not Real Love">
This Is Not Real Love

This Is Not Real Love - jest drugim singlem George’a Michaela z jego albumu z największymi przebojami, "Twenty Five". Singel nagrany w duecie z Mutyą Bueną, byłą Sugababe, został wydany 6 października 2006. Do utworu nie został nagrany teledysk.

</doc>
<doc id="803920" url="https://pl.wikipedia.org/wiki?curid=803920" title="Księstwo tmutarakańskie">
Księstwo tmutarakańskie

Księstwo tmutarakańskie – udzielne księstwo ruskie ze stolicą w Tmutarakani, istniejące na przełomie X i XI wieku. Obejmowało Półwysep Tamański, leżący po wschodniej stronie cieśniny Kerczeńskiej (współcześnie jest to fragment Kraju Krasnodarskiego w Rosji), naprzeciwko Kercza. Okresowo zajmowało też sąsiednie terytoria, m.in. rejon dzisiejszego miasta Kercz.
Historia.
Światosław I spustoszył kaganat chazarski w 965 roku, przyłączając miasto Tmutarakań do swojego państwa. Dopiero jednak Włodzimierz I Wielki wyznaczył synowi Mścisławowi Walecznemu Tmutarakań jako odrębny udział. Kiedy do tego doszło, dokładnie nie wiadomo, podaje się różne daty: 988, 990, 1010 rok. W 1024 roku księstwo zostało połączone unią personalną z księstwem czernihowskim. Mścisław zachował odrębny tytuł książęcy, a w księstwie tmutarakańskim mianował namiestnikiem własnego syna, Eustafija. Wedle części opinii, było to jednak wyznaczenie nowego udziału. Po śmierci Eustafija księstwo dostało się na nowo pod bezpośrednie władanie Mścisława. Jego następcy nie wydzielali ponownie księstwa.
Księstwo zostało odnowione w 1064 roku, kiedy Tmutarakań została wydzielona Glebowi Światosławowiczowi. W tym też roku utracił on księstwo na rzecz przyrodniego brata Rościsława. Sukces interwencji na jego rzecz okazał się krótkotrwały, natychmiast po wyjściu interwentów z miasta Gleb został ponownie przez Rościsława wygnany. Rządził on do 1067 roku, kiedy został otruty. Wtedy na tron ponownie wstąpił Gleb. Ten rządził znowu krótko, do 1068, kiedy tron utracił. Przez kolejne lata księstwo przechodziło z rąk do rąk, nie tylko ruskich, ale i greckich i chazarskich. W 1079 Wsiewołod Jarosławowic zajął miasto i osadził w nim namiestnika Racibora. W 1082 roku księstwo zajęli książęta: Wołodar Rościsławicz i Dawid Igorewicz. Już rok później władzę w księstwie objął, przy bizantyjskiej pomocy, Oleg Świętosławowicz. Księstwo popadło w zależność lenną od Bizancjum. W 1094 roku przy pomocy Połowców Oleg zdobył Czernihów. Być może ceną za tę pomoc było zrzeczenie się praw do Tmutarakani, bo po tej dacie tytuł księcia tmutarakańskiego nie był już nigdy na Rusi w użyciu.

</doc>
<doc id="803924" url="https://pl.wikipedia.org/wiki?curid=803924" title="Justine Henin-Hardenne">
Justine Henin-Hardenne



</doc>
<doc id="803929" url="https://pl.wikipedia.org/wiki?curid=803929" title="Jacek Koman">
Jacek Koman

Jacek Koman (ur. 15 sierpnia 1956 w Bielsku-Białej) – polski aktor filmowy, telewizyjny i teatralny, wokalista i tancerz, powszechnie znany z roli narkoleptycznego Argentyńczyka w musicalu "Moulin Rouge!".
Życiorys.
Wczesne lata.
Urodził się i wychował w Bielsku-Białej rodzinie rzymskokatolickiej jako syn aktorów Haliny Koman-Dobrowolskiej (1923–2014) i Adama Komana (1922–2005), którzy byli w tym czasie aktorami Teatru Polskiego w Bielsku-Białej. Ukończył IV Liceum Ogólnokształcące im. Emilii Sczanieckiej w Łodzi. W 1978 obronił dyplom na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, gdzie studiował na roku m.in. z Małgorzatą Potocką, Hanną Mikuć, Piotrem Skibą, Andrzejem Szczytką i Mariuszem Wojciechowskim.
Początki kariery.
W latach 1978–1980 był związany z Teatrem Polskim w Bielsku-Białej oraz Teatrem im. Adama Mickiewicza w Cieszynie, gdzie 21 października 1978 zadebiutował jako Lizander w "Śnie nocy letniej" Williama Szekspira w reżyserii Andrzeja Markowicza. W 1979 zadebiutował większą rolą Sławka Tietza w filmie telewizyjnym Juliusza Machulskiego "Bezpośrednie połączenie".
Kariera międzynarodowa.
W 1981 roku wyjechał do Austrii, gdzie spędził 8 miesięcy. Następnie ze swoim bratem Tomkiem wyemigrował na stałe do Australii. Początkowo mieszkał w Perth, gdzie wraz z Krzysztofem Kaczmarkiem współtworzył grupę teatralną „Zart” i występował w teatrach: The New Dolphin Theatre i The Playhouse Theatre.
W 1992 grał Jacques'a w komedii szekspirowskiej "Jak wam się podoba". Wcielił się z powodzeniem w rolę tytułowego Pabla Picassa w komedii Steve’a Martina "Picasso at the Lapin Agile" i Tartuffe’a komedii Moliera "Tartuffe".
W 1994 za kreację Roya M. Cohna w spektaklu Tony’ego Kushnera "Anioły w Ameryce" w reżyserii Neila Armfielda zdobył zarówno nagrodę Victorian Green Room w 1993 dla „Najlepszego aktora w roli drugoplanowej”, jak i nagrodę Age Performing Arts w 1994 w kategorii „Najlepsza rola dramatyczna”.
Po jakimś czasie przeprowadził się do Melbourne, gdzie przez kilka lat grał w Anthill Theatre. Był też związany z Belvoir St Theatre w Sydney, gdzie wystąpił w przedstawieniu Bertolta Brechta "Kaukaskie koło kredowe" w roli Azdaca, szekspirowskiej tragedii "Hamlet" (1994) jako Klaudiusz, komedii Pierre’a Beaumarchais’go "Wesele Figara" (2000) jako Figaro i "Makbecie" (2003) w tytułowej roli. Występował też w Sydney Theatre Company.
W 1988 pojawił się jako Emil Zatopek w biograficznym dramacie historycznym ABC "Mila w cztery minuty" ("The Four Mile Minute") z udziałem Michaela Yorka o wyścigu i rywalizacji pomiędzy Rogerem Bannisterem a Johnem Landym. Od tego czasu wystąpił w filmach i serialach amerykańskich, brytyjskich i australijskich, w tym "Moulin Rouge!" (2001) z Nicole Kidman i Ewanem McGregorem, futurystycznym dramacie "Ludzkie dzieci" (2006) z Michaelem Caine’em, Clive’em Owenem i Julianne Moore czy kontrowersyjnym dramacie wojennym Edwarda Zwicka "Opór" (2008) z Danielem Craigiem.
W 2011 był nominowany do nagrody Australian Academy of Cinema and Television Arts dla najlepszego aktora drugoplanowego w serialu dramatycznym za rolę w serialu "Spirited".
Od 2004 został wokalistą australijskiego zespołu VulgarGrad. Formacja prezentuje pieśni rosyjskiego światka przestępczego – zwane „blatnyje piesni” ("Pieśni Niepokornych") albo „blatniak”, rodem z punkrocka okresu pieriestrojki i „kryminalnego brzmienia” z ulic współczesnego Petersburga. Jeden z krytyków tak podsumował brzmienie grupy: "Brzmi to jak Édith Piaf wychowana w jednym z moskiewskich burdeli, po kilku lekcjach śpiewu u Toma Waitsa i ściskająca w ręku nóż sprężynowy!". W 2012 zespół wystąpił na 33. Przeglądzie Piosenki Aktorskiej we Wrocławiu.
W 2014 wystąpił na deskach Teatru Studio Buffo w programie "Cohen – Nohavica" w reżyserii Mariana Opani.
Życie prywatne.
Związany jest z australijską aktorką Catherine McClements, z którą ma dwoje dzieci, córkę Clementine Coco (ur. w lipcu 2001) i syna Quincy'ego (ur. 2007).

</doc>
<doc id="803931" url="https://pl.wikipedia.org/wiki?curid=803931" title="Ivar Bern">
Ivar Bern

Ivar Bern (ur. 20 stycznia 1967) – norweski szachista, XVII mistrz świata w szachach korespondencyjnych.
Kariera szachowa.
W szachy korespondencyjne gra od roku 1986. W 1988 zdobył tytuł mistrza kraju, w 1991 otrzymał tytuł mistrza międzynarodowego w szachach korespondencyjnych, a w 1993 - tytuł arcymistrza. Największy sukces w karierze odniósł w roku 2006, zdobywając tytuł mistrza świata. W finałowym turnieju, który rozpoczął się w marcu 2002 roku, podzielił miejsca I-III, ale posiadał najlepszą punktację dodatkową, dzięki czemu to właśnie jemu przyznano tytuł.
Na liście rankingowej ICCF w kwietniu 2009 r. posiadał 2650 punktów i zajmował 21. miejsce wśród szachistów korespondencyjnych.
Na swoim koncie posiada również sukcesy odniesione w szachach klasycznych. W latach 1986, 1989 oraz 1990 trzykrotnie zwyciężał w otwartych mistrzostwach Norwegii. Jest pięciokrotnym drużynowym mistrzem swojego kraju w barwach klubu "Bergen Chess Club" (w latach 1994, 1997, 1998, 2000 i 2003). W latach 1988 - 1994 trzykrotnie reprezentował swój kraj na szachowych olimpiadach, rozgrywając 23 partie i zdobywając 11½ pkt. W roku 1989 reprezentował Norwegię na drużynowych mistrzostwach Europy w Hajfie. Posiada tytuł mistrza międzynarodowego, który otrzymał w roku 1992. Prowadzi szachową kolumnę w wydawanym w Bergen dzienniku "Bergens Tidende".
Najwyższy ranking w karierze osiągnął 1 lipca 1991 r., z wynikiem 2405 punktów dzielił wówczas 9-10. miejsce wśród norweskich szachistów.

</doc>
<doc id="803933" url="https://pl.wikipedia.org/wiki?curid=803933" title="Beryl (menedżer okien)">
Beryl (menedżer okien)

Beryl – otwarty menedżer okien i kompozycji dla środowiska graficznego X Window System. Jest odgałęzieniem projektu Compiz, z którym później znów się scalił, tworząc projekt Compiz Fusion.
Historia.
Beryl.
Beryl jest nową nazwą projektu programistki, znanej jako Quinnstorm. Początek projektu Beryl ogłoszono 18 września 2006 r., po tym, gdy twórcy stwierdzili, że ich kod zbyt różni się od oryginalnego projektu Compiz, zapoczątkowanego przez Novell (compiz-vanilla). Rozdzielenie przyśpieszył fakt, że programiści XGL i Compiza (głównie David Reveman) odmówili połączenia ich kodu ze zmianami wprowadzonymi przez Quinnstorm. 29 września 2006 r. wypuszczono wersję 0.1.0, już pod nazwą Beryl, zamiast dotychczas używanej compiz-quinnstorm.
Compiz Fusion.
Wskutek dyskusji, pomiędzy społecznościami Beryla i Compiza doszło do porozumienia w sprawie złączenia obu projektów. Wspólny projekt przyjął nazwę Compiz Fusion. System ten bazuje na ostatnim jądrze Compiza i będzie dostarczał najlepszych wtyczek, dekoracji okien, narzędzi do konfiguracji i powiązanych aplikacji z obydwu projektów.
Różnice pomiędzy Berylem a Compizem.
Główne zmiany w projekcie Beryl w stosunku do Compiz są następujące:
Dekoratory okien.
Podobnie jak Compiz, ale w przeciwieństwie do tradycyjnych menedżerów okien, Beryl przekazuje rysowanie obramowań okien do osobnego procesu, nazwanego dekoratorem okien (ang.: "window decorator"). Obecnie istnieją trzy dekoratory:

</doc>
<doc id="803934" url="https://pl.wikipedia.org/wiki?curid=803934" title="Łukasz Kuropaczewski">
Łukasz Kuropaczewski

Łukasz Kuropaczewski (ur. 20 sierpnia 1981 w Gnieźnie) – polski gitarzysta klasyczny. W 2009 otrzymał Perłę Honorową Polskiej Gospodarki (w kategorii kultura), przyznawaną przez redakcję "Polish Market". W 2011 został uhonorowany Medalem Młodej Sztuki.
Edukacja.
Syn Zbigniewa Kuropaczewskiego (nauczyciela techniki w szkole podstawowej w Strzałkowie) i Krystyny Kuropaczewskiej (dyrektorki szkoły podstawowej w Strzałkowie). Szkołę podstawową ukończył w Strzałkowie. Naukę kontynuował w Liceum Ogólnokształcącym w Słupcy. Ze względu na rozwój kariery w połowie II klasy przeniósł się do liceum w Poznaniu. W 2003 ukończył studia na Akademii Muzycznej we Wrocławiu. W 2013 doktoryzował się na Akademii Muzycznej w Poznaniu na podstawie napisanej pod kierunkiem Piotra Zaleskiego dysertacji "Aplikatura jako czynnik kształtujący dźwiękowy obraz utworu na podstawie Hommage a Chopin Aleksandra Tansmana, Sonaty na Gitarę Antonia Josego i Nocturnalu Benjamina Brittenaz". Tamże w 2016 habilitował się w dziedzinie sztuk muzycznych.
Naukę gry na gitarze rozpoczął w wieku 10 lat w Zespole Szkół Muzycznych w Słupcy. Od 1993 jego edukacją muzyczną kierował Piotr Zaleski, który obok Manuela Barrueco. W 2003 Kuropaczewski rozpoczął studia w klasie Manuela Barrueco w Peabody Conservatory przy Uniwersytecie Johnsa Hopkinsa w Baltimore, USA.
Był stypendystą Krajowego Funduszu na rzecz Dzieci.
Koncerty.
Występował z recitalami w Polsce, Białorusi, Czechach, Niemczech, Francji, Anglii, Hiszpanii, na Islandii, Węgrzech, w Grecji, na Wyspach Kanaryjskich, w Japonii, Kanadzie, USA oraz Panamie. Ponadto koncertował w Warszawie (Filharmonia Narodowa), Poznaniu (Aula UAM, koncert z cyklu Wielkie Recitale), Londynie (Royal Festival Hall), Berlinie, Rostocku, Hof, Weimarze, Almerii, La Hondarribii, Ubedzie, Las Palmas, Ingenio, Paryżu, Bordeaux, Reykjavíku, Pradze, Baltimore, Filadelfii, Waszyngtonie, Nowym Jorku, Norfolk, Hartford, St. Louis, San Luis Obispo, San Francisco, San Jose, Sacramento, San Antonio, Austin, Winnipeg, Waterloo, Toronto, Panama City.
W październiku 2007 wystąpił w nowojorskiej Carnegie Hall.
Współpraca.
Występował w duetach z: Katarzyną Bryłą (skrzypce), Anastasią Petanovą (flet), Igorem Yuzefovichem (skrzypce).
Łukasz Kuropaczewski współpracował z kameralistami takimi jak: Jan Stanienda, Bartosz Bryła, Martin Chalifour (koncertmistrz Los Angeles Symphony).
Ponadto odbywał występy z muzykami z Concerto Avenna, New York Philharmonic Orchestra, San Francisco Symphony, San Antonio Symphony, Cleveland Symphony (wykonując Kwintety Boccheriniego oraz Koncerty Vivaldiego), a także z Poznańskim Chórem Chłopięcym Jacka Sykulskiego. Wielokrotnie wykonywał słynne "Concierto de Aranjuez", między innymi z Narodową Orkiestrą Symfoniczną Polskiego Radia, pod batutą Marka Fitz-Geralda, z którymi wystąpił podczas koncertu "Last Night of the Proms" w Krakowie. W 2004 ukazała się płyta z Concierto, nagrana wraz z Orkiestrą Filharmonii Szczecińskiej pod dyrekcją Zygmunta Rycherta. Współtwórca oraz dyrektor .
Praca dydaktyczna.
Kuropaczewski prowadzi kursy i lekcje mistrzowskie podczas festiwali gitarowych w Europie oraz na Uniwersytetach w Reykjavíku, Hartford, Winnipeg, Baltimore, Panamie. Wykłada bądź wykładał w Peabody Conservatory (jako asystent Manuela Barrueco), gdzie prowadził lekcje gitary oraz zajęcia z literatury muzycznej, a także na Akademii Muzycznej w Poznaniu.

</doc>
<doc id="803935" url="https://pl.wikipedia.org/wiki?curid=803935" title="Tadeusz Kwieciński">
Tadeusz Kwieciński

Tadeusz Kwieciński ps. „Dziubas” (ur. 18 kwietnia 1903 w Warszawie, zm. 11 lipca 1960 tamże) – polski muzyk, dyrygent, kompozytor.
Życiorys.
Uczył się muzyki w latach 1912–1928, najpierw u swojego ojca, a następnie w Konserwatorium Warszawskim u prof. prof. L. Zawadzkiego i F. Rytla. W latach 1950–1952 korzystał też ze wskazówek w zakresie kompozycji prof. Jana Maklakiewicza. W okresie 1918–1920 był koncertmistrzem orkiestry kolejowej w Warszawie. Grał w zespołach kinowych i teatralnych. W latach 1922–1925 występował w Bydgoszczy jako skrzypek i dyrygent w kawiarni „Wielkopolanka”. Od 1925 działał w Warszawie, gdzie prowadził własną orkiestrę taneczną, gdzie też debiutował jako kompozytor. Sezonowo występował w Krakowie, Katowicach, Poznaniu, Ciechocinku i w Zakopanem. Pierwszą piosenkę napisał w r. 1925, a rok później skomponował przebój swego życia „Błękitne bolero”.
Po II wojnie światowej, w latach 1945–1947 mieszkał w Łodzi. W 1947 był założycielem i dyrygentem orkiestry zdrojowej w Cieplicach. Od 1948 mieszkał i działał znów w Warszawie, gdzie prowadził orkiestrę taneczną. Nagrywał na płyty i akompaniował licznym solistom, m.in. Z. Rawiczowi, K. Oleckiemu i innym. Od 1950 poświęcił się wyłącznie kompozycji, wykazując na tym polu znaczną wszechstronność.
Został pochowany na cmentarzu Powązkowskim (kwatera Klin-6-7).

</doc>
<doc id="803936" url="https://pl.wikipedia.org/wiki?curid=803936" title="Ruryk Rościsławicz">
Ruryk Rościsławicz



</doc>
<doc id="803941" url="https://pl.wikipedia.org/wiki?curid=803941" title="Kwarta (sport)">
Kwarta (sport)

Kwarta – jedna z czterech równych części meczu w takich dyscyplinach sportu, jak futbol amerykański, koszykówka czy piłka wodna.
Czas trwania kwarty.
Koszykówka.
W ligach nadzorowanych przez FIBA, kwarta ma 10 minut. Amerykańsko-kanadyjska liga NBA posiada jednak wydłużony czas meczu, grając kwarty 12 minutowe.
Futbol amerykański.
W futbolu amerykańskim kwarty trwają po 15 minut.
Piłka wodna.
W piłce wodnej kwarty trwają po 8 minut.

</doc>
<doc id="803942" url="https://pl.wikipedia.org/wiki?curid=803942" title="Kielary">
Kielary

Kielary (niem. "Kellaren") – wyludniona wieś nad Jeziorem Kielarskim, pomiędzy wsiami Ruś oraz Bartążek, 8 km na południe od Olsztyna), założona w 1361 r. jako majątek rycerski (obok sąsiednich Gągławek i Maud) na 10 włókach. Od 1375 r. właścicielem był Jan Kielarski. W wieku XVIII Kielary należały do szlacheckiej rodziny Milewskich. Potem majątek należał do Wawrzyńca Kolma, potem Grzywacza i w XIX w. do rodziny Pannwith i Niesand. W XIX w. majątek stał się własnością rodziny Erdmann.
Do majątku należała karczma w Zazdrości (obecnie leśniczówka) przy drodze do Butryn. W 1925 r. Kielary zostały włączone do Rusi.
Wieś zniszczona w czasie wojen polsko-krzyżackich w XV i XVI w. Z tego powodu uległa wyludnieniu. Ponownie zasiedlana była w latach 1516-1519 i 1520-1521 przez Mikołaja Kopernika (przebywał dwukrotnie w Bartągu (27 lutego 1517 i 14 marca 1518), Tomaszkowie (4 maja 1518) oraz Jarotach (31 maja 1521).
Pozostałości cmentarza rodzinnego Erdmannów znajdują się na terenie dawnego uroczyska, na wysokim wzniesieniu, w odległości około 2 km od ruin zabudowań dawnego majątku. Obecnie znajduje się tam pamiątkowy kamień.
Erdmannowie stworzyli w Kielarach bardzo dobrze funkcjonujący folwark. Zajmowali się hodowlą zwierząt, uprawiali ziemię, prowadzili cegielnię (znajdowała się w sąsiedniej wsi) oraz gorzelnię. Do dziś w pobliżu ruin dworu znajdują się pozostałości kamiennych kadzi do produkcji alkoholu, wybetonowanych przez kolejnych właścicieli i spełniających od tej chwili funkcję silosów.
Odkrycia archeologiczne.
Na wzniesieniu przy wschodnim brzegu jeziora Kielarskiego, około 2 km od dawnego majątku, znajduje się uroczysko, gdzie zachowały się pozostałości wczesnośredniowiecznego grodziska oraz wyraźnie widocznych umocnień ziemnych. Na terenie uroczyska w XIX wieku umieszczono rodzinny cmentarz Erdmannów, co było zgodne z ówczesną romantyczną modą. Dziś częściowo zajmuje go parking leśny dla odwiedzających miejsce rekreacyjne nad jeziorem. Większość uroczyska porasta sosnowy las. Dobrze zachowały się założenia obronne i otoczenie.
Jeszcze przed II wojną światową odkryto tam bogato wyposażone cmentarzysko z wczesnego średniowiecza należące do tzw. grupy olsztyńskiej, kultury datowanej na V-VII wiek. Odkrycia te odznaczały się silnymi wpływami germańskimi. Być może stanowisko było zamieszkiwane przez lud Herulów.
Na stanowisku odkryto również ceramikę krzyżacką z XIII-XIV wieku. Według jednej z możliwości na terenie uroczyska w Kielarach znajdował się drewniano-ziemny zameczek, którą założył w 1334 roku warmiński wójt krajowy Henryk von Luter. Przekazy historyczne z lat 1341-1350 wzmiankują „zameczek” w ziemi Bertingen, który chronił osadnictwo w południowej Warmii przed najazdami litewskimi. W zameczku tym w maju 1348 roku podjęto decyzję o budowie Olsztyna, gdzie później przeniesiono siedzibę komornictwa (według innej możliwości zameczek znajdował się między wsiami Bartążek i Bartąg).
W Kielarach oraz pobliskiej Zazdrości widoczne są do dziś umocnienia ziemne, rowy (ślady po fosach) oraz podłużne wały, prawdopodobnie również z czasów krzyżackich.
Park dworski.
W wieku XVIII założony został park o charakterze krajobrazowym. Na przełomie XVII i XVIII w. w europejskiej sztuce ogrodowej nastąpił powrót do naturalności, w którego efekcie powstawały ogrody krajobrazowe. Zgodnie z nowymi zasadami tworzenia ogrodów, które od XVIII w. określano terminem "park", najistotniejsza stała się malowniczość i piękno rodzimej przyrody, co podkreślali wybitni angielscy teoretycy tego okresu. Zakładano wówczas parki krajobrazowe utrzymane w stylu rokoka oraz ogrody sentymentalne i romantyczne. Punktem wyjścia dla sposobu kształtowania ogrodu stał się charakter otaczającego krajobrazu. Ogród, przechodził w park, by w końcu przenikać w krajobraz i łączyć się z nim.
Osiemnasto-, dziewiętnasto- oraz dwudziestowieczne, dobra dawnych Prus Wschodnich odznaczają się różnymi typami kompozycji przestrzennej, powiązanej ściśle z położeniem dworu względem parku. Jeden z nich nawiązuje do specyficznego położenia topograficznego, a elementem wzbogacającym kompozycję przestrzenną założenia jest w tym przypadku przestrzeń lustro wód, toń jeziora. Rezydencja usytuowana była blisko brzegu, często na wzgórzu, z widokiem na otwartą przestrzeń.
Park dworski w Kielarach położony jest przy wschodnim brzegu Jeziora Kielarskiego. Celowy wydaje się wybór miejsca, w którym niegdyś zaplanowano utworzenie majątku rycerskiego. Otaczający teren charakteryzuje się wyraźnymi wzniesieniami, które mogą utrudniać dotarcie do ruin zabudowań dawnego majątku i pozostałości parku. Okolica odznacza się szczególnymi walorami, na które składa się urozmaicony krajobraz oraz bardzo bliskie sąsiedztwo jeziora i rozległych lasów. Park leży tuż nad Jeziorem Kielarskim, w odległości 20 m od jego brzegu. W lesie jeszcze dziś można odnaleźć pozostałości biegnącej wąwozem brukowej drogi, która dawniej prowadziła do majątku.
Osiemnastowieczny park dworski w Kielarach jest niewielki (obecnie to 0,25 ha) i bardzo zniszczonym. Drzewa z dawnego układu parkowego zachowały się wyłącznie na obrzeżach, natomiast wnętrze parku zajmują dziś zarośla głównie bzu czarnego. Drzewa, które wytrzymały próbę czasu, to nieliczne, zwykle uszkodzone okazy. Należą do nich okazy następujących gatunków:
W bezpośrednim sąsiedztwie parku znajduje się źródło. Wypływający z niego strumyk zasila rzekę Łynę.

</doc>
<doc id="803943" url="https://pl.wikipedia.org/wiki?curid=803943" title="Leśna Huta">
Leśna Huta

Leśna Huta – osada wsi Studzienice w Polsce położona w województwie pomorskim, w powiecie starogardzkim, w gminie Kaliska.
Osada Leśna Huta jest częścią składową sołectwa Studzienice.
W latach 1975–1998 miejscowość administracyjnie należała do województwa gdańskiego.
W Leśnej Hucie znajduje się kilka domów ukrytych wśród lasu, siedziba leśnictwa "Leśna Huta" (Nadleśnictwo Kaliska) oraz Harcerska Baza Obozowa Hufca ZHP Sopot, która jest miejscem wypoczynku dla harcerzy, dzieci, młodzieży oraz dla turystów chcących aktywnie wypoczywać oraz zwiedzać Bory Tucholskie.

</doc>
<doc id="803946" url="https://pl.wikipedia.org/wiki?curid=803946" title="Sutiejsk">
Sutiejsk



</doc>
<doc id="803947" url="https://pl.wikipedia.org/wiki?curid=803947" title="Jezioro Kielarskie">
Jezioro Kielarskie

Jezioro Kielarskie, Kielary – płytkie, eutroficzne jezioro typu stawowego, położone koło wsi Ruś na Pojezierzu Olsztyńskim. Powierzchnia 49 ha, głębokość do 2 m, dno muliste. Linia brzegowa dobrze rozwinięta, tworzy półwyspy i zatoki. Roślinność wodna silnie rozwinięta: helofity (trzcina, sitowie, pałka wodna) zajmuje ok. 25% powierzchni, elodeidy (rogatek, rdestnice) – ok. 30% powierzchni jeziora.
Jezioro znajduje się na granicy dużego kompleksu leśnego – Lasy Purdzkie. W sąsiedztwie znajduje się Rezerwat przyrody Las Warmiński. Zachodnie brzegi są płaskie i trudno dostępne, zajęte przez bagna i trzęsawiska, pozostałe brzegi stosunkowo wysokie. Od północnej strony rozciągają się pola i łąki, brzegi wschodnie i południowe pokryte lasem.
Z północnej strony jeziora wpływa mały dopływ, niosący wody z pobliskiego jeziora Bartąg, natomiast w części północno-zachodniej wypływa ciek (silnie zarośnięty obecnie roślinnością) wpadający do rzeki Łyny. W wieku XVIII i XIX część drewna spławnego składowano w Jeziorze Kielarskim. Jezioro miało połączenie z rzeką Łyną. W 1852 roku spławiono z jeziora Kielarskiego 1530 pni drzewa, znacznie więcej w latach następnych.
Dawniej nad jeziorem istniał majątek rycerski Kielary. Obecnie znajduje się parking leśny zorganizowany przez nadleśnictwo Olsztyn. Nad brzegiem zbudowano pomost widokowy, a w jego pobliżu niemal 10-metrowa wieżę obserwacyjno-widokową i ścieżkę przyrodniczo-leśną „Zazdrość". Nad brzegiem znajdują się "Źródła Kielarskie", a w pobliżu zachowały się średniowieczne wały obronne. Wokół jeziora przebiega rowerowy szlak turystyczny.
Przez wieki jezioro znane było pod różnymi nazwami: "Kellaren See" (1922), "Kellern" (1595), "Prawes", "Prawszen" (1432), "Prausen" (1378), "Prawes" (1363), "Prawoszen" (1374).

</doc>
<doc id="803950" url="https://pl.wikipedia.org/wiki?curid=803950" title="Meier">
Meier



</doc>
<doc id="803951" url="https://pl.wikipedia.org/wiki?curid=803951" title="Columbia Heights (Minnesota)">
Columbia Heights (Minnesota)

Columbia Heights – miasto w Stanach Zjednoczonych, w stanie Minnesota, w hrabstwie Anoka. Według danych spisowych z 2000 roku, liczy 18 520 mieszkańców, zajmując powierzchnię 9,2 km². Stanowi jedno z północnych przedmieść Minneapolis.
Columbia Heights powstało jako wieś 14 marca 1898, oddzielając się od miasta Fridley. 21 lipca 1921 miejscowość uzyskała prawa miejskie. Obecnie miasto jest lokalnym ośrodkiem kultury, posiada własny teatr, a w 2006 roku gościło festiwal muzyki metalowej Heathen Crusade.
Jest miastem partnerskim polskiego miasta Łomianki.

</doc>
<doc id="803959" url="https://pl.wikipedia.org/wiki?curid=803959" title="Kobus ellipsiprymnus">
Kobus ellipsiprymnus



</doc>
<doc id="803963" url="https://pl.wikipedia.org/wiki?curid=803963" title="Verhofstadt">
Verhofstadt



</doc>
<doc id="803965" url="https://pl.wikipedia.org/wiki?curid=803965" title="Piotr Stawarczyk">
Piotr Stawarczyk

Piotr Stawarczyk (ur. 29 września 1983 w Krakowie) – polski piłkarz, grający na pozycji obrońcy. Obecnie występuje w Puszczy Niepołomice.
Życiorys.
Stawarczyk jest wychowankiem krakowskiej Wisły. Nie udało mu się jednak zadebiutować w pierwszej drużynie „Białej Gwiazdy” i po 2 latach spędzonych w tym klubie przeniósł się do Okocimskiego Brzesko. Dobre występy w tym zespole zaowocowały transferem do Widzewa Łódź. W jego barwach zadebiutował 29 marca 2006 r. w wygranym 4:0 meczu z Lechią Gdańsk. Swoją pierwszą bramkę dla „czerwono-biało-czerwonych” zdobył 17 maja 2006 r. w zremisowanym 1:1 spotkaniu ze Świtem Nowy Dwór.
Po udanej rundzie wiosennej Stawarczyk awansował z Widzewem do Ekstraklasy. Zadebiutował w niej 11 sierpnia 2006 r. w derbowym meczu z ŁKS-em, zakończonym wygraną Widzewa 2:1. Łącznie Stawarczyk rozegrał dla łódzkiego zespołu 92 spotkania i strzelił 3 bramki (41/3 w I lidze, 38/0 w Ekstraklasie, 10/0 w Pucharze Ekstraklasy, 3/0 w Pucharze Polski).
4 lipca 2009 roku podpisał 2-letni kontrakt z Ruchem Chorzów. Zadebiutował w nim 21 sierpnia w meczu z Zagłębiem Lubin (1:0). Pierwszą bramkę dla "Niebieskich" strzelił 11 grudnia w meczu z Piastem Gliwice.
Po zajęciu 3. miejsca w lidze w sezonie 2009/10 Ruch awansował do Ligi Europejskiej UEFA. Stawarczyk zadebiutował w rozgrywkach pucharowych 1 lipca w meczu I rundy eliminacyjnej z kazachskim Szachtiorem Karaganda (2:1). Następnie zagrał jeszcze w rewanżowym meczu tych drużyn (1:0) oraz w dwumeczu z austriacką Austrią Wiedeń (1:3, 0:3).
W sezonie 2011/12 wraz z Ruchem wywalczył wicemistrzostwo Polski oraz grał w finale Pucharu Polski. W lidze wystąpił w 28 meczach zdobywając dwie bramki. W następnym sezonie wraz z Ruchem wystąpił ponownie w Lidze Europejskiej, w której zdobył jedną bramkę. Wraz z Ruchem zajął w lidze przedostatnie miejsce, jednak utrzymał się dzięki degradacji Polonii Warszawa.
Sezon 2013/14 był kolejnym udanym dla Ruchu Chorzów, z którym zajął 3. miejsce w lidze. Wystąpił on w 34 meczach i zdobył 3 bramki. W sezonie 2014/15 w Lidze Europejskiej rozegrał 6 spotkań i zdobył 2 bramki, obie w meczu II rundy eliminacyjnej z FC Vaduz.
W sezonie 2015/16 grał w Zawiszy Bydgoszcz w I lidze, z którym dotarł do 1/2 finału Pucharu Polski.
Od sezonu 2016/2017 występuje w drugoligowej Puszczy Niepołomice, z którą awansował do I ligi.
Statystyki.
"Aktualne na 18 maja 2019:"

</doc>
<doc id="803966" url="https://pl.wikipedia.org/wiki?curid=803966" title="Beryl (informatyka)">
Beryl (informatyka)



</doc>
<doc id="803972" url="https://pl.wikipedia.org/wiki?curid=803972" title="Piłka nożna na Letnich Igrzyskach Olimpijskich 1952">
Piłka nożna na Letnich Igrzyskach Olimpijskich 1952

Wyniki turnieju piłki nożnej odbywającego się na Letnich Igrzyskach Olimpijskich w roku 1952 w Helsinkach.
Runda wstępna.
Reprezentacje: Austrii,Finlandii, Norwegii, Szwecji, Turcji i RFN przystąpiły do rozgrywek dopiero od pierwszej rundy.
&lt;BR&gt;
&lt;BR&gt;
&lt;BR&gt;
&lt;BR&gt;
Pierwsza runda.
&lt;BR&gt;
Mecz został powtórzony.
&lt;BR&gt;
Ćwierćfinały.
&lt;BR&gt;
&lt;BR&gt;
&lt;BR&gt;
Półfinały.
&lt;BR&gt;
O trzecie miejsce.
&lt;BR&gt;

</doc>
<doc id="803973" url="https://pl.wikipedia.org/wiki?curid=803973" title="Atle Skaardal">
Atle Skaardal



</doc>
<doc id="803974" url="https://pl.wikipedia.org/wiki?curid=803974" title="Wild Life">
Wild Life

Wild Life – trzeci album studyjny Paula McCartneya i zarazem debiut grupy Wings wydany w 1971 roku.
Okoliczności powstania i charakterystyka albumu.
Album powstał bardzo szybko z myślą, by piosenki na nim były surowe i niedopracowane. Miało to oddać efekt świeżości i witalności muzyki, którą gra na żywo zespół w studiu. Później sam Paul przyznawał, że pomysł nagrywania „na szybko” podpatrzył u Boba Dylana.
W piosence "I Am Your Singer" słychać śpiewającą Lindę.
Po przyjęciu, na którym ogłoszono utworzenie nowego zespołu, Wild Life napotkało na chłodną reakcję zarówno fanów, jak i krytyków. Album nie był komercyjnym sukcesem. Osiągnął zaledwie 11. miejsce w Wielkiej Brytanii i 10. miejsce w USA, gdzie zapracował sobie na złotą płytę.
"Dear Friend" – jedna z wybitniejszych piosenek na tym albumie, jest swoistą próbą pojednania z Johnem Lennonem. Piosenka była nagrywana podczas sesji do albumu Ram.
Lista utworów.
Wszystkie piosenki napisane przez McCartneya i Lindę McCartney (prócz wyróżnionych w nawiasach)
Edycja oryginalna.
"Płyta analogowa" ("winylowa")
"Kolorem zielonym zaznaczono stronę A, a kolorem czerwonym stronę B"
Edycja zremasterowana.
"Kolorem pomarańczowym zaznaczono edycję oryginalną, a kolorem niebieskim i pogrubioną czcionką bonusy."
W 1993 roku Wild Life zostało zremasterowane i wydane na nośniku CD jako część serii The Paul McCartney Collection. Jako bonusy dodano: "Give Ireland Back To The Irish", "Mary Had A Little Lamb", "Little Woman Love", "Mama’s Little Girl", "Oh Woman, Oh Why". Ponadto dwa ukryte utwory z wersji analogowej zostały umieszczone na oddzielnych ścieżkach.
Nagrody oraz pozycja na listach przebojów.
"Kolorem pomarańczowym zaznaczono singel niealbumowy."
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
Album na listach przebojów w poszczególnych tygodniach
Wideografia.
Teledyski:

</doc>
<doc id="803977" url="https://pl.wikipedia.org/wiki?curid=803977" title="I liga argentyńska w piłce nożnej (1924)">
I liga argentyńska w piłce nożnej (1924)

W roku 1924 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub CA Temperley.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub San Lorenzo de Almagro, natomiast tytuł wicemistrza Argentyny zdobył klub Gimnasia y Esgrima La Plata.
Primera División – Asociación Argentina de Football.
Mistrzem Argentyny w roku 1924 w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub CA Temperley. Z ligi nikt nie spadł, a awansował jeden klub – Chacarita Juniors. Liga została zwiększona z 22 do 23 klubów.
Nie rozegrano następujących meczów:
Primera División – Asociación Amateurs de Football.
Mistrzem Argentyny w roku 1924 w ramach rozgrywek organizowanych przez federację piłkarską Asociación Amateurs de Football został klub San Lorenzo de Almagro, natomiast tytuł wicemistrza Argentyny zdobył klub Gimnasia y Esgrima La Plata. Z ligi nikt nie spadł, a awansował jeden klub – Excursionistas Buenos Aires. Liga została powiększona z 24 do 25 klubów.

</doc>
<doc id="803978" url="https://pl.wikipedia.org/wiki?curid=803978" title="Serce Kondrakaru">
Serce Kondrakaru



</doc>
<doc id="803986" url="https://pl.wikipedia.org/wiki?curid=803986" title="Młyńsk (województwo pomorskie)">
Młyńsk (województwo pomorskie)

Młyńsk – wieś kociewska w Polsce położona w województwie pomorskim, w powiecie starogardzkim, w gminie Kaliska w kompleksie Borów Tucholskich. W skład wsi Młyńsk wchodzą grunty kilku gospodarstw rolnych oraz w przeważającej części, tereny zabudowy letniskowej. Wieś stanowi część składową sołectwa Iwiczno.
W latach 1975–1998 miejscowość położona była w województwie gdańskim.

</doc>
<doc id="803992" url="https://pl.wikipedia.org/wiki?curid=803992" title="Płody rolne">
Płody rolne

Płody rolne (także plony ziemiopłodów, dawniej: naturalia) – naturalne biologicznie produkty przyrody ożywionej, mające swe źródło witalne w glebie, w wodzie (hydroponika) lub powietrzu (aeroponika) , skąd czerpią zasoby potrzebne do rozwoju organizmu i jego przyszłych pokoleń. Surowcem wykorzystywanym przez człowieka mogą być korzenie, bulwy, kłącza, łodygi, kwiatostany, owoce, nasiona. Produkty takie uzyskuje się w wyniku uprawy roślin lub można je pozyskiwać samoistnie.
Według GUS ziemiopłody to płody rolne zbierane z pól w celu wykorzystania ich do konsumpcji, przemysłu lub na pasze.

</doc>
<doc id="804000" url="https://pl.wikipedia.org/wiki?curid=804000" title="Biedaczek">
Biedaczek

Biedaczek – osada wsi Piece w Polsce położona w województwie pomorskim, w powiecie starogardzkim, w gminie Kaliska w kompleksie Borów Tucholskich.
Osada wchodzi w skład wsi i sołectwa Piece.
W skład osady wchodzą zaledwie cztery oddzielne zabudowania gospodarskie wraz z niewielką ilością gruntu.
W latach 1975–1998 miejscowość położona była w województwie gdańskim.
Po II wojnie światowej w okolicach miejscowości prowadziły aktywną działalność zbrojną oddziały poakowskiej antykomunistycznej partyzantki "Łupaszki".
Obecnie w bezpośrednim sąsiedztwie osady oraz drogi krajowej 22, prowadzi się prace ziemne, związane z wydobyciem żwiru, głównie na potrzeby budowy dróg.

</doc>
<doc id="804005" url="https://pl.wikipedia.org/wiki?curid=804005" title="Sebastian Przybyszewski">
Sebastian Przybyszewski

Sebastian Przybyszewski (ur. 13 lutego 1981 w Łodzi) – polski piłkarz występujący na pozycji obrońcy.
Przebieg kariery.
Wychowanek ŁKS Łódź, z którego w sezonie 1999/2000 trafił do rezerw Widzewa Łódź. Następnie grał w Hetmanie Zamość, Pogoni Szczecin, ŁKS, Hetmanie, ponownie w ŁKS, Śląsku Wrocław, po raz kolejny w ŁKS. W lipcu 2009 został piłkarzem Warty Poznań, z którą pożegnał się w czerwcu 2010. W lipcu został pozyskany przez Pelikana Łowicz, z którego odszedł na początku 2012. W lutym podpisał kontrakt ze Stalą Rzeszów.
Swój pierwszy mecz w ekstraklasie rozegrał w barwach Pogoni Szczecin 3 sierpnia 2002 w wyjazdowym meczu z Zagłębiem Lubin (0:5). Łącznie w ekstraklasie rozegrał 44 spotkania. Ma 191 cm wzrostu.

</doc>
<doc id="804008" url="https://pl.wikipedia.org/wiki?curid=804008" title="Młyńsk">
Młyńsk



</doc>
<doc id="804010" url="https://pl.wikipedia.org/wiki?curid=804010" title="Chodkiewicz">
Chodkiewicz



</doc>
<doc id="804015" url="https://pl.wikipedia.org/wiki?curid=804015" title="Mariusz Magiera">
Mariusz Magiera

Mariusz Magiera (ur. 25 sierpnia 1984 w Andrychowie) – polski piłkarz występujący na pozycji lewego obrońcy albo lewego pomocnika w klubie GKS Bełchatów.

</doc>
<doc id="804019" url="https://pl.wikipedia.org/wiki?curid=804019" title="Lotnisko Bielsko-Biała Aleksandrowice">
Lotnisko Bielsko-Biała Aleksandrowice

Lotnisko Bielsko-Biała Aleksandrowice (kod IATA: QEO, kod ICAO: EPBA) – cywilne lotnisko sportowe Aeroklubu Bielsko-Bialskiego położone w dzielnicy Aleksandrowice w Bielsku-Białej. Jest bazą Aeroklubu Bielsko-Bialskiego.
Dane lotniska.
Od 1969 roku figuruje w ewidencji lotnisk Urzędu Lotnictwa Cywilnego pod poz. 1 (nr rejestracyjny 1).
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Źródło
Historia.
Do pierwszych konkretnych działań wokół budowy lotniska w Aleksandrowicach koło Bielska przystąpiono w 1933 roku. W lutym 1934 roku projekt lotniska w Bielsku został zatwierdzony przez Departament Aeronautyki Ministerstwa Spraw Wojskowych, a teren przyszłego lotniska tymczasowo wciągnięto do rejestru lotnisk, aż do czasu wydania zgody na jego użytkowanie i otwarcie dla ruchu lotniczego. Początkowo planowano, że lotnisko będzie miało charakter portu lotniczego obsługującego komunikację lotniczą. Jednocześnie miało być wykorzystywane do szkolenia w ramach Lotniczego Przysposobienia Wojskowego. 3 sierpnia 1934 roku mjr inż. Kazimierz Ziembiński oraz sekretarz Śląskiego OW LOPP Tadeusz Stopczyński przeprowadzili na miejscu odbiór prac polowych przeprowadzonych na 18 hektarach płyty lotniska. Niezwłocznie po zatwierdzeniu, wykonanego przez inż. Schayera – architekta Śląskiego Urzędu Wojewódzkiego w Katowicach projektu budowy portu lotniczego oraz hangarów, rozpisano przetarg na jego realizację. Drogę dojazdową na lotnisko, biegnącą od strony szosy Cieszyn–Bielsko, wykonał Wydział Dróg Powiatowych w Bielsku. Uroczyste otwarcie lotniska i pierwszej szkoły lotniczej L.O.P.P. im. marszałka Piłsudskiego odbyło się 31 maja 1936 roku.
1 września 1939 roku klucz samolotów PZL P.11c stacjonujących w Aleksandrowicach (122 eskadra myśliwska) zestrzelił 3 samoloty niemieckie. Jednym ze zwycięskich pilotów był podporucznik, późniejszy pułkownik pil. Wacław Król.
W czasie okupacji lotnisko w Aleksandrowicach, podobnie jak szkoła szybowcowa w Goleszowie, było wykorzystywane przez Niemców do szkolenia szybowcowego.
Z lotniska tego startowały do badań w locie szybowce skonstruowane i wykonane przez ówczesny Szybowcowy Zakład Doświadczalny (SZD).
Co roku w lecie odbywa się Międzynarodowy Piknik Lotniczy, którego atrakcją są dwudniowe pokazy lotnicze.

</doc>
<doc id="804021" url="https://pl.wikipedia.org/wiki?curid=804021" title="Uprowadzenie Agaty">
Uprowadzenie Agaty

Uprowadzenie Agaty – polski film fabularny z 1993 r. w reżyserii Marka Piwowskiego.
Fabuła.
Cygan postanawia uciec z więzienia, choć za tydzień ma wyjść na wolność. Zaskoczonym współwięźniom tłumaczy, że nie może stracić tego tygodnia, bo może się on okazać najlepszym w jego życiu. Poza tym jest wiosna i on się zakochał, chociaż jeszcze nie wie w kim. Tymczasem Agata, córka ważnego polityka, po raz pierwszy w życiu wyrusza na wakacje bez rodziców. Wybiera się z dwoma kolegami ich luksusowym samochodem. Cygan i Agata poznają się na stacji benzynowej. Zakochują się w sobie ze wzajemnością, jednak rodzice dziewczyny nie zgadzają się na ten związek. Robią wszystko, żeby młodzi nie mogli być ze sobą razem. Dziewczyna ląduje w zakładzie psychiatrycznym, a chłopak jest ścigany przez policję. Wszystko to sprawia, że Agata i Cygan postanawiają razem uciec, ukryć się przed rodzicami dziewczyny i wziąć cygański ślub. Historia kończy się tragicznie. Cygan postanawia poślubić Agatę w ceremonii braterstwa krwi w otoczeniu bezdomnych. Po wyciągnięciu noża do nacięcia palców zostaje zastrzelony przez policyjnego snajpera.
Kontrowersje.
W recenzjach film opisywano jako oparty na historii Macieja Malisiewicza i Moniki, córki wicemarszałka Sejmu Andrzeja Kerna. Historia ucieczki Moniki została nagłośniona w 1992 roku przez reportaż „Mezalians” Jacka Hugo-Badera w „Gazecie Wyborczej”. Ze względu na przerysowanie w filmie negatywnej roli ojca (prawicowego polityka) media sugerowały, że nakręcony w ciągu trzech miesięcy (po 17 latach przerwy w tworzeniu filmów przez Piwowskiego) film powstał na polityczne zamówienie. Film miał premierę zaledwie miesiąc przed wyborami parlamentarnymi, z udziału w których zrezygnował Kern, wcześniej popularny polityk PC. Producentem filmu był związany z lewicą Lew Rywin. Zarówno Piwowskiego, jak i Rywina podejrzewa się w środowiskach prawicowych o to, że byli wcześniej tajnymi współpracownikami SB. 
W wywiadzie dla „Dziennika Łódzkiego” sama Monika Kern stwierdziła: „Ten film jest zresztą luźno związany z moją historią”, a przedstawienie w mediach „afery” nazwała „gigantyczną manipulacją”.

</doc>
<doc id="804022" url="https://pl.wikipedia.org/wiki?curid=804022" title="Lotnisko Bielsko-Biała">
Lotnisko Bielsko-Biała



</doc>
<doc id="804023" url="https://pl.wikipedia.org/wiki?curid=804023" title="Tarik Cerić">
Tarik Cerić

Tarik Cerić (ur. 28 stycznia 1978 w Sarajewie) – bośniacki piłkarz występujący na pozycji obrońcy. Od 2010 roku występuje w HNK Šibenik.
Reprezentował barwy takich klubów jak: Olimpik Sarajewo, NK SAŠK Napredak, FK Sarajevo, NK Posušje, ŁKS Łódź, NK Rijeka, HNK Šibenik i Velež Mostar.

</doc>
<doc id="804025" url="https://pl.wikipedia.org/wiki?curid=804025" title="Azotan bizmutylu">
Azotan bizmutylu

Azotan bizmutylu, – nieorganiczny związek chemiczny, sól kwasu azotowego(V) i bizmutu na III stopniu utlenienia, w którym występuje ugrupowanie bizmutylowe, Bi=O. Tworzy słupkowate kryształy albo szary proszek.

</doc>
<doc id="804031" url="https://pl.wikipedia.org/wiki?curid=804031" title="Arkadiusz Mysona">
Arkadiusz Mysona

Arkadiusz Mysona (ur. 11 maja 1981 w Szczecinie) – polski piłkarz występujący na pozycji pomocnika.
Arkadiusz Mysona jest wychowankiem Pogoni Szczecin. W barwach „Granatowo-bordowych” zadebiutował I lidze w wyjazdowym meczu ze Śląskiem Wrocław, 20 października 2001 (4-0).
W sezonie 2002/2003 grał w klubie Zorza Dobrzany, zaś w latach 2003–2008 był piłkarzem ŁKS-u Łódź, w którego barwach rozegrał łącznie 135 meczów. W lipcu 2008 roku podpisał kontrakt z ówczesnym beniaminkiem Ekstraklasy – Lechią Gdańsk. W sezonie jesień 2010 został wypożyczony do Polonii Bytom, gdzie grał całą rundę, ale z przyczyn finansowych klub ze Śląska nie był w stanie wykupić go i powrócił do Gdańska. W przerwie w sezonie 2010–2011 zainteresował się nim klub z okolic Tarnowa, Termalica Bruk-Bet Nieciecza, z którym podpisał 1,5 roczny kontrakt. Piłkarz doznał kontuzji w meczu z Dolcanem Ząbki w sezonie 2010/2011 i pauzował całą rundę jesienną. Po jej wyleczeniu klub z Niecieczy nie chciał dalej współpracować z zawodnikiem, który powrócił do dawnej kondycji. W lipcu 2012 roku podpisał roczny kontrakt z Wisłą Płock. W styczniu 2014 roku podpisał kontrakt z Chojniczanką Chojnice. W lipcu 2014 ponownie został piłkarzem Łódzkiego Klubu Sportowego.

</doc>
<doc id="804042" url="https://pl.wikipedia.org/wiki?curid=804042" title="Lotnisko Bielsko-Biała-Aleksandrowice">
Lotnisko Bielsko-Biała-Aleksandrowice



</doc>
<doc id="804055" url="https://pl.wikipedia.org/wiki?curid=804055" title="Ludwik Weiher">
Ludwik Weiher



</doc>
<doc id="804058" url="https://pl.wikipedia.org/wiki?curid=804058" title="Cienista dolina">
Cienista dolina

Cienista dolina (oryg. "Shadowlands") – brytyjski film fabularny w reżyserii Richarda Attenborough z Anthonym Hopkinsem i Debrą Winger w rolach głównych. Film jest fabularyzowaną historią związku brytyjskiego pisarza C.S. Lewisa z amerykańską pisarką Joy Gresham.
Fabuła.
Profesor literatury w Oksfordzie, C.S. Lewis (Anthony Hopkins) nazywany przez przyjaciół Jackiem, jest starzejącym się kawalerem. Mężczyzna od lat korensponduje z amerykańską poetką Joy Gresham. W końcu decydują się na spotkanie. Początki ich relacji nie są łatwe.
Produkcja.
Zdjęcia plenerowe do filmu kręcono głównie w Oksfordzie (Christ Church Meadow, Duke Humfrey's Library, Magdalen College, Sheldonian Theatre). Wykorzystano również takie lokacje, jak Ross-on-Wye (Pengethley Manor Hotel) i Symonds Yat (hrabstwo Herefordshire), Loughborough (hrabstwo Leicestershire) oraz studio Shepperton.
Odbiór.
Film "Cienista dolina" spotkał się z pozytywną reakcją krytyków. W serwisie Rotten Tomatoes, 97% z dwudziestu dziewięciu recenzji filmu jest pozytywne (średnia ocen wyniosła 8 na 10).

</doc>
<doc id="804063" url="https://pl.wikipedia.org/wiki?curid=804063" title="Danqa">
Danqa



</doc>
<doc id="804064" url="https://pl.wikipedia.org/wiki?curid=804064" title="Robert Sierant">
Robert Sierant

Robert Sierant (ur. 8 lipca 1982 w Łodzi) – polski piłkarz występujący na pozycji obrońcy lub pomocnika, wychowanek ŁKS Łódź, w barwach którego rozegrał 22 spotkania w ekstraklasie (1 gol).
Piłkarz ma w dorobku srebrny medal Mistrzostw Europy U-16 (1999) oraz złoty medal Mistrzostw Europy U-18 (2001).

</doc>
<doc id="804073" url="https://pl.wikipedia.org/wiki?curid=804073" title="Sławomir Federowicz">
Sławomir Federowicz

Sławomir Federowicz (ur. 14 lutego 1967 w Białobrzegach) – polski aktor filmowy i teatralny.
W szkole średniej przez trzy lata śpiewał i grał w amatorskim teatrze prowadzonym przez Jerzego Wasiuczyńskiego. Niepowodzeniem zakończył się jego pierwszy egzamin do warszawskiej PWST. Zdał natomiast do 3-letniego studium przy Teatrze Muzycznym w Gdyni. Studiując, nie rezygnował z kolejnych prób dostania się do szkół teatralnych w Warszawie, Łodzi i Krakowie. Gdy równocześnie powiodło mu się w Warszawie i Krakowie został studentem Wydziału Aktorskiego Państwowej Wyższej Szkoły Teatralnej w Krakowie. Studia ukończył w 1992 roku. Zadebiutował jako główny bohater w dramacie Marka Piwowskiego "Uprowadzenie Agaty" z 1993 roku. Debiut teatralny miał już wcześniej, w 1989 roku. W latach 1993–1995 był aktorem Teatru im. J. Słowackiego w Krakowie, w latach 1998–1999 w Teatrze Dramatycznym im. Jana Kochanowskiego w Opolu. Od roku 1999 występuje w Teatrze Narodowym w Warszawie. Federowicz prowadził także program Przeklęte rewiry emitowany w TVN Warszawa.

</doc>
<doc id="804074" url="https://pl.wikipedia.org/wiki?curid=804074" title="Bielsko Aleksandrowice">
Bielsko Aleksandrowice



</doc>
<doc id="804079" url="https://pl.wikipedia.org/wiki?curid=804079" title="Lotnisko Aleksandrowice">
Lotnisko Aleksandrowice



</doc>
<doc id="804087" url="https://pl.wikipedia.org/wiki?curid=804087" title="Wiera Muchina">
Wiera Muchina

Wiera Ignatjewna Muchina (ros. "Вера Игнатьевна Мухина", ur. 1 lipca 1889 w Rydze, zm. 6 października 1953 w Moskwie) – rzeźbiarka rosyjska, znana z socrealistycznego pomnika "Robotnik i kołchoźnica" z lat 1935–1937.
W latach 1909–1911 pobierała nauki u różnych artystów w Moskwie. W 1912 wyjechała do Paryża, gdzie przez dwa lata studiowała m.in. u Antoinego Bourdelle'a. W latach 1926–1927 była wykładowczynią w Wyższej Szkole Artystyczno-Przemysłowej w Moskwie. Początkowo reprezentowała kubizm (np. pomnik Jakowa Swierdłowa "Płomień rewolucji" z lat 1922-1923), aby później zwrócić się ku neoklasycyzmowi w stylu Aristide'a Maillola (np. "Chłopka" z 1927). Od lat 30. tworzyła rzeźby portretowe (np. "Portret Siergieja Zamkowa" z 1935) w stylu klasycyzującego realizmu, a także inne prace w estetyce realizmu socjalistycznego. Była pięciokrotną laureatką Nagrody Państwowej ZSRR (1941, 1943, 1946, 1951 i 1952).

</doc>
<doc id="804088" url="https://pl.wikipedia.org/wiki?curid=804088" title="ZPRP">
ZPRP



</doc>
<doc id="804090" url="https://pl.wikipedia.org/wiki?curid=804090" title="QEO">
QEO



</doc>
<doc id="804093" url="https://pl.wikipedia.org/wiki?curid=804093" title="Bitwa pod Jarosławiem">
Bitwa pod Jarosławiem



</doc>
<doc id="804094" url="https://pl.wikipedia.org/wiki?curid=804094" title="Wiera I. Muchina">
Wiera I. Muchina



</doc>
<doc id="804111" url="https://pl.wikipedia.org/wiki?curid=804111" title="The Pros and Cons of Hitch Hiking">
The Pros and Cons of Hitch Hiking

The Pros and Cons of Hitch Hiking – solowy album Rogera Watersa, lidera brytyjskiej grupy rockowej Pink Floyd. Nagrany został w roku 1983, a wydany w maju 1984.
Koncepcja albumu.
W lipcu 1978 roku Waters zagrał kilka demówek muzycznych tego, co poskładał, ale zagrał także fragmenty innego przygotowywanego przez siebie albumu, zatytułowanego Bricks in the Wall, pozostałym kolegom z zespołu Pink Floyd.
Po długiej debacie jego koledzy zdecydowali, że wolą koncepcję Bricks in the Wall, mimo że ich ówczesny menedżer, Steve O'Rourke, uważał, że The Pros and Cons of Hitch Hiking jest lepszy.
Cóż, pomysł na album pojawił się jednocześnie z pomysłem na The Wall – podstawą pomysłu. Oba pomysły napisałem mniej więcej w tym samym czasie. I faktycznie, zrobiłem taśmy demo z nich obu i faktycznie przedstawiłem je reszcie Floydów i powiedziałem: „Słuchaj, zamierzam zrobić jeden z nich jako solowy projekt i zrobimy jeden jako album zespołu i możesz wybrać." Więc to był ten, który został. Um... to znaczy, od tamtego czasu bardzo się rozwinęło, myślę. 
- mówi Roger Waters.
Bricks in the Wall, przemianowany na The Wall, stał się kolejnym albumem Pink Floyd w 1979 roku, a Waters koncepcję tych demówek odłożył na półkę. Na początku 1983 roku Waters sam podjął się realizacji tego projektu. 

</doc>
<doc id="804113" url="https://pl.wikipedia.org/wiki?curid=804113" title="Oleg Światosławowic">
Oleg Światosławowic



</doc>
<doc id="804117" url="https://pl.wikipedia.org/wiki?curid=804117" title="Potnice">
Potnice

Potnice - deski odgradzające przestrzeń ładunkową w ładowni od poszycia burt. Zabezpieczają ładunek od zamoknięcia na skutek kontaktu z wodą kondensującą na chłodnym poszyciu.
Potnice najczęściej wykonane są z desek o grubości 30-50 mm, szerokości kilkunastu centymetrów, z drewna drzew liściastych, nie plamiącego. Mocowane są do wręgów w sposób pozwalający na łatwe zdemontowanie i wymianę.

</doc>
<doc id="804118" url="https://pl.wikipedia.org/wiki?curid=804118" title="Skrycik szary">
Skrycik szary

Skrycik szary ("Crypturgus cinereus") – gatunek owada z rzędu chrząszczy.
Przebiega na przełomie kwietnia i maja oraz lipca i sierpnia (jak u skrycika najmniejszego i owłosionego).
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu wolnego; barwy białej, kolebka poczwarkowa w łyku. Imago długości 1,0–1,3 mm. Kształt podłużny, walcowaty, lekko spłaszczony, barwy szarej, matowy. Przedplecze owalne, gęsto punktowane. Pokrywy skrzydeł nieznacznie lśniące, z lekko marszczonymi międzyrzędami gęstych punkcików. Dymorfizm płciowy widoczny na ścięciu pokryw, gdzie samica ma wyraźnie większą ilość złotawych włosków.
W Polsce pospolity.
Samica najczęściej rozpoczyna żerowisko od nyż jajowych w chodnikach larwalnych innych korników (oraz kózkowatych, ryjkowcowatych lub bogatkowatych), gdzie może zjadać jaja lub młode larwy swoich gospodarzy. Rzadkim zjawiskiem jest samodzielne zakładanie żerowiska. Larwy wygryzają stosunkowo krótkie chodniki w łyku lub korze. 
Może ograniczać nieznacznie populację innych korników.

</doc>
<doc id="804122" url="https://pl.wikipedia.org/wiki?curid=804122" title="Hrabstwo Todd (Minnesota)">
Hrabstwo Todd (Minnesota)

Todd - hrabstwo w środkowej części stanu Minnesota w Stanach Zjednoczonych. Zajmuje powierzchnię 2536 km², a zamieszkuje je 24 895 osób (2010). Siedzibą władz hrabstwa jest miasto Long Prairie.
Niemal wszyscy mieszkańcy (97,54%) należą do rasy białej.

</doc>
<doc id="804123" url="https://pl.wikipedia.org/wiki?curid=804123" title="Skrycik najmniejszy">
Skrycik najmniejszy

Skrycik najmniejszy ("Crypturgus pusillus" Gyll.) – gatunek owada z rzędu chrząszczy.

</doc>
<doc id="804126" url="https://pl.wikipedia.org/wiki?curid=804126" title="Skrycik owłosiony">
Skrycik owłosiony

Skrycik owłosiony, skrycik północny ("Crypturgus hispidulus") – gatunek owada z rzędu chrząszczy.
Przebiega na przełomie kwietnia i maja oraz lipca i sierpnia (jak skrycika najmniejszego i szarego).
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu wolnego; barwy białej, kolebka poczwarkowa w łyku. Imago długości 1,2–1,4 mm. Kształt walcowaty, wąski, barwy brunatnoczarnej lub czarnej, błyszczący. Przedplecze lekko zwężające się ku przodowi, lśniące, gęsto, wyraźnie kropkowane. Pokrywy skrzydeł zwężają się na 2/3 swej długości, wyraźnie kropkowane. Od pokryw wyraźnie odstają drobne szczecinki.
W Polsce pospolity, ale rzadszy od pozostałych skrycików.
Samica najczęściej rozpoczyna żerowisko od nyż jajowych w chodnikach larwalnych innych korników (oraz kózkowatych, ryjkowcowatych lub bogatkowatych), gdzie może zjadać jaja lub młode larwy swoich gospodarzy. Rzadkim zjawiskiem jest samodzielne zakładanie żerowiska. Larwy wygryzają stosunkowo krótkie chodniki w łyku lub korze. 
Może ograniczać nieznacznie populację innych korników.

</doc>
<doc id="804127" url="https://pl.wikipedia.org/wiki?curid=804127" title="Edinson Cavani">
Edinson Cavani

Edinson Roberto Cavani Gómez (ur. 14 lutego 1987 w Salto) – urugwajski piłkarz, występujący na pozycji napastnika w hiszpańskim klubie Valencia oraz w reprezentacji Urugwaju. Zwycięzca Copa América 2011. Uczestnik Mistrzostw Świata 2010, 2014, 2018, 2022 i Copa América 2015, 2016, 2019, 2021.
Kariera klubowa.
Cavani pochodzi z miasta Salto, drugiego pod względem wielkości w Urugwaju. Swoją piłkarską karierę zaczynał jednak w stolicy kraju, Montevideo, w tamtejszym klubie Danubio. Grał w szkółce piłkarskiej tego klubu, a potem w drużynach młodzieżowych różnych szczebli, aż w 2006 roku trafił do pierwszego zespołu. W klubie Danubio zadebiutował w Primera División Uruguaya w wieku 19 lat. W lidze zagrał w 10 meczach i zdobył 4 gole, a z Danubio wygrał fazę Apertura. W styczniu 2007 po dobrej grze Cavaniego, zainteresowali się nim trenerzy Juventusu oraz A.C. Milan. Jednak 29 stycznia 2007 Cavani podpisał 4-letni kontrakt z inną włoską drużyną, US Palermo. W sezonie 2008/2009 w 35 meczach Serie A strzelił 14 goli. W lipcu 2010 roku podpisał kontrakt z drużyną SSC Napoli. W 2012 zdobył z Napoli Puchar Włoch, strzelając pięć goli w całej edycji. W sezonie 2012/13 został królem strzelców Serie A. Urugwajczyk strzelił 29 bramek. 16 lipca 2013 podpisał kontrakt z Paris Saint-Germain. Francuski klub zapłacił za Urugwajczyka 63 miliony euro.
5 października 2020 podpisał roczny kontrakt z opcją przedłużenia o kolejny rok z Manchesterem United. W nowym klubie zadebiutował 24 października 2020 roku w zremisowanym 0:0 meczu przeciwko Chelsea, zmieniając w 58 minucie spotkania Daniela Jamesa. Swoją pierwszą bramkę dla Manchesteru United strzelił 7 listopada 2020 w wygranym 1:3 meczu przeciwko Evertonowi. 22 maja 2022 roku Ralf Rangnick ogłosił, że sezon 2021/22 był ostatnim sezonem Cavaniego w barwach Manchesteru United.
29 sierpnia 2022, Valencia ogłosiła pozyskanie Cavaniego, który podpisał 2-letni kontrakt. W ekipie "Nietoperzy" zadebiutował 17 września w wygranym 3:0 meczu Primera División przeciwko drużynie Celty Vigo.
Kariera reprezentacyjna.
W styczniu 2007 został powołany do młodzieżowej reprezentacji Urugwaju U-20 na Młodzieżowe Mistrzostwa Ameryki Południowej. Z Urugwajem zajął 3. miejsce, co dało awans na Młodzieżowe Mistrzostwa Świata, a z 7 golami został królem strzelców turnieju. W seniorskiej reprezentacji Cavani zadebiutował 6 lutego 2008 roku w zremisowanym 2:2 meczu z Kolumbią. W debiucie strzelił bramkę. W 2010 roku zdobył z reprezentacją Urugwaju czwarte miejsce na mistrzostwach świata. Z reprezentacją wygrał Copa América 2011, w turnieju zagrał w trzech spotkaniach przez łącznie 149 minut. W 2013 Cavani wraz z reprezentacją Urugwaju wystąpił w Pucharze Konfederacji, w którym reprezentacja Urugwaju doszła do 1/2 rozgrywek. Cavani w 4 meczach strzelił 3 bramki, z czego dwie w półfinale rozgrywek. W eliminacjach do Mistrzostw Świata w 2014 strzelił 5 bramek. Skromny dorobek bramkowy Cavaniego nie przełożył się na bezpośredni awans na mundial, więc reprezentacja Urugwaju musiała zagrać dwumecz z reprezentacją Jordanii. Urugwaj wygrał baraż interkontynentalny, w którym Cavani strzelił jedną bramkę. W 2015 roku Cavani został powołany na turniej Copa America, podczas którego zagrał we wszystkich 4 meczach Urugwaju, w których nie strzelił ani jednej bramki. Urugwaj zakończył turniej na 1/4 rozgrywek. W 2016 Cavani zagrał we wszystkich 3 meczach Urugwaju na Copa America 2016, w których nie strzelił ani jednej bramki. Urugwaj zakończył udział w tym turnieju na fazie grupowej.

</doc>
<doc id="804128" url="https://pl.wikipedia.org/wiki?curid=804128" title="Skrycik północny">
Skrycik północny



</doc>
<doc id="804129" url="https://pl.wikipedia.org/wiki?curid=804129" title="Kościół św. Stanisława w Żelechowie">
Kościół św. Stanisława w Żelechowie

Kościół pod wezwaniem św. Stanisława ze Szczepanowa w Żelechowie – niewielka, barokowa świątynia znajdująca się w odległości kilkuset metrów od najbliższych zabudowań, w pobliżu drogi na Zakrzówek. Jest to najstarszy zachowany w prawie niezmienionej postaci zabytek Żelechowa.
Historia.
Kaplica w tym miejscu istniała jeszcze przed budową obecnego kościoła. Znajdujący się tam obraz słynął licznymi cudami, m.in. podczas wojny północnej i zarazy w 1702 roku. Budowę rozpoczęto w 1740 roku z polecenia Wacława Rzewuskiego, ówczesnego właściciela Żelechowa. Zakończono rok później. Rzewuski przekazał na ten cel 6000 złotych i ofiarował ziemię o wymiarach 100 na 120 sążni. Świątynię w 1754 roku konsekrował biskup Andrzej Załuski. Początkowo istniała tu oddzielna prebenda. Przy kościele mieszkał ksiądz i codziennie odprawiał mszę. Po śmierci ostatniego prebendarza w 1798 roku kościół przeszedł pod opiekę proboszcza żelechowskiej parafii. W 1812 roku został całkowicie włączony do parafii. Kościół przechodził remonty w latach: 1836, 1853, 1884, 1914, 1918. W 1960 roku budynek został wpisany na listę zabytków.
Budynek.
Budynek o łagodnie ondulowanej fasadzie. Jego wymiary wynoszą 16 na 10 m. Prezbiterium jest węższe niż nawa i zakończone trójbocznie. Drzwi kościoła są wykonane z drewna i nabijane gwoździami. Znajduje się tam chór wsparty na dwóch filarach. Sklepienie kolebkowe, w prezbiterium strop. Dach dwuspadowy, nad prezbiterium trzypołaciowy, kryty blachą cynkową, dawniej nad nawą dachówką. W dachu znajduje się wieżyczka na sygnaturkę, zakończona hełmem obeliskowym.
Funkcje.
Co roku, 8 maja, odbywają się tu uroczyste msze.

</doc>
<doc id="804130" url="https://pl.wikipedia.org/wiki?curid=804130" title="Emma Sjoberg">
Emma Sjoberg



</doc>
<doc id="804134" url="https://pl.wikipedia.org/wiki?curid=804134" title="Aurelian z Réôme">
Aurelian z Réôme

Aurelian z Réôme, także Aurelianus Reomensis (zm. 850) – francuski zakonnik, pisarz i teoretyk muzyki. Autor traktatu "Musica disciplina" opartego na pracach Boecjusza, Kasjodora i Izydora z Sewilli. Jest to jedno z najwcześniejszych źródeł dotyczących ośmiu tonów kościelnych.

</doc>
<doc id="804136" url="https://pl.wikipedia.org/wiki?curid=804136" title="Adolf Wissel">
Adolf Wissel

Adolf Wissel (ur. 19 kwietnia 1894 w Velber, zm. 17 listopada 1973 tamże) – niemiecki malarz, jeden z czołowych twórców sztuki nazistowskiej.
Był absolwentem Akademii Sztuk Pięknych w Kassel. W dziełach swych preferował ujęcie realistyczne, w duchu akademizmu, pozostawał jednak pod znaczącym wpływem ekspresjonizmu, później związany z postekspresjonistycznym stylem Nowa Rzeczowość (niem. Neue Sachlichkeit).
Tematami jego prac są wyidealizowane sceny z życia klasy robotniczej i chłopów III Rzeszy. Wielokrotnie wystawiany i kopiowany był jego obraz "Kalenberger Bauernfamilie", przedstawiający rodzinę chłopską z "Calenberger Land" pomiędzy rzeką Leine a wzgórzami Deister. Styl Wissela jest zdumiewająco podobny do twórczości Granta Wooda (np. "American Gothic").

</doc>
<doc id="804137" url="https://pl.wikipedia.org/wiki?curid=804137" title="Polskie Pracownie Konserwacji Zabytków">
Polskie Pracownie Konserwacji Zabytków

Polskie Pracownie Konserwacji Zabytków ("Przedsiębiorstwo Państwowe Pracownie Konserwacji Zabytków", "Pracownie Konserwacji Zabytków", PP PKZ) – przedsiębiorstwo państwowe powołane zarządzeniem Ministra Kultury i Sztuki z 25 sierpnia 1950 r. w celu prowadzenia badań zabytków, ich dokumentacji oraz prowadzenia prac restauracyjno-konserwatorskich przy zabytkach nieruchomych i ruchomych, a także badań archeologicznych. 
Opis.
PP PKZ składał się z Zarządu w Warszawie i 20 oddziałów obejmujących jedno lub kilka byłych województw. Przed częściową prywatyzacją i rozproszeniem w początku lat 90. XX w. PP PKZ dysponowała rozbudowanym systemem pracowni: dokumentacji naukowo-historycznej, archeologiczno-konserwatorskiej, badań architektonicznych, dokumentacji etnograficznej, konserwacji murów, projektowe, zieleni zabytkowej, konserwacji malarstwa, konserwacji rzeźby, konserwacji dzieł sztuki zdobnicznej, konserwacji mebli, papieru, książek, grafiki, skóry, drewna, metalu, tkanin itp. oraz grupami wykonawstwa robót budowlanych. PP PKZ poza licznymi przedsięwzięciami w kraju: odbudowa Zamku Królewskiego w Warszawie, odbudowa i restauracja centrów historycznych Gdańska, Krakowa, Torunia i Zamościa wykonywało od końca lat 60. również liczne prace konserwatorskie poza granicami kraju m.in. w Algierii, Egipcie, Francji, Kubie, Mongolii, Niemczech, Wietnamie, Kambodży i we Włoszech.
Od 1 lutego 2002 r. jedynym spadkobiercą prawnym PP PKZ jest przedsiębiorstwo Polskie Pracownie Konserwacji Zabytków Spółka Akcyjna (PPKZ S.A.) – jednoosobowa spółka Skarbu Państwa. W sierpniu 2020 została ona postawiona w stan likwidacji

</doc>
<doc id="804140" url="https://pl.wikipedia.org/wiki?curid=804140" title="Prawo ubezpieczeń gospodarczych">
Prawo ubezpieczeń gospodarczych

Prawo ubezpieczeń gospodarczych (w skrócie P.u.g.) – zespół norm prawnych regulujących stosunki społeczne i zobowiązaniowe powstałe między oznaczonymi umową ubezpieczenia podmiotami. Podmiotami tych norm są z jednej strony – zawsze zakład ubezpieczeń, z drugiej – ubezpieczający, ubezpieczony, uposażony, uprawniony z umowy, zobowiązany do wyrównania szkody itp., więc każdy podmiot, którego interes prawny lub majątkowy wiąże się z umową ubezpieczenia.
Prawo ubezpieczeń gospodarczych jako dział prawa.
Prawo ubezpieczeń gospodarczych należy do działu prawa prywatnego, regulującego stosunki społeczne w oparciu o podstawową zasadę równości stron tego stosunku, w przeciwieństwie do prawa publicznego, które wyróżnia dominująca pozycja co najmniej jednej ze stron stosunku, jaką jest organ państwa, samorządu terytorialnego lub innej jednostki powołanej do realizacji interesów publicznych. P.u.g., jako kompleksowa dziedzina prawa przyporządkowana jest do jednego z działów prawa cywilnego, zwanego prawem zobowiązań. Z kolei prawo zobowiązań jest działem jednej z gałęzi prawa prywatnego, wyróżnionej pod postacią prawa cywilnego.
Historyczny rozwój regulacji.
Pierwsze regulacje.
Zespół norm prawa ubezpieczeń gospodarczych, całościowo regulujących tę instytucję pojawił się na świecie stosunkowo niedawno. Wprawdzie pierwszą regulacją prawną była szwajcarska ustawa z 2 kwietnia 1908 r., to jednak prym pierwszeństwa przyznaje się niemieckiej ustawie z 30 maja 1908 r. o umowie ubezpieczenia, która była wzorem dla ustawy szwajcarskiej, jak i ustawy austriackiej z 23 grudnia 1917 r. Pierwsze pojedyncze przepisy odnoszące się do praubezpieczeń można znaleźć ponad trzy i pół tysiąca let temu – w Prawach Hammurabiego (XVII wiek p.n.e.).
Prawo polskie.
Początek rozwoju polskiego ustawodawstwa zaczyna się ustawą z 21 czerwca 1921 r. o przymusie ubezpieczeń budowli od ognia i o Polskiej Dyrekcji Ubezpieczeń Wzajemnych, a następnie Rozporządzeniem Prezydenta RP z 24 lutego 1928 r. o przepisach tymczasowych dotyczących umowy ubezpieczenia. Do czasu wejścia w życie ustawy z 28 marca 1952 r. w Polsce obowiązywały ustawy z okresu rozbiorów (niemiecka i austriacka) oraz Rozporządzenie Prezydenta RP. Kolejne daty nowych ustaw to 1958, 1984, 1990, aż do dzisiejszych „ustaw ubezpieczeniowych” z 2003 i 2015 r. Przełomem w prawnej regulacji umowy ubezpieczenia było wprowadzenie jej do Kodeksu cywilnego w 1964 r. Z tą chwilą umowa ubezpieczenia zyskała miano umowy nazwanej, regulowanej w większości bezwzględnie obowiązującymi przepisami Księgi trzeciej, Tytułu XXVII KC (zob. – art. 817).
Istota ubezpieczenia.
Z istoty działalności ubezpieczeniowej wynika, że dzięki gromadzeniu znacznej ilości niewielkich sum tworzących pewien kapitał, jeden podmiot (ubezpieczyciel) zdolny jest do poniesienia ciężaru ekonomicznego wyrównania skutków zdarzeń jednej z osób biorącej czynny udział w gromadzeniu tych środków. Z ekonomicznego punktu widzenia bezpieczeństwo finansowe zakładu ubezpieczeń zapewnia głównie sposób wyliczenia pojedynczych wpłat, tak aby na przestrzeni pewnego okresu ubezpieczyciel zdolny był do większych, ale rzadszych wypłat.
Istotą każdego stosunku ubezpieczenia jest wypłata przez ubezpieczyciela świadczenia, pod warunkiem zajścia zdefiniowanego umową wypadku w życiu lub mieniu ubezpieczonego (zob. art. 805 KC). Na ogół praw i obowiązków regulujących ubezpieczenia gospodarcze składają się przepisy ogólne o umowie ubezpieczenia (art. 805 do 820 KC) i dwie części szczegółowe – o ubezpieczeniach majątkowych (art. 821 do 828 KC) i o ubezpieczeniach osobowych (art. 822 do 834 KC).
Rodzaje ubezpieczeń.
W ramach ubezpieczeń majątkowych wyróżnia się:
Z kolei w ramach ubezpieczeń osobowych rozróżnia się:
Regulacja prawna zawarta w ustawach ubezpieczeniowych, zachowując pozycję norm szczególnych w stosunku do przepisów Kodeksu cywilnego, dotyczy sposobu, formy i zakresu wykonywania działalności ubezpieczeniowej, pośrednictwa i nadzoru ubezpieczeniowego.
Współczesna regulacja działalności ubezpieczeniowej.
Na podstawie przepisów Kodeksu cywilnego oraz ustaw ubezpieczeniowych ubezpieczenia gospodarcze stanowią kompleksowo uregulowaną instytucję prawną. Prowadzenie działalności ubezpieczeniowej lub wykonywanie czynności, które normy prawa kwalifikują do czynności ubezpieczeniowych odbywać się może pod ścisłym nadzorem organu państwa. Organem tym jest Komisja Nadzoru Finansowego. W ramach publiczno-prawnych norm prawa ubezpieczeń gospodarczych znajdują się normy regulujące: zakładanie, działanie i likwidacje zakładu ubezpieczeń, wykonywanie działalności ubezpieczeniowej, pośrednictwa ubezpieczeniowego, nadzoru nad tą działalnością, a także normy penalizujące zachowania, które uznane zostały przez ustawodawcę za sprzeczne z przyjętym, w regulowanych stosunkach ubezpieczenia, porządkiem prawnym.
Prawo ubezpieczeń gospodarczych wprowadza także normy prywatno-prawne, których zadaniem jest regulowanie pojedynczego stosunku ubezpieczenia oraz zapewnienie możliwości skorzystania przez stronę umowy z władczej ingerencji państwa w realizację praw nabytych tą umową.
Podstawowym aktem regulującym działalność ubezpieczeniową jest "ustawa z dnia 11 września 2015 r. o działalności ubezpieczeniowej i reasekuracyjnej". Uzupełnieniem jest "ustawa z dnia 22 maja 2003 r. o ubezpieczeniach obowiązkowych, Ubezpieczeniowym Funduszu Gwarancyjnym i Polskim Biurze Ubezpieczeń Komunikacyjnych", a także "ustawa z dnia 22 maja 2003 r. o nadzorze ubezpieczeniowym i emerytalnym" i "ustawa z dnia 15 grudnia 2017 r. o dystrybucji ubezpieczeń". Regulacje ubezpieczeniowe uzupełnia "ustawa z dnia 21 lipca 2006 r. o nadzorze nad rynkiem finansowym". Systemowe, jak się uważa rozwiązanie zagadnień regulacyjnych umowę ubezpieczenia nie jest wolne od wad. Główną jest umieszczenie norm publicznoprawnych z prywatnoprawnymi w tym samym akcie prawnym.
Rozbudowany dziś system norm ubezpieczeń gospodarczych obejmuje także regulacje występujące poza wymienionymi ustawami. Przykładem są zasady dopłat państwa do ubezpieczeń płodów rolnych i zwierząt od padnięcia, obowiązek zawarcia umowy ubezpieczenia w związku z wykonywaniem niektórych rodzajów działalności gospodarczej lub zawodowej. Nie można niewspomnieć jeszcze o normie wynikającej z art. 56 KC zgodnie, z którą poza treścią ustawy znaczenie w obrocie prawnym będą miały zasady współżycia społecznego (zwane coraz częściej zasadami dobrych obyczajów) i ustalone zwyczaje.

</doc>
<doc id="804143" url="https://pl.wikipedia.org/wiki?curid=804143" title="Sowi Dół">
Sowi Dół

Sowi Dół – osada leśna w Polsce położona na Kociewiu w województwie pomorskim, w powiecie starogardzkim, w gminie Lubichowo, w kompleksie Borów Tucholskich.
Obecnie nadzór nad Leśnictwem Sowi Dół sprawuje leśniczy Ginter Hubert i podleśniczy Krzysztofa Trzebiatowska. 
W latach 1975–1998 miejscowość położona była w województwie gdańskim.
Na wysokim, prawym brzegu Wdy między zabudowaniem Pólka a leśniczówką Sowi Dół zachował się Menhir z II w. n.e..

</doc>
<doc id="804144" url="https://pl.wikipedia.org/wiki?curid=804144" title="Yuri's Night">
Yuri's Night



</doc>
<doc id="804146" url="https://pl.wikipedia.org/wiki?curid=804146" title="Hrabstwo Randolph (Arkansas)">
Hrabstwo Randolph (Arkansas)

Hrabstwo Randolph (ang. "Randolph County") – hrabstwo w stanie Arkansas w Stanach Zjednoczonych.
Obszar całkowity hrabstwa obejmuje powierzchnię 656,04 mil2 (1 699 km2). Według danych z 2010 r. hrabstwo miało 17 969 mieszkańców. Stolicą hrabstwa jest Pocahontas. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Historia.
Powstało 29 października 1835 roku jako trzydzieste drugie hrabstwo Arkansas. Nazwane na cześć Johna Randolpha - senatora i członka Izby Reprezentantów ze stanu Wirginia.

</doc>
<doc id="804151" url="https://pl.wikipedia.org/wiki?curid=804151" title="Statek w drodze">
Statek w drodze

Statek w drodze – statek, który nie jest połączony z lądem stałym ani dnem, tzn. nie jest zacumowany, nie stoi na kotwicy ani na mieliźnie.
Definicja ta została opisana w części A konwencji w sprawie międzynarodowych przepisów o zapobieganiu zderzeniom na morzu sporządzonej w Londynie dnia 20 października 1972 r.
Pojęcie "statek w drodze" obejmuje też:

</doc>
<doc id="804157" url="https://pl.wikipedia.org/wiki?curid=804157" title="Maier">
Maier



</doc>
<doc id="804159" url="https://pl.wikipedia.org/wiki?curid=804159" title="Bartel Mały">
Bartel Mały

Bartel Mały – część wsi Bartel Wielki w Polsce, położona w województwie pomorskim, w powiecie starogardzkim, w gminie Kaliska.
Bartel Mały stanowi część wsi, sołectwa Bartel Wielki. 
Podział administracyjny.
W latach 1975–1998 miejscowość administracyjnie należała do województwa gdańskiego.

</doc>
<doc id="804160" url="https://pl.wikipedia.org/wiki?curid=804160" title="Czynność elektryczna serca">
Czynność elektryczna serca



</doc>
<doc id="804161" url="https://pl.wikipedia.org/wiki?curid=804161" title="Paweł III (biskup kołomieński)">
Paweł III (biskup kołomieński)

Biskup Paweł III, w literaturze określany też jako Paweł Kołomieński (zm. 3 kwietnia (13 kwietnia według starego stylu) 1656?) – prawosławny biskup kołomieński. Jedyny hierarcha, który sprzeciwił się reformom patriarchy Nikona.
O jego pochodzeniu i życiu niewiele wiadomo. Urodzić się miał we wsi Kołyczewo w guberni niżegorodzkiej w rodzinie wiejskiego duchownego. Święcenia zakonne przyjął w Żółtowodzkim Monasterze pw. św. Trójcy, w którym w roku 1636 pełnił funkcję ekonoma. Od 1651 roku ihumen monasteru w Borowsku. W 1652 roku był jednym z 12 pretendentów do godności patriarszej. 17 października tegoż roku został wyświęcony na biskupa kołomieńskiego.
W 1654 roku na soborze wystąpił przeciwko planom reform patriarchy Nikona. Pod tekstem uchwał soborowych nie złożył swego podpisu, tylko zapisał formułę grożącą anatemą wszystkim, którzy odrzucą ruskie obyczaje liturgiczne. W tym samym roku został przez patriarchę pozbawiony godności biskupiej (wbrew statutom Rosyjskiego Kościoła Prawosławnego, które przewidywały usuwanie hierarchów jedynie przez sobór). Następnie zesłany do monasteru Paleostrowskiego, położonego na jednej z wysp jeziora Onega.
Na temat jego losów po 1655 roku istnieje wiele niejasnych i wzajemnie sprzecznych informacji. Według staroobrzędowców miał być on później przewieziony pod ścisły nadzór do monasteru św. Warłaama Chutyńskiego w Nowogrodzie i tam zabity. Według innych wersji powstałych w kręgu staroobrzędowców rosyjskich miał zostać szaleńcem bożym. Wówczas Nikon, dowiedziawszy się o tym, nasłać miał na niego najemnych morderców. 3 kwietnia (według starego stylu – 16 kwietnia) 1656 roku biskup Paweł Kołomieński miał być spalony na stosie. Zdaniem historyka S. Łobaczewa okoliczności śmierci Pawła nie mogą zostać jednoznacznie rozstrzygnięte, jednak bezpośrednie zainspirowanie przez Nikona jego zabójstwa jest mało prawdopodobne. Paweł zmarł bowiem jeszcze przed rozpoczęciem masowych, popieranych przez władze świeckie prześladowań staoobrzędowców. Oficjalna wersja śmierci biskupa głosiła, że jeszcze w monasterze Paleostrowskim doznał pomieszania zmysłów, uciekł do lasu i utonął w rzece lub został pożarty przez zwierzęta.
Nie ulega jednak wątpliwości, że wkrótce po soborze w 1654 roku już nie żył. Nie zdążył ani wyświęcić kapłanów staroobrzędowych, ani nikomu przekazać sakry biskupiej. Po jego śmierci staroobrzędowcy na długo utracili możliwość utworzenia własnej hierarchii kościelnej.
Wśród zarzutów, jakie obradujący w latach 1666-1667 sobór postawił Nikonowi, było także pozbawienie godności biskupiej Pawła.
Od 1913 roku postanowieniem niżegorodzko-kostromskiego eparchialnego zjazdu staroobrzędowców białokrynickiej hierarchii biskup Paweł wspominany jest w modlitwach jako święty męczennik, który poświęcił życie za wiarę.

</doc>
<doc id="804162" url="https://pl.wikipedia.org/wiki?curid=804162" title="Strój biłgorajsko-tarnogrodzki">
Strój biłgorajsko-tarnogrodzki

Strój biłgorajsko-tarnogrodzki – polski strój ludowy, używany w regionie Biłgoraja i Tarnogrodu. Nazwa stroju stosowana jest przez Barbarę Kaznowską-Jarecką w jej książce pod tym samym tytułem. Strój znany jest również jako "strój małopolski". Spotykana nazwa "strój biłgorajski" to zwykłe uproszczenie nazwy i ze względu na obszar jego występowania nazwa jest obecnie niewłaściwa.
Strój uważany jest za jeden z najbardziej zbliżonych do dawnych strojów słowiańskich. Używany był do przełomu XIX i XX w..
Opis.
Strój męski.
Spodnie.
Spodnie były potocznie zwane "wściekłymi portkami", na co wpływ miała duża ilość zanieczyszczeń znajdujących się w materiale - lnianym płótnie, powodująca dokuczliwe uwieranie. Zszywane były z dwóch kawałów płótna w kształcie trójkątów, z których powstawały nogawki.
Spodnie były używane do okresu międzywojennego.
Koszula.
Używane były dwa typy koszul – odświętna oraz codzienna. Różniły się jakością i gatunkiem płótna. Kołnierz koszuli, zwany "oszewką", był ściągany czerwoną kokardką. Rękawy koszuli były marszczone; koszula nie posiadała ozdób, lub była ozdabiana haftem krzyżykowym. Powstawała przez połączenie dwóch prostokątnych kawałów płótna.
Parcianka.
Parcianka była ubiorem wierzchnim noszonym w okresie letnim. Uszyta była z płótna konopnego. Rękawy zwężały się ku dołowi; parcianka sięgała do łydek, nie była niczym zdobiona i przepasywana.
Sukmana.
Sukmana była ubiorem reprezentacyjnym, noszonym cały rok, lecz najczęściej w okresie zimowym. Miała kolor brązowy, materiał był tworzony z wełny czarnych owiec. Był on tak twardy i gęsty, że namokniętą sukmanę można było postawić w pozycji pionowej.
Kołnierz sukmany był stojący lub wykładany, jej boki były fałdowane. Rękawy były zakończone mankietami obszytymi niebieskim suknem. Sukmana była zdobiona "szamerunkiem" - niebieskim lub czerwonym sznurkiem, którym był obszywany kołnierz i skrajna część wzdłuż przedniego rozcięcia.
Jedna sukmana służyła przez kilka lat.
Pas.
W dniach świątecznych stosowany był szeroki, ozdobny pas ze skóry wołowej, mającej brązowy kolor. Kawalerowie nosili pas zapinany dwiema sprzączkami, natomiast gospodarze pas z czterema. Pasy zawsze były noszone na koszuli.
Gamerka.
Gamerka była charakterystyczną, noszoną do sukmany czapką. Miała kwadratowe denko, nie posiadała daszka. Denko było opasane sznurkiem, który w jego rogach tworzył pompony.
Dodatki.
Powszechnie używana była torba, zwana "kalitą". Wykonana była ze skóry, miała kształt podkowiasty. 
W zimie noszono wełniane rękawice.
Strój kobiecy.
Koszula.
Koszula kobieca od męskiej różniła się węższymi i krótszymi rękawami, oraz haftem znajdującym się w przedniej części kołnierza oraz na ramionach.
Spódnica.
Krój spódnicy był niezwykle prosty. Była szyta z dwóch płatów płótna, które łączono i marszczono w pasie. W zimie stosowane były spódnice zwane potocznie "burkami" - jako element stroju kobiecego były używane najdłużej, bo aż do czasów międzywojennych.
Nakrycie głowy.
Charakterystycznym nakryciem głowy była chamełka, czyli obciagnięty siatkowym czepkiem krążek z łubu lub tektury. Na chamełkę kobieta zarzucała nadkrywkę, czyli opadający na ramiona płat płótna dł. 2 m zdobiony na brzegach haftem.
Sukmana, kożuch.
Sukmana kobieca prawie niczym się nie różniła od męskiej. Była używana bardzo rzadko, tylko przy największych uroczystościach, gdyż była ciężka i niewygodna. W zimie zastępowano ją kożuchem.
Żupan.
Żupan był rodzajem płaszcza sięgającego do łydek. W XIX w. prawie całkowicie wyparł sukmanę. Był bogato zdobiony, przepasywany wełnianym pasem. Jego koszt był dość duży, dlatego biedniejsze kobiety często pożyczały go od bogatszych.
Dodatki.
Bardzo często używane były różne naszyjniki, szczególnie korale. Były one dość drogie, dlatego używano ich tylko przy większych uroczystościach. Stanowiły w pewnym sensie rodzinną własność, przekazywaną córkom przez matki (zwyczaj ten w wielu rodzinach jest kontynuowany do dziś). Kobiety biedniejsze, których nie stać było na korale, nosiły "laki", czyli naszyjniki je imitujące.

</doc>
<doc id="804164" url="https://pl.wikipedia.org/wiki?curid=804164" title="Hipertyreoidyzm">
Hipertyreoidyzm



</doc>
<doc id="804167" url="https://pl.wikipedia.org/wiki?curid=804167" title="Policytemia">
Policytemia



</doc>
<doc id="804168" url="https://pl.wikipedia.org/wiki?curid=804168" title="Wendy’s">
Wendy’s

Wendy’s – sieć amerykańskich restauracji typu fast food. Została założona przez Dave’a Thomasa w miejscowości Columbus w stanie Ohio i jest własnością korporacji Wendy’s International, Inc. Jej główna siedziba znajduje się w Dublinie, w stanie Ohio.
Sieć posiada ponad 6700 restauracji w kilkunastu państwach, głównie w USA i Kanadzie.

</doc>
<doc id="804171" url="https://pl.wikipedia.org/wiki?curid=804171" title="Piłka nożna na Letnich Igrzyskach Olimpijskich 1912">
Piłka nożna na Letnich Igrzyskach Olimpijskich 1912

Piłka nożna na Letnich Igrzyskach Olimpijskich 1912 w Sztokholmie rozgrywana była w dniach 29 czerwca – 5 lipca 1912 roku. Piłka nożna była jedną ze 102 zawodów rozgrywanych podczas igrzyskach olimpijskich 1912, a także po raz 4. była w programie letnich igrzysk olimpijskich. W turnieju wzięło udział 11 reprezentacji (wszystkie z Europy). Złoty medal zdobyła reprezentacja Wielkiej Brytanii. Natomiast srebrny i brązowy medal zdobyły kolejno, podobnie jak na turnieju olimpijskim 1908 w Londynie, reprezentacja Danii i reprezentacja Holandii.
Miasta i stadiony.
Mecze odbyły się na trzech miastach:
Uczestnicy.
Do turnieju zgłosiła się rekordowa liczba 11 reprezentacji (wszystkie z Europy), w tym reprezentacja Wielkiej Brytanii.
Początkowo zgłosiły się również reprezentacja Belgii i reprezentacja Francji, jednak na krótko przed losowaniem wycofały się z udziału, natomiast zgłoszenie reprezentacji Czech zostało odrzucone z powodu braku członkostwa w FIFA.
Składy.
W turnieju udział wzięło 135+28 zawodników:
Przebieg turnieju.
W pierwszej rundzie turnieju reprezentacja Szwecji odpadła w meczu otwarcia po przegranej 4:3 po dogrywce z reprezentacją Holandii po decydującym golu Jana Vosa. Reprezentacja Finlandii wygrała 3:2 po dogrywce z reprezentacją Włoch 29 czerwca 1912 roku na Tranebergs w Tranebergu.
Od drugiej rundy udział w turnieju rozpoczęły: reprezentacja Danii, reprezentacja Norwegii, reprezentacja Imperium Rosyjskiego (przegrana 2:1 z reprezentacją Finlandii), reprezentacja Węgier oraz reprezentacja Wielkiej Brytanii, która wygrała 7:0 z reprezentacją Węgier, a gole zdobyli: 6 goli Harold Walden oraz 1 gola kapitan Vivian Woodward – środkowy napastnik Chelsea Londyn, mistrz olimpijski 1908.
Natomiast w półfinale reprezentacja Wielkiej Brytanii wygrała 4:0 z reprezentacją Finlandii, a w drugim półfinale reprezentacja Danii wygrała 4:1 z reprezentacją Holandii, dla której samobójczego gola zdobył Harald Hansen. W finale turnieju po raz drugi zagrały reprezentacja Wielkiej Brytanii i reprezentacja Danii, w którym "Team GB" wygrał 4:2 i tym samym obronił tytuł mistrza olimpijskiego, natomiast reprezentacja Danii od 30. minuty grała w osłabieniu z powodu kontuzji Charlesa Buchwalda.
Dla drużyn, które odpadły z turnieju, rozegrano tzw. "Turniej pocieszenia", który wygrała reprezentacja Węgier. Medali za miejsca w turnieju nie przyznano.
Zawodnik reprezentacji Cesarstwa Niemieckiego – Gottfried Fuchs wyrównał rekord zdobytych goli w rozgrywkach międzynarodowych (ustanowiony przez Duńczyka Sophusa Nielsena na turnieju olimpijskim 1908) z 10 golami przeciwko reprezentacji Imperium Rosyjskiego. Rekord utrzymał się do 2001 roku.
Turniej pocieszenia.
Reprezentacja Węgier przystąpiła do turnieju dopiero od drugiej rundy.
Medaliści.
Baza danych Międzynarodowego Komitetu Olimpijskiego wymienia tylko jedenastu zawodników jako medalistów z każdej reprezentacji, którzy zagrali w pierwszym meczu dla swojej reprezentacji. Poniższa lista zawiera tych jedenastu graczy, a także wszystkich innych graczy, którzy przynajmniej raz wystąpili dla swojej reprezentacji podczas turnieju.

</doc>
<doc id="804173" url="https://pl.wikipedia.org/wiki?curid=804173" title="Grand Army Plaza">
Grand Army Plaza

Grand Army Plaza - owalny plac, znajdujący się na Brooklynie w Nowym Jorku. 
Tworzy główne wejście do Prospect Park.
"Grand Army Plaza" został zaprojektowany w 1867 roku przez Fredericka Lawa Olmsteada i Calverta Vauxa. Początkowo nazywał się "Prospect Park Plaza", lecz w roku 1926 nazwa została zmieniona.
Na placu znajduje się Łuk Żołnierzy i Marynarzy ustawiony w 1892 roku jako hołd dla żołnierzy, a także pomnik generała Henry'ego Warrena Slocuma uczestnika wojny secesyjnej i prominentnego mieszkańca Brooklynu.

</doc>
<doc id="804179" url="https://pl.wikipedia.org/wiki?curid=804179" title="Super-seeding">
Super-seeding

Super-seeding – funkcja niektórych klientów protokołu BitTorrent, mająca zmniejszyć ilość danych wysyłanych przez udostępniającego, niezbędną do skompletowania pliku przez ściągających. Funkcja została stworzona przez Johna Hoffmana i w roku 2003 zaimplementowana w programie BitTornado.
Często zaleca się stosowanie tej funkcji jedynie w przypadku początkowego, otwierającego udostępnienia i z tego względu w niektórych wersjach programu µTorrent występuje pod nazwą Initial seeding. Jej działanie wymaga również obecności co najmniej dwóch ściągających.
Super-seeding jest zmianą jedynie w zachowaniu seeda, nie naruszającą zasad działania protokołu BitTorrent. Jednak nie jest popierany przez jego twórcę, Brama Cohena.
Działanie funkcji polega na tym, że udostępniający (seed) wysyła do ściągających (peerów) tylko te fragmenty pliku, które jeszcze nie są dostępne w sieci. Seed, wysyłając konkretny fragment do jednego z peerów, oczekuje na potwierdzenie ponownego ściągnięcia tego fragmentu przez innego peera. Do tego czasu kolejny fragment nie zostanie wysłany temu samemu ściągającemu.
Zaletą funkcji jest odciążenie udostępniającego i wymuszenie współdziałania po stronie ściągających, którzy czasem nadmiernie ograniczają lub blokują wysyłanie danych. Wadą jest natomiast spowolnienie ogólnego transferu, zwłaszcza w przypadku egoistycznego zachowania po stronie jednego lub więcej peerów (w skrajnym przypadku następuje całkowite zatrzymanie transferu).

</doc>
<doc id="804180" url="https://pl.wikipedia.org/wiki?curid=804180" title="Marek Cichocki">
Marek Cichocki

Marek Aleksander Cichocki (ur. 9 maja 1966 w Warszawie) – polski filozof i politolog, doktor habilitowany nauk humanistycznych, historyk idei politycznych, dziennikarz i publicysta, doradca społeczny prezydenta Lecha Kaczyńskiego.
Życiorys.
Ukończył studia w zakresie filologii germańskiej na Uniwersytecie Warszawskim (1992). W 1998 uzyskał stopień doktora nauk humanistycznych w zakresie filozofii w Instytucie Filozofii i Socjologii Polskiej Akademii Nauk (na podstawie rozprawy pt. "„Konserwatyzm afirmatywny”. Struktura konserwatywnego myślenia w tradycji niemieckiej filozofii politycznej od politycznego romantyzmu do Carla Schmitta"). W 2013 uzyskał stopień doktora habilitowanego nauk humanistycznych w Instytucie Stosowanych Nauk Społecznych Uniwersytetu Warszawskiego.
W latach 1996–2000 był asystentem, a następnie adiunktem w Katedrze im. Erazma z Rotterdamu przy Instytucie Stosowanych Nauk Społecznych Uniwersytetu Warszawskiego. Od 2001 do 2015 pracował jako adiunkt w ISNS. W latach 2000–2002 wykładał nauki polityczne w Wyższej Szkole Dziennikarstwa im. Melchiora Wańkowicza w Warszawie. Członek Collegium Invisibile. Od 2015 profesor nadzwyczajny w Collegium Civitas i profesor wizytujący w Kolegium Europejskim w Natolinie.
Zajmuje się historią idei politycznych, w szczególności myślą konserwatywną i jej współczesną recepcją, jak również bieżącymi problemami społeczno-politycznymi, w tym stosunkami międzynarodowymi, a zwłaszcza relacjami polsko-niemieckimi.
Od 2000 był dyrektorem programowym w Centrum Stosunków Międzynarodowych w Warszawie, a od 2004 jest dyrektorem programowym w Centrum Europejskim Natolin i redaktorem naczelnym pisma „Nowa Europa. Przegląd Natoliński”. Od 2003 jest wydawcą i redaktorem naczelnym rocznika „Teologia Polityczna”. Współpracownik krakowskiego Ośrodka Myśli Politycznej. Opublikował wiele książek, esejów i artykułów z dziedziny filozofii, politologii i stosunków międzynarodowych, m.in. "Polska-Unia Europejska, w pół drogi" (2002), "Porwanie Europy" (2004), "Władza i pamięć" (2005), "Problemy politycznej jedności w Europie" (2012), "Unia w Unii? Strefa euro w przebudowie" (2015).
W latach 2007–2010 z Dariuszem Gawinem i Dariuszem Karłowiczem prowadził w TVP Kultura program "Trzeci punkt widzenia". Powrócił do jego prowadzenia po wznowieniu programu w 2016.
Od 2007 był doradcą społecznym prezydenta Lecha Kaczyńskiego ds. traktatu konstytucyjnego i przyszłości UE. Podczas szczytu Unii Europejskiej w Brukseli 21–22 czerwca 2007 był głównym negocjatorem ze strony polskiej (tzw. szerpą).
Odznaczenia i wyróżnienia.
W 2019 otrzymał Nagrodę Literacką im. Józefa Mackiewicza za książkę "Północ i Południe. Teksty o polskiej kulturze i historii". W 2023 został udekorowany Medalem Stulecia Odzyskanej Niepodległości.

</doc>
<doc id="804182" url="https://pl.wikipedia.org/wiki?curid=804182" title="Royal Opera House">
Royal Opera House



</doc>
<doc id="804183" url="https://pl.wikipedia.org/wiki?curid=804183" title="ROH">
ROH



</doc>
<doc id="804184" url="https://pl.wikipedia.org/wiki?curid=804184" title="Cotton Club (film)">
Cotton Club (film)

Cotton Club – amerykański film z 1984 roku w reżyserii Francisa Forda Coppoli, na podstawie powieści Jima Haskinsa.
Inspirowana autentycznymi wydarzeniami opowieść o walce pomiędzy czarnymi i białymi gangsterami o wpływy w Harlemie, koncentrująca się wokół legendarnego nowojorskiego klubu nocnego – Cotton Clubu.

</doc>
<doc id="804192" url="https://pl.wikipedia.org/wiki?curid=804192" title="Sekretarz urbanizacji Stanów Zjednoczonych">
Sekretarz urbanizacji Stanów Zjednoczonych

Sekretarz urbanizacji Stanów Zjednoczonych () stoi na czele Departamentu Urbanizacji, który jest jednym z resortów (czyli, wedle terminologii europejskiej, ministerstwem) rządowych w Stanach Zjednoczonych. Departament zajmuje się wszelkimi sprawami związanymi z budownictwem.
Sekretarz jest więc członkiem gabinetu i z racji tego plasuje się na 13. (obecnie 11. z racji wyłączenia dwóch członków przed nim) w linii sukcesji prezydenckiej.
Obecnie urząd ten zajmuje Ben Carson.
Departament, a więc i urząd sekretarza, utworzono w 1966 roku w okresie prezydentury Lyndona B. Johnsona. Pierwszym sekretarzem został Robert C. Weaver (pierwszy Afroamerykanin kiedykolwiek zasiadający w gabinecie).

</doc>
<doc id="804193" url="https://pl.wikipedia.org/wiki?curid=804193" title="Wikipedia białoruskojęzyczna">
Wikipedia białoruskojęzyczna

Wikipedia białoruskojęzyczna () – edycja Wikipedii w języku białoruskim.
Początki Wikipedii białoruskojęzycznej.
Wikipedia białoruskojęzyczna zaczęła być edytowana 12 sierpnia 2004 roku, gdy powstał w niej pierwszy artykuł. Artykuł numer 5000 napisano 29 września 2006 roku. 22 marca 2007 roku Wikipedia ta zawierała 6821 artykułów. Zarejestrowanych w niej było wtedy 743 użytkowników, w tym 5 administratorów. Wikipedia ta była pisana z użyciem ortografii i składni zgodnej z zasadami pisowni klasycznej (tzw. taraszkiewicy), ale – przynajmniej deklaratywnie – dopuszczała pisownię normatywną. W praktyce społeczność białoruskojęzycznych wikipedystów stale rozdzierana była konfliktami co do wariantu ortograficznego języka białoruskiego, który powinien przeważać w artykułach białoruskiej Wikipedii.
Historia podziału jednolitej wersji białoruskiej na dwa odrębne projekty językowe.
W pierwszej, jeszcze niepodzielonej, białoruskiej Wikipedii powstała grupa trzech aktywnych edytorów, którzy postulowali przejście na oficjalną ortografię i składnię, przyjętą przez Radę Komisarzy Ludowych Białoruskiej SRR w 1933 r., która to ortografia jest obecnie nauczana w szkołach w Republice Białorusi oraz zdecydowanie przeważa we współczesnych białoruskojęzycznych środkach przekazu. Brak zgody większości edytorów Wikipedii w języku białoruskim spowodował, że grupa ta zgłosiła 4 września 2006 r. projekt powstania równoległej Wikipedii pisanej z wykorzystaniem oficjalnych zasad ortograficznych. Inicjatywa nie została jednak zaakceptowana przez międzynarodową społeczność skupioną wokół projektów Wikimedia.
Mimo to Wikimedia Foundation zezwoliła na uruchomienie projektu wykorzystującego ortografię normatywną w tzw. inkubatorze. W tym czasie uległa zmianom zasada uruchamiania nowych wersji językowych Wikimedia. Decyzję o ich uruchamianiu przekazano z ogółu społeczności do specjalnie utworzonego podkomitetu języków. 26 marca 2007 r. Rada Powiernicza Wikimedia Foundation, po rekomendacji tej podkomisji, podjęła decyzję o zamianie dawnej białoruskiej Wikipedii na projekt z inkubatora, co też dokonało się późnym wieczorem tego dnia. Projekt z „inkubatora” zawierał w momencie przeniesienia 3565 artykułów, 3 administratorów i około 20 okazjonalnych użytkowników. Ani Rada Powiernicza Wikimedia Foundation, ani podkomitet języków nie wyjaśnili powodów dokonania tej zamiany projektów.
Pierwotne dane z białoruskiej Wikipedii zostały przeniesione pod adres „be-x-old.wikipedia.org”. Początkowo projekt ten był zablokowany przed edycją. Po protestach wersja ta została odblokowana i rozwija się nadal, ponadto nieujęty w normie ISO prefiks "be-x-old" po pewnym czasie mógł być używany jako odnośnik interwiki. W ten sposób dokonał się podział białoruskiej Wikipedii na niezależne dwie wersje.
Wikipedia białoruskojęzyczna po podziale z 2007 roku.
29 kwietnia 2007 roku Wikipedia normatywna liczyła około 3600 artykułów. Zarejestrowanych w niej było mniej niż 150 użytkowników, z których 5 posiadało prawa administratora. Żaden z administratorów nie posiadał uprawnień biurokraty. 15 marca 2008 roku napisano artykuł numer 10 000, w tym czasie Wikipedia normatywna liczyła ponad 400 użytkowników.
27 sierpnia 2008 roku Wikipedia białoruskojęzyczna liczyła 13 076 artykułów i znajdowała się na 71. miejscu w rankingu językowym.
7 grudnia 2013 Wikipedia białoruskojęzyczna zawierała 66 402 artykuły, co plasowało ją na 57. miejscu w rankingu językowym. Liczba zarejestrowanych użytkowników wynosiła 38 977, aktywnych w ciągu ostatnich 30 dni było jednak tylko 199 osób. Prawa administratora posiadało 9 użytkowników, spośród których jeden dysponował również uprawnieniami biurokraty. Jeden ze wskaźników statystycznych Wikipedii – wskaźnik głębokości (ang. depth ratio) dla białoruskojęzycznej Wikipedii wyniósł w opisywanym czasie 23 (dla porównania w tym samym czasie wskaźnik polskiej wikipedii wynosił 18, angielskiej zaś – aż 816).
Dane z 2013 wskazywały, iż większość zmian w białoruskiej wersji językowej wykonywana jest z terytorium Białorusi (93,7%). Pewna liczba zmian dokonywana jest również z terytorium Rosji (1,2%), Polski (0,9%) oraz Ukrainy (0,7%). Edycje dokonane w białoruskiej Wikipedii stanowią 0,1% zmian w Wikipedii.
28 sierpnia 2015 roku białoruskojęzyczna Wikipedia osiągnęła liczbę 100 tysięcy artykułów, 31 grudnia 2020 – 200 tysięcy.
Równocześnie artykuły w języku białoruskim są relatywnie rzadko czytane przez użytkowników z samej Białorusi, co stanowi ewenement wśród wszystkich edycji językowych. Dane z 2013 roku wskazywały, iż dokonane na terytorium Białorusi odsłony stron obu białoruskojęzycznych wersji Wikipedii stanowiły tylko nieco ponad 1% odsłon wszystkich edycji językowych ogółem. Najpopularniejszą edycją językową na Białorusi okazała się wersja rosyjska (85,6% odsłon), a po niej – angielska (7,6% odsłon).

</doc>
<doc id="804197" url="https://pl.wikipedia.org/wiki?curid=804197" title="Podejście psychodynamiczne">
Podejście psychodynamiczne



</doc>
<doc id="804200" url="https://pl.wikipedia.org/wiki?curid=804200" title="Skambankt">
Skambankt

Skambankt – norweski zespół rockowy grający mieszankę klasycznego rock'n'rolla, punk rocka i hard rocka, którego inspiracją były takie zespoły jak Motörhead, AC/DC i Ramones.
Teksty wszystkich utworów są po norwesku i przekazują przesłanie będące duszą punkrocka: przeciw państwu, przeciw systemowi, przeciw korupcji, kapitalizmowi, nadzorowi, religijnemu fanatyzmowi i ogólnie przeciwko nienawiści i sprzedajności. Czyli: przeciwko wszystkiemu, ale z głową.
Na drugiej płycie teksty są bardziej osobiste i realistyczne, a muzyka bardziej zróżnicowana.
Historia.
Skambankt uformował się w 1994 roku, w rock klubie w Klepp, na południe od Stavanger. Na początku skład zespołu wyglądał następująco: Ted Winters (gitara, wokal), Don Fist (bas), Hans Panzer (perkusja). "Politstat!" ("Państwo policyjne") i "Systemets Makt!" ("Siła Systemu") to utwory, które powstały na jednych z pierwszych prób, a także zostały zagrane na pierwszym koncercie.
W październiku tego samego roku Sambankt wszedł do studia i nagrał dziewięć piosenek. Kopie tego demo w liczbie około 50 zostały rozdane – rozeszły się jak świeże bułeczki. Niestety nikt dzisiaj nie wie, gdzie się znajdują.
Na jesieni 1994 i na wiosnę 1995 zespół zagrał kilka koncertow w Klepp i Stavanger. Tuż po tym Fist zdecydował się na wyjazd do Berlina z zespołem Autobahn Fuckas. Resztę zespołu pochłonęła praca nad innymi muzycznymi przedsięwzięciami, jednymi mniej, innymi bardziej znanymi.
Dziesięć lat później, oryginalny skład zespołu spotkał się na wieczorze kawalerskim w klubie ze sceną zaopatrzoną w pełny zestaw instrumentów. Nieco po północy i spontanicznym koncercie została podjęta decyzja o reaktywacji Skambanktu. Tydzień później muzycy wylądowali w BekkStudio, a jakiś czas później wydali demo, które nie pozostawiało wątpliwości – rzecz była zbyt mocna, żeby nie wydać albumu. Hanz Panzer przekazał perkusję w ręce Toma Skalle, a sam chwycił za gitarę. Zespół wydał swoją pierwszą płytę "Skambankt" w 2004 roku.
Od tego czasu Skambankt zagrał wiele koncertów i pojawił się na wielu festiwalach rockowych w Norwegii, Danii i Niemczech. Największy z nich to koncert na Roskilde Festival w 2005 roku, gdzie zespół zagrał przed dwudziestutysięczną widownią.
W 2005 muzycy wydali EP "Skamania", zawierające 6 nowych piosenek i dwa teledyski. W tym czasie perkusista Tom Skalle został zastąpiony przez Bonesa Wolsmana.
29 stycznia 2007 Skambankt wydał swoją drugą płytę zawierającą 14 utworów, zatytułowaną "Eliksir" i ruszył w kolejną trasę koncertową.
Skład.
Frontman zespołu, Terje Vinterstø, gra na pierwszej gitarze w zespole Kaizers Orchestra.

</doc>
<doc id="804209" url="https://pl.wikipedia.org/wiki?curid=804209" title="Piłka nożna na Letnich Igrzyskach Olimpijskich 1928">
Piłka nożna na Letnich Igrzyskach Olimpijskich 1928

Wyniki turnieju piłki nożnej odbywającego się na Letnich Igrzyskach Olimpijskich w roku 1928 w Amsterdamie. W tym roku FIFA posiadała w swojej organizacji 41 członków z czego 5 doszło po poprzednim turnieju, w którym 2 nie było jeszcze nawet w FIFA. W turnieju tym wystąpiły drużyny z 4 kontynentów Europy, Afryki, Ameryki Północnej i Ameryka Południowej oprócz dwóch z Azji i Australii i Oceanii. Zwycięzca tego turnieju zostawał zarówno mistrzem olimpijskim jak i świata.
Ćwierćfinały.
Mecz został powtórzony.
Finał.
Mecz został powtórzony.
Turniej pocieszenia (dla drużyn, które odpadły).
Finał turnieju.
W wyniku losowania za zwycięzcę turnieju uznano reprezentację Holandii.

</doc>
<doc id="804212" url="https://pl.wikipedia.org/wiki?curid=804212" title="Jean Tinguely">
Jean Tinguely

Jean Tinguely (ur. 4 maja 1925 we Fryburgu, zm. 30 sierpnia 1991 w Bernie) − szwajcarski malarz i rzeźbiarz.
Większą część dorosłego życia spędził w Paryżu (gdzie zamieszkał w 1952) i był czołową postacią francuskiej awangardy lat 50. oraz 60. XX wieku. Należał do ruchu Nouveau réalisme ("nowy realizm"). Zasłynął jako twórca ruchomych rzeźb-machin i instalacji. Dzięki nim jest uważany za przedstawiciela tzw. sztuki kinetycznej. 
Przez wiele lat jego życiową i artystyczną partnerką była Niki de Saint Phalle. Razem stworzyli m.in. "Fontannę Strawińskiego" przed Centrum Pompidou w Paryżu. W 1996 w Bazylei zostało otwarte muzeum jego imienia. Kolekcję prac Jeana Tinguely oraz Niki de Saint Phalle można znaleźć również we fryburskim Espace Jean Tinguely − Niki de Saint Phalle.

</doc>
<doc id="804217" url="https://pl.wikipedia.org/wiki?curid=804217" title="Drzewożerek jednożenny">
Drzewożerek jednożenny

Drzewożerek jednożenny ("Dryocoetes autographus") – gatunek owada z rzędu chrząszczy.
Przebiega w maju i czerwcu.
Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu "wolnego", barwy białej, kolebka poczwarkowa w łyku, korze, może lekko naruszać biel. Imago długości 3,0-4,3 mm. Kształt krępy, walcowaty, barwy brunatnoczerwonej do czarnobrunatnej z wyraźnymi, długimi włoskami. Przedplecze zbliżone w zarysie do koła, z przodu chropowate, bliżej pokryw garbki przechodzą w wyraźne kropki, nie zlewające się ze sobą. Pokrywy połyskujące. Rzędy kropek na pokrywach wyraźne, duże i płytkie. Międzyrzędy nieznacznie szersze od rzędów, płaskie, lekko zmarszczone, z jednym szeregiem delikatnych kropek, które na ścięciu pokryw delikatnie przechodzą w ziarenka. Dymorfizm płciowy niewyraźny.
Cała Europa, Azja Północna, po Japonię i Koreę. W Polsce pospolity w górach i na niżu.
Żeruje na świerku rzadziej na sośnie pospolitej i wejmutce, limbie, kosówce, modrzewiu i jodle szczególnie na złomach i leżaninie.
Opanowuje głównie leżaninę, w wilgotnych, zacienionych miejscach, niekorowane pniaki, także złomy i wywroty. Przyczynia się do dobijania drzew osłabionych przez inne korniki.

</doc>
<doc id="804218" url="https://pl.wikipedia.org/wiki?curid=804218" title="Aminadab">
Aminadab

Aminadab (inna wersja: Amminadab, hebr. עַמִּינָדָב) – postać biblijna, syn Arniego. W Ewangelii św. Mateusza w wersecie 1,4 rodowodu Jezusa Chrystusa jest napisane: "Aram ojcem Aminadaba; Aminadab ojcem Naassona; Naasson ojcem Salmona". Spory dotyczące tego imienia wywołuje Ewangelia św. Łukasza, gdzie w wersecie 3,3 jest napisane, że Aminadab był synem Admina. Prawdopodobnie są to te same imiona. Admin może być formą oboczną imienia Aminadab, tak jak Salmon – Sala, Aram – Arni. W Biblii gdańskiej (1 Krn 2) zaś napisane jest: "Ale Ram spłodził Aminadaba, a Aminadab spłodził Naasona, książęcia synów Judzkich". W Biblii króla Jakuba Aminadab występuje jako a-min'-a-dab (Aminadab).
Aminadab pochodził z rodziny Lewitów. Miał córkę, Eliszebę, której mężem był Aaron (Wj 6,23).

</doc>
<doc id="804219" url="https://pl.wikipedia.org/wiki?curid=804219" title="Artyleria okrętowa">
Artyleria okrętowa

Artyleria okrętowa – broń artyleryjska stanowiąca uzbrojenie okrętów. W okresie od około XVII wieku do połowy XX wieku była ona podstawowym rodzajem uzbrojenia okrętów, stanowiącym o ich sile bojowej. Obecnie, w obliczu rozwoju broni rakietowej, artyleria okrętowa ma znaczenie drugorzędne, aczkolwiek w zredukowanej ilości nadal pozostaje istotnym i niezastąpionym elementem ich uzbrojenia.
Historia rozwoju.
Starożytność.
Pierwszym rodzajem artylerii na okrętach, stosowanym w starożytności, były machiny miotające. Stanowiły one jednak tylko uzupełniającą broń okrętów, wobec ich małej skuteczności, a podstawowym sposobem walki było taranowanie lub abordaż. 
Średniowiecze.
W tym okresie taktyka walki na morzu nie zmieniła się i uzupełniająco stosowano dalej machiny miotające w rodzaju balist i katapult, często na zakotwiczonych jednostkach do obrony wybrzeża lub ataków na umocnienia nadbrzeżne. Pierwszym skutecznym sposobem walki z okrętami na odległość na pełnym morzu stał się stosowany przez flotę Bizancjum od VII wieku ogień grecki – mieszanina zapalająca, wyrzucana na niewielką odległość – do kilkudziesięciu metrów z pewnego rodzaju miotaczy ognia. Gliniane garnki z greckim ogniem wystrzeliwano też z machin miotających.
Co istotniejsze, w średniowieczu na okrętach pojawiła się broń palna, dając początek trwającemu do dziś rozwojowi artylerii. Pierwsze armaty prawdopodobnie zastosowano na okrętach już w pierwszej połowie XIV wieku. Były to wówczas prymitywne bombardy z lufami listwowymi – wykonanymi ze zwiniętych pasków kutego żelaza, połączonych obręczami. Bombardy ładowane były na ogół odtylcowo, przez stosowanie wymiennych komór nabojowych. Były one jednak bronią bardzo niedoskonałą, o małej skuteczności i podstawowym sposobem walki pozostawał abordaż, a broń artyleryjska miała małe znaczenie. Z uwagi na swoją niską wytrzymałość, bombardy strzelały na ogół kulami kamiennymi, których stosunkowo mały ciężar w stosunku do średnicy, w porównaniu z kulami żelaznymi, pozwalał na stosowanie słabszych ładunków prochowych. Konsekwencją tego była mała prędkość wylotowa i zasięg pocisków. Podstawowym parametrem charakteryzującym wielkość dział aż do XIX wieku był ich wagomiar, mierzony w funtach, oznaczający masę wystrzeliwanego przez działo kulistego pocisku (aczkolwiek miara funta w różnych państwach nie była jednolita). Bombardy mogły strzelać pociskami o masie do kilkudziesięciu, a nawet kilkuset funtów. Pozostały one na uzbrojeniu okrętów do początku XVI wieku. W tym okresie produkowano też mniejsze działa, strzelające kulami żeliwnymi o masie do kilku funtów. Stosowano w średniowieczu także kule ołowiane.
Do pierwszego przypadku zatopienia okrętu przez artylerię, lecz rozmieszczoną na lądzie, doszło prawdopodobnie podczas oblężenia Konstantynopola w 1453 roku. Według niektórych autorów, do pierwszego zatopienia okrętu przy pomocy artylerii okrętowej doszło w 1499 roku, podczas bitwy Wenecji z Turcją pod Zonchio. Pierwszą bitwą morską rozstrzygniętą wyłącznie za pomocą artylerii była natomiast bitwa u wybrzeża Malabaru w 1502 roku, kiedy niewielka eskadra portugalska rozgromiła flotę egipsko-kalikacką.
XVI-XVII wiek.
Rodzaje dział.
Od połowy XV wieku opanowano technologię odlewania jednolitych luf armatnich z brązu i bombardy zaczęły być wypierane przez odlewane działa odprzodowe. Nowa technologia umożliwiła znaczne zwiększenie wytrzymałości luf i pozwoliła na stosowanie większych ładunków miotających, a co za tym idzie, zwiększenie zasięgu i przebijalności pocisków. Przede wszystkim stosowano teraz odlewane kule żeliwne, cięższe od pocisków kamiennych i prostsze od nich w produkcji. Na początku XVII wieku działa osiągnęły dojrzałą formę, utrzymującą się w swoim zasadniczym kształcie, pomimo ulepszeń, aż do połowy XIX wieku. 
Wadą dział z brązu był ich wysoki koszt, powodujący, że często okręty pływały słabo uzbrojone – czasami koszt kompletu dział przekraczał nawet koszt okrętu. W 1543 roku w Anglii opanowano technologię odlewania dział z żelaza (żeliwa). Były one cięższe i gorszej jakości oraz bardziej skomplikowane w produkcji, lecz znacznie tańsze od dział brązowych (aż od 4 do 6 razy). Dopiero pod koniec XVI wieku produkcję ich opanowano również w Szwecji, a później w innych krajach. Masową produkcję dział żelaznych rozwinięto jednak dopiero w drugiej połowie XVII wieku. 
W tym czasie wyróżniano wiele typów dział, głównie ze względu na długość lufy i wagomiar. Dwie podstawowe ówcześnie grupy armat to kolubryny (kulweryny) – działa o długich lufach (przeciętnie 32-52 kalibry) i dużej mocy oraz kartauny (kanony) – działa o krótszych lufach (przeciętnie 22-28 kalibrów). Ponieważ kartauny były krótsze, miały mniejszą masę w stosunku do kolubryn tego samego wagomiaru (kalibru), a przy podobnej masie mogły osiągać większy kaliber, niż kolubryny. Pociski z dział długolufowych zapewniały lepszy zasięg i celność, jednakże pociski cięższych kartaun powodowały większy rozmiar zniszczeń na małej odległości. Z powodu różnych miar funta, faktyczny kaliber dział mógł się różnić, np. angielskie działa 24-funtowe z początku XVIII wieku miały kaliber 146,3 mm, a francuskie – 152,5 mm.
W zależności od wagomiaru, wyróżniano działa (podział ten i podane przedziały wagomiarów nie były jednolite we wszystkich krajach i mają charakter orientacyjny):
Oprócz dział strzelających kulami żeliwnymi, stosowano w dalszym ciągu do XVII wieku krótkolufowe działa brązowe na kule kamienne – periery (miotacze kamieni). Działa te, strzelając kulami kamiennymi lżejszymi od żeliwnych o tej samej średnicy i wymagającymi mniejszych ładunków miotających, mogły być znacznie lżejsze i stanowić uzbrojenie także mniejszych okrętów. Ich pociski, mimo małej przebijalności i zasięgu, dzięki dużej średnicy i masie wywoływały jednak dość rozległe zniszczenia. 
Rozmieszczenie dział i taktyka użycia.
Artyleria na okrętach żaglowych począwszy od średniowiecza aż do połowy XIX wieku umieszczana była w bateriach burtowych, strzelających w kierunku burt. Na okrętach wykształciły się w tym celu specjalne pokłady działowe, zajęte przez artylerię. Lufy dział mocowano na drewnianych lawetach wózkowych, z czterema niewielkimi kołami. Działa po wystrzale cofały się na skutek odrzutu do wnętrza kadłuba, hamowane grubymi linami, gdzie były ponownie ładowane i podciągane przez załogę za pomocą talii do burt. Jedynie nieliczne lżejsze działa, montowane w nadbudówkach dziobowych i rufowych, służyły do prowadzenia ognia w kierunku do przodu lub do tyłu podczas pościgu lub ucieczki. Pojedyncze cięższe działa w charakterze dział pościgowych – nawet do 50 funtów, stosowano natomiast na galerach, prowadzących walkę w szyku czołowym. Najlżejsze działa (falkonety i serpentyny) stosowano jako działka relingowe – mocowane obrotowo na nadburciach, przy tym część z nich była działami odtylcowymi. Stosowano je do XVIII wieku, do rażenia załogi okrętu podczas abordażu. Działa tego okresu nie miały żadnych przyrządów celowniczych, celowano orientacyjnie po osi lufy. 
Artyleria w tym okresie na ogół nie miała jeszcze rozstrzygającego znaczenia w walce na morzu i służyła do obezwładnienia okrętu, szczególnie uszkodzenia jego takielunku, oraz do wybicia załogi przed rozstrzygającym abordażem. Żeliwne kule większych wagomiarów (od ok. 10 funtów wzwyż) mogły przebijać już poszycia kadłubów dużych okrętów z małych odległości, trudno było mimo to za ich pomocą zatopić okręt. W epoce okrętów żaglowych zatopienie okrętu samym ostrzałem bez wzniecenia na nim pożaru lub doprowadzenia do wybuchu prochu zdarzało się wyjątkowo rzadko. Oprócz litych kul, stosowano na mniejszą skalę różnego rodzaju kule o szerszym polu rażenia, służące do niszczenia takielunku: łańcuchowe, drążkowe (składające się z połówek połączonych łańcuchem lub rozsuwających się na drążku) lub z wystającymi ostrzami. Ich skuteczność była jednak kwestionowana, a powodowały większe zużycie lufy (marginalnie były wykorzystywane w marynarce brytyjskiej, szerzej we francuskiej i amerykańskiej). Z uwagi na zagrożenie pożarowe dla własnych drewnianych jednostek, tylko sporadycznie stosowano rozgrzewanie kul do czerwoności w celu wywoływania pożarów (kule ogniste), lub różne inne konstrukcje pocisków zapalających. Stosowanie granatów wybuchowych, używanych już w artylerii lądowej i nadbrzeżnej, nie było rozpowszechnione z uwagi na duże niebezpieczeństwo w eksploatacji – ryzyko wybuchu w długiej lufie armaty, w połączeniu z niewielkim odsetkiem skutecznych trafień (penetrujących do wnętrza okrętu, chronionego przez grube burty, i kończących się wybuchem). Szerzej stosowano natomiast kartacze, do zwalczania załogi na pokładach okrętów z małej odległości (puszkowe, a od XVIII w. gronowe, z większymi kulami). 
Taktyką walki był początkowo głównie szyk roju, w którym okręty płynęły w grupie, z najsilniejszymi jednostkami na zewnątrz, a słabszymi pośrodku. W takim szyku, tylko część jednostek mogła użyć artylerii przed starciem eskadr, które szybko zmieniało się w walkę w rozproszeniu pojedynczych okrętów. W miarę doskonalenia artylerii, wzrostu jej mocy oraz wprowadzania coraz większych i silniej uzbrojonych okrętów, rola artylerii wzrastała i w XVI wieku zaczęto wprowadzać szyki, w których więcej okrętów mogło ostrzeliwać wroga przed starciem. Przede wszystkim zaczęły pojawiać się elementy szyku liniowego, w którym okręty płynęły jeden za drugim, mogąc ostrzeliwać wroga. Podstawową pod względem znaczenia klasą okrętu tego okresu stał się galeon. Ciężkie działa 32-funtowe z XVII wieku miały donośność skuteczną rzędu 600 m (maksymalną 1800 m), lecz pojedynki toczono z jeszcze mniejszych odległości w celu zwiększenia skuteczności penetracji burt.
XVIII wiek i okres napoleoński.
Od II połowy XVII wieku, rozwijająca się artyleria zdeterminowała taktykę walki na morzu. Pojawiły się klasy okrętów, jak okręt liniowy i fregata, a typy i wagomiary stosowanych na nich dział uległy ujednoliceniu i standaryzacji. Działa były doskonalone, w dalszym ciągu jednak były one odprzodowe, gładkolufowe, odlewane w całości, strzelające kulami żeliwnymi, umieszczane w bateriach burtowych. Około połowy XVIII wieku rozpoczęto wprowadzanie zamków skałkowych do odpalania dział w miejsce przykładanego lontu; ważną innowacją były też zapłonniki – spreparowane rurki doprowadzające ogień do ładunku, zamiast podsypywania prochem przez otwór zapałowy. Ulepszano metody odlewania luf dział wraz z postępem metalurgii. W okresie wojen napoleońskich standardowym wagomiarem najcięższej artylerii typowych 74-działowych okrętów liniowych były działa 32-funtowe (Wielka Brytania) lub 36-funtowe (Francja), przenoszone na najniższym pokładzie, a na wyższych przenoszono działa 18- lub 24-funtowe i mniejsze. Działa 32-funtowe i 36-funtowe ważyły odpowiednio ok. 2,8 i 3,5 t. Waga pocisków salwy burtowej liniowców sięgała wówczas 900-1200 funtów (ok. 400-550 kg). W zakresie taktyki, wprowadzono powszechnie szyk liniowy, sprzyjający walce artyleryjskiej dwóch linii okrętów i koncentracji ich salw burtowych. Donośność dział dochodziła do ok. 2 km, lecz przeciw grubym drewnianym burtom były skuteczne tylko z niewielkiej odległości. Mimo że artyleria odgrywała już zasadniczą rolę w wojnie na morzu, w dalszym ciągu sporadyczne były wypadki zatopienia za jej pomocą okrętu, o ile nie doszło do pożaru, lecz służyła głównie do jego obezwładnienia, unieruchomienia (przez zniszczenie masztów) i wybicia załogi.
Efektem poszukiwań lekkich dział o dużej mocy były karonady, wprowadzone od 1778 roku. Były to krótkolufowe działa o małym zasięgu, lecz dużym kalibrze i wielkiej mocy niszczącej na krótkich dystansach, a przy tym lżejsze od długolufowych dział i mogące stanowić uzbrojenie małych okrętów oraz uzupełniające uzbrojenie dużych okrętów. Karonady dawały małym okrętom szanse pokonania większych przeciwników, a ich masowe użycie w toku wojen napoleońskich wpłynęło na zmiany w taktyce morskiej, w postaci zmniejszenia odległości walki.
Od końca XVII w. używano na morzu ciężkich moździerzy o bardzo krótkiej lufie, strzelających stromotorowo wybuchowymi granatami. Z uwagi na duży odrzut i małą celność, stosowane były jednak praktycznie tylko do ostrzeliwania portów i celów brzegowych, na specjalnych niewielkich wzmocnionych jednostkach (po raz pierwszy w akcji użytych przez Francuzów w 1683 roku). W Wielkiej Brytanii typowo używano moździerzy 13-calowych, we Francji 12-calowych. Nowością wprowadzoną w okresie wojen napoleońskich było zastosowanie w marynarce brytyjskiej od 1805 roku niekierowanych pocisków rakietowych konstrukcji Williama Congreve'a, stosowanych na specjalnych małych jednostkach, wyłącznie do ostrzeliwania celów lądowych lub portów.
Lata 1815–1860.
Pomimo podobieństwa zewnętrznego, działa z pierwszej połowy XIX wieku były już znacznie udoskonalone. Zmniejszenie luzu pomiędzy kulą a lufą dzięki nowym metodom obróbki sprzyjało wzrostowi celności i donośności skutecznej (do ok. 1800 m). Zaczęto w tym okresie stosować proste przyrządy celownicze. W 1842 roku wprowadzono zamek kapiszonowy. W tym czasie szerzej zaczęto używać lawet bez tylnych kół, mniej odskakujących po strzale. Innowacje pozwoliły na nawet prawie sześciokrotny wzrost szybkostrzelności dział porównywalnego wagomiaru. Od lat 1820. stopniowo czołowe marynarki, za francuską i brytyjską wprowadziły ujednolicone wagomiary dział na okrętach liniowych (30-32 funty), różniących się długością lufy i ładunkiem prochowym (lżejsze na wyższych pokładach). Jako materiał miotający stosowany był jednak nadal czarny proch.
Od końca lat 30. XIX wieku zaczęto we flocie francuskiej i brytyjskiej, a następnie w innych wprowadzać nowe działa haubiczne strzelające pociskami wybuchowymi – granatami, wynalezione przez francuskiego generała Henri-Josepha Paixhansa. Nowe procedury bezpieczeństwa umożliwiły wykorzystywanie na morzu granatów, także do strzelania z zanikających już w tym okresie karonad. Działa haubiczne, na skutek mniejszej masy granatów i cienkich ścianek lufy poza komorą prochową, mogły być znacznie lżejsze od dział strzelających zwykłymi kulami, mimo dużego kalibru i stosunkowo długiej lufy. Typowym ich kalibrem stało się we Francji 22 cm, a w Wielkiej Brytanii – 8 cali (203 mm). Strzelały płaskotorowo i mogły przebijać drewniane burty, umożliwiając całkowite zniszczenie drewnianych okrętów. Mogły ponadto strzelać lżejszymi kulami wydrążonymi w środku, lecz w tym charakterze miały mniejszą donośność i celność od klasycznych dział, których nie wyparły całkowicie. Wrażenie wywołało skuteczne zastosowanie granatów przez Rosjan w bitwie pod Synopą w 1853 roku, lecz z drugiej strony ich znaczenie było przeceniane, gdyż artyleria nadbrzeżna strzelająca granatami nie zdołała zatopić żadnego okrętu eskadry sojuszniczej pod Sewastopolem podczas wojny krymskiej w październiku 1854 roku. W granatach stosowano pierwotnie klasyczne płonące zapalniki czasowe, a w XIX wieku rozpoczęto stosowanie zapalników uderzeniowych. Paixhans postulował także ujednolicenie wagomiarów dział używanych przez jeden okręt, przy ewentualnych różnicach długości lufy (i ciężaru), częściowo zrealizowane w latach 30. w wiodących marynarkach brytyjskiej i francuskiej. We Francji przyjęto w tym okresie typowe działa 30-funtowe, a w Wielkiej Brytanii 32-funtowe. Waga pocisków salwy burtowej największych liniowców z lat 50. sięgnęła 2340 funtów (1061 kg – HMS „Duke of Wellington”), a fregat ok. 450-485 kg.
W latach 50. XIX wieku w USA wprowadzono ulepszone ciężkie działa haubiczne projektu Johna Dahlgrena, o charakterystycznym butelkowatym kształcie, nadające się do strzelania zarówno granatami, jak i kulami dużego kalibru (8–11 cali – 203–279 mm), przy tym wciąż lżejsze od starszych ciężkich dział strzelających kulami. Na potrzeby walki z okrętami pancernymi, na małych dystansach, podczas wojny secesyjnej powstały 15-calowe (381 mm) działa Dahlgrena, strzelające kulami o masie aż 440 funtów (200 kg). Gładkolufowe działa Dahlgrena pozostały standardowym uzbrojeniem okrętów amerykańskich aż do lat 80. XIX wieku.
Po pojawieniu się napędu parowego, początkowo bocznokołowego, który wykluczał umieszczanie licznych dział w bateriach burtowych, nieliczne klasyczne ciężkie działa strzelające kulami bywały montowane obrotowo na pokładzie górnym, w osi podłużnej okrętu, z polem ostrzału na obie burty. Wagomiar takich dział wynosił 50-68 funtów, masa armaty 68-funtowej – ponad 5 ton. Dzięki dużej energii kinetycznej pocisku, były one skuteczne także przeciw pierwszym okrętom pancernym i kamiennym twierdzom. Klasyczne odprzodowe armaty gładkolufowe pozostały w powszechnym użyciu w różnych państwach jeszcze w latach 60. XIX wieku. 
Od połowy lat 40. XIX wieku rozwijano działa o lufach gwintowanych, strzelające cięższymi, wydłużonymi pociskami na większe odległości (w pierwszym okresie rozwoju nie stosowane na okrętach). Ich zalety można było w pełni wykorzystać tylko przy ładowaniu odtylcowym, wymagającym skonstruowania odpowiednio niezawodnych zamków, co powodowało, że działa gwintowane borykały się początkowo z problemami technicznymi i technologicznymi. Łatwiejsze było wykonanie odprzodowych dział gwintowanych, które pojawiły się na okrętach jako pierwsze, lecz okupiono to specjalną konstrukcją pocisków, ich utrudnionym ładowaniem i zmniejszeniem szybkostrzelności oraz celności na skutek mniejszej precyzji prowadzenia pocisku. Ślepą odnogą rozwoju były brytyjskie mało udane odprzodowe działa Lancastera z eliptycznym gwintem, strzelające elipsoidalnymi w przekroju poprzecznym granatami, użyte na małą skalę na okrętach już w 1854 roku podczas wojny krymskiej. W 1855 roku marynarka francuska natomiast wprowadziła na uzbrojenie jako pierwsza odprzodowe armaty gwintowane (kalibru 164,7 mm, z pociskami z występami pasującymi do bruzd w lufie; faktycznie wprowadzone na pokłady okrętów nieco później).
Lata 1860–1900.
Na skutek gwałtownego postępu w technice i metalurgii, druga połowa wieku XIX okazała się rewolucyjna tak dla samych okrętów (wprowadzenie napędu parowego i pancerza), jak i dla ich artylerii. Przez kolejne 100 lat rozwój artylerii okrętowej w najpełniejszym stopniu stał się związany z rozwojem najsilniejszych okrętów artyleryjskich – pancerników. Od początku lat 60. XIX wieku wiodące marynarki zaczęły wprowadzać śladem francuskiej działa o lufach gwintowanych, początkowo głównie odprzodowe (jedne z pierwszych użytych bojowo to działa Parrota po stronie Unii i Brooke'a po stronie Konfederacji podczas wojny secesyjnej). Równolegle zaczęły się pojawiać gwintowane działa odtylcowe (od 1860 we Francji i Wielkiej Brytanii, od 1863 w Austro-Węgrzech – systemu Wahrendorffa, używane w bitwie pod Lissą). Doskonalenie dział odtylcowych, oprócz ułatwienia obsługi, wiązało się z polepszeniem celności i przebijalności na skutek lepszego uszczelnienia pocisków w lufie. Z powodu problemów technologicznych stosowano jednak także do końca lat 70. odprzodowe działa gwintowane (zwłaszcza w Wielkiej Brytanii, która w latach 60. doświadczyła problemów z wczesnymi działami odtylcowymi Armstronga). Doraźnie, do czasu ich udoskonalenia, stosowano w marynarce brytyjskiej w latach 60. także nowe działa gładkolufowe 100- i 150-funtowe (68 kg). Zaczęto stosować w tym okresie lufy o warstwowej konstrukcji, znoszące większe ciśnienia, umożliwiające wystrzeliwanie cięższych pocisków na większe odległości, a także wprowadzono stal jako materiał konstrukcyjny. Wprowadzono też żelazne lawety z łożem dzielonym na dolne, obracane, i górne, hamowane podczas odrzutu za pomocą oporników tarciowych, następnie hydraulicznych. Zaczęto wprowadzać również proste celowniki, aczkolwiek nie były one w pełni skuteczne z uwagi na trudność w ocenie odległości do celu, do czasu opracowania dalmierzy pod koniec stulecia. Masa pocisków, a tym samym ich siła niszcząca, wrastała proporcjonalnie do sześcianu kalibru, toteż zwiększano kaliber stosowanych dział. Wzrost kalibru dział i mocy ładunków miotających powodował jednak znaczny wzrost ich ciężaru – nowe ciężkie działa ważyły wkrótce do kilkunastu ton. Wiązało się to z wprowadzeniem pancerników kazamatowych (centralnobateryjnych), uzbrojonych w zaledwie kilka ciężkich dział w kazamatach, a później obrotowych wieżach.
Nowe ciężkie działa szybko sięgnęły kalibru 305 mm, a następnie kalibru 343 mm i większych. Na włoskich pancernikach typu "Duilio" z końca lat 70. XIX wieku zastosowano największe odprzodowe działa Armstronga kalibru aż 450 mm, długości lufy 20,4 kalibrów, o masie 101 ton i strzelające pociskami o masie 907 kg na odległość do 6,5 km, raz na kilkanaście minut. Tendencja do nadmiernego zwiększania kalibru dział nie okazała się jednak trwała, gdyż działa wielkich kalibrów miały niewielką szybkostrzelność (jeden strzał na kilka minut), a wkrótce udoskonalane działa mniejszych kalibrów (rzędu 305 mm) zaczęły oferować podobną lub lepszą przebijalność pancerza, przy większej szybkostrzelności. Od lat 70. najcięższe działa montowano obrotowo w wieżach lub na barbetach, chroniących obsługę i mechanizmy obrotowe dział, aczkolwiek nie zapewniających osłony od góry. Przez pewien okres stosowano na niektórych okrętach działa chowane w głąb barbet i podnoszone hydraulicznie do oddania strzału. Działa średniego i małego kalibru natomiast ustawiano w kazamatach lub na obrotowych podstawach na pokładzie. Znaczne ulepszenie dział nastąpiło na skutek wprowadzenia ładunków miotających w łuskach, co przyspieszyło ładowanie, pozwoliło na zredukowanie masy i ulepszenie zamków oraz ułatwiło czyszczenie działa. Działa takie zostały opracowane po raz pierwszy przez brytyjskiego Armstronga. Około lat 70. w związku z zagrożeniem powodowanym przez torpedowce, na dużych okrętach zaczęto stosować działka szybkostrzelne, np. kartaczownice Nordenfelta kalibru 25 mm.
W latach 80. pojawiła się pierwsza w miarę dojrzała generacja standardowych pancerników – przeddrednotów. Ukształtował się też podział artylerii ciężkich okrętów na artylerię główną (kilka dział największego kalibru lub dwóch kalibrów) i pomocniczą: średnią i lekką. W latach 90. pojawiły się i rozpowszechniły długolufowe działa, w których używano jako materiału miotającego prochu nitrocelulozowego, pozwalającego na wzrost osiągów w stosunku do prochu czarnego. Najpowszechniej stosowanym kalibrem dział artylerii głównej przeddrednotów stał się wkrótce kaliber 305 mm (12 cali), lecz na skutek doskonalenia dział, ładunków prochowych i zwiększania długości ich luf, miały one znacznie lepsze parametry balistyczne od wcześniejszych armat większych kalibrów. Zwiększanie długości lufy pozwalało na wzrost szybkości początkowej pocisków, a tym samym ich przebijalności. Przy tym, miały one większą szybkostrzelność od starszych dział większych kalibrów, rzędu jednego strzału na 75 sekund, a na przełomie wieków już 1–2 strzałów na minutę. Rzadziej pancerniki przenosiły działa artylerii głównej mniejszych kalibrów, jak 254 mm lub 283 mm (nominalnie 28 cm, typowy na okrętach niemieckich). W zakresie technologii wykonania pojawiły się wówczas w Wielkiej Brytanii i części innych państw lufy z rurą wewnętrzną wzmacnianą dla zwiększenia wytrzymałości drutem stalowym. Działa kalibru 305 mm z lat 90. XIX wieku mogły strzelać na odległość 10-15 km pociskami o masie do 150 kg i przebijać grube płyty pancerne, zapewniając możliwość niszczenia nawet opancerzonych okrętów wroga. Przebijalność ich na odległości 3000 m sięgała 300 mm pancerza. Mimo to, brak odpowiednich przyrządów celowniczych, a także metod korygowania i koordynowania ognia, początkowo uniemożliwiał prowadzenie celnego ognia na odległość większą, niż około 4000 m. Celność zaś w praktyce na graniczne odległości wynosiła kilka procent pocisków. W 1898 roku Francuzi jako pierwsi opracowali procedurę wstrzeliwania się w cel, kiedy to określano w przybliżeniu odległość od celu i oddawano kilka salw, zwiększając stopniowo kąt podniesienia, aż uzyskano obramowanie celu.
Jako kaliber artylerii średniej na pancernikach przyjęto na ogół 120–152 mm. Około 1890 roku pojawiły się działa tego kalibru o dużej szybkostrzelności (oznaczenie angielskie QF – "quick firing"), umożliwionej przez zastosowanie ładunków miotających w łuskach i nowej konstrukcji zamka. Działa takie mogły wystrzeliwać 7–12 pocisków na minutę. W tym czasie także wprowadzono pociski napełniane nowymi materiałami wybuchowymi o większej sile, jak trotyl lub melinit. Kilku– lub kilkunastokrotne zwiększenie szybkostrzelności dział średniego kalibru wpłynęło na krótkotrwałą zmianę taktyki walki morskiej. Uważano w tym okresie, że intensywny ostrzał z małej odległości pociskami wybuchowymi ze średnich dział może być skuteczniejszy od ostrzału z dużej odległości przez ciężkie działa, nie będąc w stanie wprawdzie zatopić opancerzonego okrętu, lecz obezwładniając go przez niszczenie nadbudówek i nieopancerzonych części burt oraz wywoływanie pożarów. Działa artylerii średniej na pancernikach, przede wszystkim umieszczane w kazamatach burtowych, miały wspomagać w walce artylerię główną, obezwładniając wroga na typowych odległościach walki do kilku kilometrów. Oprócz artylerii pomocniczej na pancernikach, działa takie zostały zaadaptowane jako główna artyleria licznie budowanych krążowników, wypierając wolniej strzelające działa dużych kalibrów. Ich zastosowanie było jedną z przyczyn zwycięstw floty japońskiej w wojnach z Chinami i z Rosją. Na większych krążownikach pancernych wprowadzono działa szybkostrzelne kalibru 203–210 mm, ewentualnie uzupełniane przez działa kalibru 120–152 mm. Wprowadzono też na okrętach szybkostrzelne działa kalibru 57-76 mm i lżejsze (37-47 mm), strzelające amunicją scaloną i służące głównie do odpierania ataków torpedowców. Takie działa stanowiły też zasadnicze uzbrojenie niszczycieli tego okresu.
Lata 1900-1950.
Od początku XX wieku artyleria nie podlegała już zasadniczym przemianom, jedynie dalej doskonalono odtylcowe działa gwintowane i sposoby ich umieszczania na okrętach. Istotnym osiągnięciem było natomiast pojawienie się na przełomie wieków optycznych przyrządów celowniczych (początkowo celowników teleskopowych) i dalmierzy, a następnie centralnych stanowisk kierowania ogniem, zwiększających znacznie celność na duże odległości. Celowniki teleskopowe wprowadzono najpierw w marynarce brytyjskiej i amerykańskiej w 1899 roku. Przejściowym etapem rozwoju pancerników generacji przeddrednotów na przełomie wieków, określanym też jako semidrednoty, były pancerniki z artylerią główną dwóch kalibrów: do czterech dział kalibru 305 mm i kilka bardziej szybkostrzelnych dział mniejszego kalibru, najczęściej od 203 mm do 234 mm, a nadto z artylerią średnią dotychczasowych kalibrów (rzędu 120–178 mm). Korygowanie ognia artylerii kilku kalibrów na większe odległości okazało się jednak niemożliwe wskutek trudności w odróżnianiu miejsc upadku pocisków, stąd pojawiły się następnie tendencje do ujednolicenia artylerii. Doprowadziły one do pojawienia się nowej generacji pancerników – drednotów, uzbrojonych w 8–12 dział kalibru 305 mm, nazwanej od brytyjskiego HMS „Dreadnought” z 1906 roku. 
Wkrótce przed I wojną światową zaczęto wprowadzać cięższe działa pancerników, kalibrów 343 mm (13,5 cala), 356 mm (14 cali), 381 mm (15 cali), aż do 406 mm (16 cali) w nowo budowanych pod koniec wojny konstrukcjach. Pancerniki z takim uzbrojeniem określano także jako superdrednoty. Umożliwiały one strzelanie na odległość powyżej 20 km. Możliwości nowej artylerii można było w pełni wykorzystać po wprowadzeniu centralnych stanowisk kierowania ogniem połączonych z dalocelownikami (pierwszy raz na pancerniku HMS „Neptune” z 1911 roku). Artyleria średnia kalibru 102–152 mm przestała uzupełniać artylerię główną na rosnących odległościach walki, natomiast przejęła rolę zwalczania okrętów torpedowych (torpedowców i niszczycieli). Nowością było wprowadzenie na okrętach artylerii przeciwlotniczej, związanej z pojawieniem się nowego zagrożenia ze strony lotnictwa. Początkowo były to nieliczne działa średniego kalibru (ok. 76 mm).
W okresie międzywojennym w dalszym ciągu doskonalono działa, amunicję i przyrządy kierowania ogniem. Konstrukcja dział nie uległa zasadniczym zmianom, lecz na skutek zwiększenia kątów podniesienia wzrastała ich donośność. Nowe długolufowe ciężkie działa z końca tego okresu mogły strzelać na odległość 36-40 km pociskami o masie rzędu 800 kg (381 mm) – 1200 kg (406 mm). Najpotężniejsze działa morskie skonstruowali Japończycy – kalibru 460 mm dla pancerników typu "Yamato", strzelające pociskami o masie 1460 kg. Największą donośność osiągały włoskie działa 381 mm pancerników typu "Vittorio Veneto" – ponad 46 km. Prowadzenie ognia na odległości powyżej 30 km nie było jednak praktyczne i nie zanotowano na takich dystansach trafień. Największa potwierdzona odległość bezpośrednich trafień to ok. 24 km (pancernik HMS „Warspite” w bitwie koło przylądka Stilo – ok. 23 774 m oraz trafienie lotniskowca HMS „Glorious” przez niemiecki pancernik „Scharnhorst” – ok. 24 175 m, oba w 1940 roku).
Oprócz artylerii przeciwlotniczej średniego kalibru, w latach 20. XX wieku zaczęto wprowadzać na okręty przeciwlotnicze karabiny maszynowe i szybkostrzelne automatyczne działka przeciwlotnicze kalibru od 20 do 40 mm, jednakże początkowo w niewielkiej liczbie. Na części większych okrętów stosowano działa uniwersalne, kalibru od 100 do 133 mm, łączące role artylerii średniej i przeciwlotniczej. Pojawiły się także przeliczniki artyleryjskie, pozwalające na precyzyjniejsze wypracowanie danych do strzelania.
Podczas II wojny światowej używano w większości dział skonstruowanych w okresie międzywojennym, częściowo jeszcze dział z okresu I wojny światowej, lecz zmodernizowanych, przede wszystkim w zakresie zwiększenia donośności przez zwiększanie kątów podniesienia i opracowanie nowej amunicji. Skuteczność artylerii, zwłaszcza w złych warunkach atmosferycznych, wzrosła jednak skokowo na skutek wprowadzenia w państwach alianckich w toku wojny radarów artyleryjskich, pozwalających na precyzyjne ustalanie położenia celu (prace nad radarami artyleryjskimi w państwach osi były mniej udane). 
Zestawienie dział pancerników okresu II wojny światowej (dane orientacyjne, zasadnicze źródło:).
W toku wojny, w związku z dużym zagrożeniem dla okrętów ze strony lotnictwa, na okrętach nastąpił wielki rozwój ilościowy artylerii przeciwlotniczej, zwłaszcza małokalibrowej. Rezygnowano z mniej skutecznych karabinów maszynowych, następnie także działek 20 mm na rzecz kalibrów 37-40 mm. Za najlepsze działko przeciwlotnicze tego okresu uważa się powszechnie automatyczne działko 40 mm Boforsa, zwłaszcza na stabilizowanej podstawie Hazemeyer. Z drugiej strony, walki z japońskimi kamikaze pod koniec wojny wykazały, że działa tego kalibru przestają już wystarczać do zwalczania szybkich samolotów i konieczne stało się opracowanie szybkostrzelnych dział automatycznych średniego kalibru, rzędu 76 mm. 
Drugą istotną nowością oprócz radarów artyleryjskich było wprowadzenie pod koniec wojny przez USA pocisków przeciwlotniczych do dział uniwersalnych 127 mm z zapalnikiem zbliżeniowym, które znacząco zwiększyły możliwości zwalczania samolotów na większych dystansach.
Na części małych okrętów w tym okresie zastosowano wyrzutnie niekierowanych pocisków rakietowych, przeznaczone jednak wyłącznie do ostrzeliwania celów nabrzeżnych podczas operacji desantowych.
Czasy współczesne.
Po II wojnie światowej, klasyczna rola artylerii okrętowej w postaci walki z okrętami, uległa znacznemu ograniczeniu, w związku z objęciem dominującej pozycji na polu walki przez lotnictwo. Artyleria okrętów stała się na ogół uniwersalna, przeznaczona do walki z lotnictwem, a dopiero w drugim rzędzie z okrętami. Zaprzestano budowy ciężkich dział o kalibrach ponad 152 mm, w związku z zaprzestaniem budowy pancerników, a wkrótce zaprzestano też rozwoju dział kalibru 152 mm w związku ze zmierzchem klasycznych krążowników. Doskonalono natomiast działa uniwersalne kalibrów od 57 mm do 130 mm, stanowiące uzbrojenie niszczycieli i fregat. Na niewielką skalę stosowano nadal małokalibrowe armaty przeciwlotnicze. Wraz z rozwojem elektroniki, doskonaleniu ulegały radarowe systemy kierowania ogniem.
Dalsze ograniczenie roli artylerii przyniósł rozwój od końca lat 50. przeciwlotniczych i przeciwokrętowych pocisków kierowanych. Będąc znacznie skuteczniejsze w swoich rolach, zastąpiły większość dział na pokładach okrętów, a artyleria przestała być rozstrzygającym czynnikiem w walce morskiej. Próbowano w tym okresie nawet całkowicie wyeliminować artylerię z pokładów okrętów (np. USS „Long Beach”). Projekty takie okazały się niepraktyczne, lecz okręty głównych klas (krążowniki, niszczyciele i fregaty rakietowe) miały od tego okresu tylko jedno lub dwa, rzadziej 4 działa uniwersalne kalibru od 76 mm do 127 mm. Ograniczeniu uległa różnorodność typów dział na skutek daleko posuniętej standaryzacji w ramach bloków państw wschodniego i zachodniego, a najbardziej popularnymi kalibrami dział na świecie stały się: 76 mm (systemy włoski i radziecki), 100 mm (francuski), 114 mm (brytyjski), 127 mm (amerykański) i 130 mm (radziecki). Działa stały się szybkostrzelne, zapewniające dużą skuteczność przeciw celom powietrznym, także dzięki wprowadzeniu skomputeryzowanych systemów kierowania ogniem, wykorzystujących wskazania radarów artyleryjskich, a w późniejszych latach także układów optronicznych. Ich obsługa stała się zautomatyzowana, część dział zaczęła być montowana w bezzałogowych zdalnie sterowanych wieżach. Najbardziej rozpowszechnionym na świecie działem średniego kalibru stała się włoska armata automatyczna 76 mm OTO Melara, stosowana na okrętach od niewielkich kutrów rakietowych do fregat, marynarek 53 państw (stan na 2010 rok).
W celu przeciwstawienia się przeciwokrętowym pociskom kierowanym, wprowadzono zestawy artyleryjskie obrony bezpośredniej (CIWS), składające się z działka przeciwlotniczego kalibru 20-30 mm o bardzo dużej szybkostrzelności (najczęściej kilkulufowego systemu Gatlinga) sprzężonego automatycznie z własnym radarem i systemem kierowania ogniem, o wysokiej celności i krótkim czasie reakcji na zagrożenia (najbardziej znane to amerykański Phalanx CIWS, radziecki AK-630 i holenderski Goalkeeper). Wprowadza się też w najnowszych czasach amunicję programowalną do dział większego kalibru, wybuchającą na zadanej odległości, a nawet korygowaną w locie.
Typowe kalibry dział używane w różnych okresach od końca XIX wieku do II wojny światowej (pominięto niektóre mniej typowe kalibry dla danej floty, kursywą podano oryginalne oznaczenia kalibrów):

</doc>
<doc id="804223" url="https://pl.wikipedia.org/wiki?curid=804223" title="Dilmun">
Dilmun

Dilmun (sum. dilmunki; akad. "Tilmun", "Telmun"; gr. "Tylos, Tyros"; łac. "Tyrus") – w tradycji mezopotamskiej jedna z trzech krain (pozostałymi były Magan i Meluhha), które leżeć miały wzdłuż brzegów „Dolnego Morza”, tj. Zatoki Perskiej i Morza Arabskiego; lokalizowana najczęściej na wyspach Bahrajnu, choć wydaje się, iż obejmowała również północno-wschodnie wybrzeża Półwyspu Arabskiego oraz położoną u wybrzeży Kuwejtu wyspę Failaka.
Historyczny Dilmun.
Periodyzacja.
Dzieje krainy Dilmun podzielić można na cztery główne okresy:
Dzieje Dilmunu.
W źródłach klinowych o charakterze historycznym i ekonomicznym kraina Dilmun pojawia się najczęściej jako partner handlowy miast i królestw Mezopotamii. Jej nazwę wymieniają już najwcześniejsze teksty klinowe pochodzące z miasta Uruk, datowane na koniec IV tys. p.n.e. W schyłkowej fazie okresu wczesnodynastycznego (ok. 2500-2350 p.n.e.) kraina ta stała się dla sumeryjskich królów miasta-państwa Lagasz ważnym źródłem surowców naturalnych, głównie drewna i miedzi. Ur-Nansze (ok. 2550 p.n.e.) statkami z Dilmunu sprowadzać miał drewno z dalekich krain, podczas gdy Lugalanda (ok. 2400 p.n.e.) i Urukagina (ok. 2380 p.n.e.) sprowadzać mieli z Dilmunu miedź wysyłając w zamian produkty mleczne i zbożowe, tłuszcz zwierzęcy, srebro i wełnę. W czasach akadyjskiego króla Sargona Wielkiego statki z Dilmunu, Maganu (kraina identyfikowana z terenami współczesnego Omanu i Zjednoczonych Emiratów Arabskich) i Meluhhy (kraina identyfikowana z cywilizacją doliny Indusu) cumować miały przy nabrzeżach jego królewskiej stolicy Agade. Teksty z czasów panowania królów z III dynastii z Ur (ok. 2100-2000 p.n.e.) oraz Gudei, króla Lagasz (2 połowa XXII w. p.n.e.) również dostarczają dowodów na kontakty handlowe pomiędzy Dilmunem a Mezopotamią. W okresie Isin-Larsa (ok. 2000-1800 p.n.e.) i okresie starobabilońskim (ok. 1800-1600 p.n.e.) w Dilmun zaopatrywali się w miedź kupcy z Ur, tacy jak Ea-nasir, którego dom i archiwum odkrył w trakcie wykopalisk w Ur Leonard Woolley. „Kupcy (handlujący) z Dilmunem” (akad. "ālik Tilmun") tworzyli w tym mieście specjalną grupę kupców wyspecjalizowanych w handlu z krainami „Dolnego Morza”. W tym samym czasie więzi dyplomatyczne łączyły Dilmun z asyryjskim królem Szamszi-Adadem I i jego synem Jasmah-Adadem, a karawanowy szlak handlowy, wiodący wzdłuż Eufratu, łączył Dilmun z Mari. 
W okresie środkowobabilońskim kontrolę nad Dilmunem przejęli najprawdopodobniej babilońscy władcy z dynastii kasyckiej. Dowodem na to są dwa listy odkryte w Nippur, z których wynika, iż krainą tą zarządzał kasycki gubernator. Dodatkowo na wyspie Bahrajn odnaleziono kasycką pieczęć cylindryczną należącą do niejakiego Uballissu-Marduka, noszącego tytuł „gubernatora (akad. "šakkanaku") Dilmunu”. Po podboju w 1225 r. p.n.e. Babilonii przez Tukulti-Ninurtę I (1243-1207 p.n.e.), Dilmun na pewien czas mógł wpaść w ręce asyryjskie, sądząc z przyjętego przez tego władcę tytułu „króla Dilmunu i Meluhhy”. W okresie nowoasyryjskim Dilmun najprawdopodobniej pozostawał niezależny, ale jego władcy musieli płacić trybut królom asyryjskim. Wiadomo na przykład, iż Uperi i Ahundara, królowie Dilmunu, złożyli trybut Sargonowi II (722-705 p.n.e.), a Hundaru, późniejszy król Dilmunu, wysłał do Niniwy trybut Aszurbanipalowi (669-627? p.n.e.), który w jednej ze swych inskrypcji twierdzi, iż „narzucił swe jarzmo” krainie Dilmun. W okresie nowobabilońskim (VI w. p.n.e.) Nabuchodonozor II (604-562 p.n.e.) rozkazał wznieść na wyspie Failaka swój pałac i świątynię poświęconą bogu Szamaszowi. W 544 r. p.n.e., za rządów Nabonida (556-539 p.n.e.), krainą Dilmun zarządzać miał babiloński „gubernator Dilmunu” (akad. lú"bēl pīḫāti Dilmun"ki). O dziejach Dilmunu w okresie perskim (VI-IV w. p.n.e.) nie wiemy już praktycznie nic. W okresie hellenistycznym wyspa Bahrajn, największa wyspa Dilmunu, znana już była pod nazwą "Tylos". Później, pod nazwą "Mešmahik", wyspa ta stała się częścią imperium Sasanidów.
Władcy Dilmunu.
Ze źródeł asyryjskich wiemy o czterech królach rządzących Dilmunem w okresie pomiędzy 2 połową VIII a 2 połową VII w. p.n.e.
Lokalizacja Dilmunu.
Biorąc pod uwagę liczne wzmianki dotyczące Dilmunu, nie może dziwić, że już od połowy XIX wieku badacze starali się ustalić dokładną lokalizację tej krainy. Wskazówek szukano w mezopotamskich źródłach pisanych mówiących o związkach tej krainy z Mezopotamią. Tekstem, który w największym stopniu przyczynił się do zlokalizowania tej krainy, okazał się być jeden z tekstów asyryjskiego króla Sargona II, według którego Dilmun leżeć miał pośrodku morza, w odległości 30 "bēru" od Sumeru. Wskazywał on, iż kraina ta, bądź jej część, musiała leżeć na wyspie. Jako że "bëru" oznaczało zazwyczaj odległość przebytą w ciągu podwójnej godziny, na podstawie tekstu Sargona II udało się też wyliczyć przybliżoną odległość pomiędzy Mezopotamią a Dilmunem. Przyjmując, iż łódź mogła przebyć około 10 mil w ciągu jednego "bëru", można było wydedukować, iż Mezopotamię od Dilmunu dzielić musiało ok. 300 mil. Jedyną większą wyspą leżącą w odległości ok. 300 mil od południowych wybrzeży Mezopotamii okazała się być wyspa Bahrajn. Nieco inną drogą przy identyfikacji Dilmunu z wyspą Bahrajn poszedł asyrolog francuski Jules Oppert, który był pierwszym uczonym, który powiązał akadyjski toponim "Tilmun" z grecką nazwą "Tylos", pojawiającą się w dziełach Teofrasta, Strabona, Pliniusza Starszego czy Flawiusza Arriana, a odnoszącą się bez wątpienia do wyspy Bahrajn. Wczesne związki Mezopotamii z tą wyspą potwierdziło odkrycie na niej importowanej ceramiki charakterystycznej dla okresu Ubajd (IV tys. p.n.e.). Z drugiej jednak strony pojawił się problem braku jakichkolwiek dowodów archeologicznych na istnienie osad na Bahrajnie w końcu IV i na początku III tys. p.n.e. W okresie tym zamieszkała już była jednak północno-wschodnia część Półwyspu Arabskiego, co poświadczają liczne odkryte tam stanowiska archeologiczne (np. Tarut, Umm an-Nussi, Umm ar-Ramad). Na stanowiskach tych odkryto dowody (ceramikę, naczynia kamienne, posążki) wskazujące na kontakty tamtejszej ludności z mieszkańcami Mezopotamii okresu Dżemdet Nasr (ok. 3100-2900 p.n.e.) i okresu wczesnodynastycznego (ok. 2900-2350 p.n.e.). Na tej podstawie wielu badaczy zakłada, iż pierwotnie kraina Dilmun znajdowała się właśnie tam, obejmując zachodnie wybrzeża Zatoki Perskiej, a dopiero później, pod koniec III tys. p.n.e., zaczęto ją utożsamiać z wyspą Bahrajn.
Dilmun jako emporium handlowe.
Przez większość III, II i I tys. p.n.e. kraina Dilmun była bardzo ważnym centrum wymiany towarowej, leżącym na międzynarodowym szlaku handlowym łączącym Mezopotamię z krajami położonymi na wybrzeżach Zatoki Perskiej i Morza Arabskiego. Wśród towarów eksportowanych przez Dilmun wymieniane są często drewno, kość słoniowa, srebro, złoto i kamienie półszlachetne, ale najważniejszym towarem eksportowym tej krainy była bez wątpienia miedź. Ta ostatnia nie była wydobywana w samym Dilmunie, ale sprowadzano ją ze źródeł leżących bardziej na wschód, najprawdopodobniej w Maganie (wsp. Oman). Podobnie było z innymi towarami, np. egzotycznymi gatunkami drewna, kością słoniową i karneolem pochodzącymi z Meluhhy (cywilizacja doliny Indusu), czy też pochodzącą najprawdopodobniej z Afganistanu cyną, które najpierw sprowadzano do Dilmunu, a dopiero stąd wysyłano do miejsc przeznaczenia w Mezopotamii. Tym samym Dilmun stał się głównym centrum redystrybucyjnym dla dóbr pochodzących z Maganu, Meluhhy czy Iranu. W zamian za towary wysyłane do Mezopotamii kupcy dilmuńscy otrzymywali srebro, tkaniny, produkty zbożowe i olej sezamowy. Największy rozwój Dilmunu jako międzynarodowego emporium handlowego przypadł na 2 połowę III i początek II tys. p.n.e..
Archeologia.
Wykopaliska na wyspie Bahrajn.
Prowadzone od 1879 roku prace archeologiczne na wyspie Bahrajn skupiały się przede wszystkim na badaniu ponad stu tysięcy dobrze widocznych w terenie pagórków grobowych, pochodzących z epoki brązu i epoki żelaza, a także wielkich cmentarzysk (np. w Karranah i Abu Sajbi) z okresu hellenistycznego i okresu partyjskiego. Największe skupiska pagórków grobowych, liczące dziesiątki tysięcy grobów, odkryto w centrum wyspy, w pobliżu miast A'ali i Madinat Hamad. Tysiące pagórków grobowych odkryto też w północno-zachodniej części wyspy, w pobliżu wiosek Al Janabiya, Al Qaryah i Sar. Pagórki grobowe budowane były z kamieni. W ich centrum lokowano bądź jedną, bądź dwie komory grobowe. W przypadku grobów dwukomorowych komory grobowe umieszczane były albo obok siebie na tym samym poziomie, albo jedna nad drugą. Zmarłych chowano z reguły na prawym boku, w pozycji embrionalnej. Po złożeniu zmarłego do grobu komorę grobową przykrywano od góry kamiennymi płytami, a cały kamienny grobowiec przysypywano ziemią, aż przypominał swym kształtem pagórek. Badając pagórki grobowe archeolodzy wyróżnili cztery ich rodzaje: 
Kierując się bardzo dużą liczbą grobów na wyspie Bahrajn (według najnowszych badań szacunkowych samych pagórków grobowych ma być ok. 172 tysięcy), pozornym brakiem towarzyszących im osad oraz występowaniem domniemanych „pustych” grobów, niektórzy uczeni postawili hipotezę, iż wyspa ta była w starożytności „wyspą grobową”, na której chowano zmarłych przywożonych statkami z Mezopotamii i Arabii. Obecnie odchodzi się jednak od tej hipotezy jako niemającej wiarygodnych podstaw. Duża liczba zachowanych grobów 
tłumaczona jest występowaniem na wyspie cienkich warstw gleby leżących na podłożu skalnym, które narzuciły potrzebę budowy dobrze widocznych grobów naziemnych. Wbrew wcześniejszym opiniom sama liczba grobów nie uznawana jest już też za nadmierną w stosunku do liczby ludności zamieszkującej tę wyspę w starożytności. Wyposażenie grobów, na które w większości składają się wyprodukowane lokalnie ceramika i pieczęcie, wskazują też jasno, że w grobach chowana była miejscowa ludność. Z kolei występowanie „pustych” grobów, mających być miejscami sprzedanymi wcześniej, które nie doczekały się swego właściciela, tłumaczone jest brakiem odpowiedniej techniki archeologicznej do badania naruszonych lub bardzo źle zachowanych pochówków.
Duńskie wykopaliska prowadzone pod kierunkiem Petera Vilhelma Globa i T. Geoffreya Bibby'ego z Uniwersytetu Aarhus w latach pięćdziesiątych i na początku lat sześćdziesiątych XX wieku pozwoliły odkryć, że na wyspie Bahrajn istniały też dilmuńskie osiedla (np. Kalat al-Bahrajn i Saar) oraz centra kultowe (np. Barbar i Diraz). Największym miastem na wyspie było to odkryte w Kalat al-Bahrajn, którego początki sięgają XXIV w. p.n.e. W trakcie wykopalisk odnaleziono tu pozostałości magazynu, domów prywatnych i warsztatu wytwórcy pieczęci stemplowych. W zniszczonych przez ogień pozostałościach magazynu odnaleziono tabliczki klinowe z XIV w. p.n.e., w których wzmiankowane są świątynia i pałac miejscowego władcy. Na stanowisku w Kalat al-Bahrajn przebadano też częściowo dużą rezydencję, będącą być może pałacem Uperi, króla Dilmunu, trybutariusza Sargona II. Pod podłogami wielu domów prywatnych odnaleziono pochówki z bogatym wyposażeniem grobowym, datowane na VI-V w. p.n.e. Inne duże dilmuńskie miasto odkryto w Saar, w północno-zachodniej części wyspy Bahrajn. Miasto to, powstałe ok. 2000 r. p.n.e., miało dobrze rozwiniętą sieć ulic. W trakcie wykopalisk odnaleziono tu świątynię, warsztaty rzemieślnicze i małe domy z pomieszczeniami w kształcie litery L. W niektórych miejscach na stanowisku ściany budowli zachowały się do wysokości 3 metrów. Kolejne stanowisko, Barbar, okazało się być dilmuńskim centrum kultowym. Najważniejszą odkrytą tu budowlą była świątynia, którą - jak się później okazało - wzniesiono na ruinach dwóch wcześniejszych, mniejszych świątyń. Najwcześniejsza z nich, datowana na ok. 3000 r. p.n.e., miała charakterystyczny, owalny kształt. Na jej ruinach ok. 2500 r. p.n.e. wzniesiono nową świątynię, by wreszcie ok. 2100-2000 r. p.n.e. na jej ruinach wznieść ostatnią, największą z nich wszystkich. W świątyni tej odnaleziono pozostałości dwóch ołtarzy oraz basenu kultowego, najprawdopodobniej do rytualnych ablucji. Na tej podstawie niektórzy badacze zakładają, iż świątynia ta mogła być miejscem kultu boga Enki i bogini Ninhursangi, pary bóstw wiązanych w sumeryjskiej mitologii z krainą Dilmun. Od świątyń odkrytych w Saar i Barbar różniła się świątynia odkryta w Diraz, która miała dwa rzędy kolumn.
Brytyjski archeolog T Geoffrey Bibby na podstawie wykopalisk duńskich w Kalat al-Bahrajn zaproponował periodyzację dla Bahrajnu, używając nazw miasto I-VI do określenia poszczególnych okresów w dziejach tej wyspy. Najbardziej charakterystycznymi zabytkami dla kultury rozwijającej się na wyspie są owalne pieczęcie stemplowe, znajdowane najczęściej w grobach, na których widnieją zazwyczaj sceny z ludźmi i zwierzętami (głównie gazelami). Typowe dla Mezopotamii pieczęcie cylindryczne używane tu były rzadko, z wyjątkiem okresów środkowobabilońskiego i nowoasyryjskiego. Charakterystyczna dla wyspy ceramika rozwinęła się podczas istnienia miasta I (tzw. "chain-ridged ware") i miasta II (tzw. "red-ridged ware"), czyli w okresie 2300-1600 p.n.e. Dodatkowo na stanowiskach w Bahrajnie odnaleziono też ceramikę pochodzącą z Mezopotamii, Omanu, Iranu i doliny Indusu.
Wykopaliska na wyspie Failaka.
Wykopaliska przeprowadzone na wyspie Failaka u wybrzeży Kuwejtu pozwoliły ostalić, że wpływy kultury dilmuńskiej obejmowały też obszary poza wyspami Bahrajnu. Jednym z takich miejsc była właśnie Failaka, gdzie ok. 2000 r. p.n.e. osadnicy dilmuńscy założyli swoją osadę. Odkryty tu materiał kulturowy, pochodzący z wczesnej fazy istnienia tego osiedla, okazał się identyczny z tym odkrytym na wyspie Bahrajn, co upewniło badaczy, że istnieć tu musiała dilmuńska kolonia, zamieszkiwana najprawdopodobniej przez kupców i ich rodziny. Poza materiałem archeologicznym charakterystycznym dla kultury dilmuńskiej (obejmującym m.in. setki owalnych pieczęci stemplowych), na wyspie tej odnaleziono też pochodzące z Mezopotamii tabliczki, pieczęcie cylindryczne i ceramikę datowane na okres starobabiloński, co może wskazywać, iż w okresie tym wyspa ta pełnić mogła rolę pośrednika handlowego pomiędzy Mezopotamią a Dilmunem. 
Legendarny Dilmun.
Dilmun w mitach sumeryjskich.
W literaturze mezopotamskiej, szczególnie w utworach mitologicznych, Dilmun jest rajską, szczęśliwą krainą zamieszkiwaną przez bogów. Według sumeryjskiego mitu "Enki i Ninhursanga" miało to być święte, nieskalane miejsce, nieznające śmierci ani chorób, bólu ani cierpienia:
W micie tym Dilmun jest siedzibą pary wielkich bogów stworzycieli: boga Enki i bogini Ninhursangi (znanej też jako Ninsikila i Nintu). W dalszej części mitu Enki przekazuje Dilmun w darze Ninhursandze, która odtąd staje siė opiekunką tej krainy. Mowa jest o tym również w sumeryjskim micie "Enki - organizator świata", według którego:
Dilmun pojawia się też w "Sumeryjskiej opowieści o potopie", gdzie występuje jako miejsce w którym bogowie osiedlili ocalonego z potopu króla Ziusudrę:
Bogowie dilmuńscy.
Według źródeł mezopotamskich, a także tekstów odkrytych na wyspach Failaka i Bahrajn, najważniejszymi bogami krainy Dilmun mieli być bóg Inzak (też Enzak) i bogini Meskilak. Według sykretycznego hymnu do bogini Nanaji główna świątynia tej pary bóstw, zwana E-kara (sum. é.kar.ra, tłum. „Dom nabrzeża”), znajdować się miała właśnie w krainie Dilmun. Bóg Inzak/Enzak (przez Sumerów zwany Ensa'agiem, Enszagiem, Enzagiem lub Ninzagą), uważany był w Mezopotamii za głównego boga Dilmunu, jednakże w samym Dilmunie określano go jako boga kraju Agaru (wschodnia Arabia). Miał on też swoje centrum kultowe na wyspie Failaka, gdyż znajdująca się tam świątynia, zwana E-galgula (sum. é.gal.gu.la, tłum. „Wielki pałac”) poświęcona była najprawdopodobniej właśnie jemu. Boginię Meskilak łączy się z Ninsikilą (jedno z imion Ninhursangi), uważaną w wierzeniach mezopotamskich za opiekunkę Dilmunu. Według jednej z tradycji miała ona być małżonką (lub córką?) boga Enki, według innej małżonką (lub matką?) boga Inzaka (Ensa'aga). Poza Inzakiem i Meskilak w Dilmunie czczono również boginię Lahamun, którą określano jako „Sarpanitu Dilmunu”.
Niektórzy bogowie mezopotamscy (Enki, Damgalnuna, Adad i Marduk) wymieniani są w tekstach odkrytych na wyspie Bahrajn. Nie musi to jednak oznaczać, iż byli tam oni czczeni. Bóg Enki, wiązany z Dilmunem w mitach sumeryjskich, nigdy nie jest wymieniany wprost jako bóg Dilmunu i nie ma podstaw do przypuszczeń, iż mógł tam istnieć jego kult, ani że to właśnie jemu była poświęcona świątynia w Barbar, jak się powszechnie przypuszcza. 
Dilmun - pierwowzór biblijnego raju?
Według Samuela N. Kramera idea biblijnego ogrodu rajskiego pochodzić ma z Sumeru, na co wskazywać mają liczne paralele pomiędzy mezopotamskimi mitami o krainie Dilmun (przede wszystkim mitem "Enki i Ninhursanga") a biblijną opowieścią o raju. Według Biblii raj znajdować miał się na wschodzie, w Edenie (Rdz 2,8). Na wschodzie, „w miejscu, skąd wschodzi słońce”, leżeć miał też sumeryjski Dilmun. Asyryjczycy i Babilończycy również umieszczali na wschodzie swoją boską Krainę Życia. W Biblii nawodnienie raju opisane jest słowami: „mgła wydobywała się z ziemi i zwilżała całą powierzchnię gleby” (Rdz 2,6). Kramer widzi w tym wersie reminiscencję opisanego w micie "Enki i Ninhursanga" wyprowadzenia przez boga Utu „z ujścia wody płynącej pod ziemią” słodkiej wody dla Dilmunu. W micie "Enki i Ninhursanga" przebywający w Dilmun bóg Enki zjada stworzone przez boginię Ninnhursangę rośliny, tym samym poznając ich naturę, ale za ten czyn bogini ta go przeklina. Wątek ten wykazuje pewną paralelę do biblijnej opowieści o zakazanym owocu, którego zjedzenie sprowadziło na Adama i Ewę klątwę Boga. W oparciu o mit "Enki i Ninhursanga" Kramer proponuje też wyjaśnienie biblijnej historii stworzenia Ewy z żebra Adama. W micie tym bogini Ninhursanga dla uleczenia żebra (sum. ti) boga Enki tworzy boginię Ninti, której imię znaczy „Pani żebra” (sum. nin.ti). W języku sumeryjskim ti oznacza jednak również „życie”, „żyć”, „obdarzać życiem”, tak więc imię tej bogini tłumaczyć też można jako „Pani życia”, „Pani dająca życie”. Dzięki tej grze słów w języku sumeryjskim „Pani żebra” stała się jednocześnie „Panią życia” i ten kalambur literacki trafił zapewne do opowieści biblijnej, która, w zmienionym już kontekście, przejęła wątek o stworzeniu kobiety w powiązaniu z żebrem mężczyzny.

</doc>
<doc id="804229" url="https://pl.wikipedia.org/wiki?curid=804229" title="Karel Plíhal">
Karel Plíhal

Karel Plíhal (ur. 23 sierpnia 1958 r. w Přerovie na Morawach, Czechy) – czeski gitarzysta folkowy i jazzowy, wokalista, autor tekstów i aranżer.

</doc>
<doc id="804230" url="https://pl.wikipedia.org/wiki?curid=804230" title="Karel Plihal">
Karel Plihal



</doc>
<doc id="804232" url="https://pl.wikipedia.org/wiki?curid=804232" title="Magda Piskorczyk">
Magda Piskorczyk

Magda Piskorczyk – polska wokalistka i instrumentalistka. Gra na gitarach: akustycznej, elektrycznej i basowej, a także na instrumentach perkusyjnych. Wykonuje głównie muzykę zakorzenioną w tradycji afroamerykańskiej i afrykańskiej. Aranżuje i komponuje, była gościem festiwali międzynarodowych m.in. na Tajwanie, w Niemczech, Szwecji, Norwegii, Anglii, na Węgrzech i we Francji. Członkini Akademii Fonograficznej ZPAV. Prowadzi warsztaty muzyczne według własnego programu autorskiego, między innymi w ramach Bluesa nad Bobrem. Efektem takich warsztatów w warszawskim OKO jest wydana w 2012 roku płyta "Magda Piskorczyk Masterclass".
Magda Piskorczyk to autorka płyty studyjnej "Blues Travelling" nagranej z udziałem Michała Urbaniaka, albumu "Magda Live" z zapisem akustycznego koncertu z Radia Gdańsk, płyty "Live at Satyrblues" nagranej ze Slidin' Slimem ze Szwecji, podwójnego albumu "Afro Groove" upamiętniającego trasę koncertową z Billy Gibsonem z Memphis oraz płyty studyjnej z muzyką gospel: "Mahalia". Albumy "Magda Live", "Afro Groove" i "Mahalia" otrzymały nominację do Nagrody Fryderyk w kategorii Album Roku Blues.
Dwukrotna półfinalistka międzynarodowego konkursu bluesowego: International Blues Challenge w Memphis, USA. Siedmiokrotnie wybierana Wokalistką Roku (2003, 2004, 2006, 2009, 2011, 2012 i 2013) przez czytelników kwartalnika "Twój Blues". W maju 2008 roku Magda Piskorczyk, jako jedna z dwóch pierwszych wykonawców, odcisnęła swą dłoń w Alei Gwiazd Polskiego Bluesa w Sławie koło Zielonej Góry. Często określana jako „czarny głos w białym kostiumie” po zawierającej takie określenie recenzji koncertu we Francji („Brillante chanteuse a la voix noire et au costume blanc”)
Magda Piskorczyk współpracuje, nagrywa bądź występuje też z innymi zespołami, m.in. Blues Flowers, Engerling i Konoba. Występowała z wieloma znanymi muzykami, m.in. z Wojciechem Karolakiem, Leszkiem Winderem, Jerzym Styczyńskim, Leszkiem Cichońskim oraz Bobem Margolinem, Billy Gibsonem, Seckou Keitą, Ritą Engedalen, Bobem Brozmanem, Gregiem Szłapczyńskim i Slidin' Slimem.
Muzyka.
Muzyka Magdy Piskorczyk to przygotowywane przez nią aranżacje standardów soulowych, bluesowych, funkowych, rockowych, jazzowych i muzyki gospel oraz jej własne kompozycje inspirowane tymi nurtami.
Jan Chojnacki stwierdził, że „jej muzyka jest oryginalna, ale nie udziwniona, wierna korzeniom, a jednocześnie współczesna, bardzo oszczędna w formie i pełna emocji”.
Gospel to jedna z największych muzycznych miłości Magdy Piskorczyk. Spośród wykonawców tego gatunku Magda najbardziej ceni twórczość Mahalii Jackson. Odrębne koncerty prezentujące standardy gospel artystka przedstawiła w Polsce, w Niemczech, na Węgrzech, w Anglii (na festiwalu City Sings Gospel w Liverpoolu) i we Francji (na festiwalu Blues Sur Seine).
Magda Piskorczyk jest zainteresowana muzyką etniczną z różnych stron świata, którą włącza do repertuaru. Śpiewa głównie po angielsku, czasami po polsku, ale także w innych językach, np. hiszpańskim, kreolskim czy afrykańskich: Bambara i Tamaszek.
Życiorys.
Magda Piskorczyk śpiewała regularnie już we wczesnym dzieciństwie. W muzycznym poszukiwaniu znalazła się na krótko w repertuarze rockowym, by ostatecznie stwierdzić, że najlepiej czuje się w bliskim korzeni akustycznym graniu bluesowym, muzyce gospel, jazzie i gatunkach pokrewnych.
W 2001 zadebiutowała na konkursie festiwalu Jesień z Bluesem w Białymstoku, gdzie z zespołem Sexy Mama została laureatką Pierwszej Nagrody. Rok później, także w Białymstoku, rozpoczęła karierę solową. Współtworzyła trio Terraplane, występowała w duetach z Michałem Kielakiem (harmonijka), Arkadiuszem Osenkowskim (saksofon), Markiem Kapłonem (gitara), Olą Siemieniuk (gitara) i Karolina Koriat (wokal). W 2003 na płycie "Spoko Wodza" grupy Blues Flowers ukazał się utwór "Nie będę grzeczną dziewczynką", popularnie zwany "Odlotówką", napisany przez "Jaromiego. "W 2003 i 2005 wystąpiła na Dużej Scenie Festiwalu Rawa Blues.
Została wybrana Wokalistką Roku 2003, a potem także 2004, 2006, 2009, 2011, 2012 i 2013 w ankiecie czytelników kwartalnika "Twój Blues".
W 2004 Piskorczyk została przyjęta do udziału w największym międzynarodowym konkursie bluesa International Blues Challenge 2005 w Memphis. Rev. Rabia z Berkeley, amerykańska śpiewaczka bluesowa, tak napisała o artystce na swej stronie internetowej: "Największe z ostatnich odkryć w aktywnym i ekscytującym polskim bluesie. (...) Ta dziewczyna musi naprawdę kochać bluesa. Tak młoda i ze Wschodniej Europy! Doskonała! Ona jest lepsza niż wielu amerykańskich śpiewaków bluesowych!".
W 2005 nakładem wydawnictwa MTJ ukazała się studyjna płyta zatytułowana "Blues Travelling" nagrana przy współudziale kompozytora jazzowego Michała Urbaniaka (który przyjął zaproszenie, będąc pod wrażeniem, jak sam stwierdził, jej "bestialskiej prawdziwości") i przyjaciół. Od 2005 roku regularnie występuje z własnym zespołem.
W 2005 Magdę Piskorczyk powtórnie zakwalifikowano do udziału w konkursie IBC, gdzie ponownie dotarła do półfinału. Vicky i Joe Price (Finaliści konkursu) na stronie internetowej napisano: "Widzieliśmy mnóstwo fantastycznych wykonawców, ale naszą faworytką jest Magda Piskorczyk z Polski. Magda ma „niebieski ogień” w swojej duszy i potrafiła dzielić ten ogień ze słuchaczami." Opinie jurorów:
W 2007 rozpoczęła prace nad specjalnym programem zatytułowanym "W hołdzie Mahalii Jackson", zawierającym interpretacje utworów znanych z płyt Królowej Muzyki Gospel.
W marcu 2008 nakładem wydawnictwa Artgraff ukazała się pierwsza koncertowa płyta Piskorczyk zatytułowana "Magda Live" z zapisem akustycznego koncertu z RGstudia Radia Gdańsk. W nagraniu uczestniczył zespół Magdy w składzie: Aleksandra Siemieniuk, Arkadiusz Osenkowski, Roman Ziobro, Maksymilian Ziobro. Płyta zawiera 13 utworów i multimedia, m.in. 15-minutowy film wideo z zarejestrowanego koncertu. Rok później płyta otrzymała nominację do nagrody Fryderyk w kategorii Album Roku – Blues.
W maju 2008, w czasie festiwalu Las, Woda &amp; Blues, w miejscowości Sława koło Zielonej Góry odsłonięta została pierwsza w Polsce Aleja Gwiazd Bluesa z gwiazdami: Magdy Piskorczyk, Tadeusza Nalepy i Sławka Wierzcholskiego. W czasie tej uroczystości Piskorczyk i Wierzchowski odcisnęli swe dłonie.
W 2009 artystka została zaproszona do międzynarodowego zespołu Konoba, wykonującego tradycyjną muzykę Afryki Zachodniej. W grupie tej śpiewała, grała na gitarze basowej i akustycznej oraz na instrumentach perkusyjnych. Współpraca trwała do roku 2012.
Wiosną 2010 Piskorczyk odbyła pierwsze tournée po Skandynawii. W połowie 2010 ukazała się płyta nagrana rok wcześniej w Tarnobrzegu ze Szwedzkim wokalistą, gitarzystą i kompozytorem Slidin’ Slimem, zatytułowana "Live at Satyrblues". Na płycie tej usłyszeć można też Aleksandrę Siemieniuk (gitary) i Grzegorza Zawilińskiego (perkusja i instrumenty perkusyjne), którzy wówczas stanowili trzon Magdy zespołu.
W marcu 2011 artystka wystąpiła w Oslo i Notodden w Norwegii, zaproszona między innymi przez tamtejszą wokalistkę Ritę Engedalen. Reprezentowała firmę Hohner na targach Musikmesse we Frankfurcie. Utwór "I’d Rather Go Blind "znalazł się na dwóch kompilacjach wydanych w Singapurze i Malezji. W ciągu kilkunastu miesięcy wydawnictwo EQU Music z Singapuru wydało jeszcze 6 składanek z utworami wykonywanymi przez polską wokalistkę: "Darkness on the Delta", "Temptation, Work Song" i "I’ve Got The Blues And I Can’t Be Satysfied". Brytyjski magazyn "Blues Matters" opublikował wywiad z Piskorczyk, przeprowadzony przez muzyka Briana Kramera.
26 października 2011 uczciła stulecie urodzin Mahalii Jackson specjalnym koncertem w warszawskim Palladium. Magdzie Piskorczyk towarzyszył jej zespół (Aleksandra Siemieniuk, Roman Ziobro, Jacek Cichocki, Marcin Jahr, Adam Rozenman), chór Gospel Band kierowany przez Magdalenę Supeł oraz – jako gość specjalny – Wojciech Karolak, wirtuoz organów Hammonda. Kolejne koncerty w hołdzie Mahalii Jackson odbyły się m.in. w Filharmonii Gdańskiej, Auli Audytorium Maximum UJ w Krakowie, Forum Synagoga w Ostrowie Wielkopolskim, na X Opole Gospel Festival w Filharmonii Opolskiej i w Iławie na festiwalu Złota Tarka.
Jesienią 2011 Magda Piskorczyk wydała dwie nowe płyty: studyjny album gospel "Mahalia" przygotowany w hołdzie Mahalii Jackson oraz podwójny album "Afro Groove" prezentujący zapis koncertu nagranego z Billy Gibsonem – wirtuozem harmonijki z Memphis, laureatem Blues Award. Materiał na tym wydawnictwie to połączenie muzyki o korzeniach afroamerykańskich (soul, blues, jazz, funk) z rytmami i melodiami etnicznymi, zwłaszcza zachodnio-afrykańskimi. Na płycie tej Piskorczyk (wokal, gitara akustyczna i basowa, aranżacje), towarzyszą: Billy Gibson (harmonijka i wokal) oraz zespół Magdy w składzie: Aleksandra Siemieniuk (gitara dobro i elektryczna), Marcin Jahr (perkusja) i Adam Rozenman (perkusjonalia). Pod koniec roku płyta ukazała się także w Japonii. W 2012 "Afro Groove" zostało wybrane Koncertowym albumem roku 2011 w ankiecie portalu wasser-prawda.de zarówno przez Internautów, jak i redakcję magazynu. Obie płyty wydane w 2011 roku, czyli "Afro Groove" i "Mahalia" otrzymały nominację do Nagrody Fryderyk 2012.
Jesienią 2012 dała serię koncertów na Tajwanie, gdzie wystąpiła między innymi na festiwalu 9 Blues Bash w Tajpej, zaproszona przez tamtejsze stowarzyszenie bluesowe.
W latach 2011-2012 udzielała się też jako instruktor na autorskich warsztatach muzycznych Magda Piskorczyk Masterclass w Ośrodku Kultury Ochota w Warszawie. Ich owocem jest nagrana w studio OKO i wydana w 2012 roku płyta "Magda Piskorczyk Masterclass". Magda była nie tylko pomysłodawcą całości zajęć i koncepcji płyty, ale też jej producentem muzycznym, realizatorką dźwięku i miksu. Płyta prezentuje 11 bardzo różnych stylistycznie utworów wybranych wraz z nią przez uczestników zajęć. Od 2012 uczy też w swojej klasie według własnego programu autorskiego w ramach Bluesa nad Bobrem w Kliczkowie.
W grudniu 2012, na festiwalu Jesień z Bluesem w Białymstoku, obchodziła 10-lecie kariery solowej.
Od 2014 pełni funkcję Dyrektora Artystycznego warsztatów Blues nad Bobrem.
Zespół.
Magda Piskorczyk (wokal, aranżacje, kompozycje, gitara akustyczna, elektryczna i basowa oraz instrumenty perkusyjne) występuje z zespołem w składzie:
Skład poszerzony i projekty specjalne, np. gospel:
Wcześniejsi członkowie zespołu:
Festiwale międzynarodowe.
Magda Piskorczyk była gościem wielu międzynarodowych festiwali, między innymi:

</doc>
<doc id="804242" url="https://pl.wikipedia.org/wiki?curid=804242" title="Bożyszcze tłumów">
Bożyszcze tłumów

Bożyszcze tłumów (oryginalny tytuł Everybody's All-American) – amerykański dramat filmowy w reżyserii Taylora Hackforda. Film powstał na podstawie powieści "Everybody's All-American" Franka Deforda.
Fabuła.
Gavin Grey (Dennis Quaid), bohater uniwersyteckiej drużyny futbolowej, zakochuje się w Babs Rogers (Jessica Lange), najpiękniejszej dziewczynie na uczelni. „Złota para” bierze ślub. Wspólne życie dalekie jest jednak od sielanki. Gavin, bożyszcze tłumów, nie potrafi pogodzić się z końcem kariery i przyjąć na siebie domowych obowiązków, Babs próbuje być żoną idealną i utrzymać więzy łączące członków rodziny. Ich związek na przestrzeni prawie trzech dekad obserwuje Donnie (Timothy Hutton), bratanek Gavina i jednocześnie najlepszy przyjaciel Babs.

</doc>
<doc id="804244" url="https://pl.wikipedia.org/wiki?curid=804244" title="Oko obserwatora">
Oko obserwatora

Oko obserwatora (ang. "Eye of the Beholder") – thriller będący koprodukcją kanadyjsko-brytyjsko-australijską z 1999 roku.
Fabuła.
Brytyjski tajny agent o pseudonimie Eye (w tej roli Ewan McGregor) otrzymuje zadanie obserwowania syna prominentnego polityka oraz jego transakcji finansowych, a w szczególności pieniędzy przekazywanych tajemniczej Joannie Eris (granej przez Ashley Judd). Mimo że w pewnym momencie kobieta morduje swojego dobroczyńcę, Eye z osobistych pobudek w żaden sposób nie reaguje. Z czasem ogarnia go mroczna fascynacja postacią Joanny.

</doc>
<doc id="804247" url="https://pl.wikipedia.org/wiki?curid=804247" title="Stephan Elliott">
Stephan Elliott

Stephan Elliott (ur. 27 sierpnia 1964 w Sydney) – australijski reżyser i scenarzysta filmowy.
Życiorys.
Karierę rozpoczął w latach 80. jako asystent reżysera. Jego największy sukces to queerowa komedia "Priscilla, królowa pustyni" (1994), wyróżniona Oscarem za najlepsze kostiumy. Później Elliott wyreżyserował w Wielkiej Brytanii adaptację sztuki Noëla Cowarda "Wojna domowa" (2008) z Colinem Firthem i Kristin Scott Thomas w rolach głównych.
W 2012 przyznał publicznie, że jest orientacji homoseksualnej. Od końca lat 80. jest w związku ze swoim partnerem Wilem Bevolleyem. W 2008 para zawarła oficjalnie związek małżeński w Londynie.

</doc>
<doc id="804248" url="https://pl.wikipedia.org/wiki?curid=804248" title="Stonewall (zamieszki)">
Stonewall (zamieszki)

Zamieszki na Stonewall, powstanie Stonewall, bunt Stonewall – seria spontanicznych, gwałtownych demonstracji członków społeczności LGBT przeciwko nalotowi policji, który miał miejsce we wczesnych godzinach porannych 28 czerwca 1969 roku w Stonewall Inn w dzielnicy Greenwich Village na Dolnym Manhattanie w Nowym Jorku. Są one powszechnie uważane za najważniejsze wydarzenie dla społeczności LGBT i katalizator ruchu na rzecz praw osób LGBT.
Tło polityczne i społeczne.
W czerwcu 1969 w Nowym Jorku trwała kampania wyborcza mająca wyłonić nowego burmistrza. Urzędujący burmistrz John Lindsay szukał możliwości zwiększenia swoich szans wyborczych w programie wyborczym, który prezentował go jako kandydata zwalczającego wszelkie „występki”. Ponieważ Lindsay, będący republikaninem, niedawno przegrał prawybory w swojej partii, potrzebował spektakularnych akcji w czasie trwania kampanii wyborczej.
Dzielnica Greenwich Village, będąca tłem wydarzeń, była wówczas odwiedzana przez grupy młodzieży zafascynowanej ruchem antywojennym, często lewicujących. Wielu z nich działało w organizacjach feministycznych lub antyrasistowskich. Młodzież ta postrzegała policję i armię jako aparat represji, któremu należy się sprzeciwić. W tle wydarzeń wzrastało niezadowolenie z wojny w Wietnamie i kwitł ruch hippisowski. Wydarzenia, które miały nastąpić, trafiły więc na podatny grunt społeczny. Dodatkowo w piątek 27 czerwca odbył się pogrzeb słynnej aktorki Judy Garland – ważnej ikony ówczesnej popkultury, z którą identyfikowało się wiele osób LGBT. W pogrzebie brało udział około 22 tys. osób, w tym najprawdopodobniej 12 tys. osób homoseksualnych. Ocenia się, że wydarzenie to mogło mieć wpływ na nastroje społeczne tego dnia.
„Stonewall Inn” było trzecim z kolei gejowskim lokalem, na który dokonano nalotu w czasie tamtego tygodnia. Tego typu akcje policji stanowiły wówczas zwykłą, często stosowaną procedurę. Lokale mniejszości seksualnych często zamykano z powodu braku licencji na sprzedaż alkoholu. Ich bywalców traktowano brutalnie, spisywano personalia wszystkich obecnych, a policjanci czynili pod ich adresem złośliwe komentarze. Pod zarzutem „nieprzyzwoitości” zazwyczaj również dochodziło do aresztowań przypadkowych, najbardziej rzucających się w oczy przedstawicieli mniejszości – najczęściej osób transpłciowych i drag queen. Nazwiska drukowano w gazetach, co rujnowało życie i kariery wielu osób. Kierowano się zasadami, według których:
„Stonewall Inn” był jednym z wielu nielicencjonowanych klubów działających w dzielnicy, do którego wejście kosztowało 3 dolary. W środku można było dostać drinki i zatańczyć z kim się chciało. Większość bywalców była robotnikami, imigrantami z krajów trzeciego świata, w dużej części czarnoskórymi lub Latynosami. Bywali tam też hipisi, chłopcy z tzw. dobrych domów, a także mieszkańcy slumsów lub ekskluzywnych hoteli. Wielu z nich nie miało 18 lat.
Przebieg wydarzeń.
Wydarzenia rozpoczęły się o 1:20 w nocy z 27 na 28 czerwca 1969, gdy policja z szóstego okręgu na Manhattanie w sile dziewięcioosobowego (według innych źródeł ośmioosobowego) oddziału dokonała rutynowego nalotu na „Stonewall Inn”, gejowski bar przy Christopher Street w Greenwich Village, dzielnicy Nowego Jorku. Oddziałem dowodził inspektor Seymour Pine. Tylko jeden z policjantów był w mundurze.
Policjanci z nakazem rewizji wkroczyli do baru. Kolejno przepytywali klientów i pojedynczo wypuszczali na zewnątrz lokalu, ci zaś zamiast rozejść się, zatrzymywali się przed wejściem. Zebrał się tłum w liczbie ok. 200 osób. Gdy policjanci wyprowadzali kelnera, ochroniarza, trzy osoby transpłciowe i jedną lesbijkę do wozu policyjnego, tłum zareagował okrzykami "We want freedom", "Gay power". Doszło do przepychanek, gdy policjanci chcieli wepchnąć lesbijkę do samochodu, która broniąc się, w końcu się oswobodziła. Na policjantów posypały się kamienie, butelki i śmieci.
Najprawdopodobniej przypadkowo jeden z przechodniów, heteroseksualny muzyk Dave van Ronk, został schwytany przez policjantów, a następnie zaciągnięty do środka baru, gdzie był bity. Funkcjonariusze zabarykadowali od środka drzwi lokalu. Doszło do wybuchu gniewu i agresji wśród tłumu. Gdy próbowano wedrzeć się do środka, policjanci odbezpieczyli broń i zagrozili jej użyciem krzycząc "Zastrzelimy pierwszego gnoja, który przekroczy drzwi!". Hałas ściągnął pod lokal osoby z innych okolicznych pubów i mieszkańców Greenwich Village. Tłum osiągnął liczbę ok. 1000 osób. Najbardziej agresywna część tłumu wyrwała licznik parkingowy i próbowała posłużyć się nim jako taranem. Usiłowano także podpalić drzwi.
Po 45 minutach posiłki policyjne uwolniły zabarykadowanych funkcjonariuszy, co kosztowało ich czterech rannych. Ranni byli również po stronie tłumu. Aresztowano w sumie 13 uczestników zajścia. Na ulicach wybuchły jednak zamieszki, które trwały do późna w nocy. Do rana cała ulica była wymazana na ścianach napisami "Support gay power!", "Drag power!", "They invaded our rights", "Gay is good". Na zabitym deskami oknie „Stonewall Inn” widniał napis "Gay power!".
Wieczorem następnego dnia ponownie doszło do zamieszek z udziałem ponad 2000 osób. W całej okolicy wybuchały pożary. Do rozpędzania tłumu skierowano 400 policjantów ze specjalnych jednostek porządkowych. Starcia z policją trwały do 4 rano. Zamieszki w mniejszym zakresie wybuchały również w kolejnych dniach. W nocy z 2 na 3 lipca do rozpędzenia tłumu użyto specjalnych jednostek porządkowych i ciężkiego sprzętu. Wybuchło kilka pożarów.
Był to pierwszy wspólny opór grupy większej liczby homoseksualistów przeciwko sposobowi traktowania ich przez ówczesne władze.
Konsekwencje.
Mimo że bunt w Greenwich Village nie miał żadnych dających się wskazać przywódców, podziałał mobilizująco na całą społeczność LGBT w Stanach Zjednoczonych i skłonił do okazania jawnego oporu. W kilka dni po zamieszkach na placu Waszyngtona zorganizowano pierwszy wiec „Gay Power”. Miesiąc później powstał w Nowym Jorku Gay Liberation Front (Front Wyzwolenia Gejów). Szybko powstały filie tej organizacji w czterech kolejnych dużych miastach oraz dziesiątki mniejszych, jak na przykład lokalne Gay Activist Alliances. W ciągu roku w USA uformował się zorganizowany ruch walki o prawa LGBT. Od tamtych czasów datuje się też tworzenie gay villages w Ameryce.
Wiele z tych organizacji wyrastało z ruchu lewicowego. Łączyły swoją działalność ze znacznie szerszymi ideałami, a prawie wszystkie odnosiły się do „Stonewall riots”, czego przejawem były organizowane regularne manifestacje w kolejne rocznice wybuchu zamieszek. Stonewall stało się symbolem wolności, równości, tolerancji i wspólnoty. Dzień zamieszek, 27 czerwca, utrwalił się jako „Christopher Street Day” (CSD) – "Dzień Ulicy Krzysztofa", obchodzony na całym świecie. W metropoliach wielu państw organizowane są kolorowe pochody, w których, tak jak np. w Berlinie, co roku biorą udział setki tysięcy osób.

</doc>
<doc id="804251" url="https://pl.wikipedia.org/wiki?curid=804251" title="Wydarzenia w Stonewall Inn">
Wydarzenia w Stonewall Inn



</doc>
<doc id="804252" url="https://pl.wikipedia.org/wiki?curid=804252" title="Stonewall Inn">
Stonewall Inn

Stonewall Inn, także Stonewall – gejowski pub i karczma wypoczynkowa w dzielnicy Greenwich Village na Dolnym Manhattanie w Nowym Jorku oraz miejsce zamieszek z 1969 r., które powszechnie uważa się za najważniejsze wydarzenie przyczyniające się do powstania ruchu wolnościowego gejów i współczesnej walki o prawa LGBT w Stanach Zjednoczonych. 
W 2015 Stonewall Inn stał się pierwszym zabytkiem w Nowym Jorku, który został uznany przez Nowojorską Komisję Ochrony Zabytków (Landmarks Preservation Commission) na podstawie jej znaczenia w historii LGBT, a 24 czerwca 2016 Stonewall National Monument został nazwany pierwszym pomnikiem narodowym USA poświęconym ruchowi praw osób LGBTQ.
Wczesna historia.
W 1930 przy Seventh Avenue South 91 otwarto karczmę Stonewall Inn, znaną niekiedy jako Bonnie's Stonewall Inn, prawdopodobnie na cześć jej właściciela Vincenta Bonavia. Rzekomo miała to być herbaciarnia oraz restauracja serwująca lekkie posiłki i napoje bezalkoholowe, w rzeczywistości była to speakeasy, na którą w grudniu 1930 napadli agenci prohibicyjni, wraz z kilkoma innymi miejscami nocnych spotkań w dzielnicy.
W 1934, rok po zakończeniu prohibicji, Bonavia przeniósł się na ulicę Krzysztofa 51-53, gdzie zainstalowano duży pionowy znak z nazwą „Bonnie's Stonewall Inn”. Lokal funkcjonował jako bar i restauracja do 1964, kiedy wnętrze zostało zniszczone przez pożar.
Stonewall Inn jako lokal dla społeczności LGBT+.
W 1966 trzech członków mafii zainwestowało w Stonewall Inn, zamieniając go w gejowski bar. Mafia wierzyła, że biznes nastawiony na obsługę społeczności gejowskiej, która była odrzucana przez społeczeństwo, może przynieść duże zyski, ponieważ serwowano tam rozwodniony alkohol i domagano się regularnych opłat za „ochronę”. Mafia często też szantażowała zamożnych klientów, którzy „siedzieli w szafie”.
Niemniej Stonewall Inn stał się popularnym lokalem dla osób ze społeczności LGBT i był jednym z niewielu barów w mieście, w którym pary mogły tańczyć razem i w którym geje mogli pić alkohol - oficjalnie osobom homoseksualnym zabronione było sprzedawanie alkoholu. Lokal nie miał licencji na alkohol, dlatego opłacał łapówki policji. Mimo współpracy mafii z policją, raz na jakiś czas policja dokonywała nalotów na lokal (kierownictwo baru zwykle wiedziało wcześniej o nalotach) w trakcie których aresztowano m.in. osoby ubrane niezgodnie ze swoją płcią oficjalną. Podczas typowego nalotu światła były włączane, klienci ustawieni w kolejce, a ich karty identyfikacyjne sprawdzane. Ci, którzy nie zostali zidentyfikowani lub byli ubrani niezgodnie z przepisami, byli aresztowani. 
Zamieszki w 1969.
W nocy z 27 na 28 czerwca 1969 policja dokonała rutynowego nalotu na lokal. Policjanci przepytywali klientów i pojedynczo wypuszczali na zewnątrz lokalu, ci zaś zamiast rozejść się, zatrzymywali się przed wejściem. Zebrał się tłum w liczbie ok. 200 osób. Gdy policjanci wyprowadzali kelnera, ochroniarza, trzy osoby transpłciowe i jedną lesbijkę do wozu policyjnego, tłum zareagował okrzykami "We want freedom", "Gay power". Doszło do przepychanek, gdy policjanci chcieli wepchnąć lesbijkę do samochodu, która broniąc się, w końcu się oswobodziła. Na policjantów posypały się kamienie, butelki i śmieci. Doszło do wybuchu gniewu i agresji wśród tłumu, a zamieszki trwały do późna w nocy. 
Wieczorem następnego dnia ponownie doszło do zamieszek z udziałem ponad 2000 osób. W całej okolicy wybuchały pożary. Do rozpędzania tłumu skierowano 400 policjantów ze specjalnych jednostek porządkowych. Starcia z policją trwały do 4 rano. Zamieszki w mniejszym zakresie wybuchały również w kolejnych dniach. W nocy z 2 na 3 lipca do rozpędzenia tłumu użyto specjalnych jednostek porządkowych i ciężkiego sprzętu. Wybuchło kilka pożarów.
Był to pierwszy wspólny opór społeczności LGBT przeciwko sposobowi traktowania ich przez ówczesne władze.
Po zamieszkach.
Stonewall został ponownie otwarty w 1972, ale spłonął 2 lata później. W ciągu następnych dwudziestu lat pierwotną przestrzeń na Manhattanie zajmowały różne inne placówki, w tym sklep z kanapkami, chińska restauracja i sklep z butami. Wielu odwiedzających i nowych mieszkańców okolicy nie było świadomych historii budynku ani jego związku z zamieszkami. Na początku lat 90. XX w. Nowy gejowski bar o nazwie po prostu „Stonewall” został otwarty w zachodniej części oryginalnego lokalu.
Budynek został odnowiony pod koniec lat 90. XX w. i stał się popularnym wielopiętrowym klubem nocnym, aż do zamknięcia w 2006.
W 2007 lokal przeszedł gruntowny remont i został ponownie otwarty. Obecnie funkcjonuje jako miejsce o historycznym znaczeniu dla społeczności LGBT, będąc też miejscem występów lokalnych muzyków, drag show, kabaretu czy karaoke.
Upamiętnienie i ochrona.
W czerwcu 1999, m.in. dzięki staraniom Stowarzyszenia Ochrony Zabytków Greenwich Village, obszar obejmujący Stonewall został wpisany do National Register of Historic Places (Krajowego Rejestru Miejsc Historycznych) ze względu na jego historyczne znaczenie dla historii LGBT. Wyznaczony obszar obejmował Stonewall Inn, Christopher Park oraz fragmenty okolicznych ulic i chodników. Obszar ten został uznany za National Historic Landmark w lutym 2000 r. 
W czerwcu 2016 r. prezydent Barack Obama ustanowił obszar o powierzchni 7,7 akrów (3,11 ha) wokół Stonewall jako Narodowy pomnik Stanów Zjednoczonych. Stonewall stał się zatem pierwszym miejscem związanym z historią LGBT wymienionym w stanowych i krajowych rejestrach miejsc historycznych oraz pierwszym miejscem upamiętniającym ważne wydarzenia w historii LGBT w Nowym Jorku.

</doc>
<doc id="804254" url="https://pl.wikipedia.org/wiki?curid=804254" title="Dark Forest">
Dark Forest

Dark Forest – kanadyjski zespół muzyczny, wykonawca z gatunku pagan metal. Zespół został założony w 2003 roku z inicjatywy gitarzysty i wokalisty Davida Parksa. Początkowo był to jednoosobowy projekt tego muzyka. Pierwszy materiał, "Among Silent Pine", David nagrał jeszcze w 2003 roku. Następnie pracował nad poprawioną edycją tego materiału, co zostało uwieńczone powodzeniem, w postaci krążka "Demo 2005" zawierającego cztery dopracowane muzycznie utwory.
W roku 2005 Dark Forest przestał być projektem jednoosobowym. David korzystał z pomocy kanadyjskich wykonawców sceny metalowej, angażując muzyków na sesje. W międzyczasie "Demo" 2005 zostało dostrzeżone i pozytywnie zrecenzowane nie tylko w Kanadzie, lecz i na rynku USA i w Europie. Prasa muzyczna nazwała Dark Forest „Vinlandic Pagan Black Metal” – „Winlandzki pagan black metal”, dostrzegając nowatorstwo muzyczne. Sam David określił Dark Forest jako „epicki projekt muzyczny, oddający muzyką i tekstami koncepcje natury, pogaństwa i walki, blisko związany z wierzeniami nordyckimi”.
W 2006 roku ukazała się płyta "Aurora Borealis". W jej nagraniu wzięli udział: David Parks jako gitarzysta i wokalista, Mark Zemlak jako gitarzysta, TJ McLean jako gitarzysta basowy, Don Mitchell jako keyboardzista oraz Griffin Kissack jako perkusista.
W styczniu 2007 wystąpił na amerykańskim festiwalu Heathen Crusade II.
W 2012 roku ukazała się kolejna płyta zespołu, "Land of the Evening Star, "a zespół zagrał dwa koncerty promujące nowe wydawnictwo.
W 2014 zespół koncertował na trzech festiwalach: Calgary metalfest, Farmageddon metalfest i Armstrong metalfest. Obecny skład koncertowy to David Parks (gitara, wokal), Patrick Kiselička (gitara),
David Horrocks (gitara basowa) i Griffin Kissack (perkusja).

</doc>
<doc id="804255" url="https://pl.wikipedia.org/wiki?curid=804255" title="B’z">
B’z

 – jeden z najpopularniejszych w Japonii zespołów rockowych, rockowy duet, w którego skład wchodzi gitarzysta, kompozytor i producent – , a także – wokalista i autor tekstów. W początkowym okresie zespół prezentował muzykę popową, jednak od tego czasu brzmienie duetu uległo znacznym zmianom. Obecnie jest to rock, inspirowany wieloma innymi gatunkami – m.in. popem, bluesem czy dance.
B’z jest jednym z najlepiej sprzedających się artystów muzycznych na świecie, mając na swoim koncie wydanych czterdzieści dziewięć singli numer 1 oraz dwadzieścia dziewięć albumów numer 1, sprzedał ponad 82,339 miliona płyt w samej Japonii (stan na wrzesień 2017). W 2007 roku zespół B’z został jednym z pierwszych azjatyckich zespołów, których odciski dłoni i podpisy znalazły się na Hollywood's RockWalk. W 2003 roku HMV Japan sklasyfikowało zespół na 30. miejscu na liście 100 najważniejszych japońskich artystów popowych.
Historia.
Zespół został założony w 1988 roku z inicjatywy Taka Matsumoto, który jako gitarzysta sesyjny grał z wieloma zespołami, jednak z żadnym z nich nie był związany na stałe. Postanowił więc założyć własny zespół, lecz w tym celu musiał znaleźć wokalistę. Zamieścił ogłoszenie w gazecie, na które odpowiedział Kōshi Inaba. Niedługo później zaczęły ukazywać się pierwsze wydawnictwa zespołu. W 1990 roku był to singel "Taiyō no Komachi Angel", który uplasował się na pierwszym miejscu listy Oricon. Nie minęło wiele czasu, a ukazał się następny album, "RISKY", który sprzedał się w nakładzie ponad miliona kopii. Bilety na 52 koncerty zostały całkowicie wyprzedane. Kolejne albumy zespołu sprzedawały się już w kilkumilionowych nakładach, co utwierdziło silną pozycję B’z na japońskiej scenie muzycznej.

</doc>
<doc id="804258" url="https://pl.wikipedia.org/wiki?curid=804258" title="Kamienie jubilerskie">
Kamienie jubilerskie

Kamienie jubilerskie – kamienie szlachetne i ozdobne naturalne oraz syntetyczne, zwykle oszlifowane, które znajdują zastosowanie w wyrobach jubilerskich. 
Jest to obowiązująca definicja, zgodna z ustaleniami międzynarodowymi zawartymi w „Wytycznych dotyczących kamieni szlachetnych, ozdobnych, pereł i korali” (RAL 560 A5 z 1963 r. i RAL 560 A5E z 1970 r.) 

</doc>
<doc id="804259" url="https://pl.wikipedia.org/wiki?curid=804259" title="Kamienie naturalne">
Kamienie naturalne

Kamienie naturalne – minerały, skały lub substancje stałe pochodzenia organicznego występujące w przyrodzie.
Jest to obowiązująca definicja, zgodna z ustaleniami międzynarodowymi zawartymi w „Wytycznych dotyczących kamieni szlachetnych, ozdobnych, pereł i korali” (RAL 560 A5 z 1963 r. i RAL 560 A5E z 1970 r.) 

</doc>
<doc id="804263" url="https://pl.wikipedia.org/wiki?curid=804263" title="Lipinki Królewskie">
Lipinki Królewskie

Lipinki Królewskie – wieś kociewska w Polsce położona w województwie pomorskim, w powiecie starogardzkim, w gminie Lubichowo. Wieś wchodzi w skład sołectwa Zielona Góra.
W latach 1975–1998 miejscowość należała administracyjnie do województwa gdańskiego.
Inne miejscowości o nazwie Lipinki: Lipinki

</doc>
<doc id="804264" url="https://pl.wikipedia.org/wiki?curid=804264" title="Budy (powiat starogardzki)">
Budy (powiat starogardzki)

Budy (niem. "Budda") – wieś kociewska w Polsce położona w województwie pomorskim, w powiecie starogardzkim, w gminie Lubichowo. Wieś wchodzi w skład sołectwa Zielona Góra.
W latach 1975–1998 miejscowość należała administracyjnie do województwa gdańskiego.

</doc>
<doc id="804266" url="https://pl.wikipedia.org/wiki?curid=804266" title="Szteklinek">
Szteklinek

Szteklinek – część wsi Szteklin w Polsce, położona w województwie pomorskim, w powiecie starogardzkim, w gminie Lubichowo, na Pojezierzu Starogardzkim.
W latach 1975–1998 Szteklinek administracyjnie należał do województwa gdańskiego.

</doc>
<doc id="804268" url="https://pl.wikipedia.org/wiki?curid=804268" title="Plony">
Plony



</doc>
<doc id="804269" url="https://pl.wikipedia.org/wiki?curid=804269" title="Diane Lane">
Diane Lane

Diane Lane (ur. 22 stycznia 1965 w Nowym Jorku) – amerykańska aktorka filmowa i modelka, nominowana do nagrody Oscara za rolę w filmie "Niewierna".
Życiorys.
Wczesne lata.
Urodziła się w Nowym Jorku jako córka Colleen Farrington, piosenkarki nocnego klubu, która w październiku 1957 roku pojawiła się w magazynie dla panów „Playboy”, i Burta Lane (zm. 2002), nauczyciela i opiekuna kółka teatralnego. W 1965, trzynaście dni po jej narodzinach, rodzice rozwiedli się, a prawo do opieki uzyskał ojciec. Mieszkała w rezydencjach hotelowych Nowego Jorku.
W wieku sześciu lat pojawiła się w sztuce Eurypidesa "Medea" na nowojorskiej scenie La Mama Experimental Theatre. Mając trzynaście lat występowała w nowojorskich teatrach: Lincoln Centre w przedstawieniu Ajschylosa "Agamemnon", La Mama Experimental Theatre i Public Theater, na Broadwayu w spektaklu Antoniego Czechowa "Wiśniowy sad" ("The Cherry Orchard") z Meryl Streep i Raulem Julią.
Kariera.
Jako 14-latka zadebiutowała z powodzeniem na dużym ekranie rolą Lauren King, uczennicy paryskiej szkoły, romansującej z francuskim rówieśnikiem w komedii romantycznej George’a Roya Hilla "Mały romans" ("A Little Romance", 1979), a za tę rolę otrzymała w Los Angeles dwie Nagrody Młodych Artystów.
13 sierpnia 1979 znalazła się na okładce magazynu „Time”. Kolejną nagrodę dla Młodego Artysty odebrała w Los Angeles za postać samotnej, niepełnosprawnej Karen w dramacie "Dotyk miłości" ("Touched by Love", 1980).
Wystąpiła w telewizyjnym dramacie CBS "Panna amerykańska piękność" ("Miss All-American Beauty", 1982) w tytułowej roli pianistki oraz dwóch dramatach sensacyjnych Francisa Forda Coppoli – "Outsiderzy" ("The Outsiders", 1983) i "Rumble Fish" (1983) jako dziewczyna przywódcy ulicznego gangu motocyklowego. Za postać piosenkarki rockowej Ellen Aim w sensacyjnym melodramacie muzycznym "Ulice w ogniu" ("Streets of Fire", 1984) oraz za rolę Very Cicero w kryminalnym dramacie muzycznym Coppoli "Cotton Club" (1984) była nominowana do przyznawanej przez fundację Raspberry Foundation statuetki Złotej Maliny jako najgorsza aktorka drugoplanowa.
Zebrała dobre recenzje za rolę dekoratorki wystaw sklepowych w thrillerze "Nie igraj z kobietą" ("Lady Beware", 1987) i w melodramacie "Wielkie miasto" ("The Big Town", 1987) jako striptizerka Katya Yarno. W dramacie fantasy "Bezcenna piękność" ("Love Dream", 1988) i dreszczowcu "Mordercza rozgrywka" ("Knight Moves", 1992) zagrała ze swoim długoletnim partnerem życiowym i przyszłym mężem Christopherem Lambertem. Rola prostytutki Loreny Wood w miniserialu CBS/Hallmark "Na południe od Brazos" ("Lonesome Dove", 1989) przyniosła jej nominację do nagrody Emmy.
Swój aktorski talent ujawniła także: w dramacie telewizyjnym HBO "Upadły anioł" ("Descending Angel", 1990) jako Irina Stroja, której ojciec miał więzi z nazizmem, w dramacie biograficznym Richarda Attenborougha "Chaplin" (1992) jako Paulette Goddard, w telewizyjnym dramacie wojennym CBS "Najstarsza wdowa konfederacji" ("Oldest Living Confederate Widow Tells All", 1994) jako tytułowa bohaterka, w obrazie futurystycznym "Sędzia Dredd" ("Judge Dredd", 1995) u boku Sylvestra Stallone, w telewizyjnej adaptacji sztuki Tennessee Williamsa "Tramwaj zwany pożądaniem" ("A Streetcar Named Desire", 1995), westernie "Dziki Bill" ("Wild Bill", 1995) oraz w komediodramacie Francisa Forda Coppoli "Jack" (1996).
Za rolę nieuczciwej gospodyni domowej w melodramacie Tony’ego Goldwyna "Spacer po księżycu" ("A Walk on the Moon", 1999) zdobyła nominację do nagród: Independent Spirit i krytyków w Las Vegas. Za kreację znudzonej żony angażującej się w namiętny romans z francuskim antykwariuszem (Olivier Martinez) w dramacie "Niewierna" ("Unfaithful", 2002) została uhonorowana nagrodą krytyków filmowych i była nominowana do nagrody Oscara i Złotego Globu. Nominację do nagrody Złotego Globu przyniosła jej także postać dojrzałej pisarki z San Francisco, która w chwili twórczego i osobistego kryzysu, wyjeżdża do Włoch i romansuje z Marcello (Raoul Bova) w komedii romantycznej "Pod słońcem Toskanii" ("Under the Tuscan Sun", 2003]).
Życie prywatne.
W latach 80. spotykała się z rockmanem Jonem Bon Jovi, aktorem Timothy Huttonem, aktorem Christopherem Atkinsem i Rickiem Kolsterem (1980–1983). W latach 1984–1988 związana była z aktorem Christopherem Lambertem, którego poślubiła w październiku 1988, a ich związek trwał do marca 1994, mają córkę Eleanor Jasmine (ur. 5 września 1993). W latach 1994–1995 spotykała się z brytyjskim reżyserem Danny Cannonem. 14 sierpnia 2004 poślubiła aktora Josha Brolina, syna Jamesa Brolina, z którym rozwiodła się 14 lutego 2013.

</doc>
<doc id="804270" url="https://pl.wikipedia.org/wiki?curid=804270" title="Kaliska (gmina Lubichowo)">
Kaliska (gmina Lubichowo)

Kaliska – mała osada kociewska w Polsce położona w województwie pomorskim, w powiecie starogardzkim, w gminie Lubichowo. Wieś wchodzi w skład sołectwa Bietowo.
W latach 1975–1998 miejscowość należała administracyjnie do województwa gdańskiego.
Inne miejscowości o nazwie Kaliska: Kaliska

</doc>
<doc id="804271" url="https://pl.wikipedia.org/wiki?curid=804271" title="Zjednoczone Królestwo Wielkiej Brytanii">
Zjednoczone Królestwo Wielkiej Brytanii



</doc>
<doc id="804273" url="https://pl.wikipedia.org/wiki?curid=804273" title="Bajram Curri (miasto)">
Bajram Curri (miasto)

Bajram Curri – miasto w północnej Albanii, przy granicy z Kosowem. Ośrodek administracyjny okręgu Tropoja w obwodzie Kukës. Ludność: 4,17 tys. (2012).
Miasto powstało w 1952 na miejscu dawnej wsi o nazwie Kolgecaj. Zostało nazwane na cześć albańskiego bohatera narodowego Bajrama Curriego. W Bajram Curri urodził się dyplomata i pisarz Besnik Mustafaj.

</doc>
<doc id="804274" url="https://pl.wikipedia.org/wiki?curid=804274" title="Krępki">
Krępki

Krępki – wieś kociewska w Polsce położona w województwie pomorskim, w powiecie starogardzkim, w gminie Lubichowo na obszarze leśnym Borów Tucholskich.
W latach 1975–1998 miejscowość należała administracyjnie do województwa gdańskiego.

</doc>
<doc id="804275" url="https://pl.wikipedia.org/wiki?curid=804275" title="Mojinos Escozíos">
Mojinos Escozíos

Mojinos Escozíos – hiszpański zespół rockowy, który wyróżnia się nietypowymi tekstami piosenek, które mogą być uznawane jako humorystyczne i nieistotne. Zespół został utworzony w 1994 roku w Barcelonie.
W zespole występują: 

</doc>
<doc id="804276" url="https://pl.wikipedia.org/wiki?curid=804276" title="Kujawy (Osowo Leśne)">
Kujawy (Osowo Leśne)

Kujawy – część wsi Osowo Leśne w Polsce, położona w województwie pomorskim, w powiecie starogardzkim, w gminie Lubichowo, na obszarze leśnym Borów Tucholskich. Kujawy wchodzą w skład sołectwa Osowo Leśne.
W latach 1975–1998 Kujawy należały administracyjnie do województwa gdańskiego.
W XIX w. miejscowość w powiecie starogródzkim.

</doc>
<doc id="804277" url="https://pl.wikipedia.org/wiki?curid=804277" title="Wiatr przełęczowy">
Wiatr przełęczowy

Wiatr przełęczowy - lokalny wiatr wiejący w przełęczach w górach.
Przykładem wiatrów przełęczowych są wiatry w cieśninie Giblartarskiej, wiatr w Przesmyku Tehunatepec w Meksyku, jochwinde, wiatry w cieśninie Juan de Fuca, czy w Hinlopenstretet koło Spitsbergenu.

</doc>
<doc id="804278" url="https://pl.wikipedia.org/wiki?curid=804278" title="Ziemianek">
Ziemianek

Ziemianek – część wsi Smolniki w Polsce położona w województwie pomorskim, w powiecie starogardzkim, w gminie Lubichowo, na północnowschodnim skraju obszaru Borów Tucholskich, nad zachodnim brzegiem jeziora Ziemianek. Ziemianek wchodzi w skład sołectwa Smolniki.
W latach 1975–1998 Ziemianek należał administracyjnie do województwa gdańskiego.

</doc>
<doc id="804280" url="https://pl.wikipedia.org/wiki?curid=804280" title="Westfield (Massachusetts)">
Westfield (Massachusetts)

Westfield – miasto w stanie Massachusetts, w hrabstwie Hampden USA.
Historia.
Pierwsi osadnicy pojawili się w Westfield w 1660 roku, oficjalnie osadę założono 9 lat później. Aż do 1725 roku była to najdalej na zachód wysunięta osada w kolonii. Prawa miejskie Westfield uzyskało w 1920 roku.

</doc>
<doc id="804282" url="https://pl.wikipedia.org/wiki?curid=804282" title="Młynki (powiat starogardzki)">
Młynki (powiat starogardzki)

Młynki – mała osada kociewska w Polsce położona w województwie pomorskim, w powiecie starogardzkim, w gminie Lubichowo na północnowschodnim skraju obszaru Borów Tucholskich nad Wdą.
W latach 1975–1998 miejscowość należała administracyjnie do województwa gdańskiego.

</doc>
<doc id="804285" url="https://pl.wikipedia.org/wiki?curid=804285" title="Pawelec">
Pawelec

Pawelec – część wsi Wda w Polsce, położona w województwie pomorskim, w powiecie starogardzkim, w gminie Lubichowo, na północnoiwschodnim skraju obszaru Borów Tucholskich.
W latach 1975–1998 Pawelec należał administracyjnie do województwa gdańskiego.

</doc>
<doc id="804288" url="https://pl.wikipedia.org/wiki?curid=804288" title="Halowe Mistrzostwa Europy w Lekkoatletyce 1992">
Halowe Mistrzostwa Europy w Lekkoatletyce 1992

XXII Halowe Mistrzostwa Europy odbyły się 28 lutego – 1 marca 1992 w Genui w hali Palasport.

</doc>
<doc id="804289" url="https://pl.wikipedia.org/wiki?curid=804289" title="Skowronek (Osowo Leśne)">
Skowronek (Osowo Leśne)

Skowronek – część wsi Osowo Leśne w Polsce, położona w województwie pomorskim, w powiecie starogardzkim, w gminie Lubichowo, na obszarze leśnym Borów Tucholskich. Skowronek wchodzi w skład sołectwa Osowo Leśne.
W latach 1975–1998 Skowronekć należał administracyjnie do województwa gdańskiego.

</doc>
<doc id="804290" url="https://pl.wikipedia.org/wiki?curid=804290" title="Zjednoczone Królestwo Wielkiej Brytanii i Irlandii">
Zjednoczone Królestwo Wielkiej Brytanii i Irlandii

Zjednoczone Królestwo Wielkiej Brytanii i Irlandii () – historyczne państwo, utworzone 1 stycznia 1801 roku poprzez połączenie Królestwa Wielkiej Brytanii (które samo powstało z połączenia Królestwa Szkocji i Królestwa Anglii w 1707 roku) oraz Królestwa Irlandii aktem unii z 1800 roku. 
Za czasów istnienia tego państwa, w XIX wieku, kulminację miała trwająca nieprzerwanie od końca XVI wieku angielsko-brytyjska ekspansja kolonialna – skupione wokół Zjednoczonego Królestwa imperium kolonialne objęło jedną czwartą zamieszkałych lądów na świecie (m.in. Indie, Kanadę, Australię oraz Wschodnią i Południową Afrykę), osiągając tym samym największe rozmiary w swych dziejach. Symbolem tej epoki stała się panująca w latach 1837–1901 królowa Wiktoria.
Poważnym zagrożeniem dla jedności Zjednoczonego Królestwa Wielkiej Brytanii i Irlandii były emancypacyjne dążenia katolickich Irlandczyków na początku XX wieku. Przerodziły się one w konflikt zbrojny, w wyniku którego 6 grudnia 1922 roku, na mocy traktatu angielsko-irlandzkiego na obszarze 26 hrabstw położonych na południu wyspy Irlandii powstało Wolne Państwo Irlandzkie, co stanowiło kres istnienia Zjednoczonego Królestwa Wielkiej Brytanii i Irlandii. Pozostałe 6 hrabstw irlandzkich pozostało pod zwierzchnictwem Londynu jako terytorium prowincji Irlandia Północna, będącej częścią Zjednoczonego Królestwa Wielkiej Brytanii i Irlandii Północnej.
Władcy.
Chociaż Zjednoczone Królestwo Wielkiej Brytanii i Irlandii oficjalnie przestało istnieć w 1922 roku, monarchowie brytyjscy w dalszym ciągu używali tytułu "Króla lub Królowej Zjednoczonego Królestwa Wielkiej Brytanii i Irlandii", aż do 1927 roku. Wtedy to, pod wpływem królewskiego i parlamentarnego aktu w sprawie tytułów królewskich ("Royal and Parliamentary Titles Act 1927"), zostały ustanowione nowe tytuły dla brytyjskich monarchów, którzy panowali teraz jako "Królowie Zjednoczonego Królestwa Wielkiej Brytanii i Irlandii Północnej" w Wielkiej Brytanii, oraz "Królowie Irlandii" w Irlandii.

</doc>
<doc id="804292" url="https://pl.wikipedia.org/wiki?curid=804292" title="Wydry (ssaki)">
Wydry (ssaki)

Wydry (Lutrinae) – podrodzina drapieżnych ssaków z rodziny łasicowatych (Mustelidae) spotykane prawie na całym świecie, przystosowane do ziemnowodnego trybu życia. 
Opis.
Wydra ma ciało wydłużone, z długim, silnym ogonem. Palce są połączone błoną. Różne gatunki wydr zamieszkują wszystkie kontynenty, z wyjątkiem Australii. W tak zróżnicowanym rozmieszczeniu pomogła im zdolność do przepływania dużych obszarów wód, w tym także zatok morskich. Jeden gatunek przystosował się do życia w morzu. Jest nim kałan morski. Kałany prawie nigdy nie wychodzą na ląd. Żerują, śpią i rozmnażają się w morskich zatokach.
Wydry są ściśle związane ze środowiskiem wodnym. Żywią się głównie rybami, a uzupełniającą dietę stanowią żaby, raki, kraby, gryzonie i ptaki.
Drapieżniki te są pod częściową ochroną.
Systematyka.
Do podrodziny należą następujące rodzaje:

</doc>
<doc id="804299" url="https://pl.wikipedia.org/wiki?curid=804299" title="Mała doboszka">
Mała doboszka

Mała doboszka () – powieść Johna le Carré, a także amerykański thriller z 1984 roku, nakręcony na podstawie tej powieści.
Fabuła.
Akcja powieści rozpoczyna się na przedmieściach Bonn od wysadzenia domu izraelskiego dyplomaty. Przebrana za niemieckich policjantów grupa agentów Mosadu, pod dowództwem Martina Kurtza, szybko odkrywa, że za zamachem stoi palestyńska organizacja terrorystyczna, która ma na swoim koncie kilka podobnych akcji.
Charlie jest młodą angielską aktorką. Nieświadomie staje się częścią planu Mossadu, zmierzającego do ujęcia terrorystów. Jej romans z tajemniczym mężczyzną o imieniu Joseph jest środkiem do uwiarygodnienia jej historii i ułatwienia kontaktu z terrorystami.
W czasie niecodziennej podróży z Anglii przez Niemcy i Grecję zostaje przekonana przez Mosad do pomocy w ujęciu terrorystów. Charlie jest doskonałą aktorką, ale nawet ona ma problemy w oddzieleniu prawdy od fikcji.
Najtrudniejsze chwile czekają ją podczas szkolenia dla przyszłych terrorystów w obozie w Libanie. Po zakończeniu ćwiczeń zostaje wysłana na misję, podczas której ma przeszkodzić w rozmowach pokojowych między Palestyńczykami a Izraelem. Wykonują ją pod nadzorem Mosadu, w rezultacie czego Khalil zostaje zabity, a zadanie Charlie dobiega końca.

</doc>
<doc id="804301" url="https://pl.wikipedia.org/wiki?curid=804301" title="2003 EL61">
2003 EL61



</doc>
<doc id="804303" url="https://pl.wikipedia.org/wiki?curid=804303" title="(136108) 132003 EL61">
(136108) 132003 EL61



</doc>
<doc id="804304" url="https://pl.wikipedia.org/wiki?curid=804304" title="Jango Mysłowice">
Jango Mysłowice



</doc>
<doc id="804306" url="https://pl.wikipedia.org/wiki?curid=804306" title="Urbanowo (województwo pomorskie)">
Urbanowo (województwo pomorskie)

Urbanowo – zniesiona nazwa osady w Polsce położona w województwie pomorskim, w powiecie starogardzkim, w gminie Bobowo.
Osada wchodziła w skład sołectwa Bobowo.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Urbanowo: Urbanowo.

</doc>
<doc id="804309" url="https://pl.wikipedia.org/wiki?curid=804309" title="Rusek (województwo pomorskie)">
Rusek (województwo pomorskie)

Rusek – zniesiona nazwa osady w Polsce położona w województwie pomorskim, w powiecie starogardzkim, w gminie Bobowo.
Osada wchodziła w skład sołectwa Bobowo.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Rusek.

</doc>
<doc id="804310" url="https://pl.wikipedia.org/wiki?curid=804310" title="Bic">
Bic



</doc>
<doc id="804313" url="https://pl.wikipedia.org/wiki?curid=804313" title="Mysinek">
Mysinek

Mysinek – zniesiona nazwa osady kociewska w Polsce położona w województwie pomorskim, w powiecie starogardzkim, w gminie Bobowo.
Osada wchodziła w skład sołectwa Grabowiec.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisany jest zameczek myśliwski, 1890, nr rej.: A-844 z 7.11.1975.

</doc>
<doc id="804314" url="https://pl.wikipedia.org/wiki?curid=804314" title="Przeciwradiolokacja">
Przeciwradiolokacja

Przeciwradiolokacja jest to technika mająca na celu przeciwdziałanie wykorzystywaniu przez przeciwnika urządzeń i systemów radiolokacyjnych. W tym celu mogą być wykorzystywane:

</doc>
<doc id="804315" url="https://pl.wikipedia.org/wiki?curid=804315" title="Kamanowo">
Kamanowo

Kamanowo ("Kachmanowo") – zniesiona nazwa przysiółka wsi Bobowo kociewska w Polsce położona w województwie pomorskim, w powiecie starogardzkim, w gminie Bobowo.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa gdańskiego.

</doc>
<doc id="804321" url="https://pl.wikipedia.org/wiki?curid=804321" title="Gees Gwardafuy">
Gees Gwardafuy

Gees Gwardafuy, Caseyr (arab. "Ras Ghardafuj") – przylądek w Somalii.
Znajduje się na krańcu Półwyspu Somalijskiego, u wejścia do Zatoki Adeńskiej.

</doc>
<doc id="804324" url="https://pl.wikipedia.org/wiki?curid=804324" title="Funny Farm">
Funny Farm



</doc>
<doc id="804326" url="https://pl.wikipedia.org/wiki?curid=804326" title="Jure Košir">
Jure Košir

Jure Košir (ur. 24 kwietnia 1972 w Mojstranie) – słoweński narciarz alpejski, brązowy medalista olimpijski oraz mistrz świata juniorów.
Kariera.
Po raz pierwszy na arenie międzynarodowej Jure Košir pojawił się na mistrzostwach świata juniorów w Madonna di Campiglio w 1988 roku, jednak zajmował odległe pozycje. Największy sukces w tej kategorii wiekowej osiągnął podczas mistrzostw świata juniorów w Geilo w 1991 roku, gdzie zwyciężył w supergigancie. Był też między innymi piąty w tej samej konkurencji i siódmy w slalomie na mistrzostwach świata juniorów w Zinal w 1990 roku.
W zawodach Pucharu Świata zadebiutował 24 listopada 1991 roku w Park City, zajmując 26. miejsce w slalomie. Tym samym już w swoim debiucie wywalczył pierwsze pucharowe punkty. Na podium po raz pierwszy stanął 17 stycznia 1993 roku w Lech, gdzie był drugi w slalomie. W zawodach tych rozdzielił na podium Thomas Fogdö ze Szwecji i Włocha Alberto Tombę. Łącznie na podium zawodów tego cyklu plasował się dwadzieścia razy, przy czym trzykrotnie zwyciężał: 20 grudnia 1993 roku w Madonna di Campiglio, 6 stycznia 1999 roku w Kranjskiej Gorze i 24 stycznia 1999 roku w Kitzbühel był najlepszy w slalomie. Ostatnie podium wywalczył 18 lutego 2001 roku w Shiga Kōgen, zajmując trzecie miejsce w tej samej konkurencji. Najlepsze wyniki osiągnął w sezonie 1994/1995, kiedy to zajął trzecie miejsce w klasyfikacji generalnej, przegrywając tylko z Alberto Tombą i Austriakiem Güntherem Maderem. W tym samym sezonie był też drugi w klasyfikacji giganta i trzeci w klasyfikacji slalomu. Wśród slalomistów był też drugi za Norwegiem Lasse Kjusem w sezonie 1998/1999 i trzeci za Tombą i Austriakiem Thomasem Stangassingerem w sezonie 1993/1994.
Największy sukces osiągnął w 1994 roku, kiedy podczas igrzysk olimpijskich w Lillehammer wywalczył brązowy medal w slalomie. Po pierwszym przejeździe zajmował ósmą pozycję, tracąc do prowadzącego Stangassingera 1,55 sekundy. W drugim przejeździe osiągnął trzeci wynik i awansował na najniższy stopnień podium. Ostatecznie do Stangassingera, który zajął pierwsze miejsce Słoweniec stracił 0,51 sekundy, a do drugiego na podium Tomby stracił 0,36 sekundy. Był to pierwszy w historii medal olimpijski dla Słowenii w tej konkurencji w rywalizacji mężczyzn (na tych samych igrzyskach brązowe medale wywalczyły Katja Koren w slalomie i Alenka Dovžan w kombinacji). Był to jednocześnie jedyny medal wywalczony przez Košira na międzynarodowej imprezie tej rangi. Był też między innymi piąty w gigancie na igrzyskach olimpijskich w Nagano w 1998 roku i ósmy w slalomie podczas rozgrywanych cztery lata później igrzysk w Salt Lake City. Nigdy nie zdobył medalu na mistrzostwach świata, jego najlepszym wynikiem było ósme miejsce w gigancie na mistrzostwach świata w Sierra Nevada w 1996 roku i ta sama pozycja w slalomie podczas mistrzostw świata w Sankt Anton w 2001 roku. W 2006 roku zakończył karierę.
Košir trzynaście razy zdobywał mistrzostwo Słowenii: w slalomie w latach 1994, 1995, 1997, 1999, 2001 i 2005, w gigancie w latach 1995, 1997, 1998 i 1999 oraz w supergigancie w latach 1992, 1993 i 1995. W 1994 roku został wybrany sportowcem roku w Słowenii.

</doc>
<doc id="804328" url="https://pl.wikipedia.org/wiki?curid=804328" title="Jure Kosir">
Jure Kosir



</doc>
<doc id="804345" url="https://pl.wikipedia.org/wiki?curid=804345" title="Mariusz Dulęba">
Mariusz Dulęba

Mariusz Dulęba (ur. 8 lutego 1975 w Bytomiu) – polski hokeista, reprezentant Polski. Trener hokejowy. 
Kariera.
Po sezonie 2011/2012 zakończył karierę zawodniczą. Po zakończeniu kariery w listopadzie 2012 roku został trenerem drużyny Czartów Kraków, występującej w Małopolskiej Amatorskiej Lidze Hokeja. W grudniu 2014 roku rozpoczął współpracę z Polską Telewizją Sportową w roli eksperta i komentatora transmitowanych spotkań Polskiej Hokej Ligi. W maju 2015 został asystentem trenera Cracovii. Odszedł z tej funkcji w połowie listopada 2017.
W trakcie kariery określany pseudonimem "Dulek".

</doc>
<doc id="804347" url="https://pl.wikipedia.org/wiki?curid=804347" title="Mercury-Atlas 7">
Mercury-Atlas 7

Mercury-Atlas 7 – drugi w historii amerykański orbitalny załogowy lot kosmiczny. Odbył się 24 maja 1962, w ramach programu Mercury. Kapsuła statku, pilotowana przez astronautę Scotta Carpentera, wykonała trzy okrążenia Ziemi, po czym bezpiecznie wodowała w Oceanie Atlantyckim.
Załoga.
Załogę kapsuły Mercury stanowił Scott Carpenter. Jego dublerem był Walter Schirra. Pierwotnie, pilotem statku MA-7 miał być Deke Slayton, jednakże został on wykluczony ze względu na wykrycie u niego choroby serca.
Opis misji.
Statek.
Wyznaczona do lotu kapsuła nr 18 została dostarczona na Przylądek Canaveral 15 listopada 1961. Rakieta Atlas D (o numerze seryjnym 107) została zaś wytoczona z zakładów Convair w San Diego 25 lutego 1961, a na Przylądek dotarła 6 marca 1962. Na pokładzie znalazła się aparatura badawcza.
Rakieta nośna.
Rakieta Atlas D została zmodyfikowana na potrzeby programu Mercury. Rakieta wykorzystana w tej misji miała zmienione izolacje przegród i zmniejszony o 1,2 sekundy czas działania silnika. Po wyłączeniu silnika marszowego w czwartej minucie lotu hydrauliczny przełącznik silnika marszowego ustawił się błędnie w położeniu przerwania misji. Był to jeden z dwóch przełączników, drugi działał poprawnie, dzięki czemu nie zadziałał układ operacji przerwania misji (aby to nastąpiło, oba przełączniki musiałyby sygnalizować konieczność przerwania lotu).
Lot.
Przygotowanie do startu i odliczanie zostały zaplanowane identycznie jak w poprzedniej misji Mercury-Atlas 6. Obie części odliczania przebiegły bez zakłóceń. Astronauta został umieszczony w statku o 9:43. Natomiast start nastąpił o 12:45:16. Carpenterowi dano natomiast więcej zadań związanych z ręcznym sterowaniem. Przewidziano też większą liczbę eksperymentów naukowych. Pięciogodzinny lot Carpentera skupiał się wokół doświadczeń naukowych, takich jak badanie płynów w stanie nieważkości, fotografowanie Ziemi, czy (nieudane) próby obserwacji rac wystrzeliwanych z Ziemi. Eksperyment dotyczący hamowania atmosferycznego i dostrzegania kolorów w kosmosie, z użyciem wypuszczanego nadmuchiwanego balonu, powiódł się częściowo. Przy końcu trzeciej, ostatniej orbity, Carpenter niechcący uderzył dłonią w ścianę statku i tym samym rozwiązał zagadkę "świetlików", które zauważył John Glenn podczas pierwszego amerykańskiego lotu orbitalnego. Strumień świecących cząsteczek otaczający kapsułę okazał się być kryształkami lodu ulatującymi z poszycia i elementów kapsuły. W chwili poprzedzającej włączenie silników hamujących okazało się, że układ sterujący nie działa prawidłowo. Na polecenie obsługi naziemnej, astronauta musiał ręcznie odpalić silniki. Zajęło to tyle czasu, że kapsuła minęła miejsce, w którym miała wejść w atmosferę. W rezultacie kapsuła wodowała 250 mil morskich od zaplanowanego miejsca i astronauta dryfował w niej trzy godziny, zanim został odnaleziony przez załogę helikoptera. Wyłowienie kapsuły wymagało obecności okrętu, który dotarł do niej po kolejnych trzech godzinach. Pojazd podjął lotniskowiec USS Inrepid.
Podsumowanie lotu.
Łączny czas przebywania w stanie nieważkości wyniósł 4 godziny, 39 minut, 32 sekundy. Działanie statku Mercury i rakiety Atlas było prawidłowe niemal pod każdym względem. Wykonano wszystkie zakładane dla lotu cele. Jedyną nieprawidłowością było złe działanie czujnika horyzontu w automatycznym systemie sterowania nachyleniem. Pilot jednak wprowadzał konieczne poprawki poprzez ręczne sterowanie – powodzenie misji nie było zagrożone. Ulepszenie działania systemu silniczków korekcyjnych, które sprawiały kłopoty w poprzedniej misji (Mercury-Atlas 6), okazało się skuteczne. Temperatura w kabinie i skafandrze była wysoka, ale w granicach tolerancji. Podczas lotu nie zarejestrowano pewnych danych biomedycznych, ale nie było wątpliwości co do dobrego stanu astronauty przez cały czas lotu. Misja dowiodła sprawności systemów statków Mercury i umożliwiła przejście do misji dłuższych i bardziej wymagających.
NASA jednak nie była zadowolona z wyników Carpentera (chodziło głównie o zużycie całego zapasu paliwa do ręcznego korygowania położenia kapsuły).
Kapsuła użyta w locie Mercury-Atlas 7 jest wystawiona w muzeum nauki i przemysłu w Chicago.

</doc>
<doc id="804354" url="https://pl.wikipedia.org/wiki?curid=804354" title="Mercury 7">
Mercury 7



</doc>
<doc id="804355" url="https://pl.wikipedia.org/wiki?curid=804355" title="Aurora 7">
Aurora 7



</doc>
<doc id="804359" url="https://pl.wikipedia.org/wiki?curid=804359" title="Franz Heinzer">
Franz Heinzer

Franz Heinzer (ur. 11 kwietnia 1962 w Schwyz) – szwajcarski narciarz alpejski, mistrz świata.
Kariera.
W zawodach Pucharu Świata pierwsze punkty wywalczył 17 stycznia 1981 roku w Kitzbühel, gdzie zajął ósme miejsce w zjeździe. Na podium zawodów tego cyklu po raz pierwszy stanął 6 marca 1981 roku w Aspen, kończąc rywalizację w tej konkurencji na trzeciej pozycji. W zawodach tych wyprzedzili go jedynie Austriak Harti Weirather i Kanadyjczyk Steve Podborski. Łącznie 45 razy zajmował miejsca na podium zawodów PŚ, odnosząc przy tym 17 zwycięstw: 19 grudnia 1982 roku w Val Gardena i 10 grudnia 1983 roku w Val d’Isère był najlepszy w kombinacji, a 9 grudnia 1983 roku w Val d’Isère, 22 lutego 1986 roku w Åre, 4 stycznia 1987 roku w Laax, 11 marca 1988 roku w Beaver Creek, 14 grudnia 1990 roku w Val Gardena, 12 stycznia 1991 roku w Kitzbühel, 8 marca 1991 roku w Aspen, 16 marca 1991 roku w Lake Louise, 14 grudnia 1991 roku w Val Gardena, 17 i 18 stycznia 1992 roku w Kitzbühel, 25 stycznia 1992 roku w Wengen, 10 stycznia 1993 roku w Garmisch-Partenkirchen, 16 stycznia w St. Anton am Arlberg i 23 stycznia 1993 roku w Veysonnaz triumfował w zjeździe.
Najlepsze wyniki osiągnął w sezonie 1992/1993, kiedy zajął trzecie miejsce w klasyfikacji generalnej, ulegając tylko Marcowi Girardellemu z Luksemburga i Kjetilowi André Aamodtowi z Norwegii. Był też wtedy najlepszy w klasyfikacji zjazdu i trzeci w klasyfikacji supergiganta. W klasyfikacji zjazdu zdobył też Małe Kryształowe Kule w sezonach 1990/1991 i 1991/1992, a w sezonach 1986/1987 i 1987/1988 był trzeci. Ponadto w sezonie 1990/1991 zwyciężył w klasyfikacji supergiganta, a w sezonie 1984/1985 był drugi w klasyfikacji kombinacji.
W 1982 roku wystąpił na mistrzostwach świata w Schladming, gdzie zajął czwarte miejsce w zjeździe. Walkę o brązowy medal przegrał tam z Austriakiem Erwinem Reschem o 0,23 sekundy. Wynik ten powtórzył na mistrzostwach świata w Bormio w 1985 roku i mistrzostwach świata w Crans-Montana dwa lata później, gdzie w walce o podium lepsi okazali się odpowiednio Doug Lewis z USA (o 0,63 s) i kolejny Szwajcar, Karl Alpiger (o 0,14 s). Następnie w swoim jedynym starcie podczas mistrzostw świata w Vail w 1989 roku wywalczył 11. miejsce w supergigancie. Największy sukces osiągnął na mistrzostwach świata w Saalbach dwa lata później, gdzie zwyciężył w zjeździe. Wyprzedził tam Włocha Petera Runggaldiera i swego rodaka, Daniela Mahrera. Był też dziesiąty w tej samej konkurencji na rozgrywanych w 1993 roku mistrzostwach świata w Morioce.
Na igrzyskach olimpijskich w Calgary w 1988 roku zajął 15. miejsce w supergigancie i 17. miejsce w zjeździe. Najlepszy wynik olimpijski osiągnął podczas igrzysk w Albertville w 1992 roku, kończąc bieg zjazdowy na szóstej pozycji. Brał też udział w igrzyskach olimpijskich w Lillehammer dwa lata później, jednak nie ukończył rywalizacji w zjeździe.
W 1994 roku zakończył karierę.

</doc>
<doc id="804360" url="https://pl.wikipedia.org/wiki?curid=804360" title="Tomasz Ścigaczewski">
Tomasz Ścigaczewski

Tomasz Ścigaczewski (ur. 18 listopada 1978 w Zgierzu) – polski lekkoatleta, płotkarz.
Jego matka – Halina Kamińska uprawiała skok w dal (rekord życiowy 6,25 jako juniorka).
Rekordy życiowe.
Swój rekord życiowy w biegu na 110 m przez płotki (13,29 s) ustanowił 30 czerwca 1999 w Oslo. Jest to 4. wynik w historii polskiej lekkoatletyki. Nieco lepszy wynik (13,25 s.) Ścigaczewski uzyskał rok wcześniej (20 czerwca 1998) w Grudziądzu. Podczas biegu wiał sprzyjający płotkarzom wiatr o prędkości 2,7 m/s (aby wynik mógł być uznany za oficjalny wiatr nie może przekraczać +2,0 m/s).

</doc>
<doc id="804363" url="https://pl.wikipedia.org/wiki?curid=804363" title="Halowe Mistrzostwa Europy w Lekkoatletyce 1994">
Halowe Mistrzostwa Europy w Lekkoatletyce 1994

XXIII Halowe Mistrzostwa Europy odbyły się 11-13 marca 1994 w Paryżu w hali Palais Omnisports de Paris-Bercy.
30 maja 1992 roku Rada Bezpieczeństwa ONZ w rezolucji nr. 757 podjęła decyzję o niedopuszczeniu zespołów reprezentujących Federalną Republikę Jugosławii do rywalizacji na arenie międzynarodowej z powodu wojny w Bośni i Hercegowinie. W związku z powyższym sportowcy z Jugosławii zostali dopuszczeni do rywalizacji pod neutralną flagą jako "Niezależni Uczestnicy Europejscy" ("Independent European Participants"; IEP).

</doc>
<doc id="804368" url="https://pl.wikipedia.org/wiki?curid=804368" title="Dimetinden">
Dimetinden



</doc>
<doc id="804369" url="https://pl.wikipedia.org/wiki?curid=804369" title="Rezerwat przyrody Jezioro Drużno">
Rezerwat przyrody Jezioro Drużno

Rezerwat przyrody Jezioro Drużno – faunistyczny rezerwat przyrody utworzony na Żuławach Elbląskich w 1966 roku na terenie dwóch gmin: Elbląg i Markusy.
Powierzchnia rezerwatu: 3021,6 ha. Utworzony został w 1966 roku.
Rezerwat obejmuje akwen jeziora Druzno wraz z okolicznymi terenami roślinności szuwarowej, zarośli wierzbowych i lasu olsowego. Głównym celem ochrony jest zachowanie miejsc lęgowych ptactwa wodnego i błotnego oraz ze względów naukowych i dydaktycznych. Znajdują się tutaj 693 gatunki roślin naczyniowych i duża różnorodność fauny, zwłaszcza ptasiej. Dodatkowo obszar rezerwatu pokrywa się z obszarami Natura 2000 Jezioro Druzno (PLH280028) SOO oraz o większej powierzchni Jezioro Druzno (PLB280013) OSO.
W 2002 roku ze względu na bogactwo roślinne i bioróżnorodność został uznany międzynarodową formą ochrony i wpisany na listę ramsarską
Nazewnictwo.
Mimo że rezerwat został nazwany od jeziora Druzno, jego nazwa wykorzystuje błędną wersję nazwy jeziora – Drużno.

</doc>
<doc id="804371" url="https://pl.wikipedia.org/wiki?curid=804371" title="Kratos">
Kratos

Kratos (gr. Krátos, łac. Cratus, Potestas ‘potęga’, ‘moc’) – w mitologii greckiej syn bogini rzeki Styks i Pallasa, brat Nike, Bii i Zelosa. Brał udział w zniewoleniu Prometeusza razem z Bią. Jest alegorią przemocy.

</doc>
<doc id="804373" url="https://pl.wikipedia.org/wiki?curid=804373" title="Stefan Kaiser">
Stefan Kaiser

Stefan Kaiser (ur. 15 lutego 1983 w Villach) – austriacki skoczek narciarski i trener, wielokrotny reprezentant Austrii oraz zawodnik klubu SV Achomitz, pięciokrotny medalista mistrzostw świata juniorów.
Przebieg kariery.
W Pucharze Świata zadebiutował w 2000 w Bischofshofen. W tym samym roku podczas zawodów w Oberstdorfie zdobył swoje pierwsze punkty do kwalifikacji generalnej tych zawodów.
Podczas zawodów Pucharu Kontynentalnego w Zakopanem w 2001 ustanowił rekord przebudowanej Wielkiej Krokwi. Jego wynik 135,5 metra został poprawiony w 2002 roku.
W 2008 roku jako przedskoczek podczas testów na mamuciej skoczni w Planicy ustanowił swój rekord życiowy wynoszący 199,5 m.
Po sezonie 2008/2009 zakończył sportową karierę.
Przed sezonem 2018/2019 został asystentem trenera kobiecej kadry reprezentacji Austrii w skokach narciarskich.

</doc>
<doc id="804376" url="https://pl.wikipedia.org/wiki?curid=804376" title="Mayr">
Mayr

Osoby o nazwisku "Mayr":

</doc>
<doc id="804378" url="https://pl.wikipedia.org/wiki?curid=804378" title="Hilary Lindh">
Hilary Lindh

Hilary Kirsten Lindh (ur. 10 maja 1969 w Juneau) – amerykańska narciarka alpejska, wicemistrzyni olimpijska oraz dwukrotna medalistka mistrzostw świata.
Kariera.
Do reprezentacji USA Hilary Lindh powołana została w sezonie 1982/1983. W 1985 roku wystąpiła na mistrzostwach świata juniorów w Jasnej, gdzie zajęła jedenastą pozycję w zjeździe. W tej samej konkurencji wywalczyła złoty medal na rozgrywanych rok później mistrzostwach świata juniorów w Bad Kleinkirchheim. Wyprzedziła tam bezpośrednio Austriaczkę Astrid Geisler oraz Włoszkę Deborę Compagnoni. W zawodach Pucharu Świata pierwsze punkty wywalczyła 5 marca 1986 roku w Vail, zajmując 13. miejsce w zjeździe. W kolejnych latach łącznie pięć razy stawała na podium zawodów tego cyklu, po raz pierwszy dokonując tego 2 lutego 1994 roku w Sierra Nevada, gdzie zwyciężyła w zjeździe. W zawodach tych wyprzedziła Francuzkę Mélanie Suchet oraz Włoszkę Isolde Kostner. Następnie zajmowała pierwsze miejsce w zjeździe 2 grudnia 1994 roku w Vail, drugie i pierwsze w zjeździe w dniach 9-10 grudnia 1994 roku w Lake Louise oraz drugie w tej samej konkurencji 28 lutego 1997 roku w Happo One. Najlepsze wyniki osiągnęła w sezonie 1994/1995, kiedy była dziewiąta w klasyfikacji generalnej i druga w klasyfikacji zjazdu, ulegając tylko swej rodaczce, Picabo Street. Była też między innymi piąta w klasyfikacji zjazdu w sezonie 1993/1994.
W 1988 roku wystartowała na igrzyskach olimpijskich w Calgary, gdzie jej najlepszym wynikiem było 23. miejsce w kombinacji. Podczas rozgrywanych cztery lata później igrzysk olimpijskich w Albertville wywalczyła srebrny medal, rozdzielając na podium Kerrin Lee-Gartner z Kanady oraz Austriaczkę Veronikę Wallinger. Wystąpiła także na igrzyskach w Lillehammer, gdzie zajęła siódme miejsce w zjeździe i trzynaste w supergigancie. W 1996 roku wywalczyła brązowy medal w biegu zjazdowym podczas mistrzostw świata w Sierra Nevada, ulegając tylko Picabo Street i Niemce Katii Seizinger. Na tej samej imprezie zajęła też piąte miejsce w supergigancie. Ostatni sukces osiągnęła na rozgrywanych rok później mistrzostwach świata w Sestriere, gdzie zwyciężyła w swej koronnej konkurencji. W zawodach tych o 0,06 sekundy wyprzedziła Heidi Zurbriggen ze Szwajcarii, a o 0,26 sekundy pokonała Szwedkę Pernillę Wiberg.
Kilkakrotnie zdobywała medale mistrzostw USA, w tym złote w zjeździe w latach 1986, 1989 i 1997, kombinacji w 1992 roku oraz supergigancie w 1997 roku.

</doc>
<doc id="804379" url="https://pl.wikipedia.org/wiki?curid=804379" title="Nabuchodonozor IV">
Nabuchodonozor IV

Nabuchodonozor IV, Nabu-kudurri-usur IV (akad. "Nabu-kudurrī-uṣur", tłum. "boże Nabu strzeż mego najstarszego syna", właśc. "Araka, syn Haldity", zm. 27 listopada 521 p.n.e. w Babilonie) - Urartyjczyk obwołany królem Babilonii 25 sierpnia 521 p.n.e., za panowania władcy perskiego Dariusza Wielkiego, podający się za syna ostatniego władcy Babilonii sprzed podboju perskiego, Nabonida.
Korzystając z walk na terenie dzisiejszego Iranu, gdzie Dariusz, który niedawno wstąpił na tron, umacniał swoje panowanie, Babilończycy podnieśli bunt w połowie 521 p.n.e. i wynieśli na tron Nabuchodonozora IV. Powstanie zostało szybko stłumione przez dowódcę perskiego Windafarnę. Araka wraz ze swymi zwolennikami zostali nabici na pale.

</doc>
<doc id="804381" url="https://pl.wikipedia.org/wiki?curid=804381" title="Araka (syn Haldity)">
Araka (syn Haldity)



</doc>
<doc id="804382" url="https://pl.wikipedia.org/wiki?curid=804382" title="Araka syn Haldity">
Araka syn Haldity



</doc>
<doc id="804383" url="https://pl.wikipedia.org/wiki?curid=804383" title="Araka, syn Haldity">
Araka, syn Haldity



</doc>
<doc id="804385" url="https://pl.wikipedia.org/wiki?curid=804385" title="Mrągowo (stacja kolejowa)">
Mrągowo (stacja kolejowa)

Mrągowo – nieczynna stacja kolejowa w Mrągowie, w województwie warmińsko-mazurskim, w Polsce.
Dworzec wybudowany w latach 60. XX wieku. Od roku 2010 stacja nieczynna w ruchu pasażerskim, czynna w ruchu towarowym jedynie w kierunku Czerwonki. W okresie letnim obowiązywania rozkładu jazdy pociągów 1999/2000 na stacji zatrzymywały się pociągi międzynarodowe "Mare Balticum" rel. Ełk – Berlin-Lichtenberg.

</doc>
<doc id="804387" url="https://pl.wikipedia.org/wiki?curid=804387" title="Ensar Arifović">
Ensar Arifović

Ensar Arifović (ur. 21 lipca 1980 w Sarajewie) – bośniacki piłkarz występujący na pozycji napastnika. Reprezentował barwy między innymi FC Metz, Neuchâtelu Xamax, FK Sarajevo, Dibby Al-Hisn SC, Željezničaru Sarajewo, Polonii Warszawa, Łódzkiego Klubu Sportowego, Górnika Zabrze, Jagiellonii Białystok, Floty Świnoujście i Arki Gdynia.
W polskiej ekstraklasie wystąpił w 94 spotkaniach i strzelił 23 bramki. 11 lutego 2010 podpisał kontrakt z I ligową Flotą Świnoujście.
1 lipca 2011 Arifović podpisał kontrakt z Arką Gdynia. 12 stycznia 2012 obie strony zadecydowały o wcześniejszym rozstaniu. Arifović przez pół roku występów w Arce zaliczył czternaście meczów ligowych i jeden pucharowy. Strzelił trzy gole. Następnie powrócił do Floty Świnoujście. W 2015 roku zakończył karierę zawodniczą.

</doc>
<doc id="804391" url="https://pl.wikipedia.org/wiki?curid=804391" title="Prąd (czasopismo)">
Prąd (czasopismo)

Prąd – czasopismo będące organem Stowarzyszenia Katolickiej Młodzieży Akademickiej „Odrodzenie”.
Związani z „Odrodzeniem” byli: ks. A. Szymański, o. Jacek Woroniecki, ks. rektor Józef Kruszyński, prof. L. Caro, prof. F. Konieczny oraz ks. Stefan Wyszyński.
W „Prądzie” można znaleźć m.in. publikacje ks. S. Wyszyńskiego np. "Kościół a faszyzm" (1930), "Z życia i prac Katolickiego Uniwersytetu w Mediolanie" (1930).

</doc>
<doc id="804394" url="https://pl.wikipedia.org/wiki?curid=804394" title="Robert Szczot">
Robert Szczot

Robert Szczot (ur. 31 stycznia 1982 w Oleśnicy) – polski piłkarz, występował na pozycji pomocnika.
Reprezentował barwy Lotnika Twardogóra, Śląska Wrocław, RAEC Mons, ŁKS Łódź, Jagiellonii Białystok, Górnika Zabrze oraz od początku sezonu 2010/11 greckiego Iraklisu Saloniki.
Swoją karierę piłkarską zakończył w Olimpii Grudziądz.
Życie prywatne.
Żonaty z Patrycją, ma syna Xaviera oraz trzy córki o imionach Sonia, Letycja oraz Mija.

</doc>
<doc id="804395" url="https://pl.wikipedia.org/wiki?curid=804395" title="Koniczyna brunatna">
Koniczyna brunatna

Koniczyna brunatna ("Trifolium badium" Schreb.) – gatunek rośliny wieloletniej należący do rodziny bobowatych. Występuje w środkowej, południowej i wschodniej Europie oraz w Iranie i Turcji. W Polsce występuje wyłącznie w Tatrach, gdzie jest rośliną dość częstą. Status gatunku we florze Polski: gatunek rodzimy lub zadomowiony.

</doc>
<doc id="804396" url="https://pl.wikipedia.org/wiki?curid=804396" title="Warmińsko-Mazurskie Muzeum Pożarnictwa w Lidzbarku">
Warmińsko-Mazurskie Muzeum Pożarnictwa w Lidzbarku

Warmińsko-Mazurskie Muzeum Pożarnictwa z siedzibą w Lidzbarku powstało 21 maja 1972 jako Muzeum OSP Lidzbark. Eksponaty prezentują historię rozwoju techniki pożarniczej i dzieje lidzbarskich strażaków.

</doc>
<doc id="804397" url="https://pl.wikipedia.org/wiki?curid=804397" title="Trifolium badium">
Trifolium badium



</doc>
<doc id="804399" url="https://pl.wikipedia.org/wiki?curid=804399" title="Steve Mahre">
Steve Mahre

Steve Mahre, właśc. Steven Irving Mahre (ur. 10 maja 1957 w Yakima) – amerykański narciarz alpejski, wicemistrz olimpijski oraz mistrz świata.
Kariera.
W zawodach Pucharu Świata zadebiutował 12 stycznia 1975 roku w Wengen, zajmując 16. miejsce w slalomie. Pierwsze punkty (do sezonu 1978/79 punktowało tylko dziesięciu najlepszych zawodników) zdobył 27 stycznia 1976 roku w Zwiesel, gdzie zajął dziewiąte miejsce w gigancie. W kolejnych startach w sezonie 1975/1976 jeszcze dwukrotnie plasował się w czołowej dziesiątce, w tym raz stanął na podium. Dokonał tego 7 marca 1976 roku w Copper Mountain, gdzie był drugi w slalomie, za Ingemarem Stenmarkiem ze Szwecji. W klasyfikacji generalnej zajął 27. miejsce, w klasyfikacji giganta był trzynasty, a w klasyfikacji slalomu ósmy. W lutym 1976 roku wziął udział w igrzyskach olimpijskich w Innsbrucku, gdzie rywalizację w gigancie zakończył na trzynastej pozycji.
Pierwsze zwycięstwo w zawodach Pucharu Świata 4 marca 1978 roku w Stratton Mountain, gdzie był najlepszy w slalomie. Było to jednak jego jedyne podium w tym sezonie i w klasyfikacji generalnej zajął 23. miejsce. Wystartował także na mistrzostwach świata w Garmisch-Partenkirchen w 1978 roku. Zajął tam ósme miejsce w slalomie i szesnaste w gigancie. Kolejne zwycięstwo odniósł blisko trzy lata później, 11 stycznia 1981 roku w Garmisch-Partenkirchen, ponownie wygrywając slalom. W sezonie 1980/1981 na podium stanął jeszcze cztery razy, jednak nie odniósł już zwycięstwa. W klasyfikacji generalnej zajął ostatecznie czwarte miejsce, a w klasyfikacji slalomu był trzeci za Ingemarem Stenmarkiem i swym bratem bliźniakiem Philem Mahre. W międzyczasie wystąpił na igrzyskach olimpijskich w Lake Placid, gdzie był piętnasty w gigancie, a rywalizacji w slalomie nie ukończył.
Najlepsze wyniki osiągnął w sezonie 1981/1982, kiedy był trzeci w klasyfikacji generalnej. Wyprzedzili go jedynie jego brat oraz Ingemar Stenmark. W takiej samej kolejności ci trzej zawodnicy zajęli pierwsze trzy miejsca w klasyfikacji slalomu. Na podium stawał siedem razy, w tym pięciokrotnie zwyciężał: 14 grudnia w Cortina d’Ampezzo wygrywał slalom, 14 lutego w Garmisch-Partenkirchen zwyciężył w slalomie i kombinacji, a 13 marca w Jasnej i 17 marca 1982 roku w Bad Kleinkirchheim był najlepszy w gigancie. W 1982 roku wziął także udział w mistrzostwach świata w Schladming, gdzie wywalczył złoty medal w slalomie. Wyprzedził tam bezpośrednio Stenmarka oraz Borisa Strela z Jugosławii.
W dwóch kolejnych sezonach łącznie tylko cztery razy stanął na podium. W sezonie 1982/1983 dwukrotnie wygrał slalomy: 4 stycznia w Parpan i 6 lutego 1983 roku w St. Anton am Arlberg. Zwycięstwo w St. Anton było jego ostatnim triumfie w zawodach tego cyklu. W klasyfikacji generalnej był dwunasty, a wśród slalomistów zajął czwarte miejsce. Ostatnie podium w karierze wywalczył 13 grudnia 1983 roku w Courmayeur, gdzie był trzeci w slalomie. W czołowej dziesiątce znalazł się jeszcze tylko dwa razy, w efekcie zajmując 47. miejsce w klasyfikacji generalnej. Brał także udział w igrzyskach olimpijskich w Sarajewie w 1984 roku, gdzie osiągnął jeden z największych sukcesów swojej kariery. Mahre był na prowadzeniu po pierwszym przejeździe w slalomie, wyprzedzając pozostałych zawodników o 0,70 sekundy. Jednak w drugim przejeździe uzyskał ósmy wynik, osiągając drugi łączny wynik i zdobywając srebrny medal. Ostatecznie rozdzielił na podium swojego brata Phila oraz Francuza Didiera Bouveta. Na tych samych igrzyskach zajął także siedemnaste miejsce w gigancie.
Wspólnie z bratem jest właścicielem ośrodka treningowego w Park City.

</doc>
<doc id="804405" url="https://pl.wikipedia.org/wiki?curid=804405" title="Oenochoe">
Oenochoe



</doc>
<doc id="804408" url="https://pl.wikipedia.org/wiki?curid=804408" title="Kamil Glik">
Kamil Glik

 (ur. 3 lutego 1988 w Jastrzębiu-Zdroju) – polski piłkarz, występujący na pozycji obrońcy we włoskim klubie Benevento Calcio oraz w reprezentacji Polski.
Uczestnik Mistrzostw Europy 2016, 2020 oraz Mistrzostw Świata 2018 i 2022. Członek Klubu Wybitnego Reprezentanta. Jeden z pięciu polskich piłkarzy obok Grzegorza Laty, Michała Żewłakowa, Roberta Lewandowskiego i Jakuba Błaszczykowskiego, który ma na koncie sto i więcej występów w reprezentacji.
Kariera klubowa.
Początki.
Pierwsze piłkarskie kroki stawiał w drużynie Miejskiego Ośrodka Sportu i Rekreacji Jastrzębie-Zdrój i Wodzisławskiej Szkole Piłkarskiej Wodzisław Śląski.
Po kilku latach spędzonych w WSP Wodzisław Śląski występował przez krótki okres na zasadzie wypożyczenia w lokalnej Silesii Lubomia. Następnie razem z innym zawodnikiem WSP, Kamilem Wilczkiem, występował w hiszpańskim klubie UD Horadada, skąd przeszedł do drużyny Realu Madryt C, w której grał w sezonie 2007/08.
Piast Gliwice.
Po powrocie z Hiszpanii, 6 sierpnia 2008 został zawodnikiem Piasta Gliwice. 30 sierpnia 2008, w meczu z Jagiellonią Białystok, debiutował w jego barwach w Ekstraklasie, zaś prawie rok później, 15 sierpnia 2009, w spotkaniu z Zagłębiem Lubin (4:1) zdobył swoją pierwszą ligową bramkę w barwach Piasta, z którym w sezonie 2009/2010 spadł z Ekstraklasy.
US Palermo.
7 lipca 2010 podpisał 5-letni kontrakt z włoskim klubem US Palermo. W nowym klubie zadebiutował 19 sierpnia 2010 w meczu IV rundy kwalifikacji do Ligi Europy przeciwko NK Maribor (3:0), i następnie zagrał jeszcze w 3 meczach fazy grupowej tych rozgrywek – przeciwko CSKA Moskwa (1:3) oraz Lausanne-Sport (1:0)
FC Bari.
1 stycznia 2011 został wypożyczony na pół roku do FC Bari 1908, w którego barwach 6 stycznia 2011, w meczu z US Lecce, zadebiutował w Serie A. W barwach Bari, rozegrał 16 ligowych meczów, lecz nie uchroniło to włoskiego klubu przed spadkiem do Serie B.
Torino FC.
1 lipca 2011 za niespełna 2,5 mln euro został zawodnikiem drugoligowego wówczas Torino FC. W sezonie 2011/2012 wywalczył z klubem awans do Serie A. 31 października 2012 w meczu z S.S. Lazio, zdobył swoją pierwszą bramkę w Serie A. W drugiej połowie lipca 2013 jako pierwszy obcokrajowiec w historii został kapitanem tego klubu. Opaskę kapitańską założył po raz pierwszy 20 lipca w pierwszym przedsezonowym meczu Torino FC z US Bormiese Calcio (drużyna z miejscowości Bormio); zdobył jedną z dziesięciu bramek w tym spotkaniu (mecz zakończył się wygraną Torino 10:0).
W sezonie 2014/2015 zakwalifikował się z Torino FC do Ligi Europy i dotarł z klubem do 1/8 finału tych rozgrywek, gdzie Torino FC przegrało w dwumeczu 1:2 z Zenitem Petersburg. W rewanżowym spotkaniu z tym zespołem (1:0), zdobył swoją pierwszą bramkę w europejskich pucharach. W sezonie 2014/2015 został wybrany do jedenastki sezonu Serie A przez La Gazzetta dello Sport.
Łącznie w barwach Torino FC, rozegrał 171 meczów, w których strzelił 13 bramek i zanotował 6 asyst. Nieprzerwanie przez 3 sezony był także kapitanem turyńskiego klubu, zyskując szacunek kibiców i miano klubowej legendy.
AS Monaco.
4 lipca 2016 przeszedł z Torino FC do AS Monaco, podpisując z monegaskim klubem 4-letni kontrakt.
Jego pierwszym oficjalnym spotkaniem w barwach nowego klubu, był rozegrany 3 sierpnia 2016 rewanżowy mecz III rundy eliminacji Ligi Mistrzów przeciwko Fenerbahçe SK. Spotkanie zakończyło się wygraną AS Monaco 3:1 i awansem do rundy play-off. Kamil Glik zmienił wówczas, w 90. minucie gry, strzelca dwóch bramek w tamtym spotkaniu Valère Germaina.
12 sierpnia 2016, w zremisowanym 2:2 meczu z En Avant Guingamp, zadebiutował w Ligue 1, zaś 10 września 2016 w meczu z Lille OSC (4:1) zdobył w niej swojego pierwszego gola.
14 września 2016 w wygranym 2:1, rozgrywanym na Wembley, meczu fazy grupowej z Tottenhamem Hotspur zadebiutował w rozgrywkach Ligi Mistrzów, do których AS Monaco zakwalifikowało się pokonując w fazie kwalifikacyjnej kolejno Fenerbahçe SK i Villarreal CF. 27 września 2016 zdobył swojego pierwszego gola w Lidze Mistrzów, strzelając w ostatniej minucie meczu z Bayerem 04 Leverkusen bramkę dającą jego drużynie remis 1:1, a finalnie pierwsze miejsce w grupie E.
W sezonie 2016/2017 zdobył z AS Monaco, mistrzostwo Francji, a także dotarł do finału Pucharu Ligi Francuskiej, półfinału Pucharu Francji oraz półfinału Ligi Mistrzów, gdzie lepszy, po dwumeczu, okazał się włoski Juventus. Sam, w tamtym sezonie wystąpił natomiast w 53 meczach swojej drużyny, strzelając 8 bramek i notując 3 asysty. Po sezonie został wybrany do najlepszych jedenastek Ligue 1, według L’Équipe, a także francuskiej federacji piłkarskiej. 13 lipca 2017 przedłużył swój kontrakt z Monaco do 30 czerwca 2021.
Benevento Calcio.
11 sierpnia 2020 podpisał trzyletni kontrakt z włoskim klubem Benevento Calcio. Dla polskiego obrońcy był to powrót do Serie A po czterech latach. Pierwszy mecz w nowych barwach rozegrał 26 września 2020 przeciwko Sampdorii. Jego drużyna wygrała spotkanie 3:2. 6 grudnia 2020 w meczu z Parmą wystąpił w roli kapitana Benevento. Tę funkcję pełnił jeszcze w dwóch spotkaniach – z Genoą oraz Crotone. 12 lutego 2021 zaliczył asystę przy bramce Nicolasa Violi na 1:1 z Bolonią. 21 lutego 2021 w meczu z AS Romą otrzymał dwie żółte i w konsekwencji czerwoną kartkę, przez co pauzował w kolejnym meczu ligowym przeciwko SSC Napoli. 3 kwietnia 2021 otwierając wynik zremisowanego 2:2 meczu z Parmą, zdobył swoją pierwszą bramkę dla nowego klubu. Do siatki trafił jeszcze 18 kwietnia 2021 w przegranym 3:5 meczu z Lazio. W sezonie 2020/2021 był podstawowym środkowym obrońcą Benevento, wystąpił w 36 z 38 możliwych do rozegrania meczów Serie A, a także w jednym spotkaniu Pucharu Włoch, strzelając 2 bramki. Benevento zajęło 18. pozycję w tabeli oznaczającą relegację do Serie B.
Kariera reprezentacyjna.
Polska.
Swoją reprezentacyjną karierę rozpoczął w reprezentacji Polski do lat 19. Następnie występował w reprezentacji Polski do lat 21. 9 listopada 2009 został powołany do gry w seniorskiej reprezentacji Polski przez Franciszka Smudę. Podczas pierwszego zgrupowania nie dostał szansy debiutu. 18 grudnia 2009 otrzymał ponownie powołanie od selekcjonera tym razem na Puchar Króla Tajlandii, 20 stycznia 2010 zadebiutował w reprezentacji Polski – wyszedł w podstawowym składzie na mecz z Tajlandią. W 43. minucie tego spotkania strzelił swoją pierwszą bramkę w reprezentacji. Drugą zdobył 17 października 2012, w rozegranym w Warszawie meczu z Anglią (1:1).
12 maja 2016 został powołany przez selekcjonera Adama Nawałkę do szerokiej kadry na mistrzostwa Europy 2016 we Francji. 30 maja 2016 Nawałka oficjalnie powołał go do ścisłego składu na mistrzostwa Europy. 12 czerwca 2016 podczas pierwszego, wygranego 1:0 meczu fazy grupowej z Irlandią Północną, zadebiutował w wielkim turnieju. Jako jeden z liderów drużyny, wystąpił również w pozostałych czterech meczach reprezentacji Polski i dotarł z nią do ćwierćfinału, gdzie Polska odpadła po porażce w rzutach karnych z Portugalią, uzyskując jednocześnie najlepszy wynik w historii swoich występów w mistrzostwach Europy.
Następnie był filarem drużyny, która z pierwszego miejsca w grupie E, awansowała na mistrzostwa świata 2018. W eliminacjach rozegrał dziewięć meczów, strzelając jedną bramkę.
4 czerwca 2018 selekcjoner Nawałka powołał go do ścisłego składu na mistrzostwa świata 2018 w Rosji, został również powołany na mistrzostwa świata 2022 w Katarze.
22 listopada 2022 rozegrał setny mecz w kadrze, w zremisowanym 0:0 mundialowym spotkaniu przeciwko Meksykowi.
Życie prywatne.
Posiada również obywatelstwo niemieckie (w niemieckim paszporcie jego nazwisko zapisane jest jako "Glück"), co jest następstwem obywatelstwa jego dziadka, który, jako Górnoślązak, po II wojnie światowej znalazł się w nowych granicach Polski. Glik uważa się za Polaka i nie czuje żadnego związku z Niemcami.
Od 25 czerwca 2011 jest żonaty z Martą Glik. Ma córki: Victorię (ur. 31 sierpnia 2013) i Valentinę (ur. w marcu 2019). 21 września 2022 ukończył studia licencjackie z zakresu zarządzania w sporcie.
W 2022 został skazany na grzywnę 10 tys. zł za pobicie, którego dokonał w 2020; będąc pod wpływem alkoholu, dwukrotnie spoliczkował turystę robiącego zdjęcia jego domku na Mazurach.

</doc>
<doc id="804411" url="https://pl.wikipedia.org/wiki?curid=804411" title="Omułek">
Omułek



</doc>
<doc id="804412" url="https://pl.wikipedia.org/wiki?curid=804412" title="Henryk Niewiadomski">
Henryk Niewiadomski

Henryk Niewiadomski, ps. „Dziad”, „Garbus” (ur. 1948 w Warszawie, zm. 30 października 2007 w Radomiu) – polski gangster, przedsiębiorca, przestępca, przywódca gangu ząbkowskiego, powszechnie mylnie określany szefem gangu wołomińskiego. Z wykształcenia stolarz. Jego starszym bratem był gangster Wiesław Niewiadomski, ps. „Wariat”, synem był Paweł Niewiadomski, ps. „Mrówa”.
Biografia.
1948 – lata 90. XX w..
Urodził się w 1948 roku na warszawskiej Pradze-Północ, dorastał na Targówku. Był drugim dzieckiem w rodzinie. Ojciec był gruźlikiem, zmarł gdy Henryk Niewiadomski miał 13 lat. Matka nie pracowała, wychowywała czworo dzieci (Henryka Niewiadomskiego z trójką rodzeństwa). "Dziad" przeprowadził się do podwarszawskich Ząbek. W połowie lat 90. XX w. prowadził także legalne interesy: założył w Ząbkach kantor wymiany walut i lombard. Według ustaleń Policji wtedy zajmował się także obrotem nielegalnym spirytusem. W 1992 roku został zatrzymany podczas konwojowania ładunku z nielegalnym spirytusem, jednak sprawa nie trafiła do sądu. Oprócz tego prowadził zakład kamieniarski.
Na początku lat 90. Henryk Niewiadomski stworzył groźny gang, którym kierował ze swoim bratem Wieśkiem, ps. „Wariat”. Grupa Niewiadomskich początkowo współpracowała z gangiem pruszkowskim, jednak wkrótce kooperacja przerodziła się w dosłownie krwawą wojnę. Henryk Niewiadomski był zapalonym hodowcą gołębi. 15 kwietnia 1995 dokonano nieudanego zamachu na jego życie. Nieznany sprawca lub sprawcy zastrzelili trzy osoby, wszystkich obecnych w gołębniku w Ząbkach. W czasie egzekucji panowała ciemność i dopiero później okazało się, że wśród ofiar nie było jednak "Dziada".
5 ton papieru na ruble.
Henryk Niewiadomski brał także udział w oficjalnym zakupie 5 ton papieru z Niemiec na banknoty do druku rubli rosyjskich. Fałszywe ruble miały zostać wprowadzone na Wschodzie do obiegu. Ładunek od przekroczenia granicy niemiecko-polskiej był kontrolowany przez Urząd Ochrony Państwa. Henryk Niewiadomski ukradł ten ładunek wraz ze "Staśkiem" i bratem "Wariatem", kompromitując tym służby specjalne. Po jakimś czasie "Dziad" oddał 3,7 tony tego papieru funkcjonariuszom UOP, natomiast 1,3 tony wykorzystał "Wariat", jak się później okazało do wydrukowania rubli. W odzyskaniu papieru brał udział m.in. Adam Rapacki z Komendy Głównej Policji.
Wyroki.
W 1997 roku sąd uznał Henryka Niewiadomskiego winnym czynnej napaści na policjanta i skazał go na rok pozbawienia wolności w zawieszeniu na trzy lata. Kilka dni później został skazany na dwa lata więzienia w zawieszeniu na pięć lat za nieumyślne spowodowanie śmierci dwóch robotników na nielegalnej budowie obok swojego domu w Ząbkach. 6 lutego 1998 został zastrzelony brat "Dziada" – Wiesław Niewiadomski.
26 maja 1999 roku Henryk Niewiadomski został zatrzymany przez pododdział antyterrorystyczny Policji. Oskarżony został o kierowanie zorganizowaną grupą przestępczą oraz przemyt i handel narkotykami. Po dwóch latach, w 2001 r. białostocki sąd okręgowy skazał go na 7 lat pozbawienia wolności, 40 tysięcy złotych grzywny oraz 3-letnie pozbawienie praw publicznych za podżeganie do zabójstwa Leszka Danielaka, "ps. Wańka" (członka zarządu konkurencyjnego gangu pruszkowskiego) oraz zlecenia napadu na małżeństwo R. spod Warszawy. Natomiast został uniewinniony z zarzutu kierowania gangiem. W lutym 2003 został dodatkowo skazany przez sąd w Białymstoku na 2 lata pozbawienia wolności za obrazę prokuratorów podczas poprzedniego procesu. Karę pozbawienia wolności odbywał m.in. w Areszcie Śledczym w Piotrkowie Trybunalskim.
Śmierć.
W sierpniu 2007 został postrzelony przez nieznanego sprawcę, po czym zmarł w szpitalu 33-letni syn "Dziada" – Paweł Niewiadomski. Sam Henryk Niewiadomski zmarł dwa miesiące później w zakładzie karnym w Radomiu, 30 października 2007 r. pomiędzy godziną 8:15 a 8:30, podczas zajęć świetlicowych (grał w ping-ponga). Prawdopodobną przyczyna śmierci był wylew krwi do mózgu. Miał 59 lat. Zmarł niedługo przed planowym opuszczeniem zakładu karnego po odbyciu kary.
Został pochowany 7 listopada 2007 w kwaterze rodzinnej, obok syna Pawła, na Cmentarzu Bródnowskim w Warszawie (kwatera 12E-5-2/3).
Książka „Dziada”.
W trakcie odsiadywania wyroku Henryk Niewiadomski napisał książkę "Świat według Dziada – Pseudonim „DZIAD”" (2002). Osobiście był jej wydawcą.

</doc>
<doc id="804422" url="https://pl.wikipedia.org/wiki?curid=804422" title="Leonardo Bonucci">
Leonardo Bonucci

Leonardo Bonucci (ur. 1 maja 1987 w Viterbo) – włoski piłkarz występujący na pozycji obrońcy we włoskim klubie Juventus oraz w reprezentacji Włoch.
Kariera klubowa.
Jest wychowankiem Interu Mediolan, następnie był wypożyczany do ACD Treviso, Pisy oraz Genoi. W Serie A zadebiutował 14 maja 2006 w meczu Interu z Cagliari Calcio (2:2).
Po Mistrzostwach Świata w RPA działacze Bari wykupili z Genoi drugą połowę praw do karty zawodnika rozwiązując tym samym współwłasność piłkarza pomiędzy oboma klubami.
1 lipca 2010, za 15,5 mln euro przeniósł się do Juventusu. Zawodnik podpisał pięcioletni kontrakt z klubem. Ligowy debiut w jego barwach zanotował 29 sierpnia w przegranym 0:1 wyjazdowym meczu z Bari.
14 lipca 2017 uzgodnił warunki transferu do AC Milan i podpisał pięcioletni kontrakt z tym klubem.
W sierpniu 2018 wrócił do Juventusu.
Kariera reprezentacyjna.
W reprezentacji Włoch zadebiutował 3 marca 2010 w zremisowanym 0:0 towarzyskim meczu z Kamerunem. 1 czerwca 2010 Marcello Lippi powołał go do kadry na Mistrzostwa Świata w RPA. Dwa dni później Bonucci strzelił honorowego gola dla Włochów w przegranym 1:2 spotkaniu przeciwko Meksykowi. Na mundialu Bonucci nie zagrał w żadnym ze spotkań. 3 września 2010 zdobył zwycięską bramkę w wygranym 2:1 pierwszym meczu eliminacji do Mistrzostw Europy 2012 z Estonią. Wraz z reprezentacją Włoch na ME w 2012 zajął drugie miejsce. Z kolei w 2021 grając na Mistrzostwach Europy w Piłce Nożnej 2020 zdobył wraz z reprezentacją Włoch złoty medal. W finale turnieju strzelił gola na 1:1.
Sukcesy.
Inter Mediolan Primavera:
Inter Mediolan:
Juventus F.C.: 
Włochy:

</doc>
<doc id="804424" url="https://pl.wikipedia.org/wiki?curid=804424" title="Piepieliajew">
Piepieliajew



</doc>
<doc id="804433" url="https://pl.wikipedia.org/wiki?curid=804433" title="Zikr">
Zikr

Zwany także jako dhikr, oznacza w islamie wspominanie, rozmyślanie i chwalenie Allaha, a w sufizmie jest to specyficzna, podstawowa forma modlitwy. Rytuały sufi pojawiły się już w VIII wieku.
Etymologia.
Od arabskiego rdzenia ذ ك ر‎ (ḏ-k-r, „wspominanie, cytowanie, opowiadanie”), pokrewne z (zecher, „pamiętać”), ugaryckim 𐎏𐎋𐎗 (ḏkr, „pamiętać”), stąd arab. ذکر; pers. i urdu "zikr"; tur. i malaj. "zikir"; beng. "dźikir."
Formy praktyki.
Zikr można odprawiać indywidualnie, bezgłośnie ("zikr chafi") lub praktywać publicznie ("zikr dżali"), za pomocą głośnej mowy i śpiewu (inwokacji do Boga, na przykład qawwali, w tym wersetów z Koranu), tańca (bractwo maulawiatów, tak zwani wirujący derwisze), transu (także za pomocą używek). 
Ponadto ceremonie obejmują medytacje i ćwiczenia w oddychaniu, a często stosowana jest subha.

</doc>
<doc id="804434" url="https://pl.wikipedia.org/wiki?curid=804434" title="VSS Vintorez">
VSS Vintorez



</doc>
<doc id="804437" url="https://pl.wikipedia.org/wiki?curid=804437" title="Romans o róży">
Romans o róży



</doc>
<doc id="804439" url="https://pl.wikipedia.org/wiki?curid=804439" title="Andrzej Wilczkowski">
Andrzej Wilczkowski

Andrzej Wilczkowski ps. „Wilk” (ur. 11 stycznia 1931 w Warszawie, zm. 13 lipca 2022 w Łodzi)) – polski wykładowca akademicki, wynalazca, taternik i alpinista, kierownik wypraw górskich m.in. w Hindukusz i góry Etiopii, autor opowiadań i książek o tematyce alpinistycznej. Działacz NSZZ „Solidarność”, z zamiłowania historyk.
Życiorys.
Andrzej Wilczkowski urodził się 11 stycznia 1931 r. w Warszawie. Był synem profesora Eugeniusza Wilczkowskiego – psychiatry i wykładowcy Uniwersytetu Łódzkiego i Uniwersytetu Warszawskiego oraz Marii Gwizdalskiej, córki Teodora Edmunda Gwizdalskiego, właściciela majątku Duki, położonego na terenie miasta Tarczyn. Brat matki, Gustaw Gwizdalski był pilotem i oficerem Dywizjonu 303.
Wilczkowski studiował na Politechnice Łódzkiej, gdzie uzyskał tytuł inżyniera mechaniki w 1954 r. i magistra w 1957 r. Od 1964 r. był pracownikiem dydaktycznym na swojej Alma Mater, specjalistą w dziedzinie silników spalinowych, wynalazcą i autorem pięciu patentów w tej dziedzinie.
W 1955 r. poznał swoją przyszłą żonę, studentkę wyższej szkoły plastycznej Krystynę Łobzę, która robiła kostiumy i dekoracje dla Studenckiego Teatru Satyry „Pstrąg”. Dzięki niej sam rozpoczął współpracę z teatrem, która trwała ze zmiennym natężeniem przez dziesięć lat. Przez kilka lat był kierownikiem teatru, pisał teksty satyryczne i piosenki, a także dwie sztuki, z których jedną, o Noem i jego synach, zdjęła cenzura.
Wilczkowski był aktywnym działaczem społecznym. Od 1949 r. należał do Związku Harcerstwa Polskiego, potem był jednym z założycieli Łódzkiego Klubu Wysokogórskiego (ŁKW), w latach 1964–1972 należał do Łódzkiego Klubu Jeździeckiego. Od 1980 r. był działaczem NSZZ „Solidarność” działającego przy Politechnice Łódzkiej. Od 1983 r. był członkiem Społecznego Komitetu Pamięci Józefa Piłsudskiego, w latach 1992–2008 członkiem Wojewódzkiego Komitetu Ochrony Pamięci Walk i Męczeństwa.
Taternik.
Przygodę ze wspinaczką i taternictwem rozpoczął w 1948 r. Zaczął wspinać się bez żadnego wcześniejszego kursu przygotowującego razem ze swoim przyjacielem Zdzisławem Kozłowski. Mistrzami i autorytetami byli dla niego Jan Staszel i Stanisław Groński. Przez czterdzieści lat szkolił pokolenia taterników – zwłaszcza łódzkich. Był jednym z założycieli Łódzkiego Klubu Wysokogórskiego (ŁKW), którego był prezesem pierwszej kadencji i wielokrotnym członkiem władz klubowych oraz był członkiem honorowym ŁKW i Polskiego Związku Alpinizmu (PZA).
Ma na swoim koncie 16 pierwszych zimowych przejść, z których jako najpiękniejsze Wilczkowski ocenił Wschodnia Mięguszowieckiego, ze Stanisławem Worwą i Andrzejem Pietschem, najtrudniejsze Kozia Wyżnia od północy, z Krzysztofem Berbeką i Ihla w Patrii w 1954 r. z Markiem Stefańskim jako pierwsze zimowe wejście na nazwany szczyt. Byli pierwszymi, którzy zimą wspięli się na tę turnię. W 1956 r. odbyła się pierwsza zagraniczna podróż wspinaczkowa, w skałki nad Łabą. W tym samym roku wspinał się pierwszy raz w Alpy Ötztalskie, w Austrii. W Alpy wracał jeszcze dwukrotnie: w 1957 i 1967 r. Podczas pierwszej wyprawy w Alpy zdobył szczyt Aiguille Verte wraz z Markiem Stefańskim i Jurkiem Mitkiewiczem.
W latach 1956–1957 wspinał się w Kaukazie, gdzie wraz z Bogną Wiśniewską-Sołomecką weszli na Elbrus. W 1963 r. był kierownikiem III Polskiej Wyprawy w Hindukusz. Udało im się wejść na szereg szczytów: Koh-e Keshni Khan (Kiszmi Chan) (6743 m n.p.m.), Kohe Naser Khosraw Tsuka (6350 m n.p.m.) [M-2], Languta-e Barfi (6827 m n.p.m.), Kohe Hawar (6200 m n.p.m.). W latach 1968–1969 był kierownikiem I Polskiej Wyprawy w góry Etiopii. W 1973 r. był uczestnikiem wyprawy polarnej na Spitsbergen.
Pisarz.
Wilczkowski od 1951 r. pisał artykuły o taternictwie i alpinizmie w czasopismach m.in.: "„Taternik Łódzki”", "„Taternik”", "„Vysoké Tatry”", "„Bularz”", "„Góry”", "„Góry i Alpinizm”", "„Dookoła Świata”", "„Kontynenty”". W 1957 r. zadebiutował jako pisarz, w 1958 r. ukazała się książka "Burza nad Alpami", której był współautorem. W 1969 r. ukazała się książka "Śniegi Pokutujące", w której opisał wyprawę w Hindukusz.
W 1970 r. napisał wspólnie z Jerzym Woźniakiem telewizyjną sztukę teatralną "Powrót" o tematyce taterniczej. W 1971 r. ukazała się książka "Alpinizm" pod redakcją Macieja Popko, do której napisał rozdział "Organizacja wyjazdów grupowych i wypraw".
W 1972 r. wydany został tom opowiadań o tematyce alpinistycznej "Ludzie przed ścianą", w którym Wilczkowski łączy głębię filozoficzną z obrazem życia człowieka, jego fizyczny wysiłek i dramatyczne zmagania z przyrodą. W 1976 r. ukazała się książka "Każdemu według marzeń" o wyprawie grupy alpinistów w góry Etiopii. W 1982 r. wydano książkę "Miejsce przy stole", w której Wilczkowski opisał panoramę powojennego środowiska wspinaczkowego i działalność tatrzańską w latach 1945–1955. Pozycja ta doczekała się kilku wznowień. W 1992 r. ukazała się książka "Anatomia Boju", rok później wydano dwie książki Wilczkowskiego: "Trudna noc i Coś na Ząb". W 2005 r. ukazały się "Dymy nad kartofliskiem".
W 1981 r. był członkiem redakcji czasopisma literackiego NSZZ Solidarność „Słowo obecności”. Od 1982 r. jako współzałożyciel i członek redakcji publikował teksty w tajnym czasopiśmie „Przedświt”. Posługiwał się pseudonimami W. Szary i K.T. Barnak. W latach 1992 i 1993 był felietonistą „Nowego Świata z Piotrkowskiej” i „Świata z Piotrkowskiej”. Publikował również w miesięczniku „Aspekt Polski”, „Orzeł Biały” wydawany w Londynie i w „Znad Wilii” publikowanym w Wilnie.
Dzięki zainteresowaniu historią otrzymał w 1989 r. stypendium Instytutu Piłsudskiego w Nowym Jorku, gdzie przebywał do 1990 r. Bibliotekę im J. Piłsudskiego w Łodzi wydała eseje: "Józef Piłsudski a unowocześnienie armii", "Złota i czarna legenda Marszałka Piłsudskiego".
W 2002 roku Andrzej Wilczkowski został uhonorowany Nagrodą Literacką im. Władysława Krygowskiego.
Miejsce spoczynku.
Został pochowany na Starym Cmentarzu w Łodzi.

</doc>
<doc id="804444" url="https://pl.wikipedia.org/wiki?curid=804444" title="Na lodzie">
Na lodzie

Na lodzie (ang. "Slap Shot") – amerykański film z 1977 roku w reżyserii George’a Roya Hilla z Paulem Newmanem i Michaelem Ontkeanem w rolach głównych.
Film opowiadający o drużynie hokejowej. Wiele wyrażeń i powiedzonek z filmu stało się bardzo znanymi i weszło na stałe do amerykańskiej kultury masowej i slangu hokejowego.

</doc>
<doc id="804453" url="https://pl.wikipedia.org/wiki?curid=804453" title="Marcin Florek (piłkarz)">
Marcin Florek (piłkarz)

Marcin Florek (ur. 23 lutego 1978 w Szamotułach) – polski piłkarz występujący na pozycji napastnika.
W polskiej I lidze rozegrał 61 spotkań i zdobył 6 bramek.

</doc>
<doc id="804455" url="https://pl.wikipedia.org/wiki?curid=804455" title="Marian Sawa">
Marian Sawa

Marian Sawa (ur. 12 stycznia 1937 w Krasnymstawie, zm. 27 kwietnia 2005 w Warszawie) – polski kompozytor, organista, improwizator, muzykolog i pedagog.
Życiorys.
Wyższe studia muzyczne odbył w Państwowej Wyższej Szkole Muzycznej (obecnie Uniwersytet Muzyczny Fryderyka Chopina) w Warszawie w klasie organów Feliksa Rączkowskiego i w klasie kompozycji Kazimierza Sikorskiego. Jako pedagog pracował w warszawskim szkolnictwie muzycznym szczebla średniego i wyższego: w Zespole Państwowych Szkół Muzycznych im. J. Elsnera, Zespole Państwowych Szkół Muzycznych im. K. Szymanowskiego, Akademii Muzycznej im. F. Chopina oraz w Uniwersytecie Kardynała Stefana Wyszyńskiego.
Koncertował jako solista i akompaniator w kraju i za granicą. Nagrał szereg płyt LP i CD dla wytwórni takich jak Polskie Nagrania, Polskie Nagrania Edition, Veriton, Polonia Records, Arston, DUX, Acte Préalable.
Był laureatem licznych nagród kompozytorskich, m.in. I Nagrody na Konkursie Młodych Kompozytorów ZKP za utwór "Assemblage" na orkiestrę, oraz nagród i wyróżnień o charakterze państwowym (nagrody Ministra Kultury i Sztuki oraz Ministra Edukacji Narodowej).
Został pochowany na cmentarzu Bródnowskim w Warszawie (kwatera 47B-3-26).
Twórczość.
Twórczość Mariana Sawy obejmuje około 1000 utworów, w tym dzieła instrumentalne, wokalne i wokalno-instrumentalne. Znany jest przede wszystkim jako autor muzyki organowej (m.in. pięć koncertów na organy i orkiestrę, sonaty, fantazje, preludia, toccaty, passacaglie). Wiele jego dzieł wyrasta z inspiracji religijnej (liczne utwory na chór mieszany i męski "a cappella", wielkie formy oratoryjno-kantatowe, m.in. "Via Crucis", "Missa Claromontana", kilka form Magnificat i Stabat Mater). W swojej muzyce odwoływał się często do chorału gregoriańskiego, polskich pieśni kościelnych i polskiego folkloru, często łącząc je ze sobą w jednym utworze.
Utwory Mariana Sawy zostały zarejestrowane na ponad 40 płytach CD, m.in. przez Wydawnictwa Acte Préalable i Musica Sacra Edition. Jego utwory organowe wykonywali m.in.: Andrzej Chorosiński, Joachim Grubich, Marietta Kruzel-Sosnowska, Józef Serafin, Jan Szypowski, Bartosz Patryk Rzyman, Irena Wisełka-Cieślar, Jan Bartłomiej Bokszczanin, Karol Gołębiowski, Piotr Grinholc, Leszek Mateusz Gorecki.
W 2006 roku, w pierwszą rocznicę śmierci kompozytora, w Warszawie powstało Towarzystwo im. Mariana Sawy, którego celem jest promocja twórczości artysty, publikacja jego dzieł drukiem, organizowanie koncertów i festiwali poświęconych jego twórczości. Po śmierci kompozytora właścicielami jego utworów są spadkobiercy Radosław i Aleksandra Sawa, którzy współpracują z Towarzystwem im. Mariana Sawy.

</doc>
<doc id="804457" url="https://pl.wikipedia.org/wiki?curid=804457" title="Ottone Visconti">
Ottone Visconti

Ottone Visconti (ur. 1207, zm. 8 sierpnia 1295) – arcybiskup Mediolanu, twórca potęgi rodziny Visconti.
Był synem Ubaldo Visconti, pana na Massino Visconti, Albizzate i Besnate i Anastazji Pirovano. Karierę zaczął jako kanonik Desio i asystent wpływowego kardynała Ottaviano Ubaldini, legata papieża Urbana IV, jednego z przywódców Gibelinów. W 1260 został podestą Novary. W 1262 został mianowany arcybiskupem Mediolanu, czemu sprzeciwiła się rządząca Mediolanem rodzina della Tore, należąca do stronnictwa Gwelfów. Dopiero po pokonaniu jej stronników w bitwie pod Desio w 1277 r. udało mu się objąć arcybiskupstwo. Dzięki jego wpływom po jego śmierci politycznym przywódcą Mediolanu został jego bratanek Matteo I Visconti.

</doc>
<doc id="804458" url="https://pl.wikipedia.org/wiki?curid=804458" title="Wielki Waldo Pepper">
Wielki Waldo Pepper

Wielki Waldo Pepper (oryg. "The Great Waldo Pepper") – amerykański film fabularny z 1975 roku w reżyserii George’a Roy Hilla.

</doc>
<doc id="804464" url="https://pl.wikipedia.org/wiki?curid=804464" title="Aurelianus z Reome">
Aurelianus z Reome



</doc>
<doc id="804465" url="https://pl.wikipedia.org/wiki?curid=804465" title="Robert Rzeczycki">
Robert Rzeczycki

Robert Rzeczycki (ur. 26 lutego 1969 w Głuszycy) – polski piłkarz, występujący na pozycji obrońcy w KS Walim.
Robert Rzeczycki zadebiutował w Ekstraklasie w sezonie 1993/1994, kiedy był zawodnikiem Zagłębia Lubin. W tamtych rozgrywkach zdobył w niej również swojego pierwszego gola. Później na najwyższym szczeblu rozgrywkowym w Polsce grał jeszcze w latach 1997–1999, kiedy to występował w Pogoni Szczecin i Stomilu Olsztyn. Łącznie w Ekstraklasie rozegrał 54 mecze i strzelił trzy bramki.
W 2005 roku Rzeczycki wyjechał z Polski i został zawodnikiem klubu z Wysp Owczych – GÍ Gøta, który w sezonie 2004 zajął w Formuladeildin ósme miejsce. W nowym zespole polski zawodnik wywalczył sobie miejsce w podstawowym składzie i wystąpił w 26 meczach ligowych. Ze swoim klubem zdobył również Puchar Wysp Owczych.
Po zakończeniu sezonu 2005 Rzeczycki powrócił do Polski i przez pół roku był zawodnikiem KS Paradyż, w którego barwach rozegrał w trzeciej lidze 9 meczów i strzelił jedną bramkę. Latem 2006 roku wyjechał do Stanów Zjednoczonych, gdzie grał w polonijnej drużynie Polonia New York SC. Po powrocie do Polski i grze w niższych ligach, wyjechał do Niemiec, gdzie grał w polonijnej drużynie z Monachium.

</doc>
<doc id="804474" url="https://pl.wikipedia.org/wiki?curid=804474" title="Mam pytanie">
Mam pytanie



</doc>
<doc id="804475" url="https://pl.wikipedia.org/wiki?curid=804475" title="Greg Tribbett">
Greg Tribbett

Greg Tribbet pseud. "Gurrg" lub "Güüg" (ur. 7 listopada 1968 w Peorii) - amerykański gitarzysta, założyciel i muzyk grupy muzycznej Mudvayne. Od 2006 roku gra także w zespole Hellyeah.
Ma dwóch braci, z których jeden (Derrick) jest wokalistą zespołu Make-Shift Romeo, drugi natomiast pomocnikiem technicznym perkusisty Slipknota.

</doc>
<doc id="804476" url="https://pl.wikipedia.org/wiki?curid=804476" title="Żądło (film)">
Żądło (film)

Żądło (ang. "The Sting") – amerykańska komedia kryminalna z 1973 w reżyserii George’a Roya Hilla. Obraz nagrodzony Oscarem w kategorii „Najlepszy film” (1973).
Fabuła.
Akcja toczy się w latach 30. XX wieku w Stanach Zjednoczonych. Dwaj oszuści, Luther Coleman i Johnny Hooker okradają człowieka, który okazuje się kurierem mafii. Czynią to w następujący sposób: Joe Erie gra napastnika, który ukradł Lutherowi portfel. Luther woła o pomoc, aby złapać złodzieja. Kurier rzuca walizkę pod nogi Joego, ten potyka się, ucieka z nożem, ale zostawia portfel na ziemi. Wtedy włącza się Hooker, który gra trzecią, postronną osobę. Luther mówi kurierowi, aby dostarczył pod wyznaczony adres 5000 dolarów. Kurier się zgadza, Luther pakuje pieniądze w kopertę zawiniętą chustą. Johnny namawia kuriera, aby włożył do koperty resztę pieniędzy, a następnie Hooker wkłada paczkę do spodni, pokazując tym samym, jak ma się zabezpieczyć przed ewentualną kradzieżą. Kurier wsiada do taksówki, gdzie odkrywa, że w kopercie jest tylko papier. Pieniądze mają teraz Hooker i Coleman, którzy nie zdają sobie sprawy, że okradli kuriera groźnego gangstera, jakim jest Doyle Lonnegan. Johnny za skradzione pieniądze kupuje garnitur, resztę traci w kasynie, w grze w ruletkę. Luther informuje Johnny’ego, że wycofuje się z „tego sportu”. Hooker jest tym zaskoczony, jednak Coleman mówi mu, kto go nauczy dalej oszukiwać. Tym kimś jest Henry Gondorff, oszust karciany.
Lonnegan, gdy dowiaduje się, że jego kurier został okradziony, wysyła ludzi, którzy mają za zadanie zabić Luthera i Johnny’ego. Luther ginie, natomiast Hookerowi udaje się ujść z życiem. Poprzysięga zemstę, w tym celu jedzie do Chicago, aby odnaleźć Henry’ego Gondorffa, zrobić wielki przekręt i zemścić się na Lonneganie. Gondorff się zgadza. Organizują grupę ludzi, która ma na celu zaplanować i wykonać przekręt.
Plan.
Johnny, Henry, J.J., Kid Twist spotykają się, aby razem ułożyć mistyfikację, której ofiarą ma paść Lonnegan. Ustalają, że „oskubią” go na zakładach bukmacherskich, natomiast przynętę zarzucą w pociągu, którym regularnie jeździ Lonnegan.
Przynęta.
Johnny, Billie, Henry i J.J. wsiadają do pociągu, którym jeździ Lonnegan. J.J. zdobywa karty, którymi grywa gangster, natomiast partnerka Henry’ego, Billie, kradnie Lonneganowi portfel, podaje go Johnny'emu, który przekazuje go Henry'emu.
Gondorff pokazuje Johnny'emu triki karciane, następnie rozcieńcza dżin, przepłukuje nim usta, po to aby wiarygodnie udawać pijanego. W tym samym czasie Kid Twist zbiera ludzi, którzy będą pracować przy telegrafie oraz charakteryzuje starą salę bilardową na zakład bukmacherski. W pociągu, Henry wchodzi do przedziału, gdzie odbywa się gra, przeprasza za spóźnienie, tłumacząc się pobytem w toalecie. Gra gburowatego, pijanego szefa zakładu bukmacherskiego z Chicago. Przez całą grę przekręca nazwisko Lonnegana, czym wyprowadza go z równowagi. Wygrywa kilka partii, jednak najważniejsza gra to ostatnie rozdanie. Otóż Lonnegan wychodzi na chwilę z przedziału, zleca swojemu człowiekowi ułożenie talii na trójki i dziewiątki. Gdy w grze pozostaje tylko Henry, który przedstawia się jako Shaw i Doyle, pula nieoczekiwanie wzrasta do 15000 $. Henry widząc karetę trójek, podmienia karty, w konsekwencji pokonuje Lonnegana i zgarnia pulę. Gdy gangster chce wypłacić Henry'emu pieniądze, zauważa brak portfela, mówi, że musiał zostawić portfel w przedziale, Henry nie pozwala mu wyjść, ale w końcu mówi, że wyśle do niego chłopaka imieniem Kelly po pieniądze (w rzeczywistości jest to Hooker). Gdy Hooker przychodzi do Lonnegana mówi mu, że Shaw oszukiwał. Następnie pozoruje pragnienie zemsty i wciąga w grę Lonnegana. Umawiają się na spotkanie i gangster odwozi chłopaka do domu. Hooker zauważa, że z drzwi wypadła mała karteczka, co oznacza, że ktoś musi być w środku. Ucieka przed mordercami, jednak nie mówi nic o tym Gondorffowi.
Bajer.
Hooker mówi Lonneganowi, że wie, jak „skaleczyć” Shawa na dużą sumę pieniędzy. Mówi mu, że ma swojego człowieka w Western Union, skąd przekazywane są informacje do zakładów bukmacherskich. Robią próbę. Kid Twist (zaufany człowiek z Western Union) dzwoni do kawiarni i informuje Lonnegana o tym, który koń zwycięży w danej gonitwie. Gangster idzie do zakładu, gdzie płaci 2000$ na tego konia, koń wygrywa. Hooker idzie do Lonnegana i namawia go, żeby zrobić jeden dobry zakład i puścić Shawa z torbami. Gangster jednak chce zakład obstawić zaraz, lecz biuro z telegrafem nie jest jeszcze urządzone. Hooker i Henry decydują się na szlaban.
Szlaban.
Lonnegan przychodzi z pieniędzmi, Billie patrzy, gdzie jest gangster w kolejce, następnie daje znak J.J., aby zaczął czytać „relację” z gonitwy. Doyle spóźnia się o kilka sekund. Zakład nie zostaje przyjęty. Do zabicia Hookera zostaje zatrudniony Salino, profesjonalny zabójca.
Telegraf.
J.J. i Kid Twist przebrani za malarzy wchodzą do biura, w którym Kid Twist ma za zadanie pokazać Lonneganowi, jak zrobią przekręt. Lonnegan daje się wciągnąć w tę grę. Tymczasem Hooker spędza noc z barmanką Lorettą Salino, która jak okazuje się później, miała zabić Johnny’ego. Zabija ją człowiek Gondorffa.
Numer.
Lonnegan czeka w kawiarni z 500 000$ na telefon. Kid Twist przekazuje informację, na jakiego konia ma postawić. Gangster idzie do zakładu, gdzie Henry nie zgadza się, aby przyjąć zakład, jednak gdy Lonnegan nazywa go tchórzem, Gondorff przyjmuje zakład. Do zakładu przychodzi Kid Twist pytając, jak postawił Lonnegan. Ten odpowiada, że postawił na pierwsze miejsce. Kid Twist mówi, że ten koń miał przebiec jako drugi. Pieniędzy już nie może odzyskać. W tym momencie do zakładu wchodzi FBI. Jeden z funkcjonariuszy mówi do Hookera, że może iść wolno. Gondorff „zabija” Johnny’ego, funkcjonariusz „zabija” Gondorffa, tymczasem Snyder wyprowadza Lonnegana. Gdy ten wyszedł, Henry i Johnny wstają, każą rozmontować zakład i odchodzą - zostawiając pieniądze pozostałym.
Polski tytuł.
Polski tytuł „Żądło” jest dosłownym i błędnym tłumaczeniem angielskiego „The Sting”. W języku potocznym to słowo oznacza także „przekręt, oszustwo, numer”.

</doc>
<doc id="804478" url="https://pl.wikipedia.org/wiki?curid=804478" title="Meijer">
Meijer

Zobacz też

</doc>
<doc id="804479" url="https://pl.wikipedia.org/wiki?curid=804479" title="Sławomir Bral">
Sławomir Bral



</doc>
<doc id="804480" url="https://pl.wikipedia.org/wiki?curid=804480" title="Christophe Le Friant">
Christophe Le Friant



</doc>
<doc id="804482" url="https://pl.wikipedia.org/wiki?curid=804482" title="Mieliczki">
Mieliczki

Mieliczki – wieś kociewska w Polsce położona w województwie pomorskim, w powiecie starogardzkim, w gminie Skórcz.
W latach 1975–1998 miejscowość administracyjnie należała do województwa gdańskiego.

</doc>
<doc id="804483" url="https://pl.wikipedia.org/wiki?curid=804483" title="Zespół Szkół Muzycznych im. Apolinarego Szeluty w Słupcy">
Zespół Szkół Muzycznych im. Apolinarego Szeluty w Słupcy

Zespół Szkół Muzycznych im. Apolinarego Szeluty w Słupcy – ośrodek kształcenia muzycznego składający się ze szkoły muzycznej I i II stopnia z siedzibą w Słupcy. 
Pierwszą siedzibą szkoły był zabytkowy, klasycystyczny dworek szlachecki znajdujący się przy ulicy Warszawskiej w Słupcy. W roku 2000 szkoła przeniosła się do nowej siedziby, zaprojektowanej i wybudowanej z myślą właśnie o umieszczeniu w niej szkoły muzycznej. Na początku 2007 roku oddano przy szkole salę koncertową na ok. 150 miejsc.
W szkołach kształci się młodzież z terenu powiatu słupeckiego oraz powiatów ościennych. Do znanych absolwentów szkoły należy gitarzysta klasyczny Łukasz Kuropaczewski.

</doc>
<doc id="804488" url="https://pl.wikipedia.org/wiki?curid=804488" title="Major (ujednoznacznienie)">
Major (ujednoznacznienie)

Osoby o nazwisku Major:

</doc>
<doc id="804491" url="https://pl.wikipedia.org/wiki?curid=804491" title="Boraszewo">
Boraszewo

Boraszewo – wieś kociewska w Polsce położona w województwie pomorskim, w powiecie starogardzkim, w gminie Skórcz.
W latach 1975–1998 miejscowość administracyjnie należała do województwa gdańskiego.

</doc>
<doc id="804492" url="https://pl.wikipedia.org/wiki?curid=804492" title="Machairodus africanus">
Machairodus africanus

Machairodus africanus – duży szablastozębny kot wielkości dzisiejszego lwa afrykańskiego, zamieszkiwał w okresie pliocenu i plejstocenu: Afrykę, Azję, Europę. Pojawił się ok. 5 milionów lat temu, a wyginął ok. 500 tysięcy lat temu. Został opisany na podstawie szczątków odkrytych w Aïn Brimba w Tunezji.

</doc>
<doc id="804494" url="https://pl.wikipedia.org/wiki?curid=804494" title="Tarnowskie Góry (stacja kolejowa)">
Tarnowskie Góry (stacja kolejowa)

Tarnowskie Góry – stacja kolejowa w Tarnowskich Górach, w województwie śląskim, w Polsce. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 700-1000 osób dziennie.
W roku 2018 stacja obsługiwała 700-1000 pasażerów na dobę.
W roku 2019 wymiana pasażerska wyniosła 402 tys. osób (1,1 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 511 tys. osób (1,4 tys. dziennie).
Dworzec.
Stary dworzec.
Tarnowskie Góry dysponowały połączeniem kolejowym już od 1854 roku. Dawny budynek dworcowy nie wystarczał jednak dla potrzeb wzmagającego się z roku na rok ruchu pociągowego. Pod koniec XIX wieku każdego dnia odchodziło z Tarnowskich Gór 100 pociągów, na kolei zatrudnionych było 200 urzędników i 300 robotników. Po upaństwowieniu linii kolejowych przystąpiono do przebudowy dworca.
Budowa.
Wzniesiono wtedy obszerną halę dworcową (wedle planów Roberta Honscha, twórcy, m.in. kamienic na wrocławskim Rynku) i przebudowano całe jej otoczenie. Nowy obiekt oddany został do użytku 15 października 1888 roku. Całość prac modernizacyjnych kosztowała 145 tysięcy reichsmarek.
Architektura.
Powstał dwukondygnacyjny budynek w stylu neorenesansowym, z cegły, na kamiennym cokole. W rondach w drugiej kondygnacji fasady umieszczono herby Wrocławia, Tarnowskich Gór oraz Królestwa Prus (obecnie w jego miejscu jest herb Polski). Wejście zwieńczone jest attyką z półkolistymi okazało się kolejne powiększenie budynku dworcowego. W 1960 roku dokonano zupełnej przebudowy jego wnętrza na styl socrealistyczny.
Budynek tarnogórskiego dworca kolejowego figuruje w gminnej ewidencji zabytków miasta Tarnowskie Góry.

</doc>
<doc id="804497" url="https://pl.wikipedia.org/wiki?curid=804497" title="Mefisto">
Mefisto



</doc>
<doc id="804499" url="https://pl.wikipedia.org/wiki?curid=804499" title="2005 FY9">
2005 FY9



</doc>
<doc id="804501" url="https://pl.wikipedia.org/wiki?curid=804501" title="Ocicat">
Ocicat

Ocicat – rasa kota.
Ocicat został wyhodowany po „połączeniu” kotów syjamskich, abisyńskich i amerykańskich krótkowłosych. Hodowcy chcieli uzyskać mocnego i eleganckiego kota o wspaniałym charakterze i umaszczeniu. Po swoich przodkach odziedziczył bardzo pozytywne cechy:
Historia.
Pierwsze kocię tej rasy przyszło na świat w 1964 roku w miocie kotki (pomieszania abisyńczyka i syjama z czekoladowymi znaczeniami) – był to miot eksperymentalny. Rasę uznano w Stanach Zjednoczonych w 1986 roku; przyjęła ją także WCF (Stowarzyszenie hodowców i miłośników kotów rasowych) i FIFe (Polska Federacja Felinologiczna) – „Felis Polonia”.
Wygląd.
Abisyński ticking to charakterystyczna cecha umaszczenia – każdy włos ma na przemian kilka ciemniejszych i jaśniejszych prążków i ciemną końcówkę, co tworzy cętki. Wymagania rasy to pięć ciemnych pierścieni na ogonie i na czole znak w kształcie litery M.

</doc>
<doc id="804502" url="https://pl.wikipedia.org/wiki?curid=804502" title="Zajączek (województwo pomorskie)">
Zajączek (województwo pomorskie)

Zajączek – wieś kociewska w Polsce położona w województwie pomorskim, w powiecie starogardzkim, w gminie Skórcz na północno-wschodnim skraju kompleksu leśnego Borów Tucholskich.
W lasach wokół osady Niemcy podczas II wojny światowej zamordowali około 150 Polaków i Żydów (mieszkańców Skórcza i okolic).
W latach 1975–1998 miejscowość administracyjnie należała do województwa gdańskiego.

</doc>
<doc id="804504" url="https://pl.wikipedia.org/wiki?curid=804504" title="Naczelnik Harcerzy ZHR">
Naczelnik Harcerzy ZHR



</doc>
<doc id="804508" url="https://pl.wikipedia.org/wiki?curid=804508" title="M.I.T.">
M.I.T.



</doc>
<doc id="804509" url="https://pl.wikipedia.org/wiki?curid=804509" title="Ryan Martinie">
Ryan Martinie

Ryan Martinie (ur. 6 sierpnia 1975) – amerykański muzyk metalowy, basista grupy muzycznej Mudvayne. Występuje pod pseudonimami "RyKnow" lub "Rü-d".
Zastąpił on poprzedniego basistę, Shawna, po jego odejściu z zespołu. Przed przejściem do Mudvayne grał w zespole Poorhouse. Używa on wielu technik grania na instrumencie, m.in. slap, oburęczny tapping oraz techniki "semi-pop" (bardzo szybkie "trzaskanie" o struny dwoma złączonymi palcami).
Jego ulubionym basistą jest Geddy Lee - basista kapeli Rush. W sierpniu 2012, podczas trasy koncertowej po Europie zastępował basistę zespołu Korn.
Muzyk jest endorserem instrumentów firmy Warwick.

</doc>
<doc id="804511" url="https://pl.wikipedia.org/wiki?curid=804511" title="Prawo Dulbecco">
Prawo Dulbecco

Prawo Dulbecco – zasada w socjologii nauki, będąca rozwinięciem zadania wygłoszonego przez wybitnego biologa włoskiego, laureata nagrody Nobla Renato Dulbecco: "„Udział w odkryciu naukowym jest generalnie przypisywany najbardziej znanemu (naukowcowi), a nie pierwszemu odkrywcy”". Jest to zjawisko podobne do bardziej ogólnej zasady ekonomicznej zwanej “efektem św. Mateusza” o ubożeniu społeczeństw biednych i bogaceniu się bogatych (Mat. 13-12): "“Albowiem temu, kto ma, będzie dane i obfitować będzie; a temu kto nie ma i to co ma, będzie odjęte”".
W historii nauki jest szereg przykładów potwierdzających to prawo, np.:

</doc>
<doc id="804512" url="https://pl.wikipedia.org/wiki?curid=804512" title="Żółw ostrogrzbiety">
Żółw ostrogrzbiety

Żółw ostrogrzbiety ("Graptemys pseudogeographica") – gatunek gada z podrzędu żółwi skrytoszyjnych z rodziny żółwi błotnych.

</doc>
<doc id="804513" url="https://pl.wikipedia.org/wiki?curid=804513" title="GMSC">
GMSC



</doc>
<doc id="804514" url="https://pl.wikipedia.org/wiki?curid=804514" title="HLR">
HLR



</doc>
<doc id="804516" url="https://pl.wikipedia.org/wiki?curid=804516" title="VLR">
VLR



</doc>
<doc id="804525" url="https://pl.wikipedia.org/wiki?curid=804525" title="Obywatelskie Komitety Ocalenia Narodowego">
Obywatelskie Komitety Ocalenia Narodowego

Obywatelskie Komitety Ocalenia Narodowego (OKON) – komitety poparcia dla WRON tworzone w okresie stanu wojennego. W 1982 r. weszły w skład Patriotycznego Ruchu Odrodzenia Narodowego.

</doc>
<doc id="804536" url="https://pl.wikipedia.org/wiki?curid=804536" title="Aguán">
Aguán

Aguán (hiszp. "Rio Aguán") – rzeka w północnym Hondurasie. Jej długość wynosi 240 km. 
Jej źródła znajdują się w południowej części departamentu Yoro, kilkanaście kilometrów na zachód od miasta Yoro. Początkowo na krótkim odcinku płynie w kierunku północnym, a później skręca na wschód. Płynie równolegle do wybrzeża między pasmami górskimi Cerros de Cangreja i Sierra de la Esperanza. Uchodzi deltą do Morza Karaibskiego. Ważniejsze miasta nad rzeką to San Lorenzo (20,7 tys. mieszk.) i Olanchito (22,6 tys.)
W środkowym biegu dolina Aguán wykorzystywana jest rolniczo, głównie pod plantacje bananów. Dolny bieg, gdzie rzeka rozdziela się na liczne odnogi, jest bagnisty i nieprzydatny rolniczo. Dolina rzeki wykorzystywana jest przez ciągi komunikacyjne: drogowy z San Pedro Sula przez Yoro na wybrzeże do Trujillo i Puerto Castilla oraz kolejowy, tylko w środkowym biegu, z San Lorenzo przez Olanchito i odbijający na północ do La Ceiba.
W 1998 w wyniku obfitych opadów podczas huraganu Mitch rzeka Aguán wylała, a jej wezbrane wody zniszczyły wiele osiedli w dolinie.

</doc>
<doc id="804538" url="https://pl.wikipedia.org/wiki?curid=804538" title="Aguan">
Aguan



</doc>
<doc id="804542" url="https://pl.wikipedia.org/wiki?curid=804542" title="Korzonek">
Korzonek



</doc>
<doc id="804543" url="https://pl.wikipedia.org/wiki?curid=804543" title="Dawid Ben-Gurion">
Dawid Ben-Gurion



</doc>
<doc id="804544" url="https://pl.wikipedia.org/wiki?curid=804544" title="Gareth Barry">
Gareth Barry

Gareth Barry (ur. 23 lutego 1981 w Hastings) - angielski piłkarz występujący na pozycji pomocnika w West Bromwich Albion.
Kariera piłkarska.
Gareth Barry urodził się w Hastings. Jako dziecko uczęszczał do sportowego koledżu o nazwie William Parker. Swoją karierę piłkarską rozpoczął w roku 1996 w szkółce piłkarskiej Brighton &amp; Hove Albion. Zawodową karierę rozpoczął rok później, kiedy to w sierpniu 1997 roku podpisał kontrakt z występującą wówczas w Premier League Aston Villą. W tym samym czasie do drużyny "The Villans" dołączył inny wychowanek Brighton &amp; Hove Albion - Michael Standing. W drużynie Aston Villi zadebiutował 2 maja następnego roku, kiedy to zagrał w meczu z Sheffield Wednesday. W debiutanckim sezonie wystąpił w jeszcze jednym spotkaniu (10 maja z Arsenalem).
W następnym sezonie Barry stał się jednym z podstawowych piłkarzy swojej drużyny. 15 września 1998 roku pierwszy raz wystąpił w europejskich pucharach. Było to w spotkaniu Pucharu UEFA z Strømsgodset IF. 3 listopada w spotkaniu tych samych rozgrywek z Celtą Vigo otrzymał pierwszą żółtą kartkę. 24 kwietnia 1999 roku strzelił swoją pierwszą bramkę w ligowym spotkaniu z Nottinghamem Forest. 8 maja w przegranym 4:3 meczu z Charltonem Athletic zdobył swoją drugą bramkę. Później nie wystąpił już w żadnym spotkaniu i sezon ten zakończył z 32 ligowymi występami, dwoma pucharowymi oraz trzema w pucharach europejskich a jego klub zajął 6. miejsce w lidze.
W następnym sezonie również nie stracił miejsca w wyjściowej jedenastce. Zaliczył 30 ligowych występów. Sezon rozpoczął 14 września spotkaniem Pucharu Ligi z Chester City a zakończył 20 maja w spotkaniu z Chelsea w ramach Pucharu Anglii. Strzelił jedną bramkę, 29 kwietnia 2000 roku w ligowym pojedynku z Sunderlandem. Jego drużyna tak samo jak przed rokiem zakończyła sezon na szóstym miejscu w tabeli.
2 czerwca 2009 r. przeszedł testy medyczne i za kwotę 12 milionów funtów przeszedł do Manchesteru City. W nowym klubie zadebiutował w spotkaniu z Blackburn Rovers. 20 września w meczu derbowym z Manchesterem United (przegrana 4:3) strzelił pierwszą bramkę dla City.
We wrześniu 2013 r. został wypożyczony do Evertonu.
8 lipca 2014 r. podpisał trzyletni kontrakt z Evertonem.
15 sierpnia 2017 r. przeniósł się do West Bromwich Albion.
25 września 2017 r. został rekordzistą pod względem liczby występów w Premier League - w meczu z Arsenalem Londyn wybiegł na boisko po raz 633. Wyprzedził pod tym względem Walijczyka Ryana Giggsa.
W sierpniu 2020 r. zakończył karierę.
Kariera reprezentacyjna.
Gareth Barry zadebiutował w reprezentacji Anglii 31 maja 2000 r. W 73. minucie towarzyskiego meczu z Ukrainą na Wembley (2:0) zmienił Phila Neville'a.
Wraz z reprezentacją był na Mistrzostwach Europy w 2000 roku. Nie zagrał jednak w żadnym ze spotkań. Zespół prowadzony przez Kevina Keegana zajął trzecie miejsce w grupie A i odpadł z dalszej rywalizacji.
Kolejnym wielkim turniejem, w którym Barry wziął udział, były Mistrzostwa Świata w RPA w 2010 r. Pomocnik zagrał u boku Franka Lamparda w dwóch meczach grupy C, z Algierią (0:0) i Słowenią (1:0) oraz w przegranym spotkaniu 1/8 finału z Niemcami (1:4).
Dwa lata później Barry otrzymał powołanie do angielskiej kadry na Mistrzostwa Europy w Polsce i na Ukrainie. Jednak z powodu kontuzji pachwiny przed turniejem jego miejsce w składzie zajął Phil Jagielka.
Na swoim koncie Barry ma łącznie 53 występy w reprezentacji Anglii, w których strzelił trzy gole (stan z 26 września 2017 r.).

</doc>
<doc id="804547" url="https://pl.wikipedia.org/wiki?curid=804547" title="Yoro (miasto)">
Yoro (miasto)

Yoro – miasto w północno-zachodnim Hondurasie, położone na wyżynie na wysokości 560 m n.p.m., w pobliżu źródeł rzeki Aguán. Ludność: 14,1 tys. (2001). Ośrodek administracyjny departamentu Yoro.
Miasto powstało prawdopodobnie w 2. połowie XVII wieku. Obecnie jest niewielkim ośrodkiem przemysłowym i handlowym dla otaczającego go regionu rolniczego uprawy kawy, tytoniu, hodowli bydła i pozyskiwania drewna. Przez miasto przebiega ważna droga łącząca San Pedro Sula z La Ceiba i Trujillo. W mieście znajduje się ponadto port lotniczy Yoro.
Na południe od miasta znajduje się park narodowy Montaña de Yoro.

</doc>
<doc id="804549" url="https://pl.wikipedia.org/wiki?curid=804549" title="Poręczenie społeczne">
Poręczenie społeczne

Poręczenie społeczne – instytucja prawna przewidziana w art. 271 KPK.
Od pracodawcy, u którego oskarżony jest zatrudniony, od kierownictwa szkoły lub uczelni, których oskarżony jest uczniem lub studentem, od zespołu, w którym oskarżony pracuje lub uczy się, albo od organizacji społecznej, której oskarżony jest członkiem, można, na ich wniosek, przyjąć poręczenie, że oskarżony stawi się na każde wezwanie i nie będzie w sposób bezprawny utrudniał postępowania; jeżeli oskarżony jest żołnierzem, można przyjąć poręczenie od zespołu żołnierskiego, zgłoszone za pośrednictwem właściwego dowódcy.
Do wniosku o przyjęcie poręczenia zespół lub organizacja społeczna dołącza wyciąg z protokołu zawierającego uchwałę o podjęciu się poręczenia. 
We wniosku o przyjęcie poręczenia należy wskazać osobę, która ma wykonywać obowiązki poręczającego; osoba ta składa oświadczenie o przyjęciu tych obowiązków.

</doc>
<doc id="804553" url="https://pl.wikipedia.org/wiki?curid=804553" title="Abu">
Abu

Abu (dewanagari माउंट आबू, ang. "Mount Abu") – góra w paśmie Arawali w stanie Radżastan w zachodnich Indiach.
Abu tworzy wyraźny płaskowyż o długości 22 km i szerokości 9 km. Najwyższym wzniesieniem masywu Abu jest Guru Shikhar, o wysokości 1722 m n.p.m. Dawna nazwa Abu to „Arbudaanchal”.
Masyw znajduje się 58 km od miasta Palanpur (Gujarat).
W masywie góry Abu, opodal wsi Dilwara, wzniesiono pięć dźinijskich świątyń, należących do najstarszych obiektów sakralnej architektury dźinijskiej. Są to: Vimal Vasahi Temple (z ok. 1021) dedykowana pierwszemu tirthankarowi, Luna Vasahi (Shri Nemi Nathji Temple; 1230), Pittalhar Temple (XV w.), Parshvanatha Temple (1458–1459), Mahavir Swami Temple (1582).

</doc>
<doc id="804557" url="https://pl.wikipedia.org/wiki?curid=804557" title="Vitalijs Astafjevs">
Vitalijs Astafjevs



</doc>
<doc id="804559" url="https://pl.wikipedia.org/wiki?curid=804559" title="James Marsden">
James Marsden

James „Jimmy” Paul Marsden (ur. 18 września 1973 w Stillwater) – amerykański aktor filmowy i telewizyjny, model.
Życiorys.
Wczesne lata.
Urodził się w Stillwater, w stanie Oklahoma jako jedyny syn i najstarsze dziecko Kathleen (Scholz) i Jamesa Luthera Marsdena, profesora zoologii Uniwersytetu Stanu Kansas. Ma dwie młodsze siostry – Jennifer (ur. 1980) i Elizabeth (ur. 1992). W 1991 ukończył Putnam City North High School w Oklahoma City i podjął studia dziennikarskie na Uniwersytecie Stanowym Oklahoma. Wystąpił w studenckim przedstawieniu "Bye, Bye, Birdie". Podczas gdy z rodziną spędzał wakacje na Hawajach, spotkał aktora Kirka Camerona i jego siostrę Candace Cameron, którzy zaprosili go w odwiedziny do Los Angeles.
Kariera.
I tak w roku 1992 porzucił studia i wyjechał do Los Angeles. Dorabiał jako model reklamujący wyroby Versace. Na srebrnym ekranie pojawił się po raz pierwszy w sitcomie NBC "Byle do dzwonka: Nowa klasa" ("Saved by the Bell: The New Class"), dwóch odcinkach serialu CBS "Pomoc domowa" ("The Nanny", 1993) oraz telewizyjnym filmie sensacyjnym NBC o sekcie religinej "Oblężenie Waco" ("In the Line of Duty: Ambush in Waco", 1993) z Timothym Dalym w roli guru. Po debiucie kinowym w komedii "Kłopoty ze zgredami" ("No Dessert Dad, Til You Mow the Lawn", 1994), wystąpił w serialach: CBS "Dotyk anioła" ("Touched by an Angel", 1995), "Ich pięcioro" ("Party of Five", 1995), "Po tamtej stronie" ("Outer Limits", 1998) i "Ally McBeal" (2001-2002) jako adwokat Glenn Foy.
Został dostrzeżony w telewizyjnej roli Ricky’ego Becketta, nastoletniego ojca w serialu ABC "Drugi Noe" ("Second Noah", 1996–1997). Zagrał potem w dreszczowcu HBO "Wróg publiczny" ("Public Enemies #1", 1996) jako ekranowy syn Theresy Russell, horrorze "Grzeczny świat" ("Disturbing Behavior", 1998) z Katie Holmes i Nickiem Stahlem, dramacie sensacyjnego "Plotka" ("Gossip", 2000) z Joshuą Jacksonem, Kate Hudson i Normanem Reedusem oraz melodramacie "Pamiętnik" ("The Notebook", 2004) na podstrawie powieści Nicholasa Sparksa. Po odrzuceniu propozycji zagrania w dramacie opartym na faktach pt. "Klub 54" ("54", 1998; rolę przyjął ostatecznie Ryan Phillippe), zagrał swoją przełomową rolę mutanta Scotta „Cyclopsa” Summersa w trylogii X-Men (2000, 2003 i 2006). Postać ta przyniosła mu w 2001 nagrodę Blockbuster Entertainment w kategorii ulubiony aktor drugoplanowy sci-fi. Pojawił się też w reklamach Versace.
Życie prywatne.
22 lipca 2000 poślubił Lisę Linde (ur. 1972). Mają syna Jacka (ur. 1 lutego 2001 w Los Angeles) i córkę Mary James (ur. 10 sierpnia 2005). Jednak 23 września 2011 doszło do rozwodu.

</doc>
<doc id="804560" url="https://pl.wikipedia.org/wiki?curid=804560" title="Light scribe">
Light scribe



</doc>
<doc id="804563" url="https://pl.wikipedia.org/wiki?curid=804563" title="USS Maryland">
USS Maryland

Okręty US Navy o nazwie USS "Maryland", pochodzącej od stanu Maryland:

</doc>
<doc id="804564" url="https://pl.wikipedia.org/wiki?curid=804564" title="Biathlon na Zimowych Igrzyskach Olimpijskich 1988">
Biathlon na Zimowych Igrzyskach Olimpijskich 1988

Zawody w biathlonie na Zimowych Igrzyskach Olimpijskich 1988 odbyły się w dniach 11 – 20 lutego 1988 roku na trasach w Canmore, niedaleko Calgary. Biathloniści po raz dwunasty rywalizowali o medale igrzysk olimpijskich.
Zawodnicy walczyli w trzech konkurencjach: w biegu indywidualnym, sprincie i sztafecie. Były to ostatnie igrzyska, na których rywalizowali wyłącznie mężczyźni.
Łącznie rozdane zostały trzy komplety medali. W klasyfikacji medalowej zwyciężyła reprezentacja NRD (2 złote medale), jednak to reprezentanci ZSRR zdobyli najwięcej medali, 4 w tym: 1 złoty i 2 srebrne i 1 brązowy. Jeden zawodnik zdobył medale we wszystkich konkurencjach – Walerij Miedwiedcew z ZSRR (złoto w sztafecie oraz srebro w sprincie i biegu indywidualnym. Obie konkurencje indywidualne wygrał Frank-Peter Roetsch z NRD, który był też ówczesnym mistrzem świata.

</doc>
<doc id="804567" url="https://pl.wikipedia.org/wiki?curid=804567" title="Yoro">
Yoro



</doc>
<doc id="804571" url="https://pl.wikipedia.org/wiki?curid=804571" title="Buffy postrach wampirów">
Buffy postrach wampirów



</doc>
<doc id="804573" url="https://pl.wikipedia.org/wiki?curid=804573" title="Charles Stewart Parnell">
Charles Stewart Parnell

Charles Stewart Parnell (ur. 27 czerwca 1846 w Avondale (hrabstwo Wicklow), zm. 6 października 1891) – irlandzki polityk, przywódca ruchu na rzecz autonomii Irlandii (tzw. Home Rule) od 1877 do 1890.
Życiorys.
Urodził się w protestanckiej rodzinie ziemiańskiej angielskiego pochodzenia. Jego dziadek od strony matki był wybitnym dowódcą floty morskiej USA. Charles Stewart Parnell ukończył Magdalene College w Cambridge i w 1875 został członkiem parlamentu z hrabstwa Meath jako rzecznik autonomii Irlandii. W 1877 został przewodniczącym ruchu na rzecz autonomii Irlandii - objął tę funkcję po jej założycielu - Isaacu Buttcie (1813-1879). Natychmiast podjął stosowanie parlamentarnej obstrukcji w Izbie Gmin w celu zwrócenia uwagi na irlandzkie problemy. Od 1878 prowadził agitację wśród rolników, podburzając ich przeciwko zdemoralizowanym posiadaczom ziemskim. Od 1879 sprawował urząd przewodniczącego Irlandzkiej Narodowej Ligi Ziemskiej. W październiku 1881 aresztowano go jako podżegającego do buntu, jednak podczas jego pobytu w więzieniu w Kilmainham chaos panujący na wsiach przybierał gwałtownie na sile, przez co premier William Ewart Gladstone w maju 1882 wydał nakaz jego uwolnienia. Miało to na celu zapanowanie nad terrorem ekonomicznym. Sam Parnell wywierał olbrzymi wpływ w Izbie Gmin; stronnictwo irlandzkie liczyło w niej 86 posłów, co uczyniło je tak silnym, że w lutym 1886 doprowadziło ono do pozbawienia władzy rządu konserwatywnego, który sprzeciwiał się irlandzkiej autonomii. Dokonała tego głosując wspólnie z liberalnymi opozycjonistami.
W marcu 1886 Gladstone zgodził się na wprowadzenie autonomii dla Irlandii. Parnell poparł w tym premiera, lecz po opuszczeniu rządu przez Josepha Chamberlaina ich plany zostały zniweczone, a konserwatyści ponownie sformowali rząd, który utrzymał się u władzy także po śmierci Parnella. Ten zaś w listopadzie 1889 wygrał proces przeciwko gazecie "The Times", która opublikowała sfabrykowane listy, według których Parnell miał popierać terrorystów. Wygrana procesu przysporzyła mu sympatii. W 1890 był jednak zamieszany w sprawę rozwodową, która zyskała rozgłos. Kapitan O'Shea (dawny oficer huzarów) rozwiódł się ze swoją żoną Katherine zwaną "Kitty". Była ona od 1881 kochanką Parnella oraz matką jego 3 córek. W czerwcu 1891 wziął z nią ślub, lecz sprawa wywołała skandal obyczajowy, który zakończył jego karierę polityczną. Nie zdołał już odbudować swego dotychczasowego autorytetu. Zmarł w swym domu po zmaganiach z ostrym reumatyzmem.
Jedna z najważniejszych postaci w Irlandii i Wielkiej Brytanii w XIX wieku. William Ewart Gladstone opisywał go jako jedną z najbardziej znaczących osób, jakie kiedykolwiek poznał. Przyszły premier, Herbert Henry Asquith twierdził, że to jeden z trzech najwspanialszych ówczesnych postaci. Lord Richard Haldane uważał, że to najlepszy polityk w Izbie Gmin od 150 lat.

</doc>
<doc id="804575" url="https://pl.wikipedia.org/wiki?curid=804575" title="Andrea Semenzato">
Andrea Semenzato

Andrea Semenzato (ur. 12 września 1981 w Wenecji) – włoski siatkarz, grający na pozycji środkowego. 3 razy wystąpił w reprezentacji Włoch.
2 czerwca 2017 roku wziął ślub z siatkarką Valentiną Tirozzi.
Sukcesy klubowe.
Superpuchar Włoch: 
Liga Mistrzów: 
Mistrzostwo Włoch: 
Puchar CEV: 

</doc>
<doc id="804581" url="https://pl.wikipedia.org/wiki?curid=804581" title="Tapir czaprakowy">
Tapir czaprakowy

Tapir czaprakowy, tapir malajski, tapir czaprakowaty ("Acrocodia indicus") – gatunek ssaka nieparzystokopytnego z rodziny tapirowatych (Tapiridae). Występuje w Azji Południowo-Wschodniej. Duży roślinożerny ssak o krępej sylwetce, długości ciała dochodzącej do około 310 cm i czarno-białym kolorze futra. Zamieszkuje tropikalne lasy pierwotne jak i wtórne. Według IUCN jest zagrożony wyginięciem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1819 roku francuski zoolog Anselme Gaëtan Desmarest nadając mu nazwę "Tapirus indicus". Holotyp pochodził z Półwyspu Malajskiego (Desmarest w oryginale podał „...Półwysep Malakka”). Na holotyp składał się czaszka i skóra zebrane przez Pierre’a-Médarda Diarda i wysłane do Muzeum Historii Naturalnej w Paryżu; obecnie niezachowany. Jedyny żyjący współcześnie przedstawiciel rodzaju "Acrocodia". 
Tapir czaprakowy tradycyjnie umieszczany jest w rodzaju "Tapirus" ale ze względu na duże różnice genetyczne między "A. indicus" a innymi tapirami, zalicza się go do monotypowego współcześnie rodzaju "Acrocodia". Całkowicie czarna forma z Sumatry która została nazwana "brevetianus" na podstawie dwóch osobników, ale nie jest obecnie uznawana za odrębną. Analiza filogentyczna oparta na mitochondrialnym genie COII wykazał, że "Acrocodia" oddzielił się od neotropikalnych tapirów od 21 do 25 milionów lat temu. Natomiast Ruiz-García i współpracownicy w 2012 roku wykorzystując w analizie gen cytochromu b, stwierdzili, że trzy amerykańskie tapiry faktycznie tworzą klad w stosunku do tapira czaprakowego, sugerując że najlepszy jest podział między "Tapirus terrestris" i "Tapirus pinchaque" na 3 miliony lat temu, a między kladem azjatyckim i amerykańskim na 18 milionów lat temu. Autorzy "Illustrated Checklist of the Mammals of the World" uznają ten gatunek za monotypowy rozpoznają podgatunków. 
Zasięg występowania.
Tapir czaprakowy występuje w dwóch odrębnych i odizolowanych populacjach – jedna na kontynencie w południowo-wschodniej Azji w Mjanmie (na południe od 18° szerokości geograficznej północnej), Tajlandii (wzdłuż zachodniej granicy i na półwyspowej części na południe do granicy z Malezją oraz w rezerwacie dzikiej przyrody Thung Yai-Huai Kha Kheng na północy) i na Półwyspie Malajskim, a druga w środkowej i południowej części Sumatry w Indonezji. 
Tapir czaprakowy został również wymieniony jako występujący w południowej Kambodży i prawdopodobnie w południowym Wietnamie. W 1944 roku został zgłoszony z dystryktu Hongquan, we wschodniej Kochinchinie, w dzisiejszym Wietnamie, a z 1902 roku pochodzi autentycznie brzmiący zapis z dzisiejszego Laosu – przyjmuje się, że we wszystkich trzech krajach już wyginął. Jednak dalsze badania tych historycznych zapisów oraz innych obserwacji z Laosu, Wietnamu, Kambodży, północnej Tajlandii, a nawet południowej Chińskiej Republiki Ludowej nie wykazały żadnych przekonujących dowodów na ich poparcie. W publikacji z 2009 roku podano, że tapiry czaparakowe istniały do niedawna w Sabah (Borneo) i zasugerowano, że reintrodukcja tego gatunku do Sabah powinna być rozważona w przyszłości.
Morfologia.
Długość ciała (bez ogona) 250–300 cm, długość ogona krótsza niż 10 cm, wysokość w kłębie 100–130 cm; masa ciała 280–400 kg. Występuje dymorfizm płciowy – samice są większe i cięższe od 20 do 100 kg od samców. Tapir czaprakowy jest największym z czterech współcześnie żyjących gatunków tapirów; w rzeczywistości jest jednym z największych roślinożerców lasów deszczowych Azji Południowo-Wschodniej, a pod względem wielkości przewyższają go jedynie dzikie gatunki bydła, nosorożce i słonie. Tapiry czaprakowe są solidne i masywnie zbudowane, z zaokrąglonym ciałem z tyłu i zwężającym się z przodu oraz z wydatną, chwytną trąbą utworzoną przez wydłużony nos i górną wargę. Charakterystyczną cechą tapirów czaprakowych jest ich ubarwienie futra – dorosłe osobniki mają czarną przednią częścią ciała, z białymi bokami i czarnymi tylnymi nogami; biały kolor futra zaczyna się za przednimi nogami i rozciąga się przez tył do ogona i wyglądem przypomina czaprak. Tak kontrastowe ubarwienie tworzy zakłócający wzór, który zlewa zwierzę z otoczeniem i utrudnia drapieżnikom rozpoznanie go jako potencjalnej ofiary. Na Sumatrze i w Malezji za pomocą kamer-pułapek sfotografowane całkowicie czarne osobniki. Chociaż tapiry czaprakowe nie mają grzebienia spotykanego u tapirów amerykańskich, skóra z tyłu głowy i karku ma prawie od 2 do 3 cm grubości, prawdopodobnie w celu ochrony przed kłami drapieżników. Owalne, stojące uszy otacza białe futero. Oczy są małe, okrągłe i mało ruchliwe. Trąba tapira czaprakowego jest dłuższa i silniejsza niż u jego mezoamerykańskich krewnych. Tapiry czaprakowe mają cztery palce na przednich łapach i trzy na tylnych łapach, z których każdy kończy się kopytem. Czwarty palec każdej z przednich stóp nie dotyka ziemi, więc odciski stóp pokazują odciski trzech palców. Nowonarodzone i młode tapiry czaprakowe mają na futrze podłużne paski i blade plamy; biały „czaprak” zaczyna się pojawiać dopiero po około 70 dniach. Ostatnie resztki młodzieńczych pręg całkowicie znikają po około 5-6 miesiącach życia.
Czaszka ma bardzo wysoką koronę; kości nosowe wyłaniają się wysoko ponad dno jamy nosowej; profil grzbietowy, od nosa do potylicy, jest prosty; górne linie skroniowe nie spotykają się, a znajdująca się między nimi płyta grzbietowa jest niska i szeroka; potylica jest szeroka i pionowa. Podobnie jak u gatunków z rodzaju "Tapirus", chrzęstna przegroda nosowa jest mała i znajduje się w szczelinie pomiędzy dwoma szczękami. Wgłębienia grzbietowe nosa tworzą głębokie, szerokie kanały, które są przedłużone z powrotem do przednich kości jako para bocznych, spiralnych zwojów. Widoczny jest guzek czołowo-łzowy. Przednie zęby przedtrzonowe nie są dobrze wykształcone; górne zęby trzonowe mają szerokie przednie i tylne obręcze. Przednie końce kości przedszczękowych zakrzywiają się w dół, tak że siekacze zgryzają się na poziomie znacznie poniżej linii zgryzu zębów policzkowych.
Wzór zębowy u dorosłych tapirów to I formula_1 C formula_2 P formula_3 M formula_1 = 42.
W szkielecie stopy, przypuszczalny zalążek pierwszego śródstopia jest odchylony na boki, aby połączyć się z MtIV, jak również MtIII i zewnątrzną kością klinowatą.
Inne.
W zoo hodowany w XIX w., rozmnaża się w takich warunkach od 1897, gdy uzyskano pierwszy na świecie poród we wrocławskim zoo.

</doc>
<doc id="804582" url="https://pl.wikipedia.org/wiki?curid=804582" title="Charales">
Charales



</doc>
<doc id="804583" url="https://pl.wikipedia.org/wiki?curid=804583" title="Michaił Sałtykow-Szczedrin">
Michaił Sałtykow-Szczedrin

Michaił Jewgrafowicz Sałtykow-Szczedrin (, właściwie Michaił Jewgrafowicz Sałtykow (ros. ); ur. w Spas-Ugoł, Imperium Rosyjskie, zm. w Petersburgu, Imperium Rosyjskie) – rosyjski pisarz, satyryk i publicysta. Autor utworów zawierających sarkastyczną krytykę życia społeczno-politycznego w carskiej Rosji. Rozpowszechnił powiedzenie „rubla zarobić i cnotę zachować” (ros. , dosł. „zdobyć kapitał i zachować cnotę”).
Życiorys.
Wywodził się z rodziny arystokratycznej Sałtykowów. Sytuacja rodzinna odzwierciedla się w jego utworach. Otrzymywał domowe wykształcenie, w wieku 10 lat wyjechał do Moskwy do instytutu dla synów szlacheckich; spędził tam dwa lata i został (jako jeden z najzdolniejszych uczniów) przeniesiony do Carskiego Sioła.
W 1844 zakończył tam edukację, w trakcie której próbował swych sił literackich. Zaczynał od wierszy naśladowczych. Po ukończeniu w 1844 roku szkoły nigdy więcej nie tworzył wierszy, a nawet wyśmiewał swoje utwory. Jego debiut literacki przypadł na rok 1847 utworem "Sprzeczności". Przez siedem i pół roku służył jako urzędnik w Wiatce, miejscu zsyłek wrogów politycznych.
Po powrocie z Wiatki ożenił się z córką gubernatora. W latach 1856–1857 napisał "Szkice gubernialne". Przedstawione w nich miasto "Krytogorod" (tak naprawdę Wiatka) stało się symbolem prowincjonalnej Rosji. Cesarz Aleksander II mianował go na stanowisko wicegubernatora w guberni wiackiej.
W 1863 roku napisał "Niewinne opowieści" i "Satyry w prozie". Od 1863 roku przez dwa lata zajmował się wraz z Niekrasowem redakcją pisma Sowriemiennik. Wszystko, co pisał w tym czasie, drukował w tym piśmie.
Nazywano go prokuratorem życia społecznego. Od roku 1857 (rok wydania "Szkiców Gubernialnych") podpisywał swoje utwory pseudonimem Szczedrin.
Bibliografia.
Źródła w języku angielskim
Źródła w języku rosyjskim

</doc>
<doc id="804589" url="https://pl.wikipedia.org/wiki?curid=804589" title="Pólko (powiat starogardzki)">
Pólko (powiat starogardzki)

Pólko – kolonia kociewska w Polsce położona w województwie pomorskim, w powiecie starogardzkim, w gminie Skórcz.
W latach 1975–1998 miejscowość administracyjnie należała do województwa gdańskiego.
Przez miejscowość przepływa Węgiermuca, niewielka rzeka dorzecza Wisły, prawy dopływ Wierzycy.

</doc>
<doc id="804591" url="https://pl.wikipedia.org/wiki?curid=804591" title="Yasser Romero">
Yasser Romero

Yasser Romero (ur. 5 sierpnia 1979 w Hawanie) – kubański siatkarz występujący obecnie we włoskiej Serie A, w drużynie M. Roma Volley. Gra na pozycji libero. Mierzy 190 cm. Wielokrotny reprezentant Kuby.

</doc>
<doc id="804592" url="https://pl.wikipedia.org/wiki?curid=804592" title="Maewo">
Maewo

Maewo (dawniej "Aurora Island") – wyspa pochodzenia wulkanicznego w Oceanii należąca do archipelagu Nowe Hebrydy. Jest położona ok. 100 km na wschód od wyspy Espiritu Santo. Powierzchnia wyspy wynosi 269 km². Wyspę zamieszkuje ok. 3600 osób. Stanowi część Republiki Vanuatu. Kształt podłużny: długość 51 km, szerokość 4–7 km. Najwyższą górą jest Navinféné (950 m n.p.m.). Na wschodnim wybrzeżu znajdują się dwie dogodne dla żeglugi zatoki: Doubtfull i Deep.
Na Maewo występują żyzne gleby wulkaniczne. Dominującą formacją roślinną są lasy. Panuje klimat podrównikowy wilgotny. Średnioroczne opady wynoszą 2500 mm.
Na wyspie znajduje się port lotniczy Maewo-Naone.

</doc>
<doc id="804593" url="https://pl.wikipedia.org/wiki?curid=804593" title="Dikembe Mutombo">
Dikembe Mutombo

Dikembe Mutombo Mpolondo Mukamba Jean-Jacques Wamutombo (ur. 25 czerwca 1966 w Kinszasie) – kongijski koszykarz. Karierę koszykarską rozpoczynał podczas studiów medycznych na Uniwersytecie Georgetown. W drużynie Hoyas występował u boku Alonzo Mourninga, późniejszego rywala z parkietów NBA. 
Do National Basketball Associaiton trafił ostatecznie w 1991 roku, kiedy to został wybrany w drafcie z 4. numerem przez Denver Nuggets. Spędził tam pięć kolejnych sezonów. W sezonie debiutanckim 1991/1992 zajął drugie miejsce w głosowaniu na debiutanta roku NBA. W ciągu dalszej kariery występował jeszcze w Atlanta Hawks, Philadelphia 76ers, New Jersey Nets, New York Knicks i Houston Rockets.
Jako pierwszy gracz w historii NBA został czterokrotnie uznany za najlepszego obrońcę sezonu. 
W sezonie 1998/1999 zajął drugie miejsce w głosowaniu na obrońcę roku NBA.
W 2001 roku, pierwszy i ostatni raz w karierze, wystąpił w finałach NBA, będąc wówczas zawodnikiem Philadelphia 76ers.
W trakcie sezonu 2006/2007 blokując rzut Andrew Bynuma, przesunął się na 2. miejsce pod względem liczby zablokowanych rzutów w karierze w sezonie regularnym w historii NBA, wyprzedzając Kareema Abdul-Jabbara. Siedmiokrotnie wystąpił w meczu gwiazd NBA. 
Mutombo zakończył karierę koszykarską w 2009 roku po tym, jak doznał ciężkiej kontuzji kolana w drugim meczu pierwszej rundy play-off przeciwko Portland Trail Blazers. Nie był w stanie sam opuścić boiska i zniesiono go na noszach. Po odejściu Kevina Willisa, od 2007 roku był najstarszym graczem ligi.
Wywodzi się z plemienia Luba.

</doc>
<doc id="804596" url="https://pl.wikipedia.org/wiki?curid=804596" title="Pustkowie (powiat starogardzki)">
Pustkowie (powiat starogardzki)

Pustkowie – nieoficjalna nazwa przysiółka wsi Mirotki w Polsce położona w województwie pomorskim, w powiecie starogardzkim, w gminie Skórcz.
W latach 1975–1998 miejscowość administracyjnie należała do województwa gdańskiego.

</doc>
<doc id="804597" url="https://pl.wikipedia.org/wiki?curid=804597" title="Sejm prowincjonalny">
Sejm prowincjonalny

Sejm prowincjonalny – zgromadzenie szlachty polskiej danej prowincji Korony Królestwa Polskiego, powstałe w latach 20. XV wieku. Sejmy prowincjonalne odbywały się często z udziałem króla i członków Rady Królewskiej, spełniały także funkcje sądowe.
Statut królewski wydany na sejmie w Piotrkowie w 1456 roku określił jakie ziemie miały się zbierać na sejmie prowincjonalnym prowincji wielkopolskiej a jakie na prowincji małopolskiej. Sejm prowincjonalny małopolski w Korczynie obejmował sejmiki: krakowski, sandomierski, lubelski i sejmiki ziem ruskich. Sejm prowincjonalny wielkopolski w Kole obejmował poznańskie i kaliskie (odbywające wspólny sejmik w Środzie), sieradzkie, łęczyckie oraz województwo brzeskokujawskie i województwo inowrocławskie (odbywające wspólny sejmik w Brześciu Kujawskim, później w Radziejowie), ziemię dobrzyńską, województwo rawskie (od 1476 roku), województwo płockie (od 1495 roku). 

</doc>
<doc id="804602" url="https://pl.wikipedia.org/wiki?curid=804602" title="Fotodestrukcja">
Fotodestrukcja

Fotodestrukcja (też fotodezintegracja) – proces fizyczny polegający na lokalnej jonizacji atomów ośrodka przez silne pole elektromagnetyczne (na przykład wiązkę silnego światła laserowego). Powstające przy tym swobodne elektrony i jony tworzą ograniczony i zwykle niewielki rozmiarami obszar, wypełniony plazmą. Jej temperatura może sięgać 105°C. Plazma ta bardzo szybko rozszerza się (z prędkością dochodzącą do kilku km/s), co powoduje powstanie w ośrodku fali uderzeniowej, która w przypadku ciała stałego powoduje jego dezintegrację. Siły działające przy tym procesie, odrzucają resztki materiału (ablacja). 
Gdy wiązka promieniowania jest wystarczająco skupiona, efektem tego procesu jest na przykład równe cięcie materiału, charakteryzujące się dodatkowo gładkimi brzegami i nieuszkodzonym materiałem w jego otoczeniu.
Zjawisko fotodestrukcji jest podstawą działania laserów tnących – na przykład w mikrotomie laserowym.

</doc>
<doc id="804603" url="https://pl.wikipedia.org/wiki?curid=804603" title="Fotodezintegracja">
Fotodezintegracja

Fotodezintegracja, fototransmutacja – proces fizyczny, w którym bardzo wysokoenergetyczny foton promieniowania gamma oddziałuje z jądrem atomowym skutkując jego przejściem na wyższy poziom energetyczny, co prowadzi do reakcji jądrowych.
Pojedynczy proton lub neutron jest wyrzucany z jądra przez pochłonięty kwant gamma. Proces ten jest zasadniczo odwrotny do syntezy jądrowej, podczas której jądra lekkich pierwiastków łączą się tworząc cięższe jądra i uwalniając energię. Fotodezintegracja jest procesem endotermicznym (energia jest podczas niego absorbowana) dla jąder atomów pierwiastków lżejszych od żelaza oraz egzotermicznym (uwalniającym energię) dla jąder pierwiastków cięższych od żelaza. Zjawisko fotodezintegracji jest odpowiedzialne za nukleosyntezę przynajmniej kilku ciężkich, bogatych w protony pierwiastków poprzez proces p, który ma miejsce w supernowych.
Fotodezintegracja deuteronu.
Reakcja fotodezintegracji
czyli rozbicia deuteronu na cząstki składowe została użyta przez Jamesa Chadwicka i Maurice’a Goldhabera do pomiaru różnicy mas protonu i neutronu. Foton w tej reakcji musi mieć energię co najmniej 2,22 MeV. Eksperyment ten dowodzi, że neutron nie jest stanem związanym protonu i elektronu, jak to zostało zaproponowane przez Ernesta Rutherforda.
Hipernowe.
W eksplozjach bardzo masywnych gwiazd (250 bądź więcej mas Słońca), fotodezintegracja jest ważnym czynnikiem w zjawisku supernowej. Pod koniec życia gwiazda osiąga temperaturę i ciśnienie, w których endoenergetyczne procesy fotodezintegracji zmniejszają ilość fotonów, a tym samym zmniejszają ciśnienie i temperaturę w jądrze gwiazdy. Powoduje to początek zapadania się jądra gwiazdy, gdy energia jest pochłaniana przez fotodezintegrację, a kolapsujące jądro prowadzi do powstania czarnej dziury.
Fotorozszczepienie.
Fotorozszczepienie jest procesem, w którym jądro atomowe po absorpcji kwantu gamma ulega rozszczepieniu (dzieli się dwa jądra o w przybliżeniu równych masach). Jak wykazano fotony gamma o bardzo wysokiej energii mogą wywołać rozszczepienie nawet tak lekkich pierwiastków jak cyna.

</doc>
<doc id="804604" url="https://pl.wikipedia.org/wiki?curid=804604" title="Waldemar Czarnecki (piłkarz)">
Waldemar Czarnecki (piłkarz)

Waldemar Czarnecki (ur. 19 stycznia 1969 w Białogardzie) – polski piłkarz, grający na pozycji pomocnika.
Reprezentował barwy takich klubów, jak: Gwardia Koszalin, Elana Toruń, Dyskobolia Grodzisk Wielkopolski, KP Konin, Pomorzanin Toruń, czy Polonia Bydgoszcz.
W polskiej ekstraklasie rozegrał w barwach Dyskobolii 20 meczów.
Od stycznia 2017 roku trener Dębu Barcin.

</doc>
<doc id="804607" url="https://pl.wikipedia.org/wiki?curid=804607" title="Geodezyjna">
Geodezyjna



</doc>
<doc id="804610" url="https://pl.wikipedia.org/wiki?curid=804610" title="Rzeźnia nr 5 (film)">
Rzeźnia nr 5 (film)

Rzeźnia nr 5 (ang. "Slaughterhouse-Five") – amerykański film fabularny z 1972 roku w reżyserii George’a Roya Hilla. Adaptacja powieści Kurta Vonneguta pod tym samym tytułem. Zdjęcia do filmu powstały w Pradze.
Nagrody.
W 1972 roku film otrzymał Nagrodę Jury na 25. MFF w Cannes. Obraz zdobył także Nagrodę Saturn za najlepszy film science fiction oraz Nagrodę Hugo za najlepszy dramat w 1973 roku.

</doc>
<doc id="804612" url="https://pl.wikipedia.org/wiki?curid=804612" title="Rzeźnia nr 5">
Rzeźnia nr 5



</doc>
<doc id="804614" url="https://pl.wikipedia.org/wiki?curid=804614" title="Uśpiona komórka">
Uśpiona komórka

Sleeper Cell – jednogodzinny serial emitowany przez stację Showtime. Jego premiera odbyła się 4 grudnia 2005 roku. Tematami przewodnimi pierwszego sezonu są „Przyjaciele. Sąsiedzi. Mężowie. Terroryści”, a drugiego – „Miasta. Przedmieścia. Lotniska. Cele”. W Wielkiej Brytanii serial był pokazywany na FX (UK) oraz na Channel 4. Seria została nominowana do nagród Emmy w kategorii Miniseriale dramatyczne.
W Polsce pierwsza seria serialu została wyemitowana od 27 lutego 2006 roku na kanale AXN, w 2007 emitowano na nim drugą serię.
Fabuła.
Darwyn Al-Sayeed, trzydziestoletni Afroamerykanin będący tajnym agentem FBI, lecz także praktykującym muzułmaninem, ma za zadanie infiltrację terrorystycznej uśpionej komórki planującej atak na Los Angeles. Komórkę prowadzi muzułmański ekstremista Faris al-Farik. Darwyn jest nadzorowany przez agenta FBI Raya Fullera, który jest również jego bliskim przyjacielem i martwi się o bezpieczeństwo swojej wtyczki.
Scenarzyści zrezygnowali z klasycznego stereotypu terrorysty jako środkowo-wschodniego mężczyzny o innym zabarwieniu skóry. W komórce prezentowany jest narodowy mix – Amerykanie, Arabowie oraz Francuz.
W drugim sezonie Darwyn infiltruje nową komórkę utworzoną po to, by pomścić porażkę poprzedniej, prowadzonej przez Farika. Kiedy jego druga przełożona Patrice Serxner zostaje zamordowana w Sudanie, Darwyn jest zmuszony pracować z innym agentem – Russelem. W międzyczasie jego dziewczyna Gayle zostaje coraz bardziej zamieszana w intrygę uśpionej komórki.
Scenarzyści ponownie zaoferowali niestereotypowa mieszankę członków komórki: Europejkę, Latynosa itp.

</doc>
<doc id="804616" url="https://pl.wikipedia.org/wiki?curid=804616" title="4 Zielonogórski Pułk Przeciwlotniczy">
4 Zielonogórski Pułk Przeciwlotniczy

4 Zielonogórski Pułk Przeciwlotniczy im. gen. dyw. Stefana Roweckiego „Grota” (4 pplot) – oddział Wojsk Obrony Przeciwlotniczej Sił Zbrojnych RP.
Historia.
7 sierpnia 1951 roku w garnizonie Wędrzyn, w składzie 5 Saskiej Dywizji Piechoty został sformowany 26 Dywizjon Artylerii Przeciwlotniczej. W 1955 roku 26 daplot został przeformowany w 128 Pułk Artylerii Przeciwlotniczej.
W 1957 roku 128 paplot został ponownie przeformowany w 26 Dywizjon Artylerii Przeciwlotniczej i podporządkowany dowódcy 4 Pomorskiej Dywizji Piechoty.
W czerwcu 1960 roku dywizjon został dyslokowany do Skwierzyny, a w październiku 1966 roku ponownie przeformowany w 128 Pułk Artylerii Przeciwlotniczej.
28 kwietnia 1975 roku pułk został przeniesiony do garnizonu Czerwieńsk.
W 1993 roku oddział został przemianowany na 4 Pułk Artylerii Przeciwlotniczej, a rok później na 4 Pułk Przeciwlotniczy.
15 sierpnia 1996 roku jednostka przejęła tradycje 4 Pułku Artylerii Przeciwlotniczej Lekkiej.
W 1997 roku pułk podporządkowany został dowódcy 11 Dywizji Kawalerii Pancernej.
3 czerwca 2004 roku pułk przyjął wyróżniającą nazwę „Zielonogórski”.
3 marca 2010 roku w Lesznie Minister Obrony Narodowej Bogdan Klich ogłosił swoją decyzję w sprawie rozformowania 4 Zielonogórskiego Pułku Przeciwlotniczego i 69 Leszczyńskiego Pułku Przeciwlotniczego im. gen. dyw. Stefana Roweckiego „Grota”. W miejsce obu pułków do końca 2011 roku został sformowany 4 Pułk Przeciwlotniczy. Nowa jednostka stacjonuje w dwóch garnizonach: dowództwo pułku i dwa dywizjony w Czerwieńsku, a kolejne dwa dywizjony w Lesznie.
15 grudnia 2011 roku w Czerwieńsku odbyła się ceremonia przekazania pułku w bezpośrednią podległość dowódcy Wojsk Lądowych.
4 października 2013 roku Minister Obrony Narodowej Tomasz Siemoniak nadał 4 Zielonogórskiemu Pułkowi
Przeciwlotniczemu imię generała dywizji Stefana Roweckiego „Grota”.
4 października 2013 roku na Placu Bohaterów w Zielonej Górze miała miejsce ceremonia nadania jednostce imienia patrona.
17 października 2013 roku w wyniku reformy struktur dowodzenia pułk został podporządkowany dowódcy 11 Dywizji Kawalerii Pancernej.
Tradycje pułku.
Od 30 września 1998 pułk kontynuuje tradycje:
Doroczne święto pułk obchodzi w dniu 15 lutego.
Przeznaczenie.
Pułk jest oddziałem taktycznym wojsk obrony przeciwlotniczej przeznaczonym do osłony przeciwlotniczej sił dywizji i innych ważnych obiektów na polu walki przed rozpoznaniem i uderzeniami środków napadu powietrznego. Obecnie pułk jest elementem korpusu Sił Szybkiego Reagowania NATO (ARRC).
Struktura organizacyjna.
Struktura w 2021:
Zasadnicze uzbrojenie.
Zasadniczym uzbrojeniem jednostki związanym bezpośrednio z jej przeznaczeniem są:

</doc>
<doc id="804617" url="https://pl.wikipedia.org/wiki?curid=804617" title="Barong">
Barong

Barong – w mitologii balijskiej uosobienie dobra w wiecznej walce za złem symbolizowanym przez wiedźmę Rangdę. 
Barong jest wyobrażany jako pół-lew. Jego walka stanowi temat jednego z najbardziej znanych przedstawień balijskich – tańca Barong.

</doc>
<doc id="804622" url="https://pl.wikipedia.org/wiki?curid=804622" title="Piłka nożna na Letnich Igrzyskach Olimpijskich 1976">
Piłka nożna na Letnich Igrzyskach Olimpijskich 1976

Wyniki turnieju piłki nożnej odbywającego się na Letnich Igrzyskach Olimpijskich w roku 1976 w Montrealu. Reprezentacja Polski zdobyła srebrny medal przegrywając w finale z NRD 1–3.
Pierwsza runda grupowa.
Reprezentacje Ghany, Nigerii i Zambii zrezygnowały z powodu ogólnego bojkotu przez większość państw afrykańskich igrzysk (wynikało to z udziału w nich Nowej Zelandii, której reprezentacja w rugby union rozegrała przed igrzyskami mecz z reprezentacją Republiki Południowej Afryki). Z tego też powodu w turnieju uczestniczyło tylko 13 drużyn.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Tabela końcowa.
Grupa D

</doc>
<doc id="804623" url="https://pl.wikipedia.org/wiki?curid=804623" title="Wonsaponatime">
Wonsaponatime

Wonsaponatime – pośmiertnie wydana kolekcja domowych nagrań, alternatywnych wersji i innych niepublikowanych utworów autorstwa Johna Lennona, wybrana spośród jednocześnie wydanego box setu "John Lennon Anthology". Wiele piosenek zamieszczonych na płycie zostało zmienionych w stosunku do tych, które wydano w Antologii. "Wonsaponatime" nie udało się wejść na amerykańskie listy przebojów, ale w Wielkiej Brytanii płyta zajęła 76. miejsce.
Lista utworów.
Wszystkie piosenki napisane przez Johna Lennona, poza zaznaczonymi.

</doc>
<doc id="804624" url="https://pl.wikipedia.org/wiki?curid=804624" title="Taka płyta...">
Taka płyta...

Taka płyta... – trzeci album warszawskiego składu Molesta Ewenement. Członkowie składu wydali go we własnej wytwórni, pozostającej pod opieką Pomaton EMI.
Nagrania dotarły do 12. miejsca listy OLiS. Album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop". Pochodząca z płyty piosenka pt. "Wszystko co najlepsze" została wykorzystana w 2002 roku filmie fabularnym "Jak to się robi z dziewczynami".

</doc>
<doc id="804627" url="https://pl.wikipedia.org/wiki?curid=804627" title="Szchara">
Szchara

Szchara (gruz. შხარა) – najwyższy szczyt Gruzji i trzeci co do wysokości szczyt Kaukazu, mierzy 5193 m n.p.m. Niższy, zachodni wierzchołek ma wysokość 5068 m n.p.m. Znajduje się w regionie Górna Swanetia, na granicy gruzińsko-rosyjskiej, około 90 km na północ od miejscowości Kutaisi, drugiego co do wielkości miasta Gruzji. Znajduje się na terenie Kabardyjsko-Bałkarskiego Rezerwatu Wysokogórskiego.
Pierwszymi zdobywcami szczytu zostali we wrześniu 1888 r. Brytyjczyk John Garford Cockin i jego szwajcarscy przewodnicy Ulrich Almer i Christian Roth. Pierwszymi polskimi zdobywcami Szchary byli Jakub Bujak wraz ze Stefanem Bernadzikiewiczem, którzy 18 sierpnia 1935 roku weszli na szczyt.
Szchara jest najwyższą częścią wielkiego muru skalnego, tzw. "Ściany Bezingi". Wznosi się on na wysokość półtora kilometra do nawet dwóch kilometrów ponad podstawę. 
Północny filar Szchary osiąga 1600 metrów.
Od południa właściwa wspinaczka na szczyt wiąże się z pokonaniem przewyższenia 2200 metrów, a całkowita deniwelacja szczytu względem doliny Inguri wynosi aż 3000 metrów.

</doc>
<doc id="804629" url="https://pl.wikipedia.org/wiki?curid=804629" title="Zespół Ramsaya Hunta">
Zespół Ramsaya Hunta

Zespół Ramsaya Hunta (ang. Ramsay Hunt syndrome type II) lub półpasiec uszny – specyficzna postać półpaśca, w której dochodzi do zajęcia zwoju kolanka nerwu twarzowego, cechująca się bólem w uchu, wysypką pęcherzykową w okolicy małżowiny usznej, osłabieniem słuchu lub zaburzeniami równowagi, często z porażeniem nerwu twarzowego. Opisany w 1907 roku.
Najczęściej występuje u osób w wieku 40–60 lat. Rozpoczyna się ogólnym osłabieniem, stanem podgorączkowym, który często ustępuje w momencie pojawienia się pierwszych pęcherzyków i rumienia w okolicy małżowiny usznej. Zmiany rumieniowe mogą wystąpić na podniebieniu oraz na języku, mogą skutkować nadmierną suchością w jamie ustnej. Wypryskom towarzyszy często silny ból neuralgiczny. Obwodowe porażenie nerwu twarzowego występuje u około 60-90% chorych. Głęboki niedosłuch odbiorczy o lokalizacji pozaślimakowej występuje w około 40% przypadków. Zawroty głowy i zaburzenia równowagi z oczopląsem w kierunku zdrowego ucha mogą pojawić się u około 40% chorych. Spowodowane są uszkodzeniem nerwu przedsionkowego.
Uszkodzenie nerwu twarzowego jest często odwracalne. Zwraca się szczególną uwagę na szybkie wdrożenie leczenia acyklowirem oraz prednizolonem, co pozwala na pełny powrót funkcji nerwu w około 3/4 przypadków. Uszkodzenia nerwu przedsionkowo-ślimakowego są zwykle nieodwracalne.

</doc>
<doc id="804630" url="https://pl.wikipedia.org/wiki?curid=804630" title="Aelita (film)">
Aelita (film)

Aelita (ros. Аэлита) – radziecki film niemy wyreżyserowany przez Jakowa Protazanowa. Wyprodukowany w 1924 roku. Oparty na powieści Aleksieja Tołstoja. Film rozgrywa się w futurystycznej scenografii i kostiumach, nad stworzeniem obydwu czuwała Nadieżda Łamanowa, pod jej opieką pracowali Aleksandra Ekster (kostiumy) i Wiktor Simonow (scenografia). Film został nakręcony w wytwórni Mieżrabpom-Ruś. 
Akcja filmu rozgrywa się w 1921 roku częściowo w ZSRR, a częściowo na Marsie. Sceny na Marsie rozgrywają się w dekoracjach zaprojektowanych przez Isaaka Rabinowicza i Aleksandrę Ekster.
Parodią filmu jest krótkometrażowa animacja "Rewolucja międzyplanetarna" (1924) nawiązująca do rewolucji na Marsie.
Fabuła.
Film składa się z dwóch głównych wątków oraz licznych wątków pobocznych. 
Liczne wątki poboczne ukazują, w mniej lub bardziej luźnym skojarzeniach z głównymi, Rosję z czasów między rewolucją a NEPem, w którego okresie akcja się rozgrywa. Naturalistyczne sekwencje przedstawiają zubożałych, wygłodniałych ludzi na ulicach Moskwy, uchodźców w stanie szoku na moskiewskim Dworcu Kurskim, rannych i zdesperowanych żołnierzy frontowych, ciasnotę i beznadziejność „zagęszczonych” mieszkań komunalnych. 
Główny, realistyczny wątek to historia młodego moskiewskiego inżyniera nazwiskiem Łoś, zaangażowanego w „budowę nowej Rosji”. Łoś, krótko po ślubie, otrzymuje często wielomiesięczne nakazy pracy w odległych częściach Rosji, podczas gdy jego żona Natasza zostaje w Moskwie. Łoś zaczyna podejrzewać żonę o niewierność - z czasem te podejrzenia przeradzają się w obsesję. 
Gdy Łoś pracował w Moskwie, projektował w wolnych chwilach z przyjacielem, inżynierem Spiridonowem, statek kosmiczny będący w stanie polecieć na Marsa. Na odległej budowie na wschodzie Rosji Łoś dostaje list od Spiridonowa, w którym kolega informuje go o swojej emigracji na Zachód i o schowku, w którym ukrył na wpół ukończoną dokumentację statku kosmicznego. 
Łoś wyrusza do Moskwy, by kontynuować dzieło przyjaciela. Po przyjeździe idzie do swojego mieszkania. Tam ulega złudzeniu, że Natasza zdradza go właśnie z sublokatorem. Inżynier pod wpływem emocji halucynuje, że strzela do żony raniąc ją śmiertelnie. Ucieka, ale traci coraz bardziej kontakt z rzeczywistością. W swoich fantazjach na jawie przyjmuje tożsamość Spiridonowa, buduje w rekordowym tempie statek kosmiczny i startuje w kierunku Marsa. Na pokładzie obok inżyniera jest jeszcze dokooptowany ad hoc Gusiew, były kawalerzysta Budionnego, oraz przez przypadek niejaki Krawcow, śledzący Łosia niezbyt rozgarnięty detektyw amator. 
W tym miejscu zaczyna dominować drugi, fantastyczny wątek, który pojawia się już na początku filmu. Królowa Marsa imieniem Aelita korzysta z teleskopu wynalezionego przez nadwornego konstruktora, oglądając w olbrzymim zbliżeniu Ziemię. Królowa zakochuje się platonicznie w inżynierze Łosiu. Atrakcyjna monarchini pełni na swej planecie jedynie funkcję reprezentacyjną; Marsem rządzi kanclerz imieniem Tuskub oraz podległa mu Rada Starszych. System państwowy jest brutalny – robotnicy nigdy nie opuszczają podziemnych fabryk, zamiast zwolnień z pracy przy redukcjach stosuje się „zamrożenie”, faktycznie karę śmierci. Aelita marzy o spotkaniu z Ziemianinem. Tuskub i Rada Starszych dowiadują się, że w stronę Marsa leci rakieta z Ziemi, i rozkazują zabić „obcych” zaraz po lądowaniu. 
Aelita odwraca uwagę siepaczy Tuskuba i wprowadza Łosia i Gusiewa do futurystycznego pałacu. Krawcow tymczasem pada ofiarą własnej głupoty i zostaje aresztowany. Aelita jest pod wrażeniem mężczyzny z Ziemi i jego – na Marsie nieznanych – pocałunków i proponuje inżynierowi współudział w absolutnych rządach. Łoś się waha. Tymczasem Gusiew, próbując odbić uwięzionego Krawcowa, wywołuje tumult, w którym ginie dyktator Tuskub. Gusiew wygłasza spontaniczną, propagandową mowę, zachęcając Marsjan do wywołania przewrotu komunistycznego na wzór rewolucji październikowej 1917. Uzbrojony tłum szturmuje pałac Aelity: scena jest oczywistą aluzją do szturmu na Pałac Zimowy. Aelita początkowo przyłącza się do rewolucjonistów, ale wnet udaje się jej przeciągnąć armię na swoją stronę, po czym rozkazuje otworzyć ogień do tłumu. Inżynier Łoś strąca Aelitę ze schodów. 
Tu fantastyczny wątek ustępuje znów realistycznemu. Cała historia z morderstwem żony, z lotem na Marsa, z Aelitą i rewolucją okazuje się wytworem fantazji inżyniera. Łoś odzyskuje kontakt z rzeczywistością: jest w Moskwie, wraca do Nataszy, małżonkowie padają sobie w objęcia. Inżynier wrzuca do ognia plany statku kosmicznego i oświadcza żonie, że dla dobra ich obojga będzie się odtąd poświęcał bardziej realistycznym marzeniom. 

</doc>
<doc id="804632" url="https://pl.wikipedia.org/wiki?curid=804632" title="Logoterapia">
Logoterapia

Logoterapia – termin wprowadzony przez Viktora Frankla na określenie wprowadzonej przez niego metody psychoterapii skupiającej się na umożliwieniu klientowi poznania i akceptacji siebie i swojego znaczenia jako części pewnej całości, w tym realnego świata, w którym musi on funkcjonować. 
Podejście Frankla, określane jako trzecia szkoła wiedeńska (pierwsza – freudowska, druga – adlerowska), zawiera elementy egzystencjalizmu i behawioryzmu, tego ostatniego głównie ze względu na rolę przypisywaną uczeniu się w rozwoju zachowań neurotycznych. Orientację Frankla uważa się także za ważną składową nurtu psychologii humanistycznej.
Podstawowe założenia.
W myśl podstaw teoretycznych logoterapii, każdy człowiek osobiście decyduje, czy w danej sytuacji zachowa się przyzwoicie lub nieprzyzwoicie. Czynniki: biologiczne, psychiczne i socjologiczne determinują ludzką kondycję, ale nie są w stanie odebrać wolności wyboru.
Podstawę satysfakcji z życia stanowi odpowiednie rozpoznanie stojących przed jednostką zadań i ich realizacja. Dzielą się one na trzy typy:
Każdorazowe podjęcie odpowiedzialności związanej z którymś z powyższych jest źródłem poczucia sensu i satysfakcji z życia.
Koncepcja człowieka w ujęciu logoterapii.
Frankl opowiada się za antyredukcjonistycznym podejściem w rozumieniu człowieka. Człowieka nie da się sprowadzić do szeregu kategorii fizjologicznych, biologicznych, czy psychologicznych, wedle których jest on "niczym innym, jak tylko...". Takie podejścia redukują w człowieku wymiar specyficznie ludzki, jakim jest jego duchowość. Człowiek jako osoba duchowa to ta, która doświadcza wartości i uczuć wyłącznie ludzkich, takich jak: wolność, odpowiedzialność, miłość, cierpienie, lęk, poczucie nieuchronności śmierci, poczucie sensu.
Człowiek jest według Frankla jednością, ale powiedzieć, że jednością psychofizyczną, to mało. To, co cielesne, i to, co psychiczne, zostaje uzupełnione o wymiar duchowy, który w przeciwieństwie do dwu poprzednich nie jest determinowany biologicznie ani biograficznie. To, co w człowieku duchowe, stanowi o istocie człowieka – tylko urzeczywistniając swoją duchową naturę człowiek prowadzi autentyczną egzystencję. Dzięki tej właściwości człowiek jest w stanie wznieść się ponad swoje uwarunkowania – chorobę, cierpienie, przeciwstawić się swojemu organizmowi psychofizycznemu.
Aby przybliżyć swoje rozumienie człowieka, Frankl wprowadza ontologię dymensjonalną, rodzaj geometrycznej metafory.
I prawo ontologii dymensjonalnej
Jedna i ta sama rzecz, rzutowana ze swojego wymiaru na wymiar niższy niż własny, odbija się w ten sposób, że jej odbicia wzajemnie sobie przeczą.
Dla zobrazowania tego prawa Frankl przywołuje szklankę, która jest otwartym walcem. Szklanka rzutowana na płaszczyznę równoległą do jej podstawy daje obicie w postaci koła, rzutowana na płaszczyznę prostopadłą do podstawy, daje obraz prostokąta. Koło i prostokąt, mimo że są rzutami tej samej figury, są ze sobą sprzeczne. Dodatkowo obie figury są figurami zamkniętymi, podczas gdy szklanka jest istnością otwartą. 
Jeśliby w miejsce szklanki rozpatrywać człowieka, a rozmaitymi jego rzutami byłyby nauki takie, jak biologia czy psychologia, to okazałoby się, że to, co mówią one o człowieku, jest daleko idącą redukcją, skracającą człowieka o wymiar specyficznie ludzki.
II prawo ontologii dymensjonalnej
Różne rzeczy rzutowane ze swoich wymiarów na jeden i ten sam wymiar niższy niż ich własny, odbijają się w taki sposób, że ich obrazy nie są ze sobą sprzeczne. 
Różni ludzie rzutowani na płaszczyznę biologii czy psychologii mogą być zakwalifikowani jako określona, ta sama, jednostka nozologiczna, w wyniku czego, to, co dla nich jednostkowe i szczególne, zostaje zatarte (np. talent).

</doc>
<doc id="804633" url="https://pl.wikipedia.org/wiki?curid=804633" title="HRM">
HRM



</doc>
<doc id="804634" url="https://pl.wikipedia.org/wiki?curid=804634" title="TIA-568B">
TIA-568B



</doc>
<doc id="804635" url="https://pl.wikipedia.org/wiki?curid=804635" title="Hoja piękna">
Hoja piękna

Hoja piękna ("Hoya bella") – gatunek rośliny z rodziny toinowatych ("Apocynaceae"). Często (błędnie) nazywana bywa woskownicą. Pochodzi z Birmy i wyspy Jawa. W wielu krajach świata jest uprawiana jako roślina ozdobna.

</doc>
<doc id="804636" url="https://pl.wikipedia.org/wiki?curid=804636" title="Myszków (stacja kolejowa)">
Myszków (stacja kolejowa)

Myszków – stacja kolejowa w Myszkowie, w województwie śląskim, w Polsce. Według klasyfikacji PKP ma kategorię dworca regionalnego.
Krótki opis.
Dworzec kolejowy pochodzi z roku 1883, powstał w związku z budową Kolei Warszawsko-Wiedeńskiej.
W latach 2012-2014 przeprowadzono kosztem 4 mln zł gruntowny remont dworca. Inwestycja została sfinansowana ze środków własnych PKP S.A. i budżetowych. Odremontowany dworzec został oddany podróżnym 30 stycznia 2014.
Pasażerowie.
W roku 2017 wymiana pasażerska wyniosła 767 tys. osób (2,1 tys. dziennie).
W roku 2018 stacja obsługiwała 2,2 tys. pasażerów na dobę (łącznie 803 tys. osób).
W roku 2019 wymiana pasażerska wyniosła 840 tys. osób (2,3 tys. dziennie).
W roku 2020 wymiana pasażerska wyniosła 623 tys. osób (1,7 tys. dziennie), co dało jej 95. miejsce w Polsce.
W roku 2021 wymiana pasażerska wyniosła 621 tys. osób (1,7 tys. dziennie).

</doc>
<doc id="804639" url="https://pl.wikipedia.org/wiki?curid=804639" title="Wybudowanie Wielbrandowskie">
Wybudowanie Wielbrandowskie

Wybudowanie Wielbrandowskie – wieś kociewska w Polsce położona w województwie pomorskim, w powiecie starogardzkim, w gminie Skórcz.
W latach 1975–1998 miejscowość administracyjnie należała do województwa gdańskiego.

</doc>
<doc id="804649" url="https://pl.wikipedia.org/wiki?curid=804649" title="Ruch antywojenny">
Ruch antywojenny



</doc>
<doc id="804651" url="https://pl.wikipedia.org/wiki?curid=804651" title="Rafał Witkowski">
Rafał Witkowski

Rafał Witkowski (ur. 17 lipca 1972 roku w Jaworznie) – polski piłkarz grający na pozycji obrońcy.
Grał w Rozwoju Katowice, GKS-ie Katowice, Zagłębiu Sosnowiec, Ruchu Radzionków, Krisbucie Myszków, Dyskobolii Grodzisk Wielkopolski, Pogoni Szczecin, a także w Aluminium Konin.
W polskiej I lidze rozegrał 124 mecze (12 w GKS-ie, 32 w Zagłębiu, 71 w Dyskobolii, 9 w Pogoni) i zdobył 5 bramek (1 w Zagłębiu i 4 w Dyskobolii). W 1990 roku wywalczył z GKS'em puchar Polski.

</doc>
<doc id="804652" url="https://pl.wikipedia.org/wiki?curid=804652" title="Gubernatorzy stanu Chihuahua">
Gubernatorzy stanu Chihuahua

Gubernatorzy stanu Chihuahua w Meksyku:

</doc>
<doc id="804653" url="https://pl.wikipedia.org/wiki?curid=804653" title="Raculka">
Raculka

Raculka () – osiedle w Zielonej Górze, położone we wschodniej części miasta. 
Położenie.
Raculka znajduje się na zachód od Osiedla Śląskiego i Osiedla Pomorskiego, z którymi jest połączona ulicą Polanka. Mieści się tu Ośrodek Jeździecki Uniwersytetu Zielonogórskiego. Zabudowa jednorodzinna, rozwój osiedla ogranicza otoczenie terenami leśnymi i trasą szybkiego ruchu. Z centrum miasta Raculkę łączy linia autobusowa MZK nr 19.
W 1946 dotychczasową nazwę Nauwaldau zastąpiono nazwą Raculka, która pochodzi od nazwy pobliskiej dzielnicy miasta – Raculi.

</doc>
<doc id="804657" url="https://pl.wikipedia.org/wiki?curid=804657" title="Archiwum Marynarki Wojennej">
Archiwum Marynarki Wojennej

Archiwum Marynarki Wojennej – gromadzi, zabezpiecza, opracowuje i udostępniania materiały archiwalne związane z Marynarką Wojenną. W początkowym okresie swojej działalności Archiwum gromadziło akta przedwojennej Marynarki Wojennej, dzienniki okrętowe, dokumenty personalne, relacje uczestników walk z 1939 roku, korespondencje oraz fachowe czasopisma Marynarki Wojennej.
Archiwum Marynarki Wojennej powstało w maju 1947 roku. Początkowo znajdowało się w centrum Gdyni przy skwerze Kościuszki, później w Gdyni-Redłowie i Wejherowie. Obecnie znajduje się w nowoczesnym budynku na terenie 6 Ośrodka Radioelektronicznego w Gdyni przy ul. Dickmana 10. Od 2001 roku nosi imię Komandora Bohdana Wrońskiego – wojennego dowódcy niszczyciela ORP „Ślązak”, cenionego historyka Marynarki Wojennej, późniejszego dyrektora Instytutu Polskiego i Muzeum im. gen. Sikorskiego w Londynie.
Minister Obrony Narodowej, Decyzją Nr 69/Org/P1 z dnia 28 września 2016 roku z dnia 28 września 2016 r. przeformował z dniem 1 listopada 2016 Archiwum Marynarki Wojennej w Archiwum Wojskowe w Gdyni.
Z dniem 30 września 2018 roku, Archiwum Wojskowe w Gdyni zostało rozformowane. Jednocześnie z dniem 01.10.2018 na jego bazie utworzony został Oddział Zamiejscowy w Gdyni Archiwum Wojskowego w Toruniu.

</doc>
<doc id="804661" url="https://pl.wikipedia.org/wiki?curid=804661" title="Na wskroś nowoczesna Millie">
Na wskroś nowoczesna Millie

Na wskroś nowoczesna Millie (ang. "Thoroughly Modern Millie") – amerykański musical filmowy z 1967 roku w reżyserii George’a Roya Hilla. Akcja filmu osadzona jest w 1922 roku. Główną rolę zagrała Julie Andrews.

</doc>
<doc id="804662" url="https://pl.wikipedia.org/wiki?curid=804662" title="Laurosja">
Laurosja

Laurosja (t. Euroameryka, Laureuropa, kontynent oldredowy, ang. "Old Red Sandstone Continent", "Laurussia") – paleozoiczny superkontynent, powstały w końcu syluru i istniejący aż do karbonu. Utworzył się w wyniku kolizji Laurencji i Bałtyki. Kolizja spowodowała zamknięcie się oceanu Japetus. W miejscu kolizji powstały kaledonidy.

</doc>
<doc id="804666" url="https://pl.wikipedia.org/wiki?curid=804666" title="Łukasz Gorszkow">
Łukasz Gorszkow

Łukasz Gorszkow (ur. 6 października 1974 w Starachowicach) – polski piłkarz występujący na pozycji obrońcy.

</doc>
<doc id="804677" url="https://pl.wikipedia.org/wiki?curid=804677" title="Young Gods">
Young Gods



</doc>
<doc id="804680" url="https://pl.wikipedia.org/wiki?curid=804680" title="Feakowie">
Feakowie

Feakowie (gr. Φαίακες) – w mitologii greckiej lud zamieszkujący wyspę Scherię, którą władał Alkinoos.
Feakowie zamieszkiwali na wyspie Scherii. Cechowała się ona niezwykłym klimatem, nie zapadała bowiem na niej zima. Lokalizują się Scherię na Korkyrze.
Feakowie trzymali się z dala od innych ludzi. Nie handlowali z innymi ludami. Wiedli zbożne i spokojne życie. Mieszkali wygodnie, śpiąc w miękkich łóżkach i zażywając przed spoczynkiem kąpieli w ciepłej wodzie. Czas spędzali na wiecznej uczcie, na muzyce i oglądaniu igrzysk oraz tańcach. Królewna grała także w piłkę. Nie prowadzili wojen. Ich życie rozbitkom na ich wyspie zdawało się bajkowe.
Zamieszkali na wyspie, za podstawę transportu mieli żeglugę, w której to osiągnęli mistrzostwo. Budowali okręty podróżujące z szybkością myśli i też za pomocą myśli sterowane, bez steru, jakby ożywione, a nawet obdarzone własną duszą. Nie mogli ich dostrzec przedstawiciele innych ludów, okręty feackie skrywały bowiem mgły i chmury. Za morze Feakowie wedle jednych źródeł wyprawiali się jednak wyłącznie dla przyjemności, stroniąc od wojny i nie uprawiając zamorskiego handlu, wedle innych zaś handlowali. Zawsze przemieszczali się po spokojnym morzu, nie znając burzy czy niebezpieczeństwa.
Początków ludu Feaków upatruje się w Fajaksie, synu Posejdona i porwanej przez niego nimfy Korkyry, wodzu, pod przywództwem którego Feakowie opuścili zamieszkiwaną wcześniej Hyperię, skąd przepędzili ich Cyklopowie. Rzeczony Fajaks spłodził dwóch synów, z których pierwszy, Alkinoos, objął po nim rządy nad Feakami. Drugi syn, Lokros, osiedlił się w Italii, dając początek Lokryjczykom.
Pierwszym królem Feaków był Nausitos, syn Posejdona zrodzony z Periboji.
Za czasów Odyseusza Feakami rządził władca imieniem Alkinoos, wnuk Posejdona. Jego żona nazywała się Arete, córka zaś Nauzykaa. Zamieszkiwał on w spiżowym pałacu o złotych drzwiach, zdobionym stojącymi na postumentach rzeźbami młodzieńców trzymających pochodnie, zapalane w trakcie długich, nocnych biesiad. Tam na zdobionych krzesłach rozstawionych na haftowanych dywanach zasiadali królewscy biesiadnicy, pijąc i śmiejąc się pod przewodnictwem monarchy i jego żony. Za pałacem Alkinoosa zasadzono sad bogaty w drzewa rodzące owoce przez cały rok. Rosły tam jabłonie, grusze, śliwy, figi i granaty.
Na Scherii zatrzymali się też kiedyś argonauci, uciekający z Kolchidy ze złotym runo. Kolchidzki władca Ajetes przyjaźnił się był niegdyś z Alkinoosem. Ten ostatni, dowiedziawszy się o przybyciu uciekinierów na Scherię, zażądał wydania mu córki swego przyjaciela Medei. Władca Scherii dodał jednak warunek dziewictwa Medei. Jazon zadziałał szybko. U Feaków odbył się wobec tego ślub Jazona z Medeą.
Na wyspę przybył, zagnany sztormem gniewnego Posejdona, utrudzony latami wędrówek Odyseusz, syn Laertesa. Początkowo spotkał królewską córkę Nauzykaę, która udzieliła mu pomocy, karmiąc i ubierając. Wstąpił do królewskiego pałacu, gdzie podczas uczty opowiedział biesiadującym swe przygody. Wniósł zarazem prośbę o pomoc w dotarciu do domu, wyspy Itaki. Feakowie dobrze przyjęli bohatera. Obdarzyli go drogocennymi darami, droższymi jeszcze, niż te, które niegdyś Odyseusz zrabował w Troi. Zabrali go też na statek, który zawiózł Laertydę na Itakę. Odys zasnął podczas podróży, śniąc o Nauzykai. Feakowie wystawili go śpiącego na brzeg, ukrywając w pobliskich skałach dane mu skarby. Czyn ten wywołał gniew Posejdona. Królewski okręt zamienił on w kamień, zburzył też port na Scherii bądź otoczył miasto niedostępnymi górami. Jeden z mitów przypisuje Nauzykai jako męża Telemacha, syna Odysa, i z tego związku syna imieniem Persepolis. Inny wskazuje, że był on synem Nauzykai i samego Odysa.
W starożytności Feaków uznawano za rzeczywiście istniejący, a nie mitologiczny, lud.

</doc>
<doc id="804687" url="https://pl.wikipedia.org/wiki?curid=804687" title="Hydra 70">
Hydra 70

Hydra 70 – amerykański niekierowany lotniczy pocisk rakietowy powietrze-ziemia, następca rakiety FFAR.
Pocisk rakietowy Hydra 70 jest pociskiem kalibru 70 mm. Rakieta składa się z silnika na paliwo stałe Mk66 z trzema składanymi statecznikami z aluminium oraz głowicy bojowej z zapalnikiem.

</doc>
<doc id="804689" url="https://pl.wikipedia.org/wiki?curid=804689" title="Ostróżka wyniosła">
Ostróżka wyniosła

Ostróżka wyniosła, ostróżka ogrodowa ("Delphinium elatum" L.) – gatunek rośliny należący do rodziny jaskrowatych. Występuje w środkowej, wschodniej i południowej Europie oraz w Azji (Syberia, Azja Środkowa, Chiny, 
Mongolia). Jest też powszechnie uprawiany. W Polsce rośnie w Sudetach, Tatrach i w Bieszczadach.
Biologia i ekologia.
Bylina. Kwitnie od lipca do sierpnia, roślina miododajna i owadopylna. Kwiaty są zapylane jedynie przez trzmiele, których trąbka ma długość co najmniej 19 mm. Nasiona są rozsiewane przez wiatr. Siedlisko: ziołorośla, świetliste miejsca w lesie, obrzeża lasu, brzegi potoków, piargi, łąki górskie. Częściej spotykana na podłożu wapiennym, ale rośnie również na granicie. Występuje głównie w reglu dolnym i górnym, rzadko w piętrze kosówki. Gatunek charakterystyczny dla związku (All.) "Adenostylion". Cała roślina oprócz kwiatów jest lekko trująca. Powoduje trudności w oddychaniu, spadek ciśnienia i zatrzymanie pracy serca. Liczba chromosomów 2n = 32.
Zmienność.
Tworzy mieszańce z ostróżką tatrzańską.
Uprawa.
Jest łatwa w uprawie. Większość odmian jest w Polsce całkowicie odporna na mróz. Preferuje stanowiska słoneczne i osłonięte od wiatru. Gleba powinna być żyzna i przepuszczalna. Wymaga nawożenia co 2-3 tygodnie. Odmiany wysokie wymagają podpór. Tylko niektóre odmiany można rozmnażać przez nasiona, gdyż w większości przypadków rośliny wyhodowane z nasion nie zachowują cech rośliny macierzystej. Z tego powodu rozmnaża się je przez sadzonkowanie lub podział.

</doc>
<doc id="804692" url="https://pl.wikipedia.org/wiki?curid=804692" title="Maciej Sawicki">
Maciej Sawicki

Maciej Sawicki (ur. 20 stycznia 1979 w Pruszkowie) – polski piłkarz (napastnik), w latach 2012–2021 sekretarz generalny PZPN.
Początkowo zawodnik RKS Ursus, następnie gracz Legii Warszawa. 18 kwietnia 1998 roku zadebiutował w jej barwach w I lidze w meczu z Pogonią Szczecin, w którym strzelił także swojego pierwszego gola. W sezonie 1999/2000 rozegrał dwa spotkania w Pucharze UEFA – wystąpił w pojedynkach z Wardarem Skopje (5:0) i Udinese Calcio (1:1). W latach 2000–2001 przebywał na wypożyczeniu w Stomilu Olsztyn, w którym był podstawowym zawodnikiem. Po powrocie do warszawskiego klubu został odesłany do rezerw. W rundzie wiosennej sezonu 2002/2003 reprezentował barwy trzecioligowej Korony Kielce (strzelił sześć goli). W lipcu 2003 roku rozwiązał z nią kontrakt ze względu na kontuzję.
Następnie ukończył studia menedżerskie MBA Uniwersytetu Warszawskiego i University of Illinois. Kształcił się ponadto w Harvard Business School, a później pracował zawodowo jako menedżer. 
Po wyborach w Polskim Związku Piłki Nożnej w 2012 został wybrany sekretarzem generalnym tej organizacji. Pracę rozpoczął 15 listopada. Pracę na tym stanowisku zakończył 2 września 2021.
Do 2013 rekreacyjnie występował w A-klasowym Anprelu Nowa Wieś.
Od 3 września 2021 roku pełni funkcję prezesa Kanału Sportowego.
21 listopada 2022 r. został zatrzymany przez Centralne Biuro Antykorupcyjne. 
Sąd utrzymał w mocy środki zapobiegawcze nałożone na Macieja Sawickiego i Jakuba T. przez zachodniopomorską delegaturę Prokuratury Krajowej.

</doc>
<doc id="804693" url="https://pl.wikipedia.org/wiki?curid=804693" title="Czarny Piotruś">
Czarny Piotruś

Gra:
Postaci:
W kulturze:

</doc>
<doc id="804697" url="https://pl.wikipedia.org/wiki?curid=804697" title="I Want It All">
I Want It All

I Want It All – piosenka brytyjskiego zespołu Queen wydana na singlu w 1989 roku, który promował album "The Miracle" (1989). Autorstwo utworu przypisano wszystkim członkom grupy, ale głównym jego twórcą był Brian May.
Po premierze singla fani zespołu podejrzewali, że tekst piosenki dotyczy buntu. Jednak po latach May wyjaśnił, że słowa utworu „I Want It All” miały nieść przesłanie o ambicjach oraz ciągłym dążeniu przez jednostki do określonych celów.
Utwór stał się symbolem sprzeciwu wobec apartheidu w Południowej Afryce.
Wersje.
Istnieją trzy wersje piosenki. Pierwsza (singiel, album kompilacyjny "Greatest Hits") rozpoczyna się od refrenu, ale pozbawiona jest mocnego fragmentu w środkowej partii utworu. Druga (album "The Miracle") rozpoczyna się od wyraźnych akordów gitary elektrycznej i dźwięków perkusji, a środkowy fragment jest wydłużony. Wersja umieszczona na albumie kompilacyjnym "Queen Rocks" (1997) stanowi połączenie dwóch poprzednich wersji.
Teledysk.
Wideoklip wyreżyserowany został przez Davida Malleta, a jego koncepcja odbiegała od wcześniejszych produkcji Queen tego typu. przedstawia członków grupy Queen wykonującą piosenkę w hali oświetlanej halogenami. Muzycy ubrani są w koszule i krawaty (jedynie Taylor jest w skórzanej kurtce). Klip rozpoczyna się charakterystycznym ujęciem twarzy muzyków, którzy stojąc w szeregu są ustawieni bokiem do obiektywu kamery. Jim Beach, wieloletni menedżer zespołu, określił teledysk następująco: „Prosty i bezpośredni, pokazujący zespół w tym, co robi najlepiej”.
W prasie.
W 1989 roku, gdy singiel z piosenką został wydany na europejskim rynku, redakcja branżowego czasopisma „Music &amp; Media” napisała o „I Want It All”: „Gwarantowany przebój! Bardzo to przypomina czasy, kiedy Queen zdominował europejskie listy przebojów z piosenkami takimi jak «We Are the Champions». Czysty, porywający spektakl”.

</doc>
<doc id="804699" url="https://pl.wikipedia.org/wiki?curid=804699" title="AmRest Holdings">
AmRest Holdings

AmRest Holdings SE – międzynarodowy operator zarządzający markami branży gastronomicznej z siedzibą w Madrycie.
Spółka założona we Wrocławiu prowadzi swoją działalność w dwóch sektorach: bary szybkiej obsługi (QSR) – KFC, Burger King, Starbucks oraz restauracje z obsługą kelnerską (CDR) – La Tagliatella, Pizza Hut, Blue Frog oraz KABB. Według danych na październik 2021 AmRest zarządza blisko 2367 lokalami w Polsce, Czechach, na Węgrzech, w Rosji, Bułgarii, Serbii, Chorwacji, Hiszpanii, Francji, Niemczech, Chinach oraz Stanach Zjednoczonych. 27 kwietnia 2005 roku spółka zadebiutowała na Warszawskiej Giełdzie Papierów Wartościowych.
Historia.
W 1993 roku Henry J. McGovern, Donald M. Kendall, Sr., Donald M. Kendall, Jr. oraz Christian R. Eisenbeiss założyli American Restaurants Services. Początkowo firma ta posiadała prawa do prowadzenia lokali gastronomicznych na zasadzie umowy franczyzowej dla marek Pizza Hut i KFC jedynie na terenie Polski. W 1998 rozszerzyła swoją działalność i przejęła od firmy Yum! Brands 6 barów KFC oraz prawa do franczyzy KFC i Pizza Hut na terytorium Czech.
W 2000 roku w wyniku połączenia 40 lokali American Restaurants Services i 49 lokali Yum! Brands powstała spółka joint venture – AmRest Holdings.
W roku 2001 AmRest wykupił operatora Burger King na Polskę – International Fast Food Polska. W wyniku tego przejęcia 6 punktów Burger King zostało zamkniętych, a 17 pozostałych przekształcono w KFC.
W kwietniu 2005 roku AmRest zadebiutował na warszawskiej giełdzie a spółka Yum! Brands przestałą być jej udziałowcem. W ciągu niecałego roku cena akcji AmRest wzrosła o 100%. W maju spółka przejęła 8 lokali Big Food Ford w Czechach i przekształciła je w bary KFC.
W 2006 roku AmRest otworzył pierwszy bar Freshpoint w Warszawie i Rodeo Drive we Wrocławiu. W maju spółka podpisała umowę przejęcia Kentucky Systems, właściciela 13 lokali Pizza Hut oraz 4 KFC na Węgrzech.
W 2007 roku AmRest otworzył w Polsce swój pierwszy bar Burger King oraz lokale KFC w Bułgarii i Serbii. W tym samym okresie spółka weszła na rynek rosyjski przejmując 22 bary KFC i 19 restauracji Pizza Hut, a także podpisała umowę o współpracy z firmą Starbucks. Rok później otwarto pierwszą kawiarnię sieci w Pradze.
W roku 2008 AmRest wkroczył również na rynek amerykański nabywając 80% udziałów drugiego co do wielkości franczyzobiorcy Applebee’s w Stanach Zjednoczonych, zarządzającego 104 lokalami tej marki.
W kwietniu 2009 roku, w Warszawie otwarto pierwszą kawiarnię Starbucks w Polsce.
W 2010 roku jeden z wiodących inwestorów private equity – Warburg Pincus objął 24,99% akcji AmRest. Środki pozyskane z umowy wykorzystano do sfinansowania otwarcia ponad 100 kolejnych lokali i przyśpieszenia rozwoju spółki na obszarze Europy Środkowo-Wschodniej. W tym samym roku otwarta została pierwsza kawiarnia Starbucks na Węgrzech – w Budapeszcie.
W roku 2011 poprzez nabycie spółki Restauravia, AmRest stał się właścicielem marki La Tagliatella (105 restauracji), a także największym franczyzobiorcą marki KFC w Hiszpanii (30 lokali).
W 2012 roku spółka otworzyła pierwsze własne restauracje La Tagliatella na nowych rynkach: we Francji, Chinach, Stanach Zjednoczonych i Niemczech.
W tym samym roku AmRest podpisał umowę sprzedaży aktywów spółki zależnej AmRest LLC, zarządzającej 102 restauracjami Applebee’s w USA, do Apple American Group, największego franczyzobiorcy Applebee’s.
W grudniu 2012 AmRest nabył większościowy pakiet udziałów w spółce Blue Horizon, będącej właścicielem dwóch chińskich marek z sektora Casual Dining: Blue Frog i KABB (10 restauracji Blue Frog i 1 KABB).
W lipcu 2017 r. prowadzone były prace nad przeniesieniem siedziby spółki do Hiszpanii, co zostało zaakceptowane przez Walne Zgromadzenie Akcjonariuszy spółki. Zgodnie z obowiązującym statutem siedzibą spółki jest obecnie Madryt.

</doc>
<doc id="804701" url="https://pl.wikipedia.org/wiki?curid=804701" title="Pyritinol">
Pyritinol

Pyritinol – organiczny związek chemiczny będący dimerem siarkowej pochodnej witaminy B6. Znajduje zastosowanie w leczeniu chorób układu nerwowego. Dostępny w postaci dichlorowodorku.
Dichlorowodorek pirytynolu został opatentowany jako lek nootropowy w 1961 roku przez firmę Merck KGaA i wprowadzony do lecznictwa w roku 1963 pod nazwą handlową "Encephabol".
Działanie.
Mechanizm działania farmakologicznego preparatu nie jest wyjaśniony. Wspomaga metabolizm niektórych grup komórek OUN, powoduje wzrost stężenia serotoniny i wzrost aktywności transaminaz, dekarboksylaz oraz fosforylaz, pobudzając czynności mózgu. Ponadto lek wykazuje nieswoiste działanie przeciwzapalne.
Działania uboczne.
Może powodować nadpobudliwość nerwową, bezsenność i niepokój. Wymienione działania niepożądane pojawiają się bardzo rzadko i przemijają po zmniejszeniu dawki leku. Mogą występować interakcje z innymi lekami, m.in. z penicylaminą, solami złota, lewamizolem, tioproniną.
Wskazania.
Dichlorowodorek pirytynolu jest stosowany pomocniczo głównie w leczeniu chorób układu nerwowego, m.in. miażdżycy, stanach poudarowych, przewlekłym wyczerpaniu psychicznym, zaburzeniach pamięci i uczenia się u dzieci oraz osób starszych, stanach przemęczenia przebiegających z ospałością, po urazach czaszki, w udarze mózgu, w łagodnych stanach depresyjnych, zaburzeniach pamięci i słuchu, w okresie rekonwalescencji po ciężkich chorobach neurologicznych oraz zabiegach operacyjnych na tkance mózgowej. Wykorzystywany jest także w leczeniu RZS oraz neuralgii nerwu trójdzielnego.
Przeciwwskazania: nadpobudliwość, bezsenność, stany lękowe, uczulenie na lek.
Dawkowanie.
100–200 mg 2–3 razy dziennie. Lek podaje się rano i wczesnym popołudniem. Leczenie jest długotrwałe, najczęściej wielomiesięczne.
Preparaty.
W Polsce preparat był obecny na rynku od 1969 roku pod nazwą "Enerbol", w późniejszych latach także jako "Enerbol forte" oraz przez kilkanaście lat jako "Enerbol zawiesina". Preparaty Enerbol były produkowane do 2003 roku przez Pliva Kraków – obecnie ich produkcja nie jest kontynuowana. Na świecie dostępny jest jako "Encephabol" i"Encephabol forte" (Merck KGaA). Preparaty te są dostępne w Polsce wyłącznie w trybie importu docelowego.

</doc>
<doc id="804706" url="https://pl.wikipedia.org/wiki?curid=804706" title="Świneczka karłowata">
Świneczka karłowata

Świneczka karłowata, świnia karłowata ("Porcula salvania") – gatunek ssaka z rodziny świniowatych (Suidae).
Taksonomia.
Gatunek i rodzaj po raz pierwszy opisał Hodgson w 1847 roku. W "Mammalian Species of the World" takson ten jest klasyfikowany w rodzaju świnia ("Sus"). Badania genetyczne wykazały jednak, że takson ten powinien zostać ponownie umieszczony w monotypowym rodzaju "Porcula".
Wygląd.
Wysokość do 30 cm - najmniejszy przedstawiciel swojej rodziny. Waga do 12 kg. Charakterystyczny pas długiej sierści na grzbiecie.
Występowanie.
Południowe Himalaje - Indie, Nepal, Bhutan. Gatunek zagrożony wyginięciem.

</doc>
<doc id="804711" url="https://pl.wikipedia.org/wiki?curid=804711" title="Sus salvanius">
Sus salvanius



</doc>
<doc id="804714" url="https://pl.wikipedia.org/wiki?curid=804714" title="Fillmore na tropie">
Fillmore na tropie

Fillmore na tropie (ang. "Fillmore!", 2002-2004) – amerykański serial animowany nawiązujący do „The mod squad” z 1970.
Fabuła.
Serial opowiada o dwóch przyjaciołach pracujących w szkolnym patrolu, którzy walczą ze złem w szkole. Mają za zadanie troszczyć się o bezpieczeństwo uczniów. Kreskówka rozgrywa się w tempie rodem z filmów akcji.
Wersja oryginalna.
Reżyseria: Christian RomanScenariusz: Scott M. Gimple, Keith Blocker i Mark MyersUdział wzięli:
Wersja polska.
Opracowanie i udźwiękowienie wersji polskiej: na zlecenie Disney Character Voices International – Sun Studio PolskaReżyseria: Artur KaczmarskiDialogi polskie:
Dźwięk i montaż: Jerzy WiercińskiKierownictwo produkcji: Jowita StachowiakLektor: Zbigniew KonopkaWystąpili:
i inni

</doc>
<doc id="804720" url="https://pl.wikipedia.org/wiki?curid=804720" title="MHEG">
MHEG



</doc>
<doc id="804726" url="https://pl.wikipedia.org/wiki?curid=804726" title="Adwentystyczna Organizacja Pomocy i Rozwoju">
Adwentystyczna Organizacja Pomocy i Rozwoju

Adwentystyczna Organizacja Pomocy i Rozwoju – międzynarodowa organizacja humanitarna działająca z ramienia Kościoła Adwentystów Dnia Siódmego, której celem jest wspieranie rozwoju społecznego i jednostki, przeciwdziałanie skutkom klęsk żywiołowych oraz realizacja innych projektów społeczno-charytatywnych. Rada Gospodarcza i Społeczna ONZ nadała Adwentystycznej Organizacji Pomocy i Rozwoju Generalny Status Doradczy w 1997.
Adwentystyczna Organizacja Pomocy i Rozwoju została założona w 1956. Obecnym prezydentem jest Michael Kruger. Ogólnoświatowa siedziba znajduje się w stanie Maryland, Stany Zjednoczone. Wartość udzielanej pomocy przekracza co rocznie 100 milionów dolarów. W roku 2019 wyniosła 324 miliony dolarów.
Działalność.
Adwentystyczna Organizacja Pomocy i Rozwoju współpracuje z innymi organizacjami, rządami, polepszając jakość życia milionów ludzi na całym świecie, działając na polach: zapewniania żywności, rozwoju ekonomicznego, opieki zdrowotnej, przeciwdziałania skutkom kataklizmów, dostępu do oświaty. Organizacja uważa, że godność jest nieodłącznym elementem każdej istoty ludzkiej, dlatego też jej działalność nie jest zamknięta na żadnego człowieka, przeciwnie – Adwentystyczna Organizacja Pomocy i Rozwoju służy wszystkim ludziom, bez względu na ich pochodzenie etniczne, poglądy polityczne czy religijne, płeć itd.
Oddziały Adwentystycznej Organizacji Pomocy i Rozwoju rozsiane są po całym świecie (118 krajów). Ponad 90% dochodu z darowizn przeznaczanych jest wyłącznie na projekty humanitarne. W 2019 r. programy organizacji objęły 14 milionów ludzi w skali całego świata.
Adwentystyczna Organizacja Pomocy i Rozwoju w Polsce.
Polski oddział Adwentystycznej Organizacji Pomocy i Rozwoju został powołany w 2009 roku, a od roku 2011 posiada status organizacji pożytku publicznego. Jego prezesem jest Piotr Nowacki.

</doc>
<doc id="804728" url="https://pl.wikipedia.org/wiki?curid=804728" title="Chrześcijańska Służba Charytatywna">
Chrześcijańska Służba Charytatywna



</doc>
<doc id="804732" url="https://pl.wikipedia.org/wiki?curid=804732" title="Świątynia słońca w Cuzco">
Świątynia słońca w Cuzco



</doc>
<doc id="804736" url="https://pl.wikipedia.org/wiki?curid=804736" title="Kornik drukarczyk">
Kornik drukarczyk

Kornik drukarczyk ("Ips amitinus") – gatunek chrząszcza zaliczany do kornikowatych.
Przebiega od kwietnia do maja, możliwa generacja druga i siostrzana, w zależności od warunków atmosferycznych ich rójki mają miejsce w czerwcu oraz od lipca do sierpnia.
Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu wolnego, barwy kremowej, kolebka poczwarkowa w łyku. Imago długości 3,0-4,5 mm. Chrząszcz kształtu walcowatego, barwy ciemnobrązowej do brunatnoczarnej. Mniejszy i smuklejszy od kornika drukarza. Przedplecze z przodu łukowato zaokrąglone. Ścięcie pokryw lśniące. Po obu stronach ścięcia widoczne po cztery wyrostki – "ząbki", z których trzeci jest największy i rozszerzony oraz guzowato zgrubiały. Przedplecze w przedniej części ziarenkowate, w tylnej delikatnie kropkowane. Pokrywy z rzędami wyraźnych, głębokich kropek, międzyrzędy delikatnie kropkowane. W tylnej części pokryw obok "szwu", w górnej części zaopatrzone w szczecinki. Dymorfizm płciowy niewidoczny.
Gatunek środkowoeuropejski, zawleczony do Szwecji i Finlandii. W Polsce jeden z najpospolitszych szkodników wtórnych świerka.
Żeruje na świerku, rzadziej na sośnie pospolitej i limbie, modrzewiu i jodle, najczęściej na wierzchołkach strzał.
Bardzo często towarzyszy innym kornikom. W gospodarce leśnej ma bardzo duże znaczenie (podobnie jak kornik drukarz).

</doc>
<doc id="804739" url="https://pl.wikipedia.org/wiki?curid=804739" title="Aston Martin DB9 Volante">
Aston Martin DB9 Volante



</doc>
<doc id="804740" url="https://pl.wikipedia.org/wiki?curid=804740" title="Sabrina Salerno">
Sabrina Salerno

Sabrina Salerno, również Sabrina, właśc. Norma Sabrina Salerno (ur. 15 marca 1968 w Genui) – włoska piosenkarka, aktorka, prezenterka telewizyjna i modelka, której największa popularność przypada na późne lata 80. XX wieku. Najbardziej znana z przebojów takich jak „Boys (Summertime Love)”, „Hot Girl”, „Sexy Girl” czy „All of Me (Boy Oh Boy)”.
Życiorys.
Uczęszczała do szkoły średniej języków obcych. Mając piętnaście lat zdobyła tytuł pierwszej Miss Wybrzeża. Była także dziesiątą Miss Regionu Ligurii. Następnie rozpoczęła karierę modelki, a w 1986 roku zadebiutowała jako prezenterka telewizyjna programów "Premiatissima" na antenie Canale 5 oraz "Grand Hotel". W tym samym roku został wydany jej debiutancki singel „Sexy Girl”, wyprodukowany przez Claudio Cecchetto, i stał się jednym z przebojów Top 20 we Włoszech i Niemczech. Sabrina pojawiła się także po raz pierwszy na dużym ekranie w komedii "Wielkie magazyny" ("Grandi magazzini").
W 1987 roku piosenkarka zyskała międzynarodową sławę dzięki singlowi „Boys (Summertime Love)”, który stał się wielkim przebojem w Europie. Piosence towarzyszył kontrowersyjny wideoklip, przedstawiający skąpo ubraną Sabrinę. W Wielkiej Brytanii jego emisja była początkowo zakazana, jako że kilkakrotnie widać było sutek piosenkarki. Jesienią wydany został pierwszy album, zatytułowany "Sabrina", który zawierał kompozycje utrzymane w stylu italo disco. W tym samym roku, podczas programu sylwestrowego w hiszpańskiej telewizji Sabrina wywołała sensację, gdy w trakcie wykonywania przeboju „Hot Girl” widowni ukazała się jej pierś. W 1988 roku wydała dwa albumy – kolekcję remiksów "Something Special" i drugą studyjną płytę, "Super Sabrina", przy której pracował zespół producencki Stock Aitken Waterman. Napisana przez nich piosenka „All of Me (Boy Oh Boy)” stała się kolejnym przebojem Sabriny. Drugim singlem z płyty "Super Sabrina" zostało nagranie „My Chico”. W tym samym roku piosenkarka wystąpiła w Polsce podczas festiwalu w Sopocie z piosenkami: „Boys”, „Hot Girl”, „My Chico” oraz „All of Me (Boy Oh Boy)”.
Powróciła do telewizji w programie Rai Due "Ricomincio da 2" (1990). W 1991 roku nagrała z Jo Squillo przebój „Siamo donne” – był to pierwszy w jej karierze utwór nagrany w języku włoskim. Piosenkarki wykonały go na festiwalu w San Remo. W tym samym roku odbyła się premiera trzeciego albumu Sabriny, pt. "Over the Pop". Znalazły się na nim utwory „Yeah Yeah”, „Shadows of the Night” oraz duet z Jo Squillo. Kolejna płyta, w całości włoskojęzyczna "Maschio dove sei", ukazała się dopiero po pięciu latach. Nie spotkała się z sukcesem komercyjnym ze względu na brak promocji, choć zdobyła pozytywne opinie krytyków. W 1996 roku zadebiutowała w sztuce teatralnej "I cavalieri della Tavola Rotonda", a dwa lata później pojawiła się w "Uomini sull'orlo di una crisi di nervi". W 1999 roku wydała płytę "A Flower's Broken".
W kolejnych latach nadal występowała w teatrze i prowadziła programy telewizyjne. W 2004 roku poślubiła swojego partnera, Enrico Monti, i urodziła syna Luca Marię. W 2005 roku zagrała w niezależnym filmie "Colori", a jej rola została nagrodzona na festiwalu filmowym w Salerno. W sierpniu 2008 wystąpiła na Sopot Festival w ramach koncertu poświęconego muzyce lat 80., obok takich gwiazd jak Samantha Fox, Sandra czy Thomas Anders z zespołu Modern Talking. W tym samym roku wydała kompilację przebojów i remiksów, zatytułowaną "Erase/Rewind". W 2010 nagrała cover utworu „Call Me” Blondie w duecie z Samanthą Fox. 24 czerwca 2014 wydała singiel „Colour Me”, do którego także nagrała teledysk.

</doc>
<doc id="804742" url="https://pl.wikipedia.org/wiki?curid=804742" title="Sonic the Hedgehog (gra komputerowa 2006)">
Sonic the Hedgehog (gra komputerowa 2006)

Sonic the Hedgehog – komputerowa gra platformowo-zręcznościowa z serii "Sonic the Hedgehog" wydana w 2006 roku na platformy Xbox 360 i PlayStation 3. Gra ukazała się z okazji piętnastej rocznicy cyklu, tak jak Sonic Riders.
Fabuła.
Grę można ukończyć na kilka sposobów, podczas rozgrywki gracz poznaje historię z trzech różnych perspektyw: Sonica, Shadowa i Silvera, niektóre poziomy z tej gry pojawiają się w grze Sonic Generations.
Sonic.
Sonic rozpoczyna swoją przygodę w Soleannie, „mieście wody”, w którym panuje księżniczka Elise. Skrywa ona mroczny sekret, tzw. "płomienie klęski" (ang. "Flames of Disaster") mające związek ze Szmaragdami Chaosu. Doktor Eggman poznawszy go postanawia porwać księżniczkę podczas "Festiwalu Słońca", w czym przeszkadza mu Sonic. Niezrażony niepowodzeniem Eggman ponawia swe wysiłki i porywa Elise, której udaje się przekazać wcześniej Sonicowi niebieski Szmaragd Chaosu. Wraz z Tailsem, który pomaga wcześniej w uratowaniu następczyni tronu, wysłuchuje on opowieści o Solarisie – bóstwie, na którego cześć organizowany jest Festiwal Słońca oraz o "płomieniach klęski".
Wkrótce Sonic zostaje zaatakowany przez nieznanego białego jeża (Silvera), który, jak się później okazuje, przybył z przyszłości, aby powstrzymać "Wyzwoliciela Iblisa" (ang. "Iblis Trigger"), który sprowadzi na świat zagładę. Korzystając z zamieszania Eggman ponownie więzi Elise. Gdy Silver zamierza zadać Sonicowi ostateczny cios, nagle pojawia się Amy, która chroni go własnym ciałem. Sonic postanawia nie tracić czasu i rusza w pogoń za Eggmanem. Wkrótce dołączają do niego Tails wraz z Knucklesem. Cała trójka udaje się do bazy Eggmana, Białego Akropolu (ang. "White Acropolis"), gdzie ma nastąpić wymiana Elise za Szmaragd Chaosu. Okazuje się, że oprócz zdobycia Szmaragdu Eggman przenosi bohaterów do przyszłości.
Tam Sonic, Tails i Knuckles spotykają Shadowa i Rouge (podobnie jak uczynili w Sonic Heroes), którzy postanawiają odnaleźć Szmaragdy Chaosu i wywołać "kontrolę chaosu", która pozwoliłaby im na powrót do teraźniejszości. Po powrocie Sonic, Tails i Knuckles dowiadują się, że statek Eggmana, w którym uwięziona była Elise, rozbił się i eksplodował. Trójka spotyka się raz jeszcze z Shadowem i Rouge, którzy przeprowadzają kolejną "kontrolę chaosu" umożliwiając Sonicowi, Tailsowi i Knucklesowi na przeniesienie się w dzień śmierci księżniczki.
Tuż po jej uratowaniu, Sonic zostaje ponownie zaatakowany przez Silvera. Podczas walki Elise zostaje porwana po raz trzeci, a Sonica tym razem wybawia z opresji Shadow. Po ponownym ocaleniu księżniczki Sonic zbiega z nią do dżungli, co rozsierdza Eggmana, który grozi, że zniszczy Soleannę, jeśli Elise się nie podda. Nieświadoma niebezpieczeństwa wychodzi mu naprzeciw stając się po raz kolejny zakładniczką. Gdy Sonic dociera na miejsce, jest już za późno statek ulega zniszczeniu, a Elise i Eggman giną. Korzystając tym razem z pomocy Silvera, Sonic przeprowadzając jeszcze jedną "kontrolę chaosu" cofa się w czasie, co umożliwia mu uratowanie Elise, sam Eggman również wychodzi bez szwanku.
Shadow.
Shadow postanawia zapomnieć o przeszłości i rozpoczyna nowe życie jako członek GUN, pochodził z gry Shadow the Hedgehog. Jego opowieść zaczyna się w momencie, gdy ma odnaleźć Rouge długo pozostającą bez kontaktu, która otrzymała wcześniej zadanie wykradnięcia "berła ciemności" z bazy Eggmana. Shadow zakradłszy się do bazy odnajduje Rouge, której misja zakończyła się powodzeniem. Razem uciekają do Doliny Królestwa (ang. "Kingdom Valley") – dawnego zamku królów Soleanny, gdzie napotykają ścigającego ich Eggmana. Podczas walki dochodzi do rozbicia "berła ciemności" w którym była zamknięta istota o imieniu Mephiles.
Przypominający wyglądem Shadowa Mephiles otwiera portal czasoprzestrzenny i przenosi Shadowa oraz Rouge do świata przyszłości stojącego na krawędzi zagłady. Tam spotykają oni wysłanych do przyszłości przez Eggmana Sonica, Tailsa i Knucklesa. Sonic i Shadow dochodzą do wniosku, że aby wrócić do teraźniejszości potrzebują dwóch Szmaragdów Chaosu. Podczas poszukiwań natrafiają na Iblisa, ognistego potwora, którego udaje się im pokonać. Shadow jako jedyny postanawia zostać, aby zmierzyć się z Mephilesem. Mephiles próbuje przekonać Shadowa, że prawdziwym jego wrogiem są ludzie, którzy umieszczą go w przyszłości w energetycznym więzieniu, w przeciwieństwie do poprzedniej odsłony gry Shadow nie dowierza swojemu rozmówcy, co sprawia, że Mephiles przyjmuje swoją drugą formę w której atakuje Shadowa. Podczas starcia temu ostatniemu przychodzi z pomocą E-123 „Omega” (podobnie jak w Shadow the Hedgehog), który po powrocie do teraźniejszości podąża za Mephilesem, podczas gdy Shadow próbuje się o nim dowiedzieć czegoś więcej.
Shadow odnajduje Sonica, który walczy z Silverem. Następnie sam staje do walki z białym jeżem i wygrywa dzięki "kontroli chaosu". Silver, który nie może zaakceptować porażki, sam używa "kontroli chaosu", która wywołuje portal czasoprzestrzenny. Korzystając ze sposobności Shadow proponuje Silverowi przeniesienie się w przeszłość, aby ten mógł dowiedzieć się, jaki jest związek między Mephilesem a Iblisem. Obaj cofają się o 10 lat w sam środek wydarzeń przed wypadkiem "Projektu „Solaris”". Obserwują porażkę eksperymentu oraz narodziny Mephilesa i Iblisa. Książę Soleanny przekazuje im ostatkiem sił, że demony muszą zostać uwięzione, co bohaterowie niezwłocznie czynią. Po powrocie do teraźniejszości Shadow tworzy plan uwięzienia Mephilesa.
W międzyczasie Omega ponownie pokonuje Mephilesa, który wyśmiewa jego wysiłki twierdząc, że Omega musi zachować siły na walkę z Shadowem. Ten, poznawszy prawdę, zwierza się Shadowowi i Rouge, że to on będzie tym, który uwięzi Shadowa w przyszłości. Jeż nie ma jednak o to do niego żalu. Cała trójka dociera w pogoni za Mephilesem na pustynię, gdzie zamierzają go uwięzić w nowym "berle ciemności". Mephiles, który w międzyczasie znalazł żółty Szmaragd Chaosu, próbuje przekonać Shadowa, że nie powinien pomagać ludziom, skoro i tak go zdradzą. Shadow zdejmuje swoje pierścienie ujawniając drzemiącą w nim moc (podobnie jak uczynił w Sonic Adventure 2 oraz Sonic X) i pokonuje Mephilesa oraz jego klony. Wyjaśnia mu następnie, że mimo wszystko wierzy w ludzi i dlaczego nie zmieni swych postanowień, po czym próbuje go zamknąć w "berle ciemności". Drużyna CIEMNOŚCI składa się z 3 bohaterów: Shadowa, Rouge i Omegi (podobnie jak w Sonic Heroes).
Silver.
Silver jest przybyszem z innego wymiaru, prawdopodobnie tego samego, co kotka Blaze, jego najlepsza przyjaciółka. Jego rodzinne miasto, "Crisis City" (Kryzys), zostaje zaatakowane przez Iblisa. Wraz z Blaze stara się on codziennie odpierać ataki i stawiać czoła "płomieniom klęski" wywoływanymi przez potwora, jednak oboje są świadomi, że nie będą w stanie długo opierać się monstrum. Silver potrzebuje nadziei, którą daje mu tajemniczy jeż Mephiles, łudząco podobny do Shadowa. W tajemnym pomieszczeniu, w którym urzęduje, wyjawia im tajemnicę, która tylko częściowo jest powodem wszystkich nieszczęść, które spadły na Crisis City.
Mephiles pokazuje Silverowi swój Szmaragd Chaosu, w którym ukazuje mu niebieskiego jeża nazywając go „Wyzwolicielem Iblisa” (ang. "Iblis Trigger"). Silver będzie głęboko przekonany, że to Sonic jest całkowicie odpowiedzialny za wszystkie klęski, które dotknęły jego miasto. Z pomocą Mephilesa Silver wraz z Blaze przenosi się w przeszłość, jednakże u kresu podróży okazuje się, że cała trójka została rozdzielona.
Biały jeż postanawia nie tracić czasu i jak najszybciej wytropić „Wyzwoliciela Iblisa”. Okazuje się, że trafia do Soleanny, gdzie nocą napotyka Sonica. Gdy ma już przystąpić do ataku, zostaje zaskoczony przez Amy, która rzuca się na niego myląc go z poszukiwanym Sonikiem.
Nie znając jego imienia dowiaduje się, że poszukiwany przez Amy Sonic może mu pomóc w jego misji. Wkrótce spotykają go z księżniczką Elise i Silver bez większego namysłu atakuje niebieskiego jeża. Walka szybko kończy się na jego korzyść, a sam Silver nie może uwierzyć, że tak słaba istota mogła stać się przyczyną tylu nieszczęść. Gdy chce on zadać ostateczny cios, między nich wkracza Amy, która zasłania sobą Sonica, co umożliwia temu ostatniemu zabranie Elise do zamku. Zaskoczona obrotem spraw Amy tłumaczy białemu jeżowi, że Sonic z pewnością nie mógł dopuścić się jakiegokolwiek zła, ale ten nie chce jej wierzyć, przez co ta opuszcza go pośrodku rynku nieznanego miasta. Wkrótce złamanego na duchu Silvera znajduje Blaze i wlewa w niego nadzieję proponując udanie się do bazy Eggmana – Białego Akropolu. Tam znajdują jednak tylko Szmaragd Chaosu broniony przez potwora.
Po powrocie do miasta napotykają Mephilesa, który wskazuje im drogę, którą udał się Sonic. Silver odnajduje jeża nieopodal "Radical Train" i natychmiast go atakuje szybko zdobywając przewagę, tym razem ratunek przychodzi ze strony Shadowa. Zdezorientowany Silver, który bierze go za Mephilesa, nie rozumie dlaczego ten staje w obronie Sonica. Tymczasem Sonic ponownie opuszcza miejsce potyczki, a między pozostałymi dwoma jeżami dochodzi do walki. Ostatecznie Shadow wygrywa dzięki umiejętności "kontroli chaosu". Shadow, który wiele podróżował w czasie i zna wiele wydarzeń wpływających na rzeczywistość, proponuje Silverowi udanie się wraz z nim do przeszłości, czasu kiedy stworzono Iblisa.
"Kontrola chaosu" przenosi bohaterów do laboratorium, w którym pod nadzorem naukowców przetrzymywany jest Iblis. Całemu zespołowi przewodzi ojciec Elise, książę Soleanny (ang. "Duke of Soleanna"). Niespodziewany, nagły wybuch w laboratorium uwalnia Iblisa i jego prawdziwego wyzwoliciela – Mephilesa, który ucieka w postaci czarnego płynu. Shadow proponuje Silverowi, aby podążył za Iblisem, on sam uda się zaś za Mephilesem. Pierwszemu z nich szybko udaje się schwytać Iblisa. Śmiertelnie ranny książę, świadomy zagrożenia, postanawia zapieczętować Iblisa w duszy swej córki Elise. Prosi jeża, aby zaopiekował się jego córką, po czym umiera. Gdy Silver wychodzi wraz ze śpiącą Elise na zewnątrz budynku, czeka już tam na niego Shadow. Zostawia on małą księżniczkę pod drzewem wraz ze Szmaragdem Chaosu znalezionym wraz z Blaze podczas wyprawy do bazy Eggmana. Po czym obaj wracają do teraźniejszości.
Znając całą prawdę Silver postanawia wraz z Blaze powstrzymać plany Mephilesa. Odnajduje Sonica spieszącego na ratunek Elise i obiecuje mu pomoc, co z kolei bardzo zaskakuje niebieskiego jeża. Razem udają się do zamku, niestety nie zdążają uratować księżniczki przez doktorem Eggmanem. Zrozpaczony Sonic traci nadzieję, jednakże Silver wspominając wspólne z Shadowem otwarcie portalu czasu za pomocą dwóch Szmaragdów Chaosu, wywołuje wraz z Soniciem "kontrolę chaosu" otwierając nowy portal. Sonic wraca do przeszłości próbując raz jeszcze uratować Elise, zaś Silver i Blaze przenoszą się do przyszłości, do "Crisis City", gdzie bogatsi o nowe doświadczenia i zdolności postanawiają za pomocą dwóch podarowanych przez Sonica Szmaragdów pokonać Iblisa.
Powtarzając zaobserwowany podczas zamykania Iblisa w duszy Elise rytuał Silver stara się połączyć swoją duszę z duszą Iblisa, jednakże monstrum odrzuca ją. Blaze postanawia zastąpić go. Próbując zatrzymać potwora w sobie, prosi jeża, aby ten ją strącił z urwiska, na którym codziennie podejmowali walkę, jednak Silver nie jest w stanie tego zrobić. Dlatego kotka wywołuje "kontrolę chaosu", przez co Silver raz jeszcze pozostaje sam.
Last Story.
Ostatnia opowieść (ang. "Last Story") rozpoczyna się sceną podziwiania widoków w dolinie przez Elise i Sonica. Nagle zostają oślepieni błyskiem, a za nimi zjawia się Mephiles, który za pomocą pocisku przypominającego "włócznię chaosu" (nazwanego przez fanów "Dark Chaos Lance") przebija Sonica. Gdy jeż pada, Elise wybucha płaczem i, ku radości Mephilesa, uwalnia Iblisa z którym ten ostatni scala się, tworząc Solarisa. Następuje koniec świata.
Wszyscy bohaterowie wraz z Eggmanem zostają przeniesieni do wyrwy czasoprzestrzennej. Początkowo zdezorientowani zauważają Elise oraz martwego Sonica, przez co ogarnia ich smutek. Eggman objaśnia, że Solaris rozpoczął proces niszczenia świata, w tym przeszłości, teraźniejszości i przyszłości. Ponieważ zniszczenie Solarisa w jednym czasie spowoduje, że odrodzi się w innym, Silver proponuje, aby zniszczyć go we wszystkich trzech przedziałach czasowych. Niestety tajniki "kontroli chaosu" znają wyłącznie Shadow, Silver oraz… Sonic.
Gdy wszyscy tracą nadzieje, a zrozpaczona Amy płacze nad ciałem Sonica, Elise nagle czuje znajomy powiew wiatru twierdząc, że Sonic jest obecny wśród nich duchem. Wszyscy podejmują decyzję o współpracy i zgromadzeniu siedmiu Szmaragdów Chaosu rozproszonych w czasie i przestrzeni, aby móc wskrzesić Sonica i dzięki temu zniszczyć Solarisa. Eggman dostarcza wszystkim namiary na klejnoty, a Tails, Knuckles, Rouge, Omega, Amy, Silver i Shadow udają się po nie. Przywrócony do życia w super formie Sonic, dzieli swoją moc między siebie, Shadowa i Silvera (podobnie jak to uczynił z Tailsem i Knucklesem w Sonic Heroes), co sprawia i oni przyjmują swoje super formy. Wtedy przystępują oni do walki z Solarisem w trzech wymiarach czasowych i ostatecznie zwyciężają.
Ostatecznego zniszczenia Solarisa dokonać może wyłącznie Elise, jednakże efektem ubocznym będzie cofnięcie czasu, co oznaczałoby, że wydarzenia od chwili, gdy Sonic poznał Elise, nigdy nie będą miały miejsca. Ze łzami w oczach, ale uśmiechem na ustach Elise postanawia wymazać Solarisa z kart historii. Historia kończy się paradą oglądaną z oddali przez Sonica. Przebiega niedaleko Elise, która zdaje się rozpoznawać powiew wiatru, mówiąc: „Mam przeczucie jakby ktoś mnie wołał… ktoś, kogo znam”.
Rozgrywka.
Gra wieloosobowa.
W trybie gry wieloosobowej istnieje możliwość gry dwóch osób na podzielonym ekranie.

</doc>
<doc id="804744" url="https://pl.wikipedia.org/wiki?curid=804744" title="FK Smederevo">
FK Smederevo

FK Smederevo – serbski klub piłkarski z siedzibą w Smederevie. Zespół został założony w 1924.

</doc>
<doc id="804745" url="https://pl.wikipedia.org/wiki?curid=804745" title="Jan Niemojewski">
Jan Niemojewski

Jan Niemojewski herbu Szeliga (ur. ok. 1526–1530 w Niemojewie, zm. 8 marca 1598 w Lublinie) – sędzia inowrocławski w latach 1562-1568, polski prawnik, działacz i teolog braci polskich. 
W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Pochodził ze znanej nie tylko na Kujawach rodziny szlacheckiej. Był synem Mikołaja Niemojewskiego sędziego inowrocławskiego i bratem Jakuba Niemojewskiego. Studiował teologię i prawo (od 1545) na Uniwersytecie Albertina w Królewcu.
Wielokrotny poseł, w tym na sejm piotrkowski 1562/1563 roku. Popierał tam program egzekucjonistów. Poseł brzeski na sejm warszawski 1563/1564 roku. Poseł inowrocławski na sejm piotrkowski 1565 roku. Poseł na sejm lubelski 1566 roku z województwa inowrocławskiego i ziemi dobrzyńskiej.
Niemojewski był początkowo kalwinistą, a dopiero po przyjeździe w 1564 z Wilna na Kujawy Marcina Czechowica przyjął społeczne i teologiczne poglądy antytrynitaryzmu. W 1566 oficjalnie przystąpił do braci polskich po chrzcie przez ponurzenie w Niemojewie. Wyzbył się majątku, a otrzymaną gotówkę rozdał biednym. W roku tym na obrady sejmowe do Lublina pojechał bez szabli i służby.
Około 1568 zrzekł się godności sędziego ziemskiego inowrocławskiego. Później przebywał w Rakowie. Uczestniczył tam w organizowaniu utopijnej gminy, gdy eksperyment się nie powiódł, przeniósł się do Lublina. W Lublinie był od około 1570, gdzie jako aktywny senior świecki kierował lubelskim zborem razem z Marcinem Czechowicem. Niemojewski cieszył się wielkim autorytetem, a przed dyskusjami z nim przedstawiciele innych wyznań mieli respekt. Dopiero po śmierci Niemojewskiego zbór w Lublinie dostosował się w pełni do poglądów głoszonych przez Fausta Socyna, a Marcin Czechowic przestał być ministrem zboru. W dziele pod tytułem "Ukazanie, iż kościół rzymski papieski nie jest apostolski ani święty, ani jeden, ani powszechny" uznaje Kościół katolicki za antychrysta i neguje zasadność określeń stosowanych wobec niego: apostolski, święty, jeden i powszechny używanych przez Kościół katolicki. Oczekuje też na przyjście Jezusa Chrystusa z nadzieją, że ten zgładzi Kościół katolicki. 

</doc>
<doc id="804747" url="https://pl.wikipedia.org/wiki?curid=804747" title="Abell 2218">
Abell 2218

Abell 2218 – gromada galaktyk znajdująca się w konstelacji Smoka w odległości około 2,1 mld lat świetlnych od Ziemi.
W gromadzie tej znajduje się tylko jeden obiekt zawierający duże zasoby wodoru atomowego. Wodór jest najpowszechniej występującym pierwiastkiem we Wszechświecie. W swojej najprostszej formie składa się on z jednego protonu i jednego elektronu. W obszarach, gdzie pierwiastek ten znajduje się w dostatecznie wysokiej temperaturze lub oświetlany jest odpowiednim promieniowaniem, możemy obserwować jego linie widmowe. Ten zaskakujący brak wodoru atomowego w gromadzie Abell 2218 rzuca znacznie więcej światła na ewolucję galaktyk w dużych i gęstych gromadach. Okazuje się, że galaktyki takie ewoluują znacznie szybciej niż na przykład obiekty w Grupie Lokalnej.
Gromada Abell 2218, oprócz odkryć związanych z ewolucją galaktyk, dostarczyła jeszcze jednego znaczącego odkrycia. Najdalszy zaobserwowany obiekt we wszechświecie oddalony jest od Ziemi o około 13,4 miliarda lat świetlnych. Obserwacji tej dokonano przez wykorzystanie soczewkowania grawitacyjnego. Jak wykazał Albert Einstein – w odpowiednio silnym polu grawitacyjnym promień światła zmienia swój bieg. Odległa galaktyka lub ich grupa może działać jak soczewka, światło od jeszcze dalszych obiektów ugnie się na niej i przy odrobinie szczęścia skupi się gdzieś w okolicy Ziemi.

</doc>
<doc id="804750" url="https://pl.wikipedia.org/wiki?curid=804750" title="CSD">
CSD



</doc>
<doc id="804751" url="https://pl.wikipedia.org/wiki?curid=804751" title="Wrzód weneryczny">
Wrzód weneryczny

Wrzód weneryczny (wrzód miękki, szankroid, szankier miękki) – choroba zakaźna, przenoszona drogą płciową, której czynnikiem etiologicznym są Gram-ujemne pałeczki Ducreya ("Haemophilus ducreyi").
Wrzód weneryczny zaliczany jest do chorób wenerycznych. Okres wylęgania trwa 3-7 dni. Po zakażeniu na narządach płciowych tworzy się krosta, przekształcająca się następnie w bardzo bolesne i ropne owrzodzenie, o dnie i brzegach miękkich i podminowanych, otoczone zapalną obwódką, w którego najbliższym sąsiedztwie mogą powstawać liczne, nowe wrzody. U części chorych rozwijają się powikłania w postaci ropnego zapalenia, z towarzyszącym rozpadem pachwinowych węzłów chłonnych, zwykle po jednej stronie. Leczenie antybiotykami; koniecznie badanie partnerów seksualnych i obserwacja chorego przez 3 miesiące po leczeniu.

</doc>
<doc id="804753" url="https://pl.wikipedia.org/wiki?curid=804753" title="Megara (miasto)">
Megara (miasto)

Megara (gr. , „duże, eleganckie domy, dwory” por. megaron) – miasto w Grecji, w administracji zdecentralizowanej Attyka, w regionie Attyka, w jednostce regionalnej Attyka Zachodnia. Siedziba gminy Megara. W 2011 roku liczyło 23 456 mieszkańców.
Położone na wybrzeżu Morza Egejskiego, na przesmyku Megara, przy drogach i autostradzie wiodących z Aten do Koryntu, z trzech stron otoczone górami, z czwartej strony morzem.
Historia.
Miasto powstało już w starożytności, a do dziś przetrwało wiele ciekawych ruin. Polis Megara zbudowane było na nagich skałach wapiennych. Poniżej ich rozciągała się równinna kraina geograficzna nazywana Megarydą, obfitująca w winnice i gaje oliwne. Megaryda miała w starożytności duże znaczenie strategiczne: przez jej teren wiódł szlak z Beocji na Peloponez. Małe porty znajdowały się na obu wybrzeżach Megarydy: w Zatoce Sarońskiej oraz Korynckiej.
Około lat osiemdziesiątych XI wieku p.n.e. Megaryda została zasiedlona przez Dorów, którzy przybywali z Koryntii, Messeni oraz innych doryckich części Peloponezu. Dorowie zamieszkiwali Megarydę, skupieni w pięciu niezależnych wsiach; natomiast ludność niedorycką zamienili w poddanych. Około 750 r. p.n.e. z pięciu wsi utworzono jedno polis – Megarę.
W sąsiadującym zboczu górskim mieszkańcy Megary wskazują głęboką jaskinię, którą, ich zdaniem, bogini Demeter udawała się do Hadesu. Było to też jedno z niewielu miejsc kultu bogini nocy Nyks.

</doc>
<doc id="804764" url="https://pl.wikipedia.org/wiki?curid=804764" title="Niemojewice">
Niemojewice

Niemojewice – południowo-zachodnia dzielnica Warki, na wyjeździe w kierunku Białobrzegów. Leży ok. 3,5 km od centrum miasta. Włączona do Warki 31 grudnia 1959.
Historia administracyjna.
W latach 1867–1954 w gminie Lechanice. 20 października 1933 w woj. warszawskim utworzono gromadę Niemojewice granicach gminy Lechanice, składającą się z wsi Niemojewice, wsi Niemojewice Dworskie i wsi Niemojewice-Szwaby.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Niemojewice liczyła 314 mieszkańców.
W związku z reorganizacją administracji wiejskiej jesienią 1954 gromada Niemojewice weszła w skład nowej gromady Grzegorzewice Nowe, a po jej zniesieniu 31 grudnia 1959 roku, Niemojewice włączono do Warki.
Historia.
Niemojewice są starą osadą, z okresu wczesnorzymskiego (0–200 n.e.). Na jej terenie znaleziono zarys budynku mieszkalnego o konstrukcji słupowej 3,2 × 3,5 m, a w nim: dwa kawałki żużla (co może świadczyć o prowadzeniu hutnictwa z rud darniowych), fragmenty ceramiki, przęślik gliniany, ceramikę glinianą.
Wieś królewska położona była w drugiej połowie XVI wieku w powiecie wareckim ziemi czerskiej województwa mazowieckiego. 
W 1406 roku biskup poznański Wojciech Jastrzębiec wystawił dokument potwierdzający powstanie Kapituły św. Jana w Warszawie. Kapituła otrzymała od księcia na własne wydatki pewien wspólny fundusz, a także dziesięciny należące do samego księcia z okręgu czerskiego i ze wsi książęcych: m.in. Niemojewic.
Przed rokiem 1488 książę Bolesław V zastawił swoją wieś i dopiero po przyłączeniu Mazowsza do Korony w roku 1526 została wykupiona i Niemojewice stały się wsią królewską. W 1555 r. wieś dzierżawią Zaliwscy (Jan i Bartolomeusz), a do roku 1617 wieś dzierżawili Podlodowscy, od których dzierżawę przejął Jan Kochanowski, łowczy koronny, który musiał oddać kwotę zastawną Podlodowskim.
Podczas lustracji dóbr królewskich w roku 1660 – dzierżawcą Niemojewic z folwarkiem był kasztelan biecki Michałowski z żoną od 1652 r. Wcześniej dzierżawili małżonkowie Leżeńscy od 1616 r., którzy w roku 1649 za zezwoleniem przekazali cesję [dzierżawy] wójtostwa Jakubowi Michałowskiemu z żoną. Po zniszczeniach z okresu wojen szwedzkich wieś mająca 10 włók, teraz miała osiadłych tylko 3,5. We wsi była karczma w której sprzedawano piwo warzone w folwarku, ale po działaniach wojennych karczma była spalona tak jak i wieś. Folwark po wojnach szwedzkich był mocno zrujnowany. Dwór, stodoła i obora były spalone. Na Pilicy był młyn. Do wsi należał niewielki borek, zdewastowany. Wieś graniczyła z miastem Warką, Wichradzem, Brzozówką i Grzegorzewicami. Dziesięcina z tej wsi należała do ks. biskupa poznańskiego, a z folwarku była przeznaczona dla wikariuszy warszawskich z kolegiaty św. Jana.
Od 1713 r. bardzo kosztowne było utrzymanie wojsk saskich, rozlokowanych na leże zimowe w centralnych województwach Korony, była to hiberna. W roku 1733 – w okresie „bezkrólewia” – w Warce i okolicy było zakwaterowane wojsko polskie „pod panem wojewodą kijowskim” w liczbie 8000 osób, a następnie podmieniono zakwaterowanie na wojska saskie, które rozpoczęły samowolę i rabunki okolicznych wsi.
W 1773 r. sejm zatwierdził I rozbiór Polski, powołał KEN. Na tym sejmie osobną ustawą do Warszawy wcielono wójtostwo Nowej Warszawy – w zamian za to wójtostwo Ignacemu Rychłowskiemu wydzierżawiono starostwo wareckie z dzierżawami: Wichradz, Niemojewice, Stromiec, i Brzozówka.
Według spisu w roku 1827 w Niemojewicach było 36 domów i 216 mieszkańców. Niemojewice wchodziły w skład dóbr królewskich, które car Mikołaj I przekazał w 1827 r. Skarbowi Królestwa Polskiego. Po powstaniu styczniowym i reformie administracji wieś Niemojewice leżała w gminie Lechanice, należała do parafii w Warce, w 1868 roku we wsi mieszkało 305 mieszkańców, a ziemia włościańska zajmowała 658 mórg, natomiast ziemia dworska 877 mórg.
W 1944 roku Niemcy zakwaterowali we wsi 200 jeńców rosyjskich, których zatrudniano do robót na moście kolejowym. Na terenie wsi były wykopane bunkry i okopy dla Niemców. Mieszkańców wsi brano do kopania okopów. Ofensywa zimowa rozpoczęła się 14 stycznia 1945 r. Nie dało się całkowicie przełamać linii obrony niemieckiej. Niemcy stawiali silny opór, pod koniec drugiego dnia wyzwolono Niemojewice. Najbardziej zniszczona była część wsi od strony Grzegorzewic.
Dawna wieś Niemojewice jest od 1959 dzielnicą Warki.

</doc>
<doc id="804771" url="https://pl.wikipedia.org/wiki?curid=804771" title="Luis Molowny">
Luis Molowny

Luis Molowny Arbelo (ur. 12 maja 1925 w Santa Cruz de Tenerife, zm. 12 lutego 2010 w Las Palmas de Gran Canaria) – hiszpański piłkarz grający na pozycji napastnika i trener piłkarski.
W czasie kariery zawodniczej grał w CD Tenerife (1943–1944), Marino FC (1944–1946), Realu Madryt (1946–1957) i UD Las Palmas (1957–1958). W barwach reprezentacji Hiszpanii zagrał siedem razy, strzelił dla niej dwa gole, był też członkiem kadry na mistrzostwa świata w 1950 r.
Jako trener trzykrotnie prowadził UD Las Palmas (1958, 1960 1967–1970), czterokrotnie Real Madryt (1974, 1977–1979, 1982, 1985–1986) oraz reprezentację Hiszpanii (1969).

</doc>
<doc id="804772" url="https://pl.wikipedia.org/wiki?curid=804772" title="Stowarzyszenie Polski Rynek Oprogramowania PRO">
Stowarzyszenie Polski Rynek Oprogramowania PRO

Stowarzyszenie Polski Rynek Oprogramowania PRO — stowarzyszenie polskich twórców i producentów oprogramowania założone w 1992.
Decyzją Ministra Kultury 1 lutego 1995 wydano stowarzyszeniu zezwolenie na zbiorowe zarządzanie prawami autorskimi do programów komputerowych na następujących polach eksploatacji: utrwalenie, zwielokrotnienie określoną techniką, wprowadzenie do obrotu, wprowadzenie do pamięci komputera, najem, dzierżawa. Stowarzyszenie od 16 listopada 2015 nie może wykonywać obowiązków  organizacji zbiorowego zarządzania. Decyzją Ministerstwa Kultury zezwolenie na prowadzenie zbiorowego zarządu prawami autorskimi zostało odwołane. Zgodnie z decyzją Ministra Kultury Stowarzyszenie PRO nie może udzielać pomocy i wypowiadać się w kwestii naruszenia praw autorskich podmiotów zagranicznych do czasu podjęcia decyzji o rozpatrzeniu odwołania przez Naczelny Sąd Administracyjny.

</doc>
<doc id="804773" url="https://pl.wikipedia.org/wiki?curid=804773" title="Plamki Koplika">
Plamki Koplika

Plamki Koplika (łac. "maculae Koplik", ang. Koplik's spots) – charakterystyczne dla odry małe, białe plamki z czerwoną obwódką na błonie śluzowej policzków na wysokości dolnych zębów przedtrzonowych i trzonowych. Odnotowywano je także w zakażeniach parwowirusem B19 i echowirusami. Składają się z wysięku surowiczego, w obrazie histologicznym można stwierdzić obecność licznych komórek olbrzymich.
Plamki Koplika pojawiają się zwykle tuż przed wystąpieniem gorączki i na kilka dni przed pojawieniem się wysypki. 
Historia.
Pierwszy opis wykwitów przedstawił Reubold z Würzburga w 1854 roku, według innych pierwszeństwo ma Johann Andreas Murray. Przed Koplikiem opisywali je również niemiecki internista Carl Jakob Adolf Christian Gerhardt w 1874 roku, duński lekarz Nicolaj Flindt w 1879, i rosyjski Nił Fiłatow w 1897. Dlatego w przeszłości używano również terminów plamki Flindta, plamki Fiłatowa, plamki Koplika-Fiłatowa. Obecnie powszechnie przyjęta nazwa upamiętnia amerykańskiego pediatrę Henry'ego Koplika, który przedstawił opis wykwitów w nowojorskim „Archives of Pediatrics” w 1896 roku.

</doc>
<doc id="804774" url="https://pl.wikipedia.org/wiki?curid=804774" title="Peter Lovšin">
Peter Lovšin



</doc>
<doc id="804780" url="https://pl.wikipedia.org/wiki?curid=804780" title="Danish Speedway League">
Danish Speedway League



</doc>
<doc id="804783" url="https://pl.wikipedia.org/wiki?curid=804783" title="Leyton Orient F.C.">
Leyton Orient F.C.

Leyton Orient Football Club – angielski klub piłkarski, założony w 1881 roku w Londynie, występujący w League Two. Zespół jest znany również jako Orient lub The O's. Największym sukcesem klubu jest spędzenie jednego sezonu (1962/1963) w najwyższej ówcześnie klasie rozgrywkowej – First Division (obecnie Premier League).
Skład zespołu.
"Stan 31 stycznia 2023".

</doc>
<doc id="804785" url="https://pl.wikipedia.org/wiki?curid=804785" title="Stożki (województwo pomorskie)">
Stożki (województwo pomorskie)

Stożki (niem. "Klein Heubuden") – nieoficjalna nazwa przysiółka wsi Starynia w Polsce położona w województwie pomorskim, w powiecie malborskim, w gminie Lichnowy.
Leży na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.

</doc>
<doc id="804786" url="https://pl.wikipedia.org/wiki?curid=804786" title="Dariusz Wojciechowski">
Dariusz Wojciechowski



</doc>
<doc id="804789" url="https://pl.wikipedia.org/wiki?curid=804789" title="Nadzór (film)">
Nadzór (film)

Nadzór – polski film psychologiczno-obyczajowy w reżyserii i ze scenariuszem Wiesława Saniewskiego. Zdjęcia powstały w Warszawie (areszt śledczy na Grochowie) oraz w zakładzie karnym we Wronkach.
Opis fabuły.
Klara Małosz otrzymuje karę dożywocia za udział w aferze gospodarczej. W więziennej rzeczywistości rodzi córeczkę, która zostaje oddana na wychowanie matce męża. Po odbyciu kary w karcerze Klara dowiaduje się, że zgodnie ze zmianami w prawie dożywocie zostało zamienione na 25 lat więzienia. Okazuje się, że mąż sprowadził do domu kochankę.
Nagrody.
Złote Lwy.
1985:

</doc>
<doc id="804796" url="https://pl.wikipedia.org/wiki?curid=804796" title="Dariusz Wojciechowski (piłkarz)">
Dariusz Wojciechowski (piłkarz)

Dariusz Wojciechowski (ur. 15 listopada 1974 w Poznaniu) – piłkarz polski grający na pozycji pomocnika.
Jest pierwszym piłkarzem, który w I lidze grał w trzech poznańskich klubach: Olimpii, Warcie oraz Lechu. Jest też jedynym piłkarzem, który grał na poziomie Ekstraklasy we wszystkich wielkopolskich drużynach na tym poziomie tj. w: Lechu Poznań, Warcie Poznań, Olimpii Poznań, Sokole Pniewy oraz Dyskobolii Grodzisk Wielkopolski.
Kariera.
Karierę piłkarską Wojciechowski rozpoczął w klubie Olimpia Poznań. W 1992 roku awansował do kadry pierwszej drużyny Olimpii i w sezonie 1991/1992 zadebiutował w nim w pierwszej lidze. W 1993 roku spadł z Olimpią do drugiej ligi, ale w 1994 roku wrócił z nią do pierwszej. W sezonie 1994/1995 strzelił 9 bramek w ekstraklasie - 5 jesienią dla Warty Poznań oraz 4 wiosną dla Sokoła Pniewy. W sezonie 1995/1996 grał w Lechu Poznań, a w sezonie 1996/1997 - w Śląsku Wrocław.
Jesienią 1997 Wojciechowski grał w Belgii, w RRC Tournaisien. Wiosną 1998 wrócił do Polski, do Warty Poznań. Z kolei w latach 1998-1999 grał w KP Konin. W sezonie 1999/2000 ponownie grał w ekstraklasie, tym razem w Dyskobolii Grodzisk Wielkopolski. Następnie kolejno grał w: Warcie Poznań, Lechii/Polonii Gdańsk, Lechu Poznań, Aluminium Konin, ponownie w Warcie Poznań, Unii Janikowo, Kani Gostyń, Mieszku Gniezno i Gromie Plewiska, w którym w 2010 roku zakończył karierę.
Ogółem w polskiej ekstraklasie Wojciechowski rozegrał 102 mecze i strzelił 11 bramek.

</doc>
<doc id="804797" url="https://pl.wikipedia.org/wiki?curid=804797" title="Client-side">
Client-side

Client-side – operacje wykonywane po stronie klienta. Jako przykład oprogramowania działającego po stronie klienta można podać przeglądarki internetowe. 
Przy tworzeniu serwisów internetowych mówi się o technologii obsługiwanej po stronie serwera 
np. PHP, servlety Javy i po stronie klienta tak jak na przykład Aplety Javy, CSS, DOM, HTML, JavaScript czy XHTML. W tym przypadku wymagana jest obsługa wybranej technologii przez przeglądarkę. Obie te technologie można ze sobą łączyć w obrębie jednego serwisu.

</doc>
<doc id="804799" url="https://pl.wikipedia.org/wiki?curid=804799" title="Sardonyks">
Sardonyks

Sardonyks (sardonik) – gemmologiczna, wielobarwna, przeświecająca odmiana agatu; odznacza się występowaniem naprzemianległych, płaskich, biało-brunatnoczerwonych pasów (wstęg) o różnej grubości.
Nazwa pochodzi od miasta Sardis w Azji Mniejszej, gdzie został znaleziony (gr. "sardios" = kamień z Sardis i gr. "onyx" = paznokieć (pazur, racica) – i nawiązuje do wyglądu, twardości i ostrych krawędzi odłupanych kawałków tego minerału.
Charakterystyka.
Właściwości.
Od onyksu różni się tylko kolorem pasów, które w przypadku onyksu są czarne. Brązowe zabarwienie pasów sardonyksu spowodowane jest wrostkami związków żelaza – przede wszystkim limonitu.
Występowanie.
Miejsca występowania:
Zobacz też.
kwarc, chalcedon, agat, sard, onyks

</doc>
<doc id="804801" url="https://pl.wikipedia.org/wiki?curid=804801" title="Padnamaskar">
Padnamaskar

Padnamaskar, Namaskar – w hinduizmie termin oznaczający dotknięcie głową i rękami stóp świętego lub guru. Padnamaskar wykonuje się w klęku japońskim, pochylając się do przodu. Podczas Padnamaskaru stopy świętego (czy guru) można również pocałować.
Wielu hinduistów wierzy, że Padnamaskar usuwa karmę.

</doc>
<doc id="804802" url="https://pl.wikipedia.org/wiki?curid=804802" title="Namaskar">
Namaskar



</doc>
<doc id="804803" url="https://pl.wikipedia.org/wiki?curid=804803" title="Żyła główna">
Żyła główna



</doc>
<doc id="804804" url="https://pl.wikipedia.org/wiki?curid=804804" title="Żyły główne">
Żyły główne



</doc>
<doc id="804807" url="https://pl.wikipedia.org/wiki?curid=804807" title="Sleeper Cell">
Sleeper Cell



</doc>
<doc id="804813" url="https://pl.wikipedia.org/wiki?curid=804813" title="I liga argentyńska w piłce nożnej (1923)">
I liga argentyńska w piłce nożnej (1923)

W roku 1923 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub CA Huracán.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub San Lorenzo de Almagro, natomiast tytuł wicemistrza Argentyny zdobył klub Independiente.
Primera División – Asociación Argentina de Football.
Mistrzem Argentyny w roku 1923 w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub CA Huracán. W tym sezonie udało się rozegrać jedynie około 2/3 przewidzianych meczów (aż 182 mecze nie zostały rozegrane) i w końcu by wyłonić mistrza konieczne było rozegranie w 1924 roku aż czterech meczów barażowych.
Kluby Estudiantes La Plata i CS Palermo przeszły do konkurencyjnej federacji Asociación Amateurs de Football. Na ich miejsce do pierwszej ligi awansował klub Sportsman. Liga zmniejszyła się z 23 do 22 klubów.
Końcowa tabela sezonu 1923 ligi Asociación Argentina de Football.
Ponieważ do końca roku 1923 zdołano rozegrać około 2/3 meczów w styczniu 1924 roku dwa najlepsze w tabeli kluby zgodziły się rozegrać na neutralnym terenie mecze barażowe o tytuł mistrza Argentyny.
Mistrzem Argentyny został klub Boca Juniors.
Primera División – Asociación Amateurs de Football.
Mistrzem Argentyny w roku 1923 w ramach rozgrywek organizowanych przez federację piłkarską Asociación Amateurs de Football został klub San Lorenzo de Almagro, natomiast tytuł wicemistrza Argentyny zdobył klub Independiente. Przed następnym sezonem z konkurencyjnej federacji Asociación Argentina de Football dołączyły dwa kluby – Estudiantes La Plata i CS Palermo, ponadto awansował Liberal Argentino. Ponieważ nikt nie spadł liga powiększyła się z 21 do 24 klubów.

</doc>
<doc id="804815" url="https://pl.wikipedia.org/wiki?curid=804815" title="Dalzell (Illinois)">
Dalzell (Illinois)

Dalzell – wieś w USA, w stanie Illinois, w hrabstwie Bureau. Według spisu z 2000 roku wioskę zamieszkuje 717 osób.
Geografia.
Wioska zajmuje powierzchnię 3,3 km2, z czego 3,27 km2 stanowi ląd, 0,03 km2 (0,78%) stanowi woda.
Demografia.
Według spisu z 2000 roku wioskę zamieszkuje 717 osób skupionych w 278 gospodarstwach domowych, tworzących 209 rodzin. Gęstość zaludnienia wynosi 218 osoby/km2. W wiosce znajdują się 289 budynki mieszkalne, a ich gęstość występowania wynosi 87,9 mieszkania/km2. Wioskę zamieszkuje 99,44% ludności białej, 0,14% stanowią Afroamerykanie, 0,42% ludności wywodzącej się z dwóch lub więcej ras. Hiszpanie lub Latynosi stanowią 1,26% populacji.
W wiosce są 278 gospodarstwa domowe, w których 32,7% stanowią dzieci poniżej 18 roku życia żyjących z rodzicami, 65,1% stanowią małżeństwa, 6,1% stanowią kobiety nie posiadające męża oraz 24,8% stanowią osoby samotne. 22,3% wszystkich gospodarstw domowych składa się z jednej osoby oraz 10,4% żyjących samotnie ma powyżej 65 roku życia. Średnia wielkość gospodarstwa domowego wynosi 2,58 osoby, natomiast rodziny 3,01 osoby. 
Przedział wiekowy kształtuje się następująco: 26,1% stanowią osoby poniżej 18 roku życia, 5,9% stanowią osoby pomiędzy 18 a 24 rokiem życia, 28,7% stanowią osoby pomiędzy 25 a 44 rokiem życia, 25,8% stanowią osoby pomiędzy 45 a 64 rokiem życia oraz 13,5% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 94,3 mężczyzn. Na każde 100 kobiet powyżej 18 roku życia przypada 94,9 mężczyzn.
Średni dochód dla gospodarstwa domowego wynosi 49 808 dolarów, a dla rodziny wynosi 56 375 dolarów. Dochody mężczyzn wynoszą średnio 39 531 dolarów, a kobiet 22 050 dolarów. Średni dochód na osobę w mieście wynosi 20 215 dolarów. Około 1% rodzin i 3,5% populacji miasta żyje poniżej minimum socjalnego, z czego 3,5% jest poniżej 18 roku życia i 0,9% powyżej 65 roku życia. 

</doc>
<doc id="804818" url="https://pl.wikipedia.org/wiki?curid=804818" title="Indywidualne mistrzostwa świata juniorów na żużlu">
Indywidualne mistrzostwa świata juniorów na żużlu

Indywidualne mistrzostwa świata juniorów na żużlu (ang. "Individual Speedway Junior World Championship") – rozgrywki żużlowe prowadzone corocznie od 1977 roku dla zawodników do 21. roku życia. Prowadzone są przez Międzynarodową Federację Motocyklową.
W latach 1977–1987 zawody rozgrywano pod szyldem indywidualnych mistrzostw Europy juniorów (od 1998 r. pod tą samą nazwą odbywają się zawody organizowane przez FIM Europe), przy czym od 1979 roku startowali w nich również zawodnicy spoza Europy.
Klasyfikacja medalowa.
Poniższe zestawienia obejmują medalistów począwszy od roku 1988.
Według zawodników.
Pogrubioną czcionką – zostali zaznaczeni zawodnicy urodzeni w roku 2002 i później.

</doc>
<doc id="804821" url="https://pl.wikipedia.org/wiki?curid=804821" title="Mistrzostwa Świata w Biathlonie 2007">
Mistrzostwa Świata w Biathlonie 2007

41. Mistrzostwa świata w Biathlonie 2007 odbyły się w włoskiej miejscowości Anterselva. Konkursy odbyły się w dniach 2-11 lutego 2007 roku. Na tej imprezie po raz pierwszy rozegrany został bieg sztafet mieszanych. Ceremonia otwarcia mistrzostw odbyła się 2 lutego.
Mężczyźni.
Sprint na 10 km.
Konkurs rozpoczął się 3 lutego 2007 r. o godzinie 10:45. Pierwszym zawodnikiem, który wybiegł na trasę był Amerykanin Tim Burke, a ostatnim Szwajcar Claudio Böckli (nr 105). Polacy, który wystartowali w konkursie to: Tomasz Sikora (nr 21), Wiesław Ziemianin (nr 85), Mirosław Kobus (nr 91) i Krzysztof Pływaczyk (nr 39). Ówczesny lider Pucharu Świata Niemiec Michael Greis wystartował z numerem 19.
Bieg pościgowy na 12,5 km.
4 lutego 2007 o 11:15 zwycięzca biegu sprinterskiego Ole Einar Bjørndalen wyruszył jako pierwszy na trasę biegu pościgowego. Polski skład na pościg Bjørndalena: Tomasz Sikora (nr 5), Wiesław Ziemianin (nr 41) i Mirosław Kobus (nr 55).
Bieg indywidualny na 20 km.
Konkurs rozpoczął się 6 lutego 2007 o godzinie 14:15. Uczestniczyło w nim 114 zawodników. Jak o pierwszy wystartował Szwed Carl Johan Bergman, a ostatni Amerykanin Lowell Bailey. Polacy startowali w składzie: Tomasz Sikora (nr 20), Wiesław Ziemianin (nr 84), Krzysztof Pływaczyk (nr 29) i Mirosław Kobus (nr 97). Nowy lider Pucharu Świata - Ole Einar Bjørndalen wystartował z numerem 89.
Bieg masowy na 15 km.
Konkurs rozpoczął się 11 lutego 2007 o godzinie 14:15. Uczestniczyło w nim 30 zawodników w tym Tomasz Sikora, jako jedyny z Polaków.
Sztafeta 4 × 7,5 km.
Konkurs rozpoczął się 10 lutego 2007 o godzinie 10:45. Uczestniczyło w nim 21 zespołów (Finlandia wycofała się). Polacy startowali w składzie: Krzysztof Pływaczyk, Grzegorz Bodziana, Mirosław Kobus i Tomasz Sikora.
Kobiety.
Sprint na 7,5 km.
Konkurs rozpoczął się 3 lutego 2007 o godzinie 14:15. Pierwszą zawodniczką, która wybiegła na trasę była Finka Kaisa Mäkäräinen, a ostatnią Ukrainka Nina Łemesz (nr 86). Polki, które wystartowały w konkursie to: Magdalena Gwizdoń (nr 6), Krystyna Pałka (nr 20), Katarzyna Ponikwia (nr 69) i Magdalena Nykiel (nr 81). Ówczesna liderka Pucharu Świata - Niemka Kati Wilhelm wystartowała z numerem 15.
Bieg pościgowy na 10 km.
4 lutego 2007 o 14:15 zwyciężczyni biegu sprinterskiego Magdalena Neuner wyruszyła jako pierwsza na trasę biegu pościgowego. Polski skład na pościg Neuner: Magdalena Gwizdoń (nr 14), Krystyna Pałka (nr 34) i Katarzyna Ponikwia (nr 30). Nowa liderka Pucharu Świata - Szwedka Anna Carin Zidek wystartowała z numerem 2.
Bieg indywidualny na 15 km.
Konkurs rozpoczął się 7 lutego 2007 o godzinie 14:15. Uczestniczyły w nim 93 zawodniczki. Jako pierwsza wystartowała Słowenka Teja Gregorin, a ostatnia Ukrainka Wiktorija Semerenko. Polki startowały w składzie: Magdalena Gwizdoń (nr 57), Krystyna Pałka (nr 30), Katarzyna Ponikwia (nr 78) i Paulina Bobak (nr 87). Biegu nie ukończyła m.in. Kati Wilhelm.
Bieg masowy kobiet na 12,5 km.
Konkurs rozpoczął się 10 lutego 2007 o godzinie 14:15. Uczestniczyło w nim 30 zawodniczek w tym dwie Polki: Magdalena Gwizdoń i Krystyna Pałka. Na starcie zabrakło m.in. liderki Pucharu Świata Anna Carin Zidek. Do mety dotarły jednak tylko 28 zawodniczki. Reprezentantki Białorusi nie zostały sklasyfikowane.
Sztafeta 4 × 6 km.
Konkurs rozpoczął się 11 lutego 2007 o godzinie 11:15. Uczestniczyło w nim 17 zespołów (reprezentacja USA wycofała się). Polki startowały w składzie: Krystyna Pałka, Paulina Bobak, Magdalena Gwizdoń i Katarzyna Ponikwia.
Sztafeta mieszana.
Konkurs rozpoczął się 8 lutego 2007 o 14:15. Uczestniczyło w nim 21 zespołów (reprezentacja USA wycofała się). Reprezentacja Polski wystartowała w składzie: Krystyna Pałka, Magdalena Gwizdoń, Krzysztof Pływaczyk i Tomasz Sikora.

</doc>
<doc id="804822" url="https://pl.wikipedia.org/wiki?curid=804822" title="Krywbas Krywyj Rig">
Krywbas Krywyj Rig



</doc>
<doc id="804823" url="https://pl.wikipedia.org/wiki?curid=804823" title="Bielojad olbrzymi">
Bielojad olbrzymi

Bielojad olbrzymi ("Dendroctonus micans") - gatunek owada z rzędu chrząszczy.
Przebiega rozciągnięta w czasie: od maja do sierpnia, (najczęściej w czerwcu), w chodniku macierzystym lub w miejscu żeru uzupełniającego.
Złoże jaj po 100-150 sztuk umieszczone jest wprost w chodniku macierzystym (bez nyż jajowych). Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu "wolnego", barwy białej, kolebka poczwarkowa między korą a drewnem. Imago długości 7,0-9,5 mm. Jest największym kornikiem w faunie Polski. Chrząszcz krępy, walcowaty, smolisto-czarny do rdzawobrunatnego, gęsto rdzawo owłosiony, lśniący. Przedplecze u nasady nieco węższe od pokryw, zwężające się gruszkowato w kierunku głowy. Wzdłuż środka przedplecza przebiega gładka, słabo wyraźna linia. Głowa duża, widoczna spod przedplecza. Pokrywy szorstko urzeźbione, regularnie punktowane. Długość pokryw jest dwa razy dłuższa od przedplecza. Ścięcie pokryw sklepione, łukowato zaokrąglone. Samica większa od samca (dymorfizm płciowy).
Występuje w Eurazji od Sachalinu i Japonii (wyspa Hokkaido), poprzez Syberię, do środkowej Francji oraz lokalnych ognisk w Wielkiej Brytanii. W Polsce pospolity (choć w mniejszym stopniu niż np. kornik drukarz). 
Żeruje głównie na świerku, rzadziej na sośnie pospolitej, modrzewiu i jodle. W Polsce często opanowuje świerki obcego pochodzenia (zwłaszcza świerk sitkajski). Zasiedla dolną część strzały i nasadę korzeni drzew zdrowych. W miejscach ocienionych żerowiska mogą być umiejscowione 2-3 m nad ziemią, w miejscach nasłonecznionych w zasadzie w szyi korzeniowej - 20-30 cm nad ziemią.
W Polsce szkody gospodarcze może wyrządzać w drzewostanach świerka pospolitego znajdujących się w sąsiedztwie drzewostanów świerka sitkajskiego (w lasach doświadczalnych, parkach).

</doc>
<doc id="804827" url="https://pl.wikipedia.org/wiki?curid=804827" title="Pierwsza odsiecz wiedeńska">
Pierwsza odsiecz wiedeńska



</doc>
<doc id="804829" url="https://pl.wikipedia.org/wiki?curid=804829" title="Jonathan de Guzmán">
Jonathan de Guzmán

Jonathan Alexander de Guzmán (ur. 13 września 1987 w Toronto) – holenderski piłkarz kanadyjskiego pochodzenia występujący na pozycji pomocnika w niemieckim klubie Eintracht Frankfurt. Były reprezentant Holandii. Młodszy brat reprezentanta Kanady Juliana de Guzmana.
Kariera klubowa.
De Guzmán pochodzi z Toronto. Jest synem Filipińczyka i Jamajki. W Toronto zaczynał kopać piłkę w drużynie North Scarborough, jednak w wieku 12 lat wyjechał z Kanady i przeniósł się do Holandii zostając graczem Feyenoordu. Przez 6 lat terminował w tamtejszej szkółce, a w sezonie 2005/06 został przez trenera Erwina Koemana włączony do kadry pierwszego zespołu. W Eredivisie de Guzmán zadebiutował 18 września 2005 roku w wygranym 5:1 meczu z SC Heerenveen, gdy w 83. minucie zmienił Hossama Ghaly. 30 września zdobył swojego pierwszego gola w lidze, w wygranym 3:1 wyjazdowym meczu z Willem II Tilburg. Łącznie w sezonie 2005/06 wystąpił w 29 meczach i strzelił 4 gole, a z Feyenoordem zajął 3. pozycję. Od początku sezonu 2006/07 Jonathan jest podstawowym zawodnikiem Feyenoordu i uważany jest za jeden z największych talentów w lidze holenderskiej. Latem 2007 przedłużył kontrakt z rotterdamską drużyną do 2010 roku. Po sezonie 2009/2010 De Guzmán trafił do RCD Mallorca, podpisując z hiszpańskim klubem 3-letni kontrakt. W Primera División zadebiutował 29 sierpnia 2010 w zremisowanym 0:0 domowym spotkaniu z Realem Madryt. W sierpniu 2011 roku zmienił klub na Villarreal CF. W lipcu 2012 roku został wypożyczony do Swansea City. Latem 2014 przeszedł do SSC Napoli.
Kariera reprezentacyjna.
De Guzmán zdecydował się grać w reprezentacji Holandii. W 2008 roku wystąpił z kadrą U-23 na Igrzyskach Olimpijskich w Pekinie. Grał także w reprezentacji Holandii U-21. 6 lutego 2013 zadebiutował w dorosłej reprezentacji w zremisowanym 1:1 towarzyskim meczu z Włochami.

</doc>
<doc id="804834" url="https://pl.wikipedia.org/wiki?curid=804834" title="De Pue">
De Pue

De Pue – wieś w USA, w stanie Illinois, w hrabstwie Bureau. Według spisu z 2000 roku wioskę zamieszkuje 1 842 osób.
Geografia.
Wioska zajmuje powierzchnię 7,7 km², z czego 7 km² stanowi ląd, natomiast 0,7 km² (8,75%) stanowi woda.
Demografia.
Według spisu z 2000 roku wioskę zamieszkuje 1 842 osób skupionych w 658 gospodarstwach domowych, tworzących 452 rodzin. Gęstość zaludnienia wynosi 262,4 osoby/km². W wiosce znajdują się 721 budynki mieszkalne, a ich gęstość występowania wynosi 102,7 mieszkania/km². Wioskę zamieszkuje 82,36% ludności białej, 0,11% stanowią Afroamerykanie, 0,49% stanowią rdzenni Amerykanie, 0,11% stanowią mieszkańcy Pacyfiku, 2,06% stanowią Azjaci, 11,51% stanowi ludność innych ras, 3,37% ludności wywodzącej się z dwóch lub więcej ras. Hiszpanie lub Latynosi stanowią 45,77% populacji.
W wiosce są 658 gospodarstwa domowe, w których 33,6% stanowią dzieci poniżej 18 roku życia żyjących z rodzicami, 52,4% stanowią małżeństwa, 11,4% stanowią kobiety nie posiadające męża oraz 31,2% stanowią osoby samotne. 27,5% wszystkich gospodarstw domowych składa się z jednej osoby oraz 16,7% żyjących samotnie ma powyżej 65 roku życia. Średnia wielkość gospodarstwa domowego wynosi 2,78 osoby, natomiast rodziny 3,42 osoby.
Przedział wiekowy kształtuje się następująco: 29% stanowią osoby poniżej 18 roku życia, 9,5% stanowią osoby pomiędzy 18 a 24 rokiem życia, 25,6% stanowią osoby pomiędzy 25 a 44 rokiem życia, 18,5% stanowią osoby pomiędzy 45 a 64 rokiem życia oraz 17,3% stanowią osoby powyżej 65 roku życia. Średni wiek wynosi 34 lata. Na każde 100 kobiet przypada 109,3 mężczyzn. Na każde 100 kobiet powyżej 18 roku życia przypada 98,6 mężczyzn.
Średni dochód dla gospodarstwa domowego wynosi 32 500 dolarów, a dla rodziny wynosi 36 985 dolarów. Dochody mężczyzn wynoszą średnio 26 094 dolarów, a kobiet 19 643 dolarów. Średni dochód na osobę w mieście wynosi 15 273 dolarów. Około 12,3% rodzin i 13,1% populacji miasta żyje poniżej minimum socjalnego, z czego 17,5% jest poniżej 18 roku życia i 6,8% powyżej 65 roku życia.

</doc>
<doc id="804835" url="https://pl.wikipedia.org/wiki?curid=804835" title="Olanchito">
Olanchito

Olanchito – miasto w północnym Hondurasie, w departamencie Yoro, położone nad rzeką Aguán. Ludność: 22,6 tys. (2001).

</doc>
<doc id="804837" url="https://pl.wikipedia.org/wiki?curid=804837" title="Katharine Ross">
Katharine Ross

Katharine Juliet Ross (ur. 29 stycznia 1940 w Los Angeles) – amerykańska aktorka i scenarzystka filmowa, telewizyjna i teatralna, nominowana do nagrody Oscara, dwukrotna laureatka nagrody Złotego Globu, autorka książek "Mała balerina" ("Little Ballerina") i "Moje ulubione sprawy" ("My Favorite Things").
Życiorys.
Młodość.
Urodziła się w Los Angeles jako córka Katherine Mullen i Dudleya Tyinga Rossa. Kiedy się urodziła jej ojciec odbywał służbę w United States Navy. Jej rodzina miała pochodzenie szkockie, niemieckie i angielskie. W 1957 ukończyła Las Lomas High School w Walnut Creek w Kalifornii. Przez rok uczęszczała do Santa Rosa Junior College w Santa Rosa, gdzie wystąpiła w musicalu "Król i ja". Zrezygnowała z dalszej nauki i przeniosła się do San Francisco na studia aktorskie.
Kariera.
W 1962 związała się z grupą teatralną San Francisco Workshop, z którą wystąpiła w spektaklu George’a Bernarda Shawa "Uczeń diabła" ("The Devil’s Disciple") na scenie The Balcony Theater. Niedługo potem pojawiła się na szklanym ekranie w serialach: NBC "Sam Benedict" (1962), NBC "Porucznik" ("The Lieutenant", 1963), ABC "Spotkanie z Alfredem Hitchcockiem" ("The Alfred Hitchcock Hour", 1963), "Ben Casey" (1964) i seryjnych westernach: NBC "Człowiek z Shiloh" ("The Virginian", 1964) z Lee Majorsem, CBS "Gunsmoke" ("Prawo strzelby", 1964, 1965), ABC "Wagon pociągowy" ("Wagon Train", 1965), CBS "Bardzo Dziki Zachód" ("Wild Wild West", 1965) z Lesliem Nielsenem oraz ABC "Wielka Dolina" ("The Big Valley", 1965) u boku Barbary Stanwyck, Lee Majorsa i Lindy Evans.
Debiutowała na dużym ekranie w dramacie wojennym westernie "Shenandoah" (1965) u boku Jamesa Stewarta. Za kreację panny młodej Elaine Robinson zaręczonej z wplątanym wcześniej w romans z jej matką synem wspólnika swojego ojca (Dustin Hoffman) w melodramacie Mike’a Nicholsa "Absolwent" ("The Graduate", 1967) została uhonorowana nagrodą Złotego Globu i Złotego Lauru oraz była nominowana do nagrody Oscara i Brytyjskiej Akademii Filmowej (BAFTA). Zagrała potem w filmie sensacyjnym "Ujarzmić piekło" ("Hellfighters", 1969) u boku Johna Wayne’a. Za postać Loli w westernie "Był tu Willie Boy" ("Tell Them Willie Boy Is Here", 1969) z Robertem Redfordem oraz za rolę Etty Place w biograficznym westernie sensacyjnym "Butch Cassidy i Sundance Kid" ("Butch Cassidy and the Sundance Kid", 1969) u boku Paula Newmana i Roberta Redforda odebrała nagrodę Brytyjskiej Akademii Filmowej (BAFTA).
Pojawiła się także w komedii "Spytaj swojego królika" ("Get to Know Your Rabbit", 1972) z Orsonem Wellesem. Kreacja prezesa stacji telewizyjnej, która po przeprowadzce z Manhattanu na bogate przedmieścia Stepford w stanie Connecticut odkrywa kobiety zamienione w roboty w horrorze fantastycznonaukowym "Żony ze Stepford" ("The Stepford Wives", 1975) przyniosła jej nagrodę Złotego Zwoju przyznaną przez Akademię Filmową Science Fiction, Fantasy i Horroru. Została po raz drugi laureatką nagrody Złotego Globu za drugoplanową rolę prostytutki Miry Hauser, córki uchodźcy żydowskiego w dramacie "Przeklęty rejs" ("Voyage of the Damned", 1976) z Faye Dunaway. Wystąpiła także w dreszczowcu o morderczych pszczołach "Rój" ("The Swarm", 1978) i dramacie "Betsy" ("The Betsy", 1978) u boku Laurence’a Oliviera, Roberta Duvalla, Tommy’ego Lee Jonesa, Lesley-Anne Down i Kathleen Beller.
W operze mydlanej ABC "Dynastia Colbych" ("The Colbys", 1985–1987) wystąpiła jako Francesca Scott Colby Hamilton, matka Jeffa Colby’ego (John James). W dreszczowcu "Donnie Darko" (2001) zagrała postać psychiatry.
Życie prywatne.
Ross miała pięciu mężów, z których czwartym był Gaetano „Tom” Lisi (w latach 1974 – 1979). Na planie horroru "Dziedzictwo" ("The Legacy", 1978) poznała swojego piątego męża, aktora Sama Elliotta. Wspólnie zagrali również w miniserialu NBC "Morderstwo w Teksasie" ("Murder in Texas", 1981) z Farrah Fawcett, telewizyjnym westernie CBS "Jeźdźcy cienia" ("The Shadow riders", 1982) z główną rolą Toma Sellecka, telewizyjnym dramacie ABC "Travis McGee" (1983) i telewizyjnym westernie TNT "Conagher" (1991), do którego wspólnie z mężem opracowała scenariusz. W 1984 wzięli ślub. Mają córkę Cleo Rose (ur. 17 września 1984).

</doc>
<doc id="804838" url="https://pl.wikipedia.org/wiki?curid=804838" title="Jonathan de Guzman">
Jonathan de Guzman



</doc>
<doc id="804841" url="https://pl.wikipedia.org/wiki?curid=804841" title="Henry Cadogan">
Henry Cadogan

Henry Arthur Cadogan (ur. 13 czerwca 1868, zm. 2 lipca 1908 w Temple House w Herefordshire) – brytyjski arystokrata i polityk, syn George’a Cadogana, 5. hrabiego Cadogan, i lady Beatrix Craven, córki 2. hrabiego Craven.
Dziedzicem tytułów ojcowskich został po śmierci swojego starszego brata Alberta w 1878 r. Przyjął wówczas tytuł wicehrabiego Chelsea. Wykształcenie odebrał w Eton College i w Trinity College w Cambridge. Był kapitanem 3 batalionu Królewskich Fizylierów ("3rd Battalion, Royal Fusiliers"). W latach 1892-1900 zasiadał w Izbie Gmin jako reprezentant okręgu Bury St Edmunds. W życiu politycznym był związany w Partią Konserwatywną. Pełnił również urząd zastępcy Lorda Namiestnika County London. Był również prywatnym sekretarzem Pierwszego Lorda Skarbu.
30 kwietnia 1892 r. w kościele św. Trójcy na Sloane Street w Londynie, poślubił Mildred Cecilię Harriet Sturt (27 lutego 1869 – 17 września 1942), córkę Henry’ego Sturta, 1. barona Alington, i lady Augusty Bingham, córki 3. hrabiego Lucan. Henry i Mildred mieli razem syna i pięć córek:
Lord Chelsea zmarł na raka w wieku 40 lat. Został pochowany 6 lipca 1908 w Culford w hrabstwie Suffolk. Tytuł wicehrabiego Chelsea przypadł jego jedynemu synowi, a po jego rychłej śmierci bratu Henry’ego, Geralda, który po śmierci ojca w 1915 r. został 6. hrabią Cadogan.

</doc>
<doc id="804846" url="https://pl.wikipedia.org/wiki?curid=804846" title="Piotr Szułcik">
Piotr Szułcik

Piotr Szułcik (ur. 9 maja 1966 w Poznaniu) – polski piłkarz grający na pozycji bramkarza. W I lidze rozegrał 16 meczów.
Piłkarską karierę rozpoczynał w Olimpii Poznań. 5 listopada 1988 roku zadebiutował w jej barwach w I lidze w meczu z Widzewem Łódź, w którym w 38. minucie zastąpił Konrada Paciorkowskiego (w debiucie nie wpuścił gola). Graczem poznańskiej Olimpii był do 1992 roku, w tym czasie wystąpił jeszcze w dziewięciu innych spotkaniach najwyższego szczebla rozgrywkowego.
Kontynuował następnie swoją karierę m.in. w Warcie Poznań i Amice Wronki. Wiosną 1996 roku trafił do Dyskobolii Grodzisk Wlkp. z którą półtora roku później wywalczył awans do I ligi. W rundzie wiosennej sezonu 1997/1998 rozegrał w niej sześć meczów. Później reprezentował barwy TS 1998 Dopiewo i Piasta Kobylnica.

</doc>
<doc id="804853" url="https://pl.wikipedia.org/wiki?curid=804853" title="Dover (Illinois)">
Dover (Illinois)

Dover – wieś w USA, w stanie Illinois, w hrabstwie Bureau. Według spisu z 2000 roku wioskę zamieszkują 172 osoby.
Geografia.
Wioska zajmuje powierzchnię 0,7 km2, z czego całość stanowi ląd.
Demografia.
Według spisu z 2000 roku wioskę zamieszkują 172 osoby skupione w 62 gospodarstwach domowych, tworzących 53 rodzin. Gęstość zaludnienia wynosi 246 osoby/km2. W wiosce znajdują się 68 budynków mieszkalnych, a ich gęstość występowania wynosi 97,2 mieszkania/km2. Wioskę zamieszkuje 99,42% ludności białej, 0,58% ludności wywodzącej się z dwóch lub więcej ras. Hiszpanie lub Latynosi stanowią 0,58% populacji.
W wiosce jest 65 gospodarstw domowych, w których 37,1% stanowią dzieci poniżej 18 roku życia żyjących z rodzicami, 69,4% stanowią małżeństwa, 9,7% stanowią kobiety nie posiadające męża oraz 14,5% stanowią osoby samotne. 11,3% wszystkich gospodarstw domowych składa się z jednej osoby oraz 6,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,77 osoby, natomiast rodziny 3 osoby. 
Przedział wiekowy kształtuje się następująco: 29,1% stanowią osoby poniżej 18 roku życia, 5,2% stanowią osoby pomiędzy 18 a 24 rokiem życia, 27,3% stanowią osoby pomiędzy 25 a 44 rokiem życia, 24,4% stanowią osoby pomiędzy 45 a 64 rokiem życia oraz 14% stanowią osoby powyżej 65 roku życia. Średni wiek wynosi 40 lat. Na każde 100 kobiet przypada 112,3 mężczyzn. Na każde 100 kobiet powyżej 18 roku życia przypada 96,8 mężczyzn.
Średni dochód dla gospodarstwa domowego wynosi 41 875 dolarów, a dla rodziny wynosi 42 500 dolarów. Dochody mężczyzn wynoszą średnio 31 250 dolarów, a kobiet 20 500 dolarów. Średni dochód na osobę w mieście wynosi 14 070 dolarów. Około 8,3% rodzin i 5,7% populacji miasta żyje poniżej minimum socjalnego, z czego 0% jest poniżej 18 roku życia i 29,4% powyżej 65 roku życia. 

</doc>
<doc id="804854" url="https://pl.wikipedia.org/wiki?curid=804854" title="Polimeraza RNA zależna od DNA">
Polimeraza RNA zależna od DNA



</doc>
<doc id="804862" url="https://pl.wikipedia.org/wiki?curid=804862" title="Hollowayville">
Hollowayville

Hollowayville – wieś w USA, w stanie Illinois, w hrabstwie Bureau. Według spisu z 2000 wioskę zamieszkuje 90 osób.
Geografia.
Wioska zajmuje powierzchnię 0,1 km2, z czego całość stanowi ląd.
Demografia.
Według spisu z 2000 wioskę zamieszkuje 90 osób skupionych w 29 gospodarstwach domowych, tworzących 24 rodzin. Gęstość zaludnienia wynosi 695 osoby/km2. W wiosce znajdują się 31 budynków mieszkalnych, a ich gęstość występowania wynosi 239,4 mieszkania/km2. Wioskę zamieszkuje 100% ludności białej.
W wiosce jest 29 gospodarstw domowych, w których 48,3% stanowią dzieci poniżej 18 roku życia żyjących z rodzicami, 72,4% stanowią małżeństwa, 6,9% stanowią kobiety nie posiadające męża oraz 17,2% stanowią osoby samotne. 17,2% wszystkich gospodarstw domowych składa się z jednej osoby oraz 10,3% żyjących samotnie ma powyżej 65 roku życia. Średnia wielkość gospodarstwa domowego wynosi 3,1 osoby, natomiast rodziny 3,54 osoby. 
Przedział wiekowy kształtuje się następująco: 34,4% stanowią osoby poniżej 18 roku życia, 7,8% stanowią osoby pomiędzy 18 a 24 rokiem życia, 35,6% stanowią osoby pomiędzy 25 a 44 rokiem życia, 12,2% stanowią osoby pomiędzy 45 a 64 rokiem życia oraz 10% stanowią osoby powyżej 65 roku życia. Średni wiek wynosi 29 lat. Na każde 100 kobiet przypada 104,5 mężczyzn. Na każde 100 kobiet powyżej 18 roku życia przypada 90,3 mężczyzn.
Średni dochód dla gospodarstwa domowego wynosi 52 500 dolarów, a dla rodziny wynosi 63 750 dolarów. Dochody mężczyzn wynoszą średnio 41 750 dolarów, a kobiet 31 250 dolarów. Średni dochód na osobę w mieście wynosi 15 825 dolarów. Około 0% rodzin i 0% populacji miasta żyje poniżej minimum socjalnego. 

</doc>
<doc id="804865" url="https://pl.wikipedia.org/wiki?curid=804865" title="Zajączek">
Zajączek



</doc>
<doc id="804869" url="https://pl.wikipedia.org/wiki?curid=804869" title="Zakon Kanoników Regularnych Stróżów Świętego Grobu Jerozolimskiego">
Zakon Kanoników Regularnych Stróżów Świętego Grobu Jerozolimskiego



</doc>
<doc id="804870" url="https://pl.wikipedia.org/wiki?curid=804870" title="Talkin’ About Life and Death">
Talkin’ About Life and Death

Talkin’ About Life and Death – album Miłości i Lestera Bowiego wydany nakładem wytwórni Biodro Records w 2000 roku. Zawiera dziesięć kompozycji, nagranych podczas sesji nagraniowej w lipcu 1997 roku w gdańskim studiu Polskiego Radia. Kompozycje są autorstwa Tymona Tymańskiego, Lestera Bowiego ("What If"), Lou Reeda ("Venus in Furs"), Charlesa Ivesa ("Maple Leaves") i Johna Coltrane'a ("Impressions").
Pierwotnie płyta miała nosić tytuł "Kamikaze Comedians" i zawierać także utwory z repertuaru Sex Pistols i Boney M., ale krótki czas sesji nagraniowej na to nie pozwolił. Zapowiadana na 2008 rok reedycja płyty przez Biodro Records ma zawierać godzinny film dokumentujący sesję nagraniową.

</doc>
<doc id="804876" url="https://pl.wikipedia.org/wiki?curid=804876" title="17 Brygada Zmechanizowana">
17 Brygada Zmechanizowana

17 Wielkopolska Brygada Zmechanizowana im. gen. broni Józefa Dowbor-Muśnickiego (17 BZ, 17 WBZ; Cyfrowa Brygada) – związek taktyczny Wojska Polskiego.
Formowanie i zmiany organizacyjne.
Brygada została sformowana w 1996 roku na bazie 17 Pułku Zmechanizowanego, jako jednostka 4 Lubuskiej Dywizji Zmechanizowanej. W 2001 roku, po rozformowaniu 4 DZ, brygada została włączona w skład 11 Lubuskiej Dywizji Kawalerii Pancernej.
17 BZ wywodzi się bezpośrednio z 17 Pułku Piechoty, który został sformowany w lipcu 1944 roku i brał udział w ramach 5 Dywizji Piechoty 2 Armii Wojska Polskiego w walkach m.in. pod Budziszynem i w operacji praskiej. W listopadzie 1945 roku pułk przybył do Międzyrzecza. W 1957 roku, w wyniku redukcji Wojska Polskiego, pułk podporządkowany został dowódcy 4 Pomorskiej Dywizji Piechoty, a w 1962 roku przeformowany w 17 Pułk Zmechanizowany.
28 kwietnia 2011 roku w Krośnie Odrzańskim dowódca 11 DKPanc, gen. dyw. Mirosław Różański przekazał, a pełniący obowiązki dowódcy 17 BZ, płk Tomasz Domański przyjął w podporządkowanie 5 bsap.
Brygada należy do najnowocześniejszych jednostek wojsk lądowych. Jako pierwsza otrzymała na uzbrojenie KTO Rosomak.
Tradycje brygady i jej pododdziałów.
17 BZ dziedziczy tradycje następujących jednostek WP:
Decyzją nr 27/MON z 20 marca 1996 roku brygada otrzymała nazwę wyróżniająca "Wielkopolska". Jednocześnie ustanowiono patrona, którym został gen. broni Józef Dowbor-Muśnicki.
Po rozformowaniu 15 Wielkopolskiej Brygady Kawalerii Pancernej na mocy decyzji Ministra Obrony Narodowej nr 171/MON z 12 maja 2006 roku 17 Brygada Zmechanizowana przejęła ponadto tradycje następujących jednostek:
Pododdziały 17 Brygady przejęły barwy i tradycje następujących jednostek:
29 sierpnia 2008 roku 1 Batalion Piechoty Zmotoryzowanej otrzymał imię płk dypl. Beniamina Piotra Kotarby i nazwę wyróżniającą „Ziemi Rzeszowskiej” oraz przyjął dziedzictwo tradycji 17 Pułku Piechoty Ziemi Rzeszowskiej.
24 kwietnia 2010 roku batalion dowodzenia 17 BZ przyjął dziedzictwo tradycji 2 Pułku Strzelców Wielkopolskich i 56 Pułku Piechoty Wielkopolskiej (1919–1939), otrzymał nazwę wyróżniającą „Strzelców Wielkopolskich” i imię por. Jana Rzepy.
14 marca 2013 roku sekretarz stanu Czesław Mroczek działając z upoważnienia ministra obrony narodowej nadał kompanii rozpoznawczej nazwę wyróżniającą „Ułanów Wielkopolskich” oraz polecił przejąć i z honorem kultywować dziedzictwo tradycji 17 Pułku Ułanów Wielkopolskich im. Króla Bolesława Chrobrego (1919–1939). Uroczystość przejęcia tradycji miała miejsce 20 czerwca 2013 roku.
Decyzją nr 230/MON Ministra Obrony Narodowej z dnia 20 czerwca 2015 roku dywizjon artylerii przeciwlotniczej przejmuje i z honorem kultywuje dziedzictwo tradycji:
Decyzją Ministra Obrony Narodowej Antoniego Macierewicza z 13 czerwca 2017 roku batalion logistyczny otrzymał imię pułkownika Arnolda Szyllinga.
Uzbrojenie i wyposażenie brygady.
Brygada była pierwszą jednostką Wojska Polskiego wyposażoną w nowo zakupione transportery opancerzone Patria AMV 8×8 „Rosomak”.
1 Batalion Piechoty Zmotoryzowanej uzbrojony jest w KTO Rosomak, 2 i 3 Batalion Piechoty Zmotoryzowanej w BWP-1 i KTO Rosomak, kompanie wsparcia w samobieżne moździerze 120 mm Rak, dywizjon artylerii w samobieżne armatohaubice wz. 1977 „Dana”, kompania rozpoznawcza w KTO Rosomak i quad ARCTIC CAT, dywizjon przeciwlotniczy w zestawy Grom, ZU-23-2 Hibneryt i SPZR Poprad, system dowodzenia i kierowania ogniem Łowcza-Rega oraz stacje radiolokacyjne NUR-22 i ZDPSR Soła.

</doc>
<doc id="804877" url="https://pl.wikipedia.org/wiki?curid=804877" title="Zbigniew Małachowski">
Zbigniew Małachowski

Zbigniew Małachowski (ur. 4 stycznia 1964 w Obornikach) – polski piłkarz grający na pozycji obrońcy.
Kariera piłkarska.
Grał w Wełnie Rogoźno, Wielimiu Szczecinek, Górniku Wałbrzych, Warcie Poznań, Amice Wronki, Dyskobolii Grodzisk Wielkopolski, a także w KP Konin.
W polskiej I lidze rozegrał 201 meczów (80 w Górniku, 118 w Amice i 3 w Dyskobolii) i zdobył 7 bramek (3 w Górniku i 4 w Amice).
Sukcesy.
Amica Wronki:

</doc>
<doc id="804878" url="https://pl.wikipedia.org/wiki?curid=804878" title="Schron amunicyjny „Podchruście”">
Schron amunicyjny „Podchruście”

Schron amunicyjny „Podchruście” – schron powstały w latach 1913–1914.
Obiekt niszczeje, popada w ruinę. Będąc przy schronie można dotknąć jego cegieł, poczuć i zobaczyć jak pod wpływem dotyku cegła się kruszy.
Niszczejący zabytek znajduje się przy ul. Ojcowskiej 172 w Krakowie.

</doc>
<doc id="804879" url="https://pl.wikipedia.org/wiki?curid=804879" title="Karabin Steyr HS .50">
Karabin Steyr HS .50

Steyr HS .50 – wielkokalibrowy karabin wyborowy produkowany przez firmę Steyr Mannlicher Gmbh &amp; Co KG. Po raz pierwszy został zaprezentowany publicznie w Las Vegas podczas targów ShotShow w 2004 roku. Karabin miał być produkowany w wersjach kalibru 12,7 mm NATO i .460 Steyr, ale oferowany jest tylko w tym pierwszym kalibrze.
Steyr HS .50 jest bronią jednostrzałową z zamkiem czterotaktowym (dwa rygle). Mechanizm spustowy dwuoporowy. Lufa ryflowana, zakończona hamulcem wylotowym. Karabin nie posiada mechanicznych przyrządów celowniczych, wyposażony jest w szynę Picatinny na której montowany jest celownik optyczny. Kolba o regulowanej długości. HS .50 wyposażony jest w dwójnóg o regulowanej wysokości.

</doc>
<doc id="804880" url="https://pl.wikipedia.org/wiki?curid=804880" title="Józef Kozielecki">
Józef Kozielecki

Józef Kozielecki (ur. 17 października 1936 w Wilnie, zm. 24 marca 2017) – polski psycholog, profesor nauk humanistycznych, nauczyciel akademicki Wydziału Psychologii Uniwersytetu Warszawskiego, członek Katedry Psychologii Poznawczej zajmujący się psychologią myślenia, psychologią transgresji oraz psychotransgresjonizmem, jako nowym kierunkiem badań psychologicznych. Tworzył między innymi filozoficzne opowiastki, których akcja rozgrywała się w fikcyjnym mieście, chcąc pokazać rządzące ludźmi zasady. W swoich pracach personalizował między innymi głos rozsądku.
Kariera naukowa.
Studia wyższe z zakresu pedagogiki ukończył w 1960 roku na Uniwersytecie Warszawskim. W roku 1964 uzyskał stopień doktora nauk humanistycznych w zakresie psychologii na Wydziale Pedagogiki Uniwersytetu Warszawskiego. Promotorem pracy doktorskiej był Tadeusz Tomaszewski. Na tej samej uczelni w 1969 roku uzyskał stopień doktora habilitowanego. W roku 1977 uzyskał tytuł naukowy profesora nauk humanistycznych. Był członkiem Komitetu Nauk Psychologicznych PAN i członkiem krajowym rzeczywistym Wydziału I Nauk Społecznych PAN.
W 1981 otrzymał Nagrodę Japońskiej Fundacji Naukowej, w roku 1990 - Nowojorską Nagrodę Kulturalną im. Jurzykowskiego oraz około 15 nagród krajowych różnych szczebli.
W roku 2007 Józef Kozielecki otrzymał doktorat honoris causa Katolickiego Uniwersytetu Lubelskiego Jana Pawła II, gdyż - między innymi - "dorobek wyróżnionego z zakresu psychologii cechuje się różnorodnością formy z jednoczesnym perfekcjonizmem treści".
Został pochowany na Powązkach Wojskowych w Warszawie (kwatera Q kolumbarium 6-1-8).
Współpraca międzynarodowa.
Prowadził badania naukowe i wykłady na uczelniach zagranicznych – m.in. na Uniwersytecie Stanford w Stanford i Indiana University w Bloomington (USA), Uniwersytecie w Lejdzie (Holandia), uniwersytecie w Umeå (Szwecja)..
Aktywność pozanaukowa.
Józef Kozielecki jest autorem opowiadań i powieści. Debiutancki tom opowiadań z przedmową Stanisława Lema to "Smutek spełnionych baśni" (1979). Jego powieść "Stary Wachman. Opowieść o godności" (2002) opowiada o przyjaźni Polki, Żydówki i Niemca w czasach wojny. Kozielecki jest filozofującym eseistą, autorem takich prac jak "Szczęście po szwedzku" (1974) czy "O człowieku wielowymiarowym" (1988). Po zamachach na World Trade Center napisał również książkę "Ameryka w mroku" (2005), wykorzystując w niej swoją wiedzę psychologiczną. W roku 2010 ukazała się jego autobiografia "Moje wzloty i upadki".

</doc>
<doc id="804888" url="https://pl.wikipedia.org/wiki?curid=804888" title="Edward Stanley (1894–1938)">
Edward Stanley (1894–1938)

Edward Montagu Cavendish Stanley, lord Stanley (ur. 9 lipca 1894, zm. 16 października 1938) – brytyjski arystokrata i polityk, najstarszy syn Edwarda Stanleya, 17. hrabiego Derby, i lady Alice Montagu, córki 7. księcia Manchester.
Wykształcenie odebrał w Eton College oraz w Magdalen College na Uniwersytecie Oksfordzkim. Od 1908 r. nosił tytuł lorda Stanley, którzy przysługiwał dziedzicowi tytułu hrabiego Derby. Lord Stanley służył w Grenadier Guards, gdzie dosłużył się rangi kapitana. W 1914 r. był adiutantem dowódcy 2 Korpusu Armijnego.
W 1917 r. został wybrany do Izby Gmin jako reprezentant okręgu Abercromby z ramienia Partii Konserwatywnej. Zasiadał tam do 1918 r. jako najmłodszy członek Izby. W 1922 r. ponownie dostał się do Izby Gmin, tym razem z okręgu Fylde. W latach 1924-1927 był młodszym lordem skarbu. W latach 1927-1929 był wiceprzewodniczącym Partii Konserwatywnej. W latach 1931-1935 był parlamentarnym i finansowym sekretarzem przy Admiralicji. Ponownie sprawował ten urząd w latach 1935-1937. W 1935 r. był podsekretarzem stanu w Ministerstwie ds. Dominiów, a w latach 1937-1938 sprawował analogiczne stanowisko w Ministerstwie ds. Indii i Birmy.
Był również członkiem Tajnej Rady, kawalerem Krzyża Wojennego i przewodniczącym Junior Imperial League. W maju 1938 r. premier Neville Chamberlain powierzył Stanleyowi tekę ministra ds. dominiów. Stanley wszedł również w skład gabinetu, gdzie dołączył do swojego młodszego brata Olivera, który był przewodniczącym Zarządu Handlu. Zmarł pięć miesięcy później w wieku 44 lat.
17 lipca 1917 r. poślubił Sybil Louise Beatrix Cadogan (7 stycznia 1893 - 21 czerwca 1969), córkę Henry’ego Cadogana, wicehrabiego Chelsea, i Mildred Sturt, córki 1. barona Alington. Edward i Sybil mieli razem trzech synów:

</doc>
<doc id="804899" url="https://pl.wikipedia.org/wiki?curid=804899" title="Pani puri">
Pani puri

Panipuri (hindi पानीपूरी, znane również pod nazwą golgappa) – indyjskie danie, popularne jako tanie, "szybkie" jedzenie, sprzedawane zazwyczaj na ulicy. Przez niektórych zaliczane jest do miejscowych fast foodów. 
Są to małe, mączne placki polane sosem tamaryndowym, faszerowane pomidorami, ciecierzycą oraz tłuczonymi ziemniakami, podawane zwykle na zimno. 

</doc>
<doc id="804906" url="https://pl.wikipedia.org/wiki?curid=804906" title="Route 89 (Illinois)">
Route 89 (Illinois)

Illinois Route 89 – wiejska, biegnąca z północy na południe stanowa droga w centrum Illinois. Biegnie od U.S. Route 34 w La Moille do Illinois Route 116 w Metamora. Drogi 26 i 89 są głównymi drogami prowadzącymi między Interstate 39 a U.S. Route 51 i Illinois Route 29. Droga ma długość 84 km.
Opis drogi.
Po przejechaniu Spring Valley, Illinois 89 krzyżuje się z Illinois Route 71 niedaleko Granville, następnie przebiega wzdłuż McNabb. Kolejno krzyżuje się z Illinois Route 18 w Magnolia oraz Illinois Route 17 w Varna, następnie przebiega wzdłuż LaRose i Washburn jest jedyną stanową drogą prowadzącą do tych dwóch miast. Zaczyna się na North Niles Street w Metamora i kończy na Mount Vernon Street.
Historia.
SBI Route 89 oryginalnie biegła z Dixon) do Metamora wzdłuż Illinois Route 26 oraz Illinois Route 71. Została skrócona na północy przy Granville w 1938 roku i zmieniono jej trasę do La Moille.

</doc>
<doc id="804907" url="https://pl.wikipedia.org/wiki?curid=804907" title="Golgappa">
Golgappa



</doc>
<doc id="804908" url="https://pl.wikipedia.org/wiki?curid=804908" title="Illinois Route 89">
Illinois Route 89



</doc>
<doc id="804909" url="https://pl.wikipedia.org/wiki?curid=804909" title="Krzysztof Zagórski">
Krzysztof Zagórski

Krzysztof Zagórski (ur. 4 lutego 1967 w Knurowie) – były polski piłkarz; po zakończeniu kariery zawodniczej zajął się pracą trenerską.
Grał w Piaście Leszczyny, Górniku Czerwionka, Górniku Knurów, Górnik Zabrze, Siarce Tarnobrzeg, FSV Zwickau, Odrze Wodzisław, BBTS Bielsko-Biała, Dyskobolii Grodzisk Wielkopolski, Concordii Knurów, Piaście Gliwice, Górniku Jastrzębie Zdrój oraz Wiśle Strumień. Od sezonu 2007/2008 asystent Jarosława Skrobacza w zespole Młodej Ekstraklasy Odry Wodzisław Śląski. Od sezonu 00/01 do 06/07 piłkarz Wisły Strumień.
W polskiej Ekstraklasie rozegrał 263 mecze (154 w Górniku Zabrze, 51 w Siarce Tarnobrzeg, 54 w Odrze Wodzisław Śląski i 4 w Dyskobolii Grodzisk Wielkopolski) i zdobył 41 bramki (22 w Górniku Zabrze, 12 w Odrze Wodzisław, 6 w Siarce i 1 w Dyskobolii).

</doc>
<doc id="804911" url="https://pl.wikipedia.org/wiki?curid=804911" title="Obrót (matematyka)">
Obrót (matematyka)



</doc>
<doc id="804914" url="https://pl.wikipedia.org/wiki?curid=804914" title="Dom F. D. Thomasa">
Dom F. D. Thomasa

Dom F. D. Thomasa (ang. "F.D. Thomas House") jest położony w USA w stanie Illinois. Mieści się w Hrabstwie Adams w wiosce Camp Point i jest wpisany do Narodowego Rejestru Miejsc Historycznych.

</doc>
<doc id="804916" url="https://pl.wikipedia.org/wiki?curid=804916" title="Acarajé">
Acarajé

Acarajé – popularne danie kuchni brazylijskiej, czasem zaliczane do miejscowych fast foodów. Jest to ciasto z rozgniecionym fasolnikiem "czarne oczko" ("Vigna unguiculata"), które jest wypełnione tzw. "vatapą", czyli suszonymi na słońcu rozgniecionymi krewetkami, zmieszanymi z okrą, pomidorami oraz kolendrą.

</doc>
<doc id="804918" url="https://pl.wikipedia.org/wiki?curid=804918" title="Baltimore Ravens">
Baltimore Ravens

Baltimore Ravens – zawodowy zespół futbolu amerykańskiego z siedzibą w Baltimore, w stanie Maryland. Ravens znani są w lidze dzięki swojej twardej i utalentowanej defensywie, której dwoma filarami są linebacker Ray Lewis i safety Ed Reed. Ich podstawowym rozgrywającym jest Lamar Jackson, a trenerem John Harbaugh.
Ravens zdobyli w sezonie 2001 mistrzostwo ligi, Super Bowl XXXV, zwyciężając w finale drużynę New York Giants. Drużyna występująca w tym meczu została wybrana drugim najlepszym zespołem w historii ligi NFL, od wprowadzenia Super Bowl. Ponowne mistrzostwo zdobyli w 2013, Super Bowl XLVII, pokonując w Nowym Orleanie drużynę San Francisco 49ers wynikiem 34-31. MVP spotkania został Joe Flacco.

</doc>
<doc id="804920" url="https://pl.wikipedia.org/wiki?curid=804920" title="Gospodarka turystyczna">
Gospodarka turystyczna

Gospodarka turystyczna – sfera obsługi ruchu turystycznego: działalność przedsiębiorstw turystycznych, usług transportowych, hotelowych, gastronomicznych i innych, czerpiących korzyści z turystyki.

</doc>
<doc id="804933" url="https://pl.wikipedia.org/wiki?curid=804933" title="Cincinnati Bengals">
Cincinnati Bengals

Cincinnati Bengals – zawodowy zespół futbolu amerykańskiego z siedzibą w Cincinnati, w stanie Ohio. Drużyna jest obecnie członkiem Dywizji Północnej konferencji AFC ligi NFL.
W roku założenia, 1968, drużyna Bengals przystąpiła do American Football League, by dwa lata później wejść do National Football League w wyniku połączenia lig.
Miejscem treningów letnich drużyny są obiekty Georgetown College w Georgetown, w stanie Kentucky. Mecze "domowe" rozgrywają na stadionie Paul Brown Stadium w Cincinnati.

</doc>
<doc id="804937" url="https://pl.wikipedia.org/wiki?curid=804937" title="Legnicka Specjalna Strefa Ekonomiczna">
Legnicka Specjalna Strefa Ekonomiczna

Legnicka Specjalna Strefa Ekonomiczna (LSSE) – specjalna strefa ekonomiczna ustanowiona rozporządzeniem Rady Ministrów z 15 kwietnia 1997. Obejmuje 18 podstref (początkowo 4) położonych w środkowej części województwa dolnośląskiego. Zajmują łącznie powierzchnię 1200 ha.
Legnicka Specjalna Strefa Ekonomiczna znajduje się w południowo-zachodniej Polsce, na terenie województwa dolnośląskiego, jednego z najdynamiczniej rozwijających się obszarów w Polsce. Wartość wytworzonego PKB w przeliczeniu na jednego mieszkańca jest tutaj wyższa niż średnia krajowa. Na Dolnym Śląsku mieszka prawie 3 miliony osób, z czego ponad 1,8 mln jest w wieku produkcyjnym. Lokowaniu inwestycji na terenie województwa sprzyja dogodne położenie na styku granicy niemieckiej i czeskiej, gęsta sieć stale rozwijających się dróg i linii kolejowych zapewniająca powiązania z regionami ościennymi – zarówno polskimi jak i europejskimi, duże tempo rozwoju regionu, wykwalifikowana kadra pracownicza, a także dostępność atrakcyjnych terenów inwestycyjnych. Od listopada 2015r. Legnicka Specjalna Strefa Ekonomiczna rozszerzyła swoje granice także o grunty w województwie lubuskim, gdzie w podstrefie Iłowa oferuje inwestorom ponad 50 ha skomunikowanych terenów inwestycyjnych.
Legnicka Specjalna Strefa Ekonomiczna została powołana na okres 29 lat, tj. 1997–2026.
Działalność LSSE.
W ciągu 19 lat istnienia Legnickiej Specjalnej Strefy Ekonomicznej, firmy zainwestowały tu ponad 7,7 mld zł. Zdecydowały się także zatrudnić ponad 13 tys. pracowników, a więc dwukrotnie więcej niż planowały.
W strukturze branżowej LSSE od lat przeważa przemysł motoryzacyjny oraz metalowy, z wiodącym kapitałem niemieckim, który wynosi 74%.
Oprócz podstawowej pomocy oferowanej firmom skupionym w LSSE – jak zaopatrzenie w wodę czy prąd, Zarząd Strefy organizuje też spotkania, warsztaty, szkolenia, Forum HR oraz przydziela każdej firmie opiekuna – osobę, która zawsze służy pomocą i radą, jest najbliżej przedsiębiorstwa, wspiera i pomaga. Wszystko po to, aby firmy czuły się tu dobrze i rozwijały swój biznes w przyjaznym otoczeniu.
Najwięcej miejsc pracy Legnicka Specjalna Strefa Ekonomiczna (LSSE) zawdzięcza przemysłowi samochodowemu. Na potrzeby branży motoryzacyjnej pracują m.in. Sitech, Sanden, Faurecia oraz Volkswagen Motor Polska.

</doc>
<doc id="804938" url="https://pl.wikipedia.org/wiki?curid=804938" title="Karabin ZVI Falcon">
Karabin ZVI Falcon

Falcon – czeski wielkokalibrowy karabin wyborowy skonstruowany w pierwszej połowie lat 90. XX wieku. Produkowany w wersjach kalibru 12,7 × 108 mm (OP 96) i 12,7 mm NATO (OP 99). OP 96 jest używany przez czeskie jednostki specjalne.
Falcon jest bronią powtarzalną z zamkiem czterotaktowym (trzy rygle). Karabin zbudowany jest w układzie bullpup. Gniazdo magazynka może być zaślepione specjalną wkładką, a bron przekształcona w ten sposób w jednostrzałową. Lufa zakończona hamulcem wylotowym. Mechaniczne przyrządy celownicze pełnią rolę pomocniczą, zasadniczym celownikiem jest celownik optyczny lub noktowizyjny. Kolba o regulowanej długości. Falcon wyposażony jest w dwójnóg o regulowanej wysokości.

</doc>
<doc id="804939" url="https://pl.wikipedia.org/wiki?curid=804939" title="LSSE">
LSSE



</doc>
<doc id="804940" url="https://pl.wikipedia.org/wiki?curid=804940" title="Hochfirstschanze">
Hochfirstschanze

Hochfirstschanze – duża skocznia narciarska o punkcie konstrukcyjnym K125 i rozmiarze HS 142, zlokalizowana w niemieckiej miejscowości Titisee-Neustadt (Badenia-Wirtembergia), na północnym zboczu góry Hochfirst (1190 m n.p.m.) w Schwarzwaldzie, od której obiekt wziął swą nazwę. Największa naturalna skocznia w Niemczech (brak sztucznie wyniesionej wieży startowej, na której rozpoczyna się rozbieg). W przeszłości obok skoczni K125 znajdował się również obiekt K70, który obecnie jest zniszczony.
Historia.
Pierwszą skocznię narciarską na górze Hochfirst zbudowano w latach 1930–1932, a mierzyła ona 60 m. Uroczyste otwarcie miało miejsce jednak dopiero 31 grudnia 1933, podczas konkursu sylwestrowego (inaugurację zimą 1932/1933 uniemożliwiły bowiem warunki pogodowe). W połowie sierpnia 1949 r. na północnym zboczu Hochfirstu rozpoczęto budowę nowej skoczni o punkcie K wynoszącym 80 m, a ukończono ją w grudniu 1949 r. Premierowe zawody odbyły się 15 stycznia 1950. W 1971 r. przebudowano najazd i próg skoczni, dzięki czemu można było przenieść punkt K na 90 metr. W 1988 r. zmieniono profil zeskoku i po raz kolejny próg, a nowy punkt K wynosił 113 m. W 1999 r. zorganizowano na niej pierwszy konkurs Pucharu Kontynentalnego, wygrany przez Mathiasa Wallnera. W 2001 r. - za kwotę 3,7 mln euro - ukończono rozbudowę obiektu, co umożliwiło organizowanie na nim zawodów Pucharu Świata. Hochfirstschanze nieregularnie pojawia się w cyklu PŚ od sezonu 2001/2002. W 2003 r. zmieniono profil skoczni i umieszczono punkt K na 125 metrze (HS 142). Skocznia nie posiada stałego sztucznego oświetlenia. Tymczasowe oświetlenie jest montowane w razie konieczności przeprowadzania zawodów po południu lub wieczorem.
2 grudnia 2001 rekord skoczni – wynikiem 145,0 m – ustanowił Sven Hannawald. 3 lutego 2007 odległość tę wyrównał Adam Małysz, a utrzymała się ona jako najlepsza do 2016 r. 11 marca 2016 poprawił ją Domen Prevc, skacząc 148,0 m.

</doc>
<doc id="804941" url="https://pl.wikipedia.org/wiki?curid=804941" title="Kościół Świętej Trójcy w Warszawie (Solec)">
Kościół Świętej Trójcy w Warszawie (Solec)

Kościół Świętej Trójcy w Warszawie – świątynia rzymskokatolicka pod wezwaniem Świętej Trójcy znajdująca się przy ul. Solec w Warszawie.
Historia.
Pierwszy kościół powstał przed 1339 r. jako kościół filialny parafii św. Jana w miejscu obecnej figury św. Barbary na rogu ulic Solec i Ludnej. W XV wieku kościół stał się kościołem parafialnym dla mieszkańców osad Solec, Sielce, Czerniaków, Mokotów, Kałęczyn, Ujazdów, Saska Kępa (d. Solecka Kępa).
Parafia Świętej Trójcy na Solcu powstała na początku XV wieku. Trynitarzy sprowadził ze Lwowa biskup poznański Stanisław Jan Witwicki i "nadał im poza miastem t.j. za ulicą Zakroczymską na gołem polu niedaleko Wisły kaplicę S-go Krzyża, którą ostatniemi czasy zwano kościółkiem gwardyi (23 lipca 1688 r.). Nie mieli tam księżą wygody, bo pomieszczenie szczupłe i daleko było od miasta; woleli kościółek Ś-to Krzyski zostawić dla starców, wysłużonych zakonników, …a sami pragnęli przyjąć większą fundacyją w mieście na dwunastu przynajmniej księży, jak ich prawidła wymagały…" (pisownia oryginalna).
Fundatorem kościoła i klasztoru po namowach królowej Marii Kazimiery był wojewoda czernihowski Fryderyk Felkerzamb (Otton Fryderyk Felkerzamb?) i jego żona Elżbieta Windischgraetz, którzy przeszli z protestantyzmu na katolicyzm. Felkerzamb kupił od wojewody ruskiego Marka Matczyńskiego dworek za 10 000 zł, a także "zapisał trynitarzom summy (siedem tysięcy złotych z procentem po siedm od sta) na wsi swojej Ołtarzewie pod Warszawą, a w dzień poświęcenia kaplicy zrobił drugi zapis, i raz wraz pamiętał o swojej fundacyi". Trynitarze zajęli dworek 4 sierpnia 1693 r. a Felkerzamb zaczął budować kaplicę. "Wreszcie na dniu 21 listopada 1693 r. zjechał Witwicki z dwoma drugiemi biskupami na Solec, to jest z chełmińskim Kazimierzem Szczuką, i inflanckim Popławskim w gronie wielu prałatów; licznych znowu gości sprosił na tę uroczystość sam Felkerzamb. Witwicki kaplicę poświęcił i pierwsze w niej odprawił nabożeństwo, założyciel zaś gości uraczył obiadem w samym klasztorze, poczem biskup oddał zabudowania trynitarzom i ogłosił klauzurę zakonną".
Obecny murowany budynek kościoła na Rynku Soleckim był budowany od 1698 r., przypuszczalnie według projektu Tylmana z Gameren. Prace wstrzymywała m.in.: wojna rosyjsko-szwedzka, powódź 1 sierpnia 1713 r. i następne, ale przede wszystkim brak funduszy. Osobiste zaangażowanie króla Augusta II Mocnego i jego sympatia dla "prezydenta" klasztoru O. Hieronima (Włocha) skutkowały założeniem w Ujazdowie "kalawryi z wielą kaplicami, o której głucha wieść tylko w kronice Warszawy pozostała" (darowanej przez króla „na wieczne czasy” trynitarzom), za prowadzenie której trynitarze otrzymywali wynagrodzenie z kasy królewskiej, a ponadto otrzymywali hojne ofiary od wiernych odwiedzających kalwarię. Kościół wybudowano prawdopodobnie na wzór kościoła Świętej Trójcy przy ul. Lope de Vega w Madrycie. Świątynię na Solcu w 1726 wyświęcił biskup kijowski Samuel Ożga.
Murowany budynek klasztoru wzniesiono w latach 1773–1779.
Represje, jakie spadły na Kościół katolicki w Polsce po powstaniu styczniowym, dotknęły również zakon ojców trynitarzy, który wraz z innymi zakonami został rozwiązany ukazem carskim z 1864 roku. Zakonnikom pozwolono jedynie mieszkać na terenie klasztoru do śmierci ostatniego z ojców. W 1887 roku kościół Świętej Trójcy w trosce o dobro duchowe wiernych przejęła władza diecezjalna.
W latach 1881–1883 dobudowano do kościoła nową fasadę, wydłużając nawę od strony ulicy.
W 1904 roku zbudowano kaplicę Serca Jezusowego.
W 1939 kościół został znacznie uszkodzony, ponieważ w wyniku ostrzału zawaliła się część sklepień i dach. Kościół został prawie całkowicie zniszczony podczas powstania warszawskiego w 1944. Odbudowa trwała do lat 60. XX wieku.
W latach 1980–2015 w klasztorze mieściło się Muzeum Archidiecezji Warszawskiej.
26 sierpnia 2017 kościół i parafia decyzją kardynała Kazimierza Nycza zostały przekazane karmelitom bosym.

</doc>
<doc id="804942" url="https://pl.wikipedia.org/wiki?curid=804942" title="Orszawa">
Orszawa



</doc>
<doc id="804944" url="https://pl.wikipedia.org/wiki?curid=804944" title="Mistrzostwa Europy w Boksie 2002">
Mistrzostwa Europy w Boksie 2002

XXXIV Mistrzostwa Europy w Boksie (mężczyzn) odbyły się w dniach 12-21 lipca 2002 w Permie. Walczono w dwunastu kategoriach wagowych. Startowało 233 uczestników z 38 państw, w tym ośmiu reprezentantów Polski.

</doc>
<doc id="804953" url="https://pl.wikipedia.org/wiki?curid=804953" title="Albert Gustaf Dahlman">
Albert Gustaf Dahlman

 
Albert Gustaf Dahlman, urodzony jako Anders Gustaf Dalman (ur. 17 lutego 1848 w Norberg, zm. 30 lipca 1920 w Sztokholmie) – szwedzki kat państwowy, który wykonał ostatnie wyroki śmierci w tym kraju, przed ich oficjalnym zniesieniem.
Po odbyciu służby wojskowej w Västmanlands regemente (z której odszedł w randze kaprala), został zatrudniony przez władze jako kat stolicy kraju Sztokholmu (szw. "Stockholms stads skarprättare"). Stanowisko to objął 5 sierpnia 1885.
Kiedy Per Petter Christiansson Steineck wyemigrował do Stanów Zjednoczonych, Dahlman został jedynym katem w Szwecji.
Wykonał sześć ostatnich egzekucji w historii Szwecji, z czego pięć poprzez ścięcie toporem (taka była urzędowa metoda odbierania życia w majestacie prawa), a ostatnią na gilotynie, kiedy zastąpiono nią topór:
W czasie ostatnich dziesięciu lat życia Dahlman nie był wzywany do żadnej egzekucji. W roku jego śmierci została ona oficjalnie zniesiona za przestępstwa cywilne (w 1976 za wojskowe, choć i tu nie wykonano żadnej)

</doc>
<doc id="804967" url="https://pl.wikipedia.org/wiki?curid=804967" title="Plażowa piłka ręczna">
Plażowa piłka ręczna

Plażowa piłka ręczna jest odmianą piłki ręcznej.
Pierwszy turniej rozegrano 20 lipca 1992 roku na plaży św. Antoniego w Ponza, co stanowi oficjalną datę narodzin tej dyscypliny sportu. W założeniu miała być połączeniem sportu i zabawy. Z biegiem czasu została jednak zauważona przez Międzynarodową Federację Piłki Ręcznej, która w 1994 roku stworzyła pierwszą "oficjalną" wersję przepisów gry. Od tego czasu plażowa piłka ręczna dynamicznie rozwija się na całym świecie zdobywając coraz większą popularność. Stała się oficjalną dyscypliną sportową z własnymi zasadami i mistrzostwami.
Rywalizacja toczy się między dwoma zespołami, z których każdy składa się z 3 zawodników i 1 bramkarza. Mecz trwa 2 połowy po 10 minut każda, a w każdej z nich trzeba wyłonić zwycięzcę. Gra się używając rąk, dozwolone jest "rzucanie się" na piłkę. Boisko do gry ma wymiary 27 x 12 metrów, a jego nawierzchnię stanowi piasek. W trakcie meczu zdobywa się bramki, z których "zwykła bramka" to 1 punkt, a "spektakularna bramka" to 2 punkty. Te bramki decydują, która drużyna wygra konkretną połowę meczu. Mecz natomiast wygrywa ta drużyna, która zdobędzie więcej tzw. "punktów meczowych" (wygranie połowy meczu = 1 punkt meczowy ; wygranie dwóch połówek = 2 punkty meczowe). Dogrywki odbywają się w tzw. systemie "SHOOT-OUT". 
W Polsce od kilku lat rozgrywane są oficjalne Mistrzostwa Polski pod patronatem Związku Piłki Ręcznej. Aktualnym Mistrzem Polski w tej dyscyplinie jest zespół BHT Auto Forum Petra Płock (mężczyźni) oraz BHT Piotrkowianin Juko Piotrków Trybunalski (kobiety). Obok Mistrzostw Polski rozgrywany jest także turniej o Puchar Polski. Zdobywcami Pucharu Polski 2015 są aktualni mistrzowie BHT Auto Forum Petra Płock (mężczyźni) oraz BHT Piotrkowianin Juko Piotrków Trybunalski (kobiety) 

</doc>
<doc id="804969" url="https://pl.wikipedia.org/wiki?curid=804969" title="Fobie">
Fobie



</doc>
<doc id="804973" url="https://pl.wikipedia.org/wiki?curid=804973" title="Piłka ręczna plażowa">
Piłka ręczna plażowa



</doc>
<doc id="804974" url="https://pl.wikipedia.org/wiki?curid=804974" title="Metamorphosis (album Hilary Duff)">
Metamorphosis (album Hilary Duff)

Metamorphosis – drugi album amerykańskiej piosenkarki, aktorki i modelki Hilary Duff; miał swoją premierę w USA 23 sierpnia 2003, gdzie przed końcem tegoż roku otrzymał status podwójnej platynowej płyty. The Matrix, który pracował z Avril Lavigne i Liz Phair, napisał i wyprodukował trzy piosenki z albumu: „So Yesterday”, „Where Did I Go Right” i „The Math”. Siostra Duff, Haylie, napisała piosenki „Sweet Sixteen” i „Inner Strength”. Na całym świecie sprzedano ponad 5 milionów kopii, co uczyniło album jednym z najlepiej sprzedających się w 2003 r.
Ocena krytyków.
Album został dobrze przyjęty przez krytyków. Stephen Thomas Erlewine przyznał albumowi cztery gwiazdki, po czym inni krytycy stwierdzili, że "Metamorphosis" był próbą Duff bycia Lavigne. "Slant" zauważył, że Duff tak, jak Lavigne, znalazła pomoc The Matrixu do produkcji i pisania wielu piosenek, co znacznie pomogło jej w debiucie.
"Metamorphosis" był nominowany do Juno Awards w 2004 r. za „Międzynarodowy Album Roku”. Krążek przegrał z albumem 50 Cent "Get Rich or Die Tryin’". Hilary wygrała nagrodę dla Najlepszego Nowego Artysty podczas Światowych Nagród Muzycznych 2004 i Najlepszej Artystki podczas Kids Choice Awards.
Osiągnięcia.
Album.
W USA album debiutował jako numer 2 na prestiżowej liście Billboard 200 w magazynie Billboard z liczbą 203 tys. sprzedanych kopii w pierwszym tygodniu, nie trafił na szczyt przez krążek Mary J. Blige "Love &amp; Life". Album Blige spadł z pozycji lidera w następnym tygodniu, co dało "Metamorphosis" bycie numer 1 przez tydzień z 32% spadkiem sprzedaży (do 131 tys. kopii). W ciągu trzech miesięcy, płyta została okrzyknięta platynową i podwójną platyną pod koniec roku. Była jedną z ośmiu najlepiej sprzedających się w 2003 r. Płyta uzyskała status potrójnej platyny w 2004 r., a do sierpnia 2005 sprzedano ok. 3,5 mln kopii w samych Stanach.
W Kanadzie album osiągnął szczytowe miejsce w pierwszym tygodniu sprzedaży. Płyta dostała miano platynowej cztery miesiące po wydaniu, za sprzedaż 100 tys. kopii. W marcu 2004 r., krążek otrzymał miano potrójnej platyny, sprzedaż przekroczyła 300 tys. kopii.
W Australii album sprzedał się bardzo dobrze, płyta dostała miano platynowej za sprzedaż 70 tys. kopii; była numerem #74 na wykresach pod koniec roku.
W Azji album został wydany na początku września i dobrze się sprzedał nawet w takich krajach, jak Singapur czy Indonezja. W całości, płyta sprzedała się nakładem 200 tys. kopii i dostała miano platynowej. Duży nakład pierwszej płyty dał Duff tytuł „największej nieazjatyckiej wokalistce”.
W Europie album sprzedał się bardzo dobrze, przewyższył 4 mln., częściowo z powodu popularności dwóch pierwszych singli: „So Yesterday” i Come Clean”. Zadebiutował jako numer #26 we Francji, a tydzień później był już na #22. Utrzymywał się na liście przez 39 tygodni. Sprzedaż była szczególnie duża we Włoszech, Irlandii i w Niderlandach.
W Nowej Zelandii album debiutował na #39 pozycji i podskoczył na #20 w ciągu tygodnia. Pozostawał na listach przez 7 tygodni i pozostał na #20 miejscu.
W Afryce płyta dostała miano złotej za sprzedanych 10 tys. kopii. Połowa z tych sprzedaży pochodzi z Etiopii, gdzie Duff ma bardzo dużą grupę fanów.
Single.
Singel „So Yesterday” został wydany w lipcu jako pierwszy utwór zapowiadający album. Piosenka była międzynarodowym sukcesem, znalazła się na piętnastu międzynarodowych listach. Była numerem jeden na liście Billboard Hot 100 przez dwa kolejne tygodnie, teledysk był często nadawany na MTV, "Total Request Live" i Much Music. Singel był także wielkim sukcesem w Europie. Znalazł się w dziesiątce najlepszych w Niderlandach, Wielkiej Brytanii, Irlandii i Francji; był w dwudziestce najlepszych w Belgii, w czterdziestce w Szwajcarii. Był numerem 49 na australijskiej liście najlepszych singli, ogłoszonej pod koniec roku.
”Come Clean” był drugim singlem promującym album, został wydany na początku 2004 roku. Nie powtórzył sukcesu „So Yesterday” na światowych listach, ale częste granie w radiach w Stanach zapewniło utworowi 35 miejsce na liście Billboard Hot 100. Teledysk do tej piosenki był bardzo często pokazywany w MuchMusic, a w "Total Request Live" został numerem jeden. W Europie odniósł umiarkowany sukces, dostał się do pierwszej dziesiątki na duńskiej liście czterdziestu najlepszych (Nederlandse Top 40), dostał się do pierwszej dwudziestki w Nowej Zelandii.
”Little Voice” był trzecim i ostatnim singlem promującym album. Został wydany w maju 2004 r. w Australii, gdzie dostał się do pierwszej czterdziestki.

</doc>
<doc id="804976" url="https://pl.wikipedia.org/wiki?curid=804976" title="Toni Livers">
Toni Livers

 
Toni Livers (ur. 2 czerwca 1983 w Trun) – szwajcarski biegacz narciarski, zawodnik klubu Gardes Frontière.
Kariera.
Po raz pierwszy na arenie międzynarodowej Toni Livers pojawił 5 grudnia 1999 roku podczas zawodów FIS Race w Ulrichen, gdzie zajął 46. miejsce w biegu na 10 km techniką dowolną. W styczniu 2002 roku wziął udział w mistrzostwach świata juniorów w Schonach, gdzie zajął dwunaste miejsce w biegu na 10 km stylem dowolnym i szesnaste miejsce na dystansie 30 km stylem klasycznym. Na rozgrywanych rok później mistrzostwach świata juniorów w Sollefteå był między innymi czwarty w biegu na 30 km stylem dowolnym. Na rozgrywanych w 2006 roku mistrzostwach świata młodzieżowców w Kranju był piąty zarówno w biegu łączonym na 30 km jak i na dystansie 15 km stylem klasycznym. W Pucharze Świata zadebiutował 13 grudnia 2003 roku w Davos, zajmując 72. miejsce w biegu na 15 km stylem klasycznym. Pierwsze pucharowe punkty wywalczył 14 stycznia 2006 roku w Tesero, zajmując 27. miejsce na 30 km stylem dowolnym. Rok później wywalczył swoje jedyne pucharowe podium - 3 lutego 2007 roku w Davos zwyciężył w biegu na 15 km stylem dowolnym. W klasyfikacji generalnej najlepiej wypadł w sezonie 2008/2009, który ukończył na 34. pozycji.
W 2006 roku wystartował na igrzyskach olimpijskich w Turynie, gdzie był między innymi siódmy w sztafecie. Na rozgrywanych cztery lata później igrzyskach w Vancouver jego najlepszym wynikiem indywidualnym było dwunaste miejsce w biegu na 15 km stylem dowolnym. Kilkakrotnie startował na mistrzostwach świata, najlepszy wynik osiągając podczas mistrzostwa świata w Sapporo w 2007 roku, gdzie w biegu łączonym na 30 km był dziewiąty. Ponadto na mistrzostwach świata w Val di Fiemme Szwajcarzy z Liversem w składzie zajęli szóste miejsce w sztafecie. Startuje także w zawodach cyklu FIS Marathon Cup, zajmując między innymi ósme miejsce w klasyfikacji generalnej sezonie 2011/2012.
Srebrny medalista Zimowych igrzysk wojskowych w Dolinie Aosty (2010), w drużynowym biegu patrolowym na 25 km.
Po sezonie 2019/2020 zakończył karierę.

</doc>
<doc id="804977" url="https://pl.wikipedia.org/wiki?curid=804977" title="Chłopiec i jego pies (film)">
Chłopiec i jego pies (film)

Chłopiec i jego pies () – postapokaliptyczny film science-fiction produkcji amerykańskiej z 1975 roku w reżyserii L.Q. Jonesa.
Podstawą scenariusza było opowiadanie pod tym samym tytułem Harlana Ellisona wydane w roku 1969. Poprawiona i poszerzona wersja opowiadania ukazała się w zbiorze historii „"The Beast that Shouted Love at the Heart of the World"” w roku 1976. Kontynuacja opowiadania pojawiła się pod postacią komiksu „"Vic and Blood"” przy współpracy z rysownikiem Richardem Corbenem.
Film prawdopodobnie był inspiracją dla George’a Millera, twórcy Mad Maxa, choć reżyser wypiera się tego po dziś dzień.
Obsada.
i inni
Fabuła.
Rok 2024. Świat wyniszczony czwartą wojną nuklearną. Na pustynnej powierzchni planety grasują grupy ocalałych ludzi. Cywilizacja weszła pod ziemię. Pożądanym towarem jest żywność, broń i kobieta, będąca jedynym źródłem przyjemności cielesnej. To rzadki towar. Gdy mężczyźni byli na froncie, przeciwnik bombardował miasta, zabijając cywilnych mieszkańców. Bohaterem jest młody chłopak, szukający jedzenia i spełnienia swoich seksualnych potrzeb. Za towarzysza ma psa. Vic, chłopak spędza dnie na przeszukiwaniu gruzów starego świata, miejsca, gdzie kiedyś znajdowało się Phoenix w stanie Arizona. Zdołał przetrwać swój osiemnastoletni żywot w głównej mierze dzięki psu, którego nazwał "Blood". Blood jest skutkiem eksperymentów genetycznych, które wykształciły inteligentne, zdolne do mowy stworzenia. Mogą one jednak porozumieć się tylko z właścicielem, z którym są związane telepatycznie. Ich zadaniem jest, dzięki doskonałemu zmysłowi węchu, odnajdywanie łupów i kobiet, traktowanych jako istoty, dające chwilę przyjemności.
Blood wyczuwa Quillę June, kobietę. Znajomość nie kończy się po pierwszej nocy, bowiem ta zwabia Vica do Topeki, jednego z miast podziemnego świata. Nie ma tam jednak miejsca dla Blooda. Pożegnanie następuje przy bramie do podziemnej cywilizacji. Życie w Topece przypomina te z lat pięćdziesiątych. Władzę sprawuje Rada Starszych, panująca nad życiem każdego mieszkańca. Bowiem, gdy kończy się rola jednego z obywateli, wydawany jest dekret, w którym skazywany jest on na śmierć. Zachowując pozory, wpisuje się np. „śmiertelna choroba” bądź „wypadek przy pracy”. Wyroki wykonuje android, będący pod kontrolą Rady Starszych.
Quilla June była przynętą, mającą zwabić Vica do tej społeczności. Jego zadaniem ma być zapłodnienie wszystkich kobiet, z racji niepłodności mężczyzn żyjących w mieście. Początkowo Vic przystępuje do zadania z zaangażowaniem. Odpowiada mu także sama obecność ludzi, bowiem w czasie samotnego życia odzwyczaił się od obecności drugiego człowieka. Rzeczywistość jest inna. Nie liczy się on, lecz jego nasienie. Jest maszyną, mającą przedłużać społeczeństwo Topeki, swoistym bankiem spermy. Zamierza wydostać się na powierzchnię. Jedną z wielu przeszkód jest sama Quilla June. Pragnie przejąć władzę, a ma jej w tym pomóc Vic, który ostatecznie odmawia. Uczucie, jakie narodziło się między nimi podczas spotkania, nadal jest żywe. Zdrada wychodzi na jaw, na nią i jej wspólniczki zostaje wydany dekret, w którym zostają skazane na „wyjazd do gospodarstwa rolnego”. Zmusza to Quillę do ucieczki wraz z Vicem. Na powierzchni zastają umierającego Blooda czekającego cały czas na swego pana. Może ożywić go tylko krew. 
Scenariusz.
Pomysł na film zrodził się po przypadkowym przeczytaniu noweli Harlana Ellisona przez L.Q Jonesa, którą polecił mu jego operator filmowy – John Morril. Opowiadanie zrobiło na twórcy filmowym wrażenie, toteż następnego dnia nawiązano kontakt telefoniczny z samym pisarzem. Zawarty kontrakt zakładał napisanie scenariusza do filmu przez Ellisona. Z racji pracy pisarza nad innymi projektami, tworzenie scenariusza znacznie się wydłużyło. Do zakończenia prac nad scenariuszem wziął się L.Q. Jones. Każdą istotną zmianę musiał konsultować z twórcą noweli, jednak pisarz był zbyt zajęty, by osobiście nadzorować pracą. Zmiany poczynił istotne, bowiem zmienił początek, środek i rozbudował charakterystykę postaci. Wynikły z tego spory, jednak postanowiono zaczekać z ostateczną oceną do pokazów przedpremierowych. Jako całokształt produkcja została przez pisarza zaakceptowana, jednak ostrej krytyce poddał zakończenie filmu. Ostatnie sceny i słowa końcowego dialogu uznał on za zbyt mizoginistyczne. Proponował zmianę, na własny koszt, jednak przedpremierowy pokaz filmu w kształcie proponowanym przez L.Q. Jonesa wzbudził zbyt duże uznanie, by zmieniać sceny tuż przed zakończeniem przedsięwzięcia. Różnice zdań były także przy omawianiu wizji Topeki.
Krytyka.
Filmowi zarzucano propagowanie treści mizoginistycznych. Uważano, iż obraz opiera się na szowinistycznych poglądach, w których kobieta jest przedmiotem seksualnym. Większość kontrowersji dotyczyło końcowego dialogu i sceny, podczas której Vic i Blood konsumują Quillę. Zarzucano zbytnią brutalność scen.
Harlan Ellison odciął się od filmu po premierze, sam krytykując reżysera za źle oddaną wizję jego noweli. Podobne zarzuty stawiane były przy wydawaniu opowiadania drukiem.
Kontynuacja komiksowa.
Harlan Ellison kontynuował historię pod postacią "graphic novel", we współpracy z Richardem Corbenem. Zaczęto od wydania podstawowej wersji opowiadania metodą komiksową, po której wydano dalszą część historii.
Blood zostaje wyratowany, dzięki krwi zabitej Quilli. Jednak Vic zaczyna mieć wątpliwości w słuszność swojego wyboru. Nie zachowując należytej ostrożności, dostaje się w ręce gangu, jakich pełno grasuje po opustoszałej planecie. Blood odnajduje swego pana, jednak zastaje go skrajnie wyczerpanego i bliskiego załamania nerwowego. Nie mogąc się już bronić, zostaje schwytany przez zmutowanego pająka. Wstrzykuje on do ciała Vica jad, działającego niszcząco na organizm.
Harlan Ellison zakończenie opowiadania tłumaczył chęcią odcięcia się od dwójki bohaterów, chcąc zająć się nowymi projektami. Uważał, iż temat Vica i Blooda wyczerpał całkowicie.
Kontynuacja filmowa.
Rozważana była kontynuacja filmowa „Chłopca i jego psa”, jednak projekt nie wykroczył poza etap początkowego stadium produkcji. Istnieje wczesny scenariusz pisany przez Jonesa, zakładający początek nowego filmu w momencie zakończenia pierwszego. Do dwójki bohaterów miałaby dołączyć postać kobieca, imieniem Spike, wytrzymała i potrafiąca się bronić. Rozważana była także produkcja telewizyjna. Na komentarzu w wydaniu DVD L.Q. Jones wyjawił, iż całość tworzenia nie wykroczyła poza plany.
Nagrody.
Film otrzymał nagrodę Hugo w kategorii "najlepsza prezentacja dramatyczna" w 1976 roku.

</doc>
<doc id="804978" url="https://pl.wikipedia.org/wiki?curid=804978" title="Martinus J.G. Veltman">
Martinus J.G. Veltman

Martinus Justinus Godefriedus Veltman (ur. 27 czerwca 1931 w Waalwijk, zm. 4 stycznia 2021 w Bilthoven) – holenderski fizyk teoretyk, noblista związany z Utrecht University i University of Michigan.
Laureat Nagrody Nobla w dziedzinie fizyki (rok 1999) za wyjaśnienie kwantowej struktury oddziaływań elektrosłabych (wspólnie z Gerardusem 't Hooftem). 
Jego imieniem została nazwana planetoida (9492) Veltman.

</doc>
<doc id="804979" url="https://pl.wikipedia.org/wiki?curid=804979" title="Matea">
Matea

Matea – żeński odpowiednik imienia Mateusz. W Polsce rzadko używana.
Matea imieniny obchodzi: 20 września.
Zdrobnienia – Mati, Matusia, Matunia
W innych językach

</doc>
<doc id="804981" url="https://pl.wikipedia.org/wiki?curid=804981" title="Kadéï">
Kadéï

Kadéï – rzeka w Kamerunie i Republice Środkowoafrykańskiej. Zasilana przez dwa dopływy - Boumbé i Doumé. Wypływa z Wyżyny Adamawa. W Republice Środkowoafrykańskiej po spotkaniu Mambéré tworzy Sanghę.

</doc>
<doc id="804984" url="https://pl.wikipedia.org/wiki?curid=804984" title="Doumé">
Doumé



</doc>
<doc id="804985" url="https://pl.wikipedia.org/wiki?curid=804985" title="Synagoga Towarzystwa Bikur Cholim w Złoczewie">
Synagoga Towarzystwa Bikur Cholim w Złoczewie

Synagoga Towarzystwa Bikur Cholim w Złoczewie – prywatny dom modlitwy znajdujący się w Złoczewie znajdujący się przy ulicy Rynek 19.
Synagoga została założona w 1923 roku przez Abrama Szmula Lipszyca, na potrzeby członków Towarzystwa Bikur Cholim. Podczas II wojny światowej, w 1939 roku, synagoga została zdewastowana przez hitlerowców.

</doc>
<doc id="804986" url="https://pl.wikipedia.org/wiki?curid=804986" title="Contrasigillum">
Contrasigillum

Contrasigillum (łac. "contra" 'przeciw', "sigillum" 'pieczęć, herb umieszczony na pieczęci') – rodzaj pieczęci, której odcisk umieszczano niekiedy na odwrociu pieczęci głównej. Podstawową funkcją contrasigillum było dodatkowe zabezpieczenie pieczęci głównej przed fałszerstwem bądź przywieszeniem jej, wbrew woli wystawcy, przy innym dokumencie. Ułatwiało weryfikację autentyczności pieczęci głównej oraz opatrzonego nią dokumentu.
"Contrasigillum" używano od XII wieku, a w Polsce pojawiła się w XIII wieku i utrzymała do XV wieku. Najczęściej używano jej na Śląsku, Mazowszu oraz w kancelariach Przemysła II, Władysława Łokietka i Kazimierza Wielkiego.
Bibliografia.
Polski słownik archiwalny, red. Wanda Maciejewska, Warszawa 1974, hasło "pieczęć odwrocia", s. 61

</doc>
<doc id="804987" url="https://pl.wikipedia.org/wiki?curid=804987" title="Synagoga Towarzystwa Bikur Cholim">
Synagoga Towarzystwa Bikur Cholim



</doc>
<doc id="804993" url="https://pl.wikipedia.org/wiki?curid=804993" title="Edward Stanley (19. hrabia Derby)">
Edward Stanley (19. hrabia Derby)

Edward Richard William Stanley (ur. 10 października 1962) – brytyjski arystokrata, najstarszy syn Hugh Stanleya (młodszego syna Edwarda Stanleya, lorda Stanley, i wnuka 17. hrabiego Derby, oraz młodszego brata 18. hrabiego Derby) i Mary Birch, córki Charlesa Bircha.
Tytuł hrabiowski odziedziczył po śmierci swojego stryja w 1994 r. Zyskał również prawo do zasiadania w Izbie Lordów, które stracił po reformie rządu Tony’ego Blaira w 1999 r. Jest związany ze światem wyścigów konnych (jego przodkowie zorganizowali słynne wyścigi konne Epsom Derby). Sam hrabia posiada własną hodowlę koni prowadzoną przez jego młodszego brata, Petera. Stajnia jest znana ze sprzedaży znakomitych coltów i klaczek. Lord Derby jest właścicielem konia Ouija Board, zwycięzcę takich wyścigów jak Epsom Oaks, Irish Oaks, czy Breeders' Cup Filly &amp; Mare Turf.
21 października 1995 r. w kościele św. Maryi Dziewicy w Saffron Walden w hrabstwie Essex, poślubił Caroline Emmę Neville (ur. 28 grudnia 1963), córkę Robina Neville’a, 10. lorda Braybrooke, i Robin Brockhoff, córki Thomasa Brockhoffa. Edward i Caroline mają razem jednego syna:

</doc>
<doc id="804998" url="https://pl.wikipedia.org/wiki?curid=804998" title="Wojciechowo Wielkie">
Wojciechowo Wielkie

Wojciechowo Wielkie – przysiółek wsi Zawada w Polsce, położony w województwie dolnośląskim, w powiecie oleśnickim, w gminie Syców.
W latach 1945-54 siedziba gminy Wojciechowo Wielkie. W latach 1975–1998 przysiółek należał administracyjnie do województwa kaliskiego.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Woyczechowo".
Zabytki.
Do wojewódzkiego rejestru zabytków wpisany jest:

</doc>
<doc id="805003" url="https://pl.wikipedia.org/wiki?curid=805003" title="Biodro Records">
Biodro Records

Biodro Records – polska wytwórnia płytowa założona w Trójmieście w 1998 roku przez Andrzeja Maroszka, Darka Dikti i Tymona Tymańskiego. Szybko zdobyła renomę wydając "P.O.L.O.V.I.R.U.S." Kur i debiut Ścianki, "Statek kosmiczny Ścianka". Płyty sprzedały się, odpowiednio, w liczbie ponad 25 i 5 tysięcy egzemplarzy. Do 2001 roku nakładem Biodro Records ukazały się płyty Pogodna, Kobiet, i projektów Tymona Tymańskiego – Miłości z Lesterem Bowie, grupy Czan.
W 2001 roku z powodu trudności finansowych wytwórnia zawiesiła działalność na 5 lat, by wznowić ją w 2006 roku. Reaktywowane Biodro wydało m.in. płyty oleckiego barda Marka Gałązki, bluesmana Romka Puchowskiego, oraz albumy grup Tymon &amp; Transistors, Kobiety i Graal.
Pod koniec 2010 roku firma została zamknięta.

</doc>
<doc id="805004" url="https://pl.wikipedia.org/wiki?curid=805004" title="Vincent Vittoz">
Vincent Vittoz

Vincent Vittoz (ur. 17 lipca 1975 w Annecy) – francuski biegacz narciarski, specjalista biegów długich, złoty medalista mistrzostw świata.
Życie prywatne.
Vincent urodził się w Annecy, jednak obecnie mieszka w Méaudre. Posiada dwójkę dzieci: starszą córkę Lounę (urodzona we wrześniu 2006) oraz młodszą córkę Anję (urodzona we wrześniu 2009). Posługuje się dwoma językami: francuskim oraz angielskim. Z zawodu jest żołnierzem, a w czasie wolnym biega, spotyka się z przyjaciółmi. Jest synem Daniela oraz Maryvonne, ma dwójkę rodzeństwa: Béatrice (siostra), Stéphane (brat).
Kariera sportowa.
Na arenie międzynarodowej zadebiutował w 1994 roku, a w reprezentacji Francji znajduje się od 1995 r. W tym roku zajął najwyższe szóste miejsce podczas mistrzostw świata juniorów w Gällivare. Odbyło się to podczas w biegu na 10 kilometrów stylem klasycznym. Po tym zdarzeniu musiał czekać rok, aby zadebiutować w Pucharze Świata. 13 stycznia 1996 roku w Novém Měscie w biegu na 15 kilometrów stylem klasycznym zajął 22. miejsce co dało pozwoliło mu zdobyć pierwsze punkty w klasyfikacji generalnej Pucharu Świata. Po kilku startach w zawodach pucharowych został powołany do kadry na mistrzostwa świata w Trondheim. W Norwegii najlepszym wynikiem Francuza było 16. miejsce w biegu na 30 kilometrów stylem dowolnym. Rok później uczestniczył w igrzyskach olimpijskich w Nagano. Na tej imprezie najwyżej został sklasyfikowany w biegu łączonym na 25 kilometrów, gdzie zajął 19. miejscu. Francuz uczestniczył również w igrzyskach w Salt Lake City, igrzyskach w Turynie oraz w igrzyskach w Vancouver, jednak dotychczas nie zdobył medalu zajmując najwyższe 5. miejsce w Kanadzie, w biegu na 15 km stylem dowolnym oraz dwukrotnie 4. lokaty w sztafecie 4 x 10 km w 2006 i 2010 roku. Natomiast najlepszymi pod tym względem mistrzostwami świata były, mistrzostwa w Oberstdorfie, podczas których we wszystkich swoich startach znajdował się w czołowej dziesiątce, a w biegu łączonym 2x15 kilometrów zdobył złoty medal. W Pucharze Świata nigdy nie udało mu się zdobył kryształowej kuli. Najbliżej zdobycia tego trofeum był w sezonie 2004/2005, kiedy to przegrał jedynie z Niemcem Axelem Teichmannem o 68 punktów. Trzykrotnie był sklasyfikowany na drugim miejscu w klasyfikacji biegów długich, jednak tylko w sezonie 2004/2005 miał realne szanse na zwycięstwo w tej klasyfikacji i zdobycie małej kryształowej kuli. Przegrał z Teichmannem o 48 oczek. Od tej pory nie udało mu się stanąć na podium klasyfikacji generalnej Pucharu Świata. Dotychczas osiem razy zwyciężał w zawodach Pucharu Świata.

</doc>
<doc id="805006" url="https://pl.wikipedia.org/wiki?curid=805006" title="Pallasyty">
Pallasyty

Pallasyty to obok mezosyderytów jedna z dwóch głównych grup meteorytów żelazno-kamiennych.
Grupa została nazwana na cześć Piotra Pallasa, który w 1772 roku odkrył w okolicach Krasnojarska dużą bryłę żelaza meteorytowego. Nazwano ją "Żelazem Pallasa", która później dała nazwę całej grupie meteorytów. Pallasyty należą do rzadkich typów meteorytów.
Pochodzenie.
Niegdyś uważano, że pallasyty pochodzą z obszaru granicznego między jądrem a płaszczem rozbitych planetek. Ostatnio powstała druga hipoteza, mówiąca, że powstają na skutek działających sił pod wpływem uderzenia pomiędzy jądrem, a płaszczem planetoidy.
Struktura i skład.
Składają się one z około jednocentymetrowych kryształów oliwinu zwanych perydotami zawieszonych w stopie żelazo-niklowym. Widoczne na zdjęciu metalowe obszary powstają poprzez wytrawianie, w celu uzyskania tzw. figur Widmanstättena. Pomniejsze składowe pallasytów to: schreibersyty, troility, chromity, pirokseny i fosforany.
Zaobserwowane spadki.
Do tej pory znanych jest tylko 61 pallasytów (w tym 10 znalezionych na Antarktyce), z czego zarejestrowano 4 w trakcie ich spadania. Przedstawiono je poniżej w kolejności chronologicznej:

</doc>
<doc id="805007" url="https://pl.wikipedia.org/wiki?curid=805007" title="Pallasyt">
Pallasyt



</doc>
<doc id="805009" url="https://pl.wikipedia.org/wiki?curid=805009" title="Martinus Veltman">
Martinus Veltman



</doc>
<doc id="805010" url="https://pl.wikipedia.org/wiki?curid=805010" title="Topornica (rzeka)">
Topornica (rzeka)

Topornica – rzeka, lewy dopływ Łabuńki o długości 9,59 km. 
Płynie w Padole Zamojskim. Źródło Topornicy znajduje się koło wsi Wychody w powiecie zamojskim, a jej bieg o kierunku północno-wschodnim kończy się w Zamościu przy ulicy Lipskiej. Prawy dopływ Topornicy to struga Wieprzec.
W granicach Zamościa biegnie także stare koryto tej rzeki, położone na zachód od obecnego.

</doc>
<doc id="805015" url="https://pl.wikipedia.org/wiki?curid=805015" title="Zły pies">
Zły pies

Zły pies (ang. "Bad Dog", 1998-2000) – kanadyjsko-francuski serial animowany opowiadający o rodzinie Potanskich i niezwykłych przygodach łaciatego psa Berkeleya.
Od 5 lutego 2007 roku był emitowany na kanale Jetix Play (odcinki 1-13). Wcześniej można go było oglądać na kanale Fox Kids / Jetix i Jetix Play.
30 lipca 2007 roku Jetix Play rozpoczął emisję kolejnych odcinków (14-26). Kolejne odcinki (27-40) Jetix Play emitował od 1 października 2007 roku.
Wersja polska.
Opracowanie i udźwiękowienie wersji polskiej: na zlecenie Fox Kids / Jetix – Studio Eurocom
Reżyseria: Tomasz Grochoczyński
Dialogi:
Dźwięk i montaż: Jacek Kacperek
Kierownictwo produkcji:
Udział wzięli:
i inni
Lektorzy:

</doc>
<doc id="805019" url="https://pl.wikipedia.org/wiki?curid=805019" title="Apocalypto">
Apocalypto

Apocalypto – film fabularny z 2006 wyreżyserowany przez Mela Gibsona. Akcja dzieje się w Meksyku przed pierwszym kontaktem Majów z cywilizacją europejską.
Film opiera się na tekście Popol Vuh oraz przekazach hiszpańskich misjonarzy, jak również antropologów, takich jak René Girard. Jest to pełna krwi historia ukazująca życie cywilizacji Majów, ich polowania, wojny plemienne czy składanie krwawych ofiar z ludzi. Postacie z filmu grane są w większości przez Meksykanów – potomków rdzennej ludności tego obszaru, a językiem używanym w filmie jest używany do dziś stary dialekt języka Majów – yucatec.

</doc>
<doc id="805022" url="https://pl.wikipedia.org/wiki?curid=805022" title="Hrabia Derby">
Hrabia Derby

Informacje ogólne.
Hrabiowie Derby 1. kreacji (parostwo Anglii)
Hrabiowie Derby 2. kreacji (parostwo Anglii)
Hrabiowie Derby 3. kreacji (parostwo Anglii)
Następca 19. hrabiego Derby: Edward John Robin Stanley, lord Stanley

</doc>
<doc id="805028" url="https://pl.wikipedia.org/wiki?curid=805028" title="KPR Ostrowia">
KPR Ostrowia



</doc>
<doc id="805031" url="https://pl.wikipedia.org/wiki?curid=805031" title="Ladies Kremlin Cup">
Ladies Kremlin Cup



</doc>
<doc id="805033" url="https://pl.wikipedia.org/wiki?curid=805033" title="Dialog (miesięcznik)">
Dialog (miesięcznik)

Dialog – czasopismo literacko-artystyczne, którego tematyką jest dramaturgia współczesna (teatralna, radiowa i telewizyjna). Miesięcznik powstał w 1956 roku, wydawany jest w Warszawie. Od 1 kwietnia 2010 r. wydawcą jest Instytut Książki. W każdym numerze drukowany jest dramat lub scenariusz, najczęściej jeszcze przed premierą teatralną lub telewizyjną. Pismo drukuje też eseje i felietony dotyczące sztuki dramatycznej oraz umieszcza przekłady dramatów obcych.
Eseje, recenzję i artykuły krytyczne do „Dialogu” pisali między innymi: Jan Błoński, Andrzej Kijowski, Andrzej Tadeusz Kijowski, Zbigniew Mikołejko oraz Jan Kott. W czasopiśmie drukowano utwory dramatyczne twórców takich jak: Ireneusz Iredyński, Zbigniew Herbert, Ernest Bryll, Jarosław Marek Rymkiewicz, Janusz Głowacki, Sławomir Mrożek, Tadeusz Różewicz, Olgierd Kajak.
Pismo powstało w 1956 roku. Jego założycielem i pierwszym redaktorem naczelnym był Adam Tarn, a zastępcą redaktora naczelnego (od 1956 do 1969 r.) był Konstanty Puzyna, który następnie kierował pismem od roku 1971 do swojej śmierci w roku 1989.
Zespół redakcyjny: Dorota Buchwald, Dorota Jovanka Ćirlić, Justyna Jaworska (dział polski), Joanna Krakowska (dział eseistyki, zastępca redaktora naczelnego), Piotr Morawski (sekretarz redakcji), Piotr Olkusz (dział zagraniczny), Małgorzata Semil, Jacek Sieradzki (redaktor naczelny), Małgorzata Szpakowska, Anna Kruk i Ludmiła Laskowska-Pańków (korekta).

</doc>
<doc id="805035" url="https://pl.wikipedia.org/wiki?curid=805035" title="Madonna z kądzielą">
Madonna z kądzielą

Madonna z kądzielą – obraz olejny stworzony ok. 1501 r. przez włoskiego artystę renesansowego, Leonarda da Vinci, skopiowany dwukrotnie przez jego uczniów.
Przedstawiał Maryję z Dzieciątkiem Jezus wpatrującym się w kądziel.
Oryginał zamówiony został prawdopodobnie przez Florimunda Roberteta, sekretarza stanu francuskiego króla Ludwika XII. W 2003 r. obraz należący wówczas do księcia Buccleuch został skradziony z jego zamku w Dumfries and Galloway. Cztery lata później, w październiku 2007, odnalazła go szkocka policja. Obecnie jest wypożyczony do National Gallery of Scotland.

</doc>
<doc id="805036" url="https://pl.wikipedia.org/wiki?curid=805036" title="Proteles cristatus">
Proteles cristatus



</doc>
<doc id="805037" url="https://pl.wikipedia.org/wiki?curid=805037" title="Sulfogwajakol">
Sulfogwajakol

Sulfogwajakol () – organiczny związek chemiczny z grupy kwasów sulfonowych, lek wykrztuśny działający bezpośrednio na gruczoły oskrzelowe, tzn. po podaniu doustnym wydziela się przez gruczoły oskrzelowe, drażni ich błonę śluzową i pobudza je do zwiększenia wydzielania płynnego śluzu.
Odpowiednie ułożenie chorego, oklepywanie klatki piersiowej i aplikacja leku ułatwiają wykrztuszanie w znacznym stopniu. Sulfogwajakol należy do związków kreozotu, wykazuje silne działanie wykrztuśne i słabe działanie odkażające.
Działania niepożądane.
Dolegliwości ze strony przewodu pokarmowego; preparaty te mają niezbyt przyjemny smak, nie zawsze tolerowany przez chorych.

</doc>
<doc id="805045" url="https://pl.wikipedia.org/wiki?curid=805045" title="Christian Bentum">
Christian Bentum

Philip Christian Bentum (ur. 1690 w Kopenhadze, zm. 1757 w Lubiążu lub w Pradze) – malarz holenderski, aktywny w Czechach i na Śląsku.
Był synem holenderskiego malarza Justusa Bentuma.
Jego nauczycielem, w latach 1713–1716, był najwybitniejszy czeski malarz późnego baroku Petr Brandl. W Pradze należał do cechu malarzy, i z tego samego okresu pochodzą jego pierwsze dzieła. W latach 1716–1719 (lub 1720–1725) podróżował po Włoszech. Specjalizował się głównie w malarstwie portretowym i w obrazach religijnych; na Śląsku wykonywał też freski, wielkie obrazy sztalugowe i malował sceny rodzajowe. W 1732 roku wyjechał na Śląsk.
Główne dzieła:

</doc>
<doc id="805049" url="https://pl.wikipedia.org/wiki?curid=805049" title="Aleksander Graybner">
Aleksander Graybner

Aleksander Józef Graybner herbu Lis (ur. 12 czerwca 1786 w Kocku, zm. 9 listopada 1847 w Warszawie) – prezydent Warszawy, nadzwyczajny referendarz stanu, radca Głównej Izby Obrachunkowej.
Życiorys.
Był synem kapitana artylerii konnej i szambelanem króla Stanisława Augusta Poniatowskiego Jana Henryka Graybnera i Anny Marii z domu Reinschmitt. 
W Krakowie studiował prawo na Uniwersytecie Jagiellońskim. Na Uniwersytecie Wileńskim studiował fizykę, matematykę wyższą i stosowaną. Od 1807 pracował w administracji Księstwa Warszawskiego. Był urzędnikiem skarbowym. Od 1814 pracował u boku senatora Nikołaja Nowosilcowa. W latach 1834–1845 zatrudniony jako radca w Najwyższej Izbie Obrachunkowej, w latach 1834–1837 był członkiem z urzędu zasiadającym w Radzie Głównej Opiekuńczej. Dwukrotnie żonaty, najpierw z Franciszką Leonorą Koprowską (zm. 22 VIII 1824), potem z Anielą Stanisławską (zm. 25 XII 1882).
Od 1837 był prezydentem Warszawy (do 1840 p.o.). Był inicjatorem uporządkowania podatków i opłat miejskich. W mieście wybrukowano kilkadziesiąt ulic i ułożono chodniki. Za jego prezydentury zabroniono budować drewniane domy. Za rządów Graybnera został uporządkowany cmentarz Powązkowski. Kawaler Krzyża z gwiazdą św. Stanisława II klasy, Orderu św. Włodzimierza III klasy, Orderu św. Anny II klasy, ozdobiony Znakiem Nieskazitelnej Służby
Aleksander Józef Graybner zmarł 9 listopada 1847 i został pochowany na warszawskich Powązkach (kwatera 8-2-5/6).

</doc>
<doc id="805050" url="https://pl.wikipedia.org/wiki?curid=805050" title="Buenos Aires (prowincja)">
Buenos Aires (prowincja)

Buenos Aires (hiszp. "Provincia de Buenos Aires") – najbogatsza i najludniejsza prowincja Argentyny, leżąca w jej północno-wschodniej części. Leżące na jej terytorium miasto Buenos Aires stanowi odrębną jednostkę podziału administracyjnego. Stolicą prowincji jest miasto La Plata leżące 50 km na południe od Buenos Aires.
Historia.
Przed przybyciem Hiszpanów obszar ten był zamieszkiwany głównie przez Indian z plemienia "Pampas" (albo "Papas"), zostali oni bardzo szybko wybici a nieliczni, którym udało się przeżyć przyłączyli się do innych plemion.
Początkowo po założeniu osady Buenos Aires kontakty z tubylcami miały pokojowy charakter, jednak w krótkim czasie doszło do licznych aktów wrogości pomiędzy przybyszami a dotychczasowymi mieszkańcami. W 1541 r. Hiszpanie musieli opuścić Buenos Aires, które zostało ponownie zasiedlone dopiero w 1580 r. pod nazwą "Santísima Trinidad y Puerto Santa María de los Buenos Aires"
Od początku podstawą gospodarki przybywających z Europy osadników była hodowla bydła, pod którą zajmowano coraz to większe obszary. Pod koniec XVIII stulecia wraz z założeniem Wicekrólestwa La Platy eksport mięsa i skór stał się głównym zajęciem mieszkańców.
Jezuici podejmowali próby pokojowego zasymilowania Indian, które zakończyły się niepowodzeniem. W końcu XVIII wieku ustalona została względna granica pomiędzy terytoriami hiszpańskimi a indiańskimi, której nie naruszyły nawet napaści Indian (tzw. "malonów") na pograniczne osiedla. Dopiero w 1879 r. wraz z dokonaniem tzw. Podboju pustyni ("Conquista del Desierto") sytuacja uległa zmianie, wtedy to bowiem całkowicie wyniszczono ludność indiańską.
Po uzyskaniu niepodległości przez Argentynę w 1816 r. prowincja Buenos Aires i samo miasto Buenos Aires pozostawały w ciągłym konflikcie interesów z innymi prowincjami ponieważ system federalny kraju opierał się na zarządzaniu nim ze stolicy (ograniczeniu autonomii innych prowincji). Okres ten cechował się niestabilnością wewnętrzną.
Miasto La Plata zostało założone w 1882 r., głównym powodem takiej decyzji było stworzenie nowego ośrodka administracyjnego prowincji. W tym okresie miała ona około pół miliona mieszkańców.
Warunki geograficzne.
Buenos Aires graniczy z następującymi prowincjami: Río Negro na południowym zachodzie, La Pampą na zachodzie, Córdobą na północnym zachodzie, Santa Fe na północy, Entre Rios na północnym wschodzie. Na wschodzie prowincja styka się z Atlantykiem.
Krajobraz jest w przeważającej części równinny. Istnieją dwa niewielkie pasma górskie: "Sierra de la Ventana" i "Sierra de Tandil". Najwyższym wzniesieniem jest "Cerro Tres Picos" (1239 m n.p.m.) a najdłuższą rzeką Salado (700 km długości).
W prowincji przeważa tzw. Pampa, pogoda pozostaje pod silnym wpływem oceanu, dzięki któremu występują tu gorące lata i stosunkowo ciepłe zimy. Wilgotność jest wysoka. Opady są obfite w ciągu całego roku, tylko zachodnia i południowo-zachodnia część prowincji ma bardziej suchy charakter.
Klimat.
Klimat Buenos Aires jest umiarkowany, średnie temperatury sięgają tu od 10 do 25 °C. Na wybrzeżu występują chłodniejsze noce, natomiast w zimie pojawia się wysoka wilgotność.
Opady wahają się od 500 do 1000 mm nad oceanem, ze względu na nizinny teren występują powodzie.
Charakterystyczne dla Buenos Aires są zachodnie wiatry tzw. "Pampero". Południowy wiatr nazywany "Sudestada" przynosi ze sobą obniżenie temperatury oraz burze.
Ustrój polityczny.
Prowincja Buenos Aires, podobnie jak inne argentyńskie prowincje, jest niezależna od rządu federalnego w większości dziedzin, z wyjątkiem tych, które są zastrzeżone dla Kongresu Narodowego Argentyny (ustawodawstwo cywilne, handlowe i karne, a także sprawy z zakresu górnictwa, pracy i ubezpieczeń społecznych). Ustrój prowincji określa konstytucja uchwalona w roku 1873.
Władza wykonawcza.
Władza wykonawcza jest sprawowana przez gubernatora i jego zastępcę. Są oni wybierani w wyborach powszechnych na cztery lata i ponownie wybrani mogą zostać tylko raz. Obecnie (od 10 grudnia 2015) gubernatorem jest María Eugenia Vidal.
Rząd prowincji składa się z następujących ministerstw: Gospodarki, Infrastruktury i Mieszkalnictwa, Bezpieczeństwa Publicznego, Sprawiedliwości, Rolnictwa, Zdrowia, Pracy, Rozwoju Ludzkiego, Mediów i Komunikacji Społecznej, Praw Człowieka, Turystyki i Sportu.
Władza ustawodawcza.
Legislatura prowincji Buenos Aires składa się z dwóch izb.
Izba wyższa – Senat składa się z 46 senatorów, wybieranych na czteroletnią kadencję, z tym, że połowa składu izby jest odnawiana co dwa lata. Przewodniczy jej zastępca gubernatora, który ma prawo głosu tylko w przypadku remisu. Do kompetencji Senatu należy m.in. zatwierdzanie nominacji sędziów oraz wyższych urzędników.
Izba niższa – Izba Deputowanych składa się z 92 deputowanych, wybieranych na czteroletnią kadencję. Połowa składu izby jest odnawiana co dwa lata.
Władza sądownicza.
Władzę sądowniczą w prowincji sprawują Sąd Najwyższy, Izba Odwoławcza, sędziowie i inne sądy ustanowione przez prawo. Prezes Sądu Najwyższego jest wybierany rotacyjnie spośród członków Sądu i jego kadencja trwa rok. Sędziowie Sądu Najwyższego i prokurator generalny są mianowani przez gubernatora za zgodą Senatu, natomiast innych sędziów i członków Prokuratury Generalnej powołuje Rada Sądownictwa, także za zgodą Senatu. Konstytucja ustanawia także sądy pokoju we wszystkich gminach prowincji.
Gospodarka.
Hodowla bydła jest tutaj jedną z najważniejszych gałęzi gospodarki. Ponadto hoduje się owce, świnie, kurczaki. Dobrze rozwinięte jest także mleczarstwo.
Uprawa roli staje się jednak coraz ważniejsza. Głównymi roślinami uprawnymi są: soja, kukurydza, pszenica i słoneczniki.
Przemysł jest bardzo zróżnicowany. 50% całej produkcji należy do takich branzy jak: przemysł chemiczny, mechaniczny, włókienniczy i spożywczy.
Turystyka.
Główną atrakcją turystyczną jest wybrzeże atlantyckie. Często odwiedzane są także wyspy znajdujące się w ujściu La Platy. Wśród obcokrajowców popularnością cieszą się specjalne rancza dla turystów tzw. "estancias".
Podział administracyjny.
Prowincja dzieli się na 134 jednostki, tzw. "partidos".

</doc>
<doc id="805051" url="https://pl.wikipedia.org/wiki?curid=805051" title="Wouri">
Wouri



</doc>
<doc id="805052" url="https://pl.wikipedia.org/wiki?curid=805052" title="Wouri (rzeka)">
Wouri (rzeka)

Wouri (też Vouri lub Vuri) – rzeka w Kamerunie, o długości około 160 km. Zasilana przez dwa dopływy – Ykam i Makombé. Uchodzi do Zatoki Gwinejskiej w Duali. Jest żeglowna na 64 kilometrowym odcinku powyżej Duali.
Uważa się, że portugalski żeglarz i odkrywca Fernão do Pó był pierwszym Europejczykiem, który dotarł do ujścia rzeki Wouri, co miało nastąpić w 1472 r. Wielka ilość krewetek żyjących w tym miejscu, sprawiła, że Portugalczycy nazwali Wouri "Rzeką krewetek" ("Rio dos Camarões"). Od nazwy tej pochodzi nazwa Kamerunu.

</doc>
<doc id="805053" url="https://pl.wikipedia.org/wiki?curid=805053" title="Nowa Szarlejka">
Nowa Szarlejka

Nowa Szarlejka – przysiółek wsi Szarlejka w Polsce, położony w województwie śląskim, w powiecie kłobuckim, w gminie Wręczyca Wielka.
W latach 1975–1998 przysiółek położony był w województwie częstochowskim.

</doc>
<doc id="805054" url="https://pl.wikipedia.org/wiki?curid=805054" title="Vouri">
Vouri



</doc>
<doc id="805055" url="https://pl.wikipedia.org/wiki?curid=805055" title="Vuri">
Vuri



</doc>
<doc id="805057" url="https://pl.wikipedia.org/wiki?curid=805057" title="Urs Lehmann">
Urs Lehmann

Urs Lehmann (ur. 1 kwietnia 1969 w Rudolfstetten) – szwajcarski narciarz alpejski, mistrz świata.
Kariera.
Po raz pierwszy na arenie międzynarodowej pojawił się w 1987 roku, startując na mistrzostwach świata juniorów w Sälen/Hemsedal. W swoim jedynym starcie wywalczył tam złoty medal w zjeździe.
Pierwsze punkty w zawodach Pucharu Świata wywalczył 27 stycznia 1990 roku w Val d’Isère, zajmując 15. miejsce w zjeździe. Nigdy nie stanął na podium zawodów tego cyklu, najwyższą lokatę uzyskał 11 grudnia 1992 roku w Val Gardena, kończąc bieg zjazdowy na czwartej pozycji. Walkę o podium przegrał tam z Austriakiem Patrickiem Ortliebem o 0,13 sekundy. Najlepsze wyniki osiągnął w sezonie 1992/1993, kiedy zajął 52. miejsce w klasyfikacji generalnej.
Największy sukces w karierze osiągnął w 1993 roku, kiedy na mistrzostwach świata w Morioce zdobył złoty medal w zjeździe, wyprzedzając Atle Skårdala z Norwegii i AJ Kitta z USA. Był to jego jedyny medal wywalczony na międzynarodowej imprezie tej rangi. Brał też udział w mistrzostwach świata w Sierra Nevada trzy lata później, gdzie zajął 32. miejsce. Nigdy nie wystąpił na igrzyskach olimpijskich.
W 1997 roku zakończył karierę sportową.
Studiował na Uniwersytecie Zuryskim i Universität St. Gallen, na pierwszej z tych uczelni uzyskał także doktorat w 2009 roku. W 2008 roku został wybrany prezydentem Swiss-Ski (Szwajcarskiego Związku Narciarskiego).
W 2002 roku ożenił się z byłą narciarką dowolną, Conny Kissling.
Osiągnięcia.
Puchar Świata.
Miejsca na podium w zawodach.
Lehmann nigdy nie stanął na podium zawodów PŚ.

</doc>
<doc id="805058" url="https://pl.wikipedia.org/wiki?curid=805058" title="Ò">
Ò

Òò - litera alfabetu łacińskiego, służąca do wydłużenia, opadnięcia tonu między innymi w języku katalońskim i włoskim. W kaszubskim oddaje się przez nią dźwięk "łe".

</doc>
<doc id="805061" url="https://pl.wikipedia.org/wiki?curid=805061" title="Synagoga Żydowskiego Komitetu Ratunkowego w Złoczewie">
Synagoga Żydowskiego Komitetu Ratunkowego w Złoczewie

Synagoga Żydowskiego Komitetu Ratunkowego w Złoczewie – prywatny dom modlitwy znajdujący się w Złoczewie przy ulicy 11 listopada 10.
Synagoga została założona w 1920 roku przez Dawida Lututowskiego na potrzeby członków Mizrahi - Żydowskiego Komitetu Ratunkowego. Podczas II wojny światowej, w 1939 roku, synagoga została zdewastowana przez hitlerowców.

</doc>
<doc id="805063" url="https://pl.wikipedia.org/wiki?curid=805063" title="Owczarek niemiecki długowłosy">
Owczarek niemiecki długowłosy

Owczarek niemiecki długowłosy – jedna z ras psów, należąca (według klasyfikacji FCI) do grupy psów pasterskich i zaganiających. Owczarek niemiecki długowłosy wraz z owczarkiem niemieckim krótkowłosym należą do sekcji psów pasterskich (owczarskich). Odmiana długowłosa została uznana przez FCI od 1 stycznia 2011 roku.
Rys historyczny.
Ogłoszony w 1891 roku wzorzec owczarka niemieckiego opisuje trzy odmiany tej rasy, a kryterium podziału stanowiła długość włosa:
Później standard ten był zmieniany, aż do roku powstania (1899) Związku Owczarków we Frankfurcie nad Menem.
W Polsce powstał Związek Owczarka Niemieckiego Długowłosego 21 lipca w 1990 roku, założycielem którego była Marta Trzcińska. na terenie kraju odmiana ta także była hodowana w ramach Polskiego Klubu Psa Rasowego oraz Klubu Owczarka Niemieckiego Długowłosego w Polsce.
Do sierpnia 2010 roku Owczarek Niemiecki Długowłosy nie był uznawany przez FCI, ani żadne organizacje zrzeszone, tym samym także przez Związek Kynologiczny w Polsce. Dotychczas władze FCI argumentowały fakt nieuznania owczarka niemieckiego długowłosego tym, że długa sierść przeszkadza tym psom w pracy. W sierpniu 2010 roku FCI zatwierdziło owczarka niemieckiego długowłosego, nadając mu jednocześnie status odrębnej odmiany i wszelkie prawa wystawowe i hodowlane od dnia 1 stycznia 2011.
Wygląd ogólny.
Wzorzec rasy FCI jest wspólny dla obu odmian owczarka niemieckiego i określa go jako psa średniej budowy, o nieco wydłużonej i zwartej, dobrze umięśniony, o tkance suchej. Długość tułowia stanowi 110 - 117% wysokości psa. 
Szata i umaszczenie.
Sierść owczarka niemieckiego długowłosego składa się z włosa okrywowego i podszerstka. Włos okrywowy jest długi, miękki i ściśle przylega na uszach, tylnych stronach kończyn, do śródręcza i stawu skokowego tworząc flagi, na udach zaś puszyste, jasne portki. Ogon puszysty z obfitym pióropuszem od spodu. 
Umaszczenie jest czarne z podpalaniem czerwonawym, płowym, żółtym lub jasnoszarym. Dopuszczalne jest także umaszczenie jednolicie czarne lub szare, śniade, czaprakowe - z maską, tak jak białe znaczenia w postaci plamki piersi i jaśniejszy kolor. Jednak te ostatnie nie są pożądane. Trufla jest zawsze czarna, bez względu na umaszczenie. Podszerstek jest szary, z wyjątkiem psów jednolicie czarnej maści. Niedopuszczalna jest maść biała lub łaciata.
Dziedziczenie genu długiego włosa.
Osobniki krótkowłose mogą być nosicielami recesywnego genu długiego włosa. Jeśli oboje rodzice krótkowłosi noszą taki gen, wówczas w miocie mogą urodzić się pośród szczeniąt krótkowłosych, szczenięta o włosie długim. Szczenięta długowłose wpisywane są wtedy do ksiąg rodowodowych Owczarków Niemieckich Długowłosych. Urodzone w takim miocie szczenięta krótkowłose mogą, ale nie muszą, nosić w sobie recesywny gen długiego włosa i w kolejnych pokoleniach mogą dawać w połączeniu z nosicielami genu długiego włosa, długowłose szczenięta. W miotach rodziców długowłosych nie mogą pojawić się szczenięta krótkowłose ani w pierwszym, ani w kolejnym pokoleniu. Krzyżowanie osobników długo i krótkowłosych jest zabronione. Współcześnie rodzicom krótkowłosym można wykonywać badania genetyczne na obecność recesywnego genu długiego włosa.U szczeniąt (1-2 miesiące) uszy są oklapnięte, co nie jest wadą.
Zachowanie i charakter.
Owczarek niemiecki długowłosy jest psem szybko się uczącym i blisko współpracującym z człowiekiem, którego obecność jest niezbędna w prawidłowym rozwoju psa. Cechuje go duża odwaga, wierność i przywiązanie do właściciela oraz do pozostałych członków rodziny. Nadaje się do mieszkania z dziećmi, lubi się bawić. Sprawdzają się na szkoleniach różnego typu, nadają się jako psy rodzinne, policyjne, stróżujące, ratownicze i obrończe. Są aktywne i ruchliwe, wymagają codziennego zaspokajania tych potrzeb.

</doc>
<doc id="805064" url="https://pl.wikipedia.org/wiki?curid=805064" title="Madonna z kądzielą (obraz szkoły Leonarda da Vinci)">
Madonna z kądzielą (obraz szkoły Leonarda da Vinci)

Madonna z kądzielą - obraz namalowany w 1501 r. przez włoską renesansową szkołę Leonarda da Vinci. Nie ma pewności co do udziału Leonarda da Vinci w wykonaniu obrazu. Obraz stanowi kopię dzieła "Madonna z kądzielą", wykonanego przez Leonarda. 

</doc>
<doc id="805067" url="https://pl.wikipedia.org/wiki?curid=805067" title="Teodulf z Orleanu">
Teodulf z Orleanu

Teodulf z Orleanu, Theodulf, Theodulfus, Theodulfe (ur. ok. 760 w Hiszpanii, zm. 18 grudnia 821 w Angers) – biskup Orleanu, teolog, poeta i uczony doby karolińskiej.
Z pochodzenia Got, nauki pobierał w opactwie Saint-Benoît. Przed 794 został członkiem dworu królewskiego Karola Wielkiego, gdzie był, obok Alkuina, najbardziej wybitną i uczoną osobistością. W 798 Karol Wielki podarował mu biskupstwo Orleanu i kilka opactw. 
W swojej diecezji pracował z powodzeniem jako reformator zarówno duchowieństwa, jak i ludności, jak na to wskazują jego dwa kapitularze, z którego jeden ma czterdzieści sześć rozdziałów. Popierał szkolnictwo, znany był też jako mecenas i miłośnik sztuki. Autor pieśni "Gloria, laus et honor", jeden z najwybitniejszych twórców hymnów okresu karolińskiego.
Swój urząd sprawował nadal po śmierci Karola Wielkiego, ale później, na skutek oskarżania o udział w spisku króla Bernarda z Włoch, został w 818 złożony z urzędu i zesłany do Angers, gdzie zmarł.
Próbował ujednolicić tekst Wulgaty.

</doc>
<doc id="805072" url="https://pl.wikipedia.org/wiki?curid=805072" title="Bromoheksyna">
Bromoheksyna

Bromoheksyna, bromheksyna () – organiczny związek chemiczny, lek mukolityczny o złożonym mechanizmie działania – zwiększa ilość wydzieliny i upłynnia ją (zmniejsza zawartość mukopolisacharydów i albumin w śluzie), a także zwiększa ilość surfaktantu. Jest syntetyczną pochodną naturalnego alkaloidu – wazycyny. W wątrobie ulega metabolizmowi do związku czynnego – ambroksolu.
Interakcje.
Zachować ostrożność przy jednoczesnym stosowaniu cholinolityków wysuszających śluzówkę.
Dawkowanie.
Stosowanie doustne, po posiłku, w równych odstępach czasu:
Preparaty.
Chlorowodorek bromoheksyny:

</doc>
<doc id="805074" url="https://pl.wikipedia.org/wiki?curid=805074" title="Michael Anthony">
Michael Anthony

Michael Anthony Sobolewski (ur. 20 czerwca 1954 w Chicago, Illinois) – amerykański gitarzysta basowy.
Życiorys.
W latach 1974-2006 członek hardrockowej grupy Van Halen. Z zespołem nagrał dziesięć pierwszych albumów studyjnych. Na 11 albumie zespołu – Van Halen III z 1998 roku zagrał w trzech kompozycjach, resztę ścieżek basu zarejestrował Eddie Van Halen. Zastąpiony w 2007 roku przez Wolfganga Van Halena, syna Edwarda Van Halena. Zadebiutował w 1972 roku. Od 2008 roku członek zespołu Chickenfoot. Z pochodzenia jest Polakiem, jego rodzice byli imigrantami z Polski.

</doc>
<doc id="805076" url="https://pl.wikipedia.org/wiki?curid=805076" title="Atłasowiec czarny">
Atłasowiec czarny

Atłasowiec czarny ("Phainopepla nitens") – gatunek ptaka z rodziny jedwabniczek (Ptiliogonatidae), jedyny przedstawiciel rodzaju Phainopepla. Zamieszkuje Meksyk i południowo-zachodnie USA.
Podgatunki.
Wyróżniono dwa podgatunki "P. nitens":
Morfologia.
Długość ciała 18–21 cm, rozpiętość skrzydeł 27–29 cm. Masa ciała 17,9–28,1 g.
Samiec jest czarny z dużym białym lusterkiem na skrzydłach, samica – popielata. U obu płci występuje charakterystyczny czub na głowie i długi ogon. 
Ekologia i zachowanie.
Często lata wysoko; lot jest płynny, prostoliniowy, trzepoczący. Śpiew świergotliwy, rzadko słyszany; częściej odzywa się gwiżdżącym, zadziornym "lerp".
Atłasowiec czarny zasiedla tereny zakrzaczone, zarośla nad brzegami rzek i na terenach podmokłych. Żywi się owadami chwytanymi w locie oraz owocami, zwłaszcza jemioły. 
W ciągu roku wyprowadza zwykle dwa lęgi. Gniazdo jest czarkowate, umieszczone na drzewie, budowane przez samca. Samica składa 2–3 jaja, które są wysiadywane przez oboje rodziców przez ok. 15 dni.
Status.
Międzynarodowa Unia Ochrony Przyrody (IUCN) uznaje atłasowca czarnego za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight w 2017 roku szacowała liczebność populacji lęgowej na 3,2 miliona osobników. Trend liczebności populacji uznawany jest za stabilny.

</doc>
<doc id="805077" url="https://pl.wikipedia.org/wiki?curid=805077" title="MKS Lublin">
MKS Lublin

MKS FunFloor Perła Lublin – polski żeński klub piłki ręcznej z Lublina. Dwudziestodwukrotny mistrz Polski i jedenastokrotny zdobywca Pucharu Polski. Zwycięzca Pucharu EHF w sezonie 2000/2001, zwycięzca Challenge Cup w sezonie 2017/2018 i ćwierćfinalista Ligi Mistrzyń w sezonach 1999/2000 i 2001/2002. Występuje w Superlidze.
Historia.
W 1992 sponsorem głównym Międzyszkolnego Klubu Sportowego Lublin została należącą do Tadeusza Strzęciwilka firma budowlana Montex. W sezonie 1992/1993 lubelski zespół prowadzony przez trenerów Henryka Grundszoka i Waldemara Czubalę wywalczył awans do najwyższej klasy rozgrywkowej. Zadebiutował w niej 25 września 1993 w wyjazdowym meczu ze Zgodą Rudą Śląską (24:19). Debiutancki sezon 1993/1994 w ekstraklasie lubelska drużyna zakończyła na 4. miejscu w tabeli. W sezonie 1994/1995 Montex Lublin zdobył pierwsze mistrzostwo Polski, które obronił w kolejnych ośmiu sezonach. Trenerem zespołu był w tym okresie Andrzej Drużkowski, który odszedł z drużyny na pięć kolejek przed końcem sezonu 2002/2003 (zespół zajmował wówczas 1. miejsce w tabeli z przewagą siedmiu punktów nad drugą w tabeli Piotrcovią Piotrków Trybunalski).
W 2002 klub borykał się z kłopotami organizacyjnymi i finansowymi, a zawodniczki nie otrzymywały pensji. Pod koniec 2002 strategicznym sponsorem drużyny została firma POL-SKONE. W 2003 zespół szczypiornistek MKS-u Lublin został przekazany do Bystrzycy Lublin. W sezonie 2003/2004 Bystrzyca Lublin zajęła w ekstraklasie 2. miejsce, ustępując w tabeli AZS-owi AWFiS Gdańsk (pięć punktów straty). W 2004 drużynę przejęło nowo powstałe Stowarzyszenie Piłki Ręcznej Lublin. W sezonie 2004/2005 lubelski klub powrócił na ligowy szczyt, wywalczając dziesiąte mistrzostwo Polski po pokonaniu w finale AZS-u AWFiS Gdańsk (33:32; 34:32; 31:30 – maj 2005). W krajowych rozgrywkach lubelska drużyna dominowała do 2010. W kolejnych dwóch sezonach zajęła 2. i 3. miejsce. W sezonie 2010/2011 przegrała w finale z Zagłębiem Lubin, natomiast w sezonie 2011/2012 pokonała w meczu o brązowy medal AZS Politechnikę Koszalińską. Do 2013 klub nosił nazwę SPR Lublin.
W 2013 klub powrócił do historycznej nazwy MKS Lublin, a jego sponsorem została firma Selgros. W latach 2013–2016 MKS zdobył cztery kolejne mistrzostwa Polski. W sezonach 2012/2013 i 2013/2014 pokonał w finale Zagłębie Lubin, w sezonie 2014/2015 zwyciężył GTPR Gdynię, natomiast w sezonie 2015/2016 wygrał z Pogonią Szczecin (w rywalizacji finałowej – 7 i 8 oraz 14 i 15 maja 2016 – było 3:1 dla MKS-u; sezon zasadniczy lubelski klub zakończył na 2. miejscu w tabeli ze startą jednego punktu do Pogoni). W sezonie 2016/2017, w którym zmieniono system rozgrywek, likwidując fazę play-off, MKS Lublin po raz pierwszy od 23 lat nie zdobył medalu mistrzostw Polski – zajął w Superlidze 4. miejsce (21 zwycięstw, dwa remisy i dziewięć porażek). We wrześniu 2017 sponsorem tytularnym klubu została Perła. W sezonie 2017/18 Perła zdobyła mistrzostwo z przewagą 10 punktów nad Zagłębiem Lubin. W kolejnym sezonie lublinianki obroniły tytuł. W kampanii 2019/20, skróconej z powodu pandemii COVID-19, Perła zdobyła pierwsze mistrzostwo w historii zawodowej superligi. Od nowego sezonu 2021 klub zdobył kolejnego sponsora tytularnego jakim jest firma FunFloor. Pełna nazwa zespołu od nowego sezonu to MKS Funfloor Perła Lublin.
W europejskich pucharach klub z Lublina zadebiutował w sezonie 1994/1995, w którym dotarł do 1/4 finału Pucharu Miast, w której został pokonany przez duński Ikast FS (17:19; 21:19)
W Lidze Mistrzyń klub grał przez 13 sezonów (1995–2004, 2013–2016 i 2019/20), dwukrotnie docierając w niej do 1/4 finału. W sezonie 1999/2000 MKS wygrał grupę D (odniósł pięć zwycięstw i poniósł jedną porażkę) i w ćwierćfinale spotkał się z Wołgogradem AKVA – w meczu wyjazdowym przegrał 21:28, natomiast w rozegranym 26 marca 2000 w Lublinie spotkaniu rewanżowym zremisował 28:28 (wynik ten dał awans do półfinału drużynie rosyjskiej). W sezonie 2001/2002 MKS Lublin zajął 2. pozycję w grupie D (trzy mecze wygrał i trzy przegrał; jego grupowymi rywalami były macedoński Kometal Skopje, słoweński RK Krim i rosyjski Wołgograd AKVA) i ponownie awansował do 1/4 finału LM. W niej zmierzył się z HERZ-FTC Budapeszt – w pierwszym meczu rozegranym w Lublinie 17 marca 2002 szczypiornistki z Lublina odniosły jednobramkowe zwycięstwo (32:31), jednak w rewanżu przegrały dwoma golami (23:25), co dało awans do półfinału zespołowi węgierskiemu. Uczestnicząc w sezonach 2013/2014, 2014/2015 i 2015/2016 w Lidze Mistrzyń, MKS wygrał jeden mecz, jeden zremisował i 16 przegrał, każdorazowo zajmując ostatnie miejsce w grupie. Jedyne zwycięstwo w tym okresie w LM szczypiornistki z Lublina odniosły 2 listopada 2014, pokonując we własnej hali francuski Metz Handball (35:31). Domowe mecze MKS-u w Lidze Mistrzyń oglądało w sezonach 2013/2014, 2014/2015 i 2015/2016 przeciętnie 2,2 tys. kibiców. W kampanii 2019/2020 lublinianki zakończyły udział na fazie grupowej, nie zdobywając punktu.
W sezonie 2000/2001 MKS Lublin odniósł największy sukces w swojej historii – zdobył Puchar EHF. Zmagania w tych rozgrywkach rozpoczął od trzeciej rundy, następnie przeszedł rundę czwartą i 1/4 finału, w półfinale pokonał Zagłębie Lubin (31:16; 34:24), natomiast w rozegranym 6 i 12 maja 2001 dwumeczu finałowym wygrał z chorwacką Podravką Koprivnica (28:21; 24:24). W Pucharze EHF klub z Lublina dwukrotnie dotarł też do ćwierćfinału – w sezonie 2007/2008 odpadł z niego w tej rundzie po porażce z Dinamem Wołgograd (20:30; 32:29), natomiast w sezonie 2009/2010 przegrał w 1/4 finału z duńskim Randers HK (24:34; 26:24).
W sezonach 2012/2013, 2014/2015 i 2015/2016 klub występował w Pucharze Zdobywców Pucharów. W sezonie 2017/2018 zwyciężył w Challenge Cup.
Kadra w sezonie 2021/22.
Opracowano na podstawie materiału źródłowego.
Zawodniczki.
W 2013 roku, w związku z 20. rocznicą debiutu MKS-u Lublin w najwyższej klasie rozgrywkowej, klub przygotował listę „20 legend klubu”. Znalazły się na niej:
W 2019 roku, z okazji 25. rocznicy debiutu w europejskich pucharach, listę powiększono o pięć nazwisk:

</doc>
<doc id="805078" url="https://pl.wikipedia.org/wiki?curid=805078" title="Baruj Benacerraf">
Baruj Benacerraf

Baruj Benacerraf (ur. 29 października 1920 w Caracas, zm. 2 sierpnia 2011 w Bostonie) – amerykański immunolog wenezuelskiego pochodzenia, laureat Nagrody Nobla w dziedzinie fizjologii i medycyny.
W 1980 roku wraz z Jeanem Daussetem i George'em Davisem Snellem został laureatem Nagrody Nobla w dziedzinie fizjologii i medycyny za odkrycie genów głównego układu zgodności tkankowej (MHC), które kodują molekuły powierzchni komórek odpowiedzialnych za rozróżnianie systemu immunologicznego własnego ustroju (ang. self) od obcego (ang. non-self). Jego brat – Paul Benacerraf – jest znanym filozofem.
Urodził się w Caracas, jego rodzice byli Żydami sefardyjskimi z Maroka i Algierii. W 1925 roku dr Benacerraf wyjechał z Wenezueli i osiadł w Paryżu ze swoją rodziną. W 1940 roku wyemigrował do USA i po trzech latach otrzymał tamtejsze obywatelstwo. Licencjat uzyskał na Columbia University School of General Studies w Nowym Jorku. Następnie zapragnął zdobyć tytuł doktora medycyny na Medical College w Richmond, w stanie Virginia, jedynej szkole, którą akceptował. Po ukończeniu stażu lekarskiego oraz odbyciu służby wojskowej w US Army (1945-48), został badaczem na Columbia University College of Physicians and Surgeons w Nowym Jorku (1948-50). Występował ze swoimi badaniami w Paryżu (1950-6), został przeniesiony na Uniwersytet Nowojorski (NYU) (1956-68), przeniósł się do Narodowego Instytutu Zdrowia (1968-70), a następnie znalazł pracę na Uniwersytecie Harvarda (1970-91), równocześnie pracując w Dana-Farber Cancer Institute w Bostonie (1980). W 1948 roku rozpoczął badania nad alergiami i odkrył geny odpowiedzi immunologicznej (IR), które zarządzały odrzuceniem transplantacji (lata 60.). W 1990 roku Benacerraf otrzymał Narodowy Medal Nauki za swój wkład dla świata medycyny.
Zmarł 2 sierpnia 2011 roku w swoim domu w Bostonie.

</doc>
<doc id="805084" url="https://pl.wikipedia.org/wiki?curid=805084" title="Reprezentacja Angoli w piłce ręcznej mężczyzn">
Reprezentacja Angoli w piłce ręcznej mężczyzn

Reprezentacja Angoli w piłce ręcznej mężczyzn – narodowy zespół piłkarzy ręcznych Angoli. Reprezentuje swój kraj w rozgrywkach międzynarodowych.

</doc>
<doc id="805085" url="https://pl.wikipedia.org/wiki?curid=805085" title="Michał Sałtykow-Szczedrin">
Michał Sałtykow-Szczedrin



</doc>
<doc id="805087" url="https://pl.wikipedia.org/wiki?curid=805087" title="Reprezentacja Niemiec w piłce ręcznej mężczyzn">
Reprezentacja Niemiec w piłce ręcznej mężczyzn

Reprezentacja Niemiec w piłce ręcznej mężczyzn (niem. "Die deutsche Handballnationalmannschaft der Männer") – narodowy zespół piłkarzy ręcznych, który reprezentuje Republikę Federalną Niemiec w meczach i turniejach międzynarodowych. Za istnienie reprezentacji odpowiedzialny jest .
Na podstawie przepisów RFN oraz międzynarodowego uznania uznaje się współczesną reprezentację Niemiec za sukcesora reprezentacji Cesarstwa Niemieckiego, Republiki Weimarskiej i III Rzeszy Niemieckiej. W latach 1949–1990 w związku z istnieniem Niemieckiej Republiki Demokratycznej istniała także druga niemiecka drużyna narodowa, której wyniki nie są zaliczane do wyników reprezentacji opisanej w niniejszym artykule.

</doc>
<doc id="805095" url="https://pl.wikipedia.org/wiki?curid=805095" title="Fregaty rakietowe projektu 1135">
Fregaty rakietowe projektu 1135

Fregaty rakietowe projektu 1135 (w kodzie NATO "Krivak I, II, III") – radzieckie fregaty rakietowe przeznaczone do zwalczania okrętów podwodnych. Od 1970 wybudowano 40 jednostek tego typu, które weszły w skład Marynarki Wojennej ZSRR i KGB, gdzie jednostki typu Krivak III sklasyfikowano jako okręty ochrony pogranicza.
Historia.
Prace nad nowymi jednostkami do zwalczania okrętów podwodnych rozpoczęły się w ZSRR na początku lat 60. Pierwsza jednostka sklasyfikowana jako duży okręt przeciwpodwodny projektu 1135 weszła do służby w 1970. Wybudowana w stoczni Jantar w Kaliningradzie jednostka otrzymała nazwę „Bditelnyj”.
W 1975 do służby weszła pierwsza jednostka zmodernizowanego typu na Zachodzie znana jako "Krivak II". „Riezwyj” w miejsce armat 76 mm otrzymał nowe automatyczne armaty kaliber 100 mm. W 1978 typy "Krivak I" i "Krivak II" przeklasyfikowano w ZSRR na okręty patrolowe.
W 1984 do służby wszedł „Mienżynskij” pierwsza jednostka typu "Krivak III". Z jednostek tej serii usunięto dziobową wyrzutnię rakieto-torped SS-N-14 w miejscu której ustawiono armatę 100 mm. Na rufie w miejscu armat 100 mm i wyrzutni rakiet przeciwlotniczych Osa-M ('SA-N-4') umieszczono hangar i lądowisko dla śmigłowca.

</doc>
<doc id="805096" url="https://pl.wikipedia.org/wiki?curid=805096" title="Reprezentacja Rosji w piłce ręcznej mężczyzn">
Reprezentacja Rosji w piłce ręcznej mężczyzn

Reprezentacja Rosji w piłce ręcznej mężczyzn (ros. "Мужская сборная России по гандболу, Mużskaja cbornaja Rossii po gandbołu") – zespół piłki ręcznej, biorący udział w imieniu Rosji w meczach i międzynarodowych turniejach.
Drużyna Rosji jest oficjalnym sukcesorem tradycji reprezentacji ZSRR oraz Wspólnoty Niepodległych Państw.
W wyniku zawieszenia Rosji we wszelkich imprezach sportowych rangi Mistrzostw Świata (afera dopingowa), reprezentanci rosyjscy wystąpili w MŚ 2021 pod szyldem "Drużyna Rosyjskiej Federacji Piłki Ręcznej" ("Russian Handball Federation Team"), flagą z emblematem federacji i skrótem "RHF".

</doc>
<doc id="805098" url="https://pl.wikipedia.org/wiki?curid=805098" title="Przenośnik podwieszony">
Przenośnik podwieszony

Przenośnik podwieszony jest urządzeniem do przemieszczania ładunków zawieszonych pod przenośnikiem najczęściej na haku zwanym zawieszką. Zwykle zawieszki są dopasowane kształtem do transportowanych przedmiotów.
Przenośniki podwieszone wykorzystywane są w szczególnie w miejscach, w których ze względu na małą ilość przestrzeni trzeba przenieść transport ponad obszarem roboczym i drogami komunikacyjnymi. Wykorzystuje się je również w procesach technologicznych (np. w malarniach proszkowych), transporcie międzyoperacyjnym i międzywydziałowym.
Budowa przenośnika podwieszonego.
Przenośnik podwieszony składa się z toru jezdnego, po którym poruszają się wózki z zawieszkami lub łańcuch do którego doczepione są zawieszki.
Napęd wózków może być realizowany poprzez napędzany łańcuch znajdujący się na osobnym torze – w takim przypadku mamy do czynienia z przenośnikiem podwieszonym dwutorowym.
Napęd przenośnika realizowany jest poprzez napędzanie łańcucha, które odbywa się za pomocą przekładni ciernej lub zębatej.
Tor jezdny wykonany jest zwykle z teownika lub ceownika. Materiałem na tor jest stal lub coraz częściej stopy aluminium szczególnie dla przenoszenia lekkich elementów.
Podział przenośników podwieszonych.
Przenośniki podwieszone jednotorowe posiadają jeden tor, po którym poruszają się wózki lub łańcuch, który może być napędzany.
Przenośniki podwieszone dwutorowe posiadają dwa tory; przy czym po jednym torze poruszają się wózki lub łańcuch z zawieszkami, natomiast po drugim torze porusza się łańcuch napędowy, z którego za pomocą zaczepów przekazywany jest napęd na pierwszy tor.

</doc>
<doc id="805102" url="https://pl.wikipedia.org/wiki?curid=805102" title="Białka (województwo dolnośląskie)">
Białka (województwo dolnośląskie)

Białka (niem. "Weißenhof") – nieistniejąca wieś w Polsce położona w województwie dolnośląskim, w powiecie legnickim, w gminie Krotoszyce, leżąca w bezpośrednim sąsiedztwie Huty Miedzi Legnica, zlikwidowana i wysiedlona ze względu na szkodliwe oddziaływanie zakładu. Wszystkie zabudowania oraz drogi (z wyjątkiem dojazdu z ul. Ceglanej w Legnicy) zostały rozebrane w 1994 r.
Podział administracyjny.
Od 1983 r. część terenów dawnej wsi znajduje się w granicach administracyjnych miasta Legnicy (obręb geodezyjny "Białka"). Pozostałe, podobnie jak dawniej, leżą na terenie gminy Krotoszyce. Część gruntów dawnej wsi wykorzystano również pod budowę zbiornika wodnego będącego częścią obiegu wodnego Huty Miedzi Legnica.

</doc>
<doc id="805103" url="https://pl.wikipedia.org/wiki?curid=805103" title="USS South Dakota (BB-57)">
USS South Dakota (BB-57)

USS South Dakota (BB-57) – okręt główny pancerników typu "South Dakota", nazwany od stanu Dakota Południowa.
Okręty typu "South Dakota" były drugim nowoczesnym typem amerykańskich pancerników. W ich projekcie położono nacisk na większe opancerzenie, mające dać ochrone przed pociskami 406 mm (pancerniki typu "North Carolina" miały zaprojektowany pancerz przeciw kalibrowi 356 mm). Ponieważ starano się utrzymać tę samą prędkość co w poprzednim typie przy zachowanej artylerii głównej należało skrócić kadłub, aby się zmieścić w narzuconym limicie 35 tys. ton. Powodem tego jest posiadanie zbitej nadbudówki z ciasno zgromadzoną artylerią średnią. Ciasnotę powiększał fakt, że okręty były przewidziane jako jednostki flagowe, co wiązało się z zabraniem dodatkowej przestrzeni w nadbudówce i dodaniem jednego piętra więcej.
Stępkę pancernika położono 5 lipca 1939 w Camden (New Jersey) w stoczni New York Shipbuilding. Został zwodowany 7 czerwca 1941, matką chrzestną została pani Vera Cahalan Bushfield. Okręt przyjęto do służby 20 marca 1942 z Thomasem L. Gatchem jako dowódcą.
Brał udział w działaniach II wojny światowej, m.in. w lotniczo-morskiej bitwie koło wysp Santa Cruz 26 października 1942, podczas której artylerią przeciwlotniczą osłaniał lotniskowiec USS "Enterprise". Według danych amerykańskich, artylerzyści pancernika zestrzelili aż 26 samolotów (był to najlepszy wynik uzyskany w jednej bitwie przez pancernik). Sam jednakże doznał lekkich uszkodzeń, gdyż bomba wyłączyła z akcji dwa działa 406 mm wieży nr 2. 
Wraz z pancernikiem USS "Washington" wziął następnie udział w II bitwie pod Guadalcanalem w nocy 14-15 listopada 1942 (wciąż z niesprawnymi dwoma działami). Ciężko uszkodził artylerią średnią niszczyciel „Ayanami”, który później został dobity przez japońskie okręty. USS "South Dakota" borykał się w początkowej fazie starcia z awariami sieci elektrycznej, które powodowały czasowe wstrzymanie prowadzenia ognia, ponadto od wstrząsów przy salwach na początku starcia uległ uszkodzeniu jego radar SG. Pancernik zdołał uniknąć ponad 30 torped wystrzelonych w jego kierunku, jednakże następnie trafił pod celny ogień pancernika "Kirishima" i krążowników ciężkich "Atago" i "Takao". Między godziną 23:42 a 0:05 otrzymał z niewielkiej odległości (ok. 5300 m) 27 trafień pociskami (jeden pocisk 356 mm "Kirishimy", który nie przebił barbety wieży rufowej, 17 pocisków 203 mm z "Atago" i "Takao", 6 pocisków 152 mm "Kirishimy", jeden 127 mm i jeden nieustalony). Pociski japońskie uszkodziły m.in. radar SC-1, jedną wieżę, urządzenia kierowania ogniem, wywołały drobne pożary i zaniki energii elektrycznej oraz zabiły 38 ludzi i zraniły 60. Pancernik był niezdolny do dalszej skutecznej akcji nocnej, mimo że pociski wywołały tylko uszkodzenia nadbudówek i drobne przecieki, nie mogąc zagrozić pływalności ani ruchowi okrętu (były to mimo to najpoważniejsze uszkodzenia odniesione przez amerykański pancernik w starciu artyleryjskim). Dzięki temu, że do akcji włączył się pancernik USS "Washington", ostrzeliwując i w końcu zatapiając "Kirishimę", "South Dakota" opuściła pole boju, bez kontaktu radiowego z okrętem flagowym. Remont uszkodzeń trwał do lutego 1943.
Okręt służył następnie w dalszych operacjach wojny.
31 stycznia 1947 roku przeniesiony do rezerwy. Pozostał w niej do momentu skreślenia z rejestru 1 czerwca 1962 roku. 25 października 1962 został sprzedany Lipsett Division, Luria Brothers and Company, Incorporated, na złom.

</doc>
<doc id="805114" url="https://pl.wikipedia.org/wiki?curid=805114" title="Przatów Dolny">
Przatów Dolny

Przatów Dolny – wieś w Polsce położona w województwie łódzkim, w powiecie zduńskowolskim, w gminie Szadek. 
W latach 1975–1998 miejscowość należała administracyjnie do województwa sieradzkiego. 
Zobacz też: Przatów Górny

</doc>
<doc id="805118" url="https://pl.wikipedia.org/wiki?curid=805118" title="Christopher Street Day">
Christopher Street Day

Christopher Street Day (z ang. "Dzień Ulicy Krzysztofa", CSD) – święto obchodzone corocznie przez społeczność LGBT na pamiątkę wydarzeń Stonewall, zamieszek na tle dyskryminacji mniejszości seksualnych, które rozegrały się w 1969 roku w Nowym Jorku. Nazwa pochodzi od ulicy, przy której znajdował się pub dla gejów, gdzie miały miejsce zamieszki Stonewall – Christopher Street w dzielnicy Greenwich Village.
Termin CSD jest używany głównie w Niemczech i Szwajcarii; w innych krajach do opisania podobnych parad osób LGBT używa się raczej terminu gay pride, akcentującego godność w związku z orientacją seksualną czy tożsamością płciową.

</doc>
<doc id="805119" url="https://pl.wikipedia.org/wiki?curid=805119" title="Ogrodzim-Kolonia">
Ogrodzim-Kolonia

Ogrodzim-Kolonia (Ogrodzim) – wieś w Polsce położona w województwie łódzkim, w powiecie zduńskowolskim, w gminie Szadek. 
W latach 1975–1998 miejscowość należała administracyjnie do województwa sieradzkiego.

</doc>
<doc id="805121" url="https://pl.wikipedia.org/wiki?curid=805121" title="Folkodyna">
Folkodyna

Folkodyna () – organiczny związek chemiczny, syntetyczna pochodna kodeiny o ok. 3-krotnie silniejszym działaniu przeciwkaszlowym. Nie wywołuje uzależnienia.
Działania niepożądane.
Mniejsze niż kodeina – nie powoduje zaparć i słabiej hamuje ośrodek oddechowy.
Mogą jednak wystąpić nudności, senność lub niepokój psychoruchowy i ataksja przy stosowaniu większych dawek.
Stosowanie folkodyny w okresie 12 miesięcy przed znieczuleniem ogólnym za pomocą leków blokujących przewodnictwo nerwowo-mięśniowe (NMBA) okazało się czynnikiem ryzyka wystąpienia reakcji anafilaktycznej, w związku z czym w 2022 r. w Polsce zalecono odradzanie pacjentom przyjmowania leków zawierających ten związek oraz zdecydowano o poparciu wniosku o wycofanie takich preparatów z obrotu w Unii Europejskiej.
Dawkowanie.
Folkodyna jest stosowana w maksymalnej dawce jednorazowej 20 mg natomiast maksymalna dawka dobowa wynosi 60 mg. Standardowo podawana jest 2–3 razy dziennie w dawkach 5–15 mg.

</doc>
<doc id="805123" url="https://pl.wikipedia.org/wiki?curid=805123" title="Inflammatory bowel disease">
Inflammatory bowel disease



</doc>
<doc id="805124" url="https://pl.wikipedia.org/wiki?curid=805124" title="Kromolin Nowy">
Kromolin Nowy

Kromolin Nowy (do 2010 "Nowy Kromolin") – wieś w Polsce położona w województwie łódzkim, w powiecie zduńskowolskim, w gminie Szadek. Do końca 2009 r. formalnie część wsi Wielka Wieś pod nazwą Nowy Kromolin. 
W latach 1975–1998 miejscowość należała administracyjnie do województwa sieradzkiego.

</doc>
<doc id="805129" url="https://pl.wikipedia.org/wiki?curid=805129" title="Dzień Ulicy Krzysztofa">
Dzień Ulicy Krzysztofa



</doc>
<doc id="805131" url="https://pl.wikipedia.org/wiki?curid=805131" title="Biathlon na Zimowych Igrzyskach Olimpijskich 1984">
Biathlon na Zimowych Igrzyskach Olimpijskich 1984

Zawody w biathlonie na Zimowych Igrzyskach Olimpijskich 1984 odbyły się w dniach 11 – 17 lutego 1984 roku na trasach w kompleksie olimpijskim Igman, niedaleko Sarajewa. Biathloniści po raz jedenasty rywalizowali o medale igrzysk olimpijskich.
Zawodnicy walczyli w trzech konkurencjach: w biegu indywidualnym, sprincie i sztafecie. 
Łącznie rozdane zostały trzy komplety medali. W klasyfikacji medalowej zwyciężyły ex aequo reprezentacje Norwegii i RFN, których zawodnicy zdobyli 3 medale: 1 złoty, 1 srebrny i 1 brązowy. Dwóch zawodników zdobyło medale we wszystkich konkurencjach: Norweg Eirik Kvalfoss (złoto w sprincie, srebro w sztafecie oraz brąz w biegu indywidualnym) oraz Peter Angerer z RFN (złoto w biegu indywidualnym, srebro w sprincie oraz brąz w sztafecie).

</doc>
<doc id="805133" url="https://pl.wikipedia.org/wiki?curid=805133" title="Marcelino, chleb i wino (serial animowany)">
Marcelino, chleb i wino (serial animowany)

Marcelino, chleb i wino (hiszp. "Marcelino Pan y Vino", 2000) – hiszpańsko-francusko-japoński serial animowany, zrealizowany przy współpracy z Nippon Animation, TF1, P.M.M.P, Vip Toons i TVE. Był emitowany na antenie TVP1 w latach 2000-2001.
Fabuła.
Serial opowiada o małym chłopcu, którym opiekuje się grupa braci zakonnych. W razie potrzeby pomagają mu: starsza od niego cygańska dziewczyna o imieniu Candella, pies Leo i inne zwierzęta, jako że Marcelino rozumie ich mowę. Serial liczy 70 odcinków.
Wersja polska.
Wersja polska: Telewizyjne Studia Dźwięku
Reżyseria: Maryla AnkudowiczDialogi: Dorota Dziadkiewicz-Brewińska na podstawie tłumaczenia Elżbiety Jaworskiej
Dźwięk: Katarzyna Paluchowska
Montaż: Jolanta Nowaczewska
Opracowanie muzyczne: Eugeniusz Majchrzak
Piosenkę do słów: Andrzeja Brzeskiego śpiewa: Brygida Turowska
Kierownictwo produkcji: Ala Siejko
Wystąpili:
i inni
Lektor: Barbara Sołtysik

</doc>
<doc id="805134" url="https://pl.wikipedia.org/wiki?curid=805134" title="Łosiera">
Łosiera

Łosiera – w gwarze warmińskiej "pielgrzymka". Prawdopodobnie nazwę swą bierze od słowa "ofiara". Polscy Warmiacy często chodzili na "łosiery" do Gietrzwałdu (8 września na Dzień Narodzenia Najświętszej Panny Marii), Bartąga na kiermas (czyli odpust Opatrzności Bożej), do Klewek na św. Rocha, do Świętej Lipki. Przed objawieniami w Gietrzwałdzie (w 1877 roku) mieszkańcy Warmii pielgrzymowali do Łąk Bratiańskich pod Nowym Miastem.

</doc>
<doc id="805137" url="https://pl.wikipedia.org/wiki?curid=805137" title="Antonin (powiat zduńskowolski)">
Antonin (powiat zduńskowolski)

Antonin – wieś w Polsce położona w województwie łódzkim, w powiecie zduńskowolskim, w gminie Szadek. 
W latach 1975–1998 miejscowość należała administracyjnie do województwa sieradzkiego.

</doc>
<doc id="805139" url="https://pl.wikipedia.org/wiki?curid=805139" title="Franz Mangoldt">
Franz Mangoldt

Franz Joseph Mangoldt (ur. ok. 1695 w Brnie, zm. 1761) – niemiecki rzeźbiarz, aktywny w Czechach i na Dolnym Śląsku.
Życiorys.
Twórczość Mangoldta cechuje znaczny wpływ czołowego czeskiego rzeźbiarza baroku Ferdinanda Maximiliana Brokofa. Do Wrocławia przybył z Brna około 1720. Na Dolnym Śląsku współpracował początkowo z Christophorusem Tauschem, później założył swój warsztat, przyjął uczniów i tworzył samodzielnie.
Główne prace.
Dzieła prawdopodobnie wykonane przez Mangoldta:

</doc>
<doc id="805142" url="https://pl.wikipedia.org/wiki?curid=805142" title="Nawłoć alpejska">
Nawłoć alpejska

Nawłoć alpejska ("Solidago alpestris" Waldst. &amp; Kit.) – gatunek rośliny należący do rodziny astrowatych. Przez niektórych botaników uważana jest za podgatunek nawłoci pospolitej. Występuje w górach środkowej Europy, w Polsce wyłącznie w wyższych partiach Sudetów i Karpat. Jest tam dość pospolita.
Biologia i ekologia.
Bylina, hemikryptofit. Kwitnie od lipca do września. Siedlisko: ziołorośla, hale górskie, wolne miejsca w kosodrzewinie, przydroża, wilgotne miejsca wśród skał, murawy i borówczyska. Rośnie głównie w piętrze kosówki i piętrze halnym. Fitosocjologia: w klasyfikacji zbiorowisk roślinnych gatunek charakterystyczny dla Ass. "Calamagrostietum villosae (tatricum)". Roślina trująca: Roślina szkodliwa dla bydła domowego – może powodować zatrucia, objawiające się gorączką, obrzękami i nadmiernym wydalaniem moczu.
Zastosowanie.
Roślina lecznicza. Ma podobne własności lecznicze, jak nawłoć pospolita.

</doc>
<doc id="805147" url="https://pl.wikipedia.org/wiki?curid=805147" title="TS Ostrovia">
TS Ostrovia

TS Ostrovia – koszykarski klub sportowy grający w Basket Lidze Kobiet. Siedziba klubu mieści się w Ostrowie.
Kolejowy Klub Sportowy Ostrovia powstał w 1909 roku, w roku 1996 najstarszy rdzennie polski klub w Wielkopolsce żegnał się z poszczególnymi sekcjami. Pierwszą sekcją, która odłączyła się od "matki", (zachowując jednak w nazwie Ostrovię), była żeńska sekcja koszykówki. Po zebraniu założycielskim 26.08.1996 powstało Towarzystwa Sportowego Ostrovia, która do dnia dzisiejszego jest spadkobiercą wspaniałej tradycji Kolejowego Klubu Sportowego Ostrovia. Największym sukcesem koszykarek Ostrovii jest awans do najwyższej klasy rozgrywkowej w sezonie 2002/2003 i utrzymanie się w niej przez 2 sezony.
Od tego momentu pierwszy zespół Ostrovii regularnie grywa na zapleczu żeńskiej ekstraklasy, gdzie po odmłodzeniu składu drużyna z roku na rok notowała coraz lepsze wyniki; w sezonie 2010/2011 biało-czerwone uplasowały się na czwartym miejscu wśród prawie dwudziestu zespołów biorących udział w rozgrywkach, co było ich najlepszym osiągnięciem po opuszczeniu szeregów ekstraklasy. Rok później Ostrovia miała również włączyć się do walki o czołowe lokaty w pierwszej lidze, ale kilka pechowo przegranych spotkań sprawiło, że ostrowianki zmuszone były rywalizować w gronie drużyn walczących o utrzymanie. Grupę tę wygrały jednak bez trudu i ostatecznie zakończyły sezon na miejscu dziewiątym.
Historia.
Sezon 2017-2018.
W trakcie sezonu odeszły: Dita Rozenberga (19.01.2018), Karolina Puss (29.01.2018)
W trakcie sezonu przyszły: Hanna Ruljowa (21.01.2018)

</doc>
<doc id="805148" url="https://pl.wikipedia.org/wiki?curid=805148" title="Gabrielle Delacour">
Gabrielle Delacour



</doc>
<doc id="805149" url="https://pl.wikipedia.org/wiki?curid=805149" title="Solidago alpestris">
Solidago alpestris



</doc>
<doc id="805152" url="https://pl.wikipedia.org/wiki?curid=805152" title="Jamno (powiat zduńskowolski)">
Jamno (powiat zduńskowolski)

Jamno – wieś w Polsce położona w województwie łódzkim, w powiecie zduńskowolskim, w gminie Szadek. 
W latach 1975–1998 miejscowość należała administracyjnie do województwa sieradzkiego. 
Zobacz też: Jamno

</doc>
<doc id="805155" url="https://pl.wikipedia.org/wiki?curid=805155" title="Czarny Las (Prusinowice)">
Czarny Las (Prusinowice)

Czarny Las – część wsi Prusinowice w Polsce, położona w województwie łódzkim, w powiecie zduńskowolskim, w gminie Szadek 
W latach 1975–1998 Czarny Las należał administracyjnie do województwa sieradzkiego.

</doc>
<doc id="805156" url="https://pl.wikipedia.org/wiki?curid=805156" title="Kotlinki">
Kotlinki

Kotlinki – wieś w Polsce położona w województwie łódzkim, w powiecie zduńskowolskim, w gminie Szadek. 
Przez miejscowość przebiega droga wojewódzka nr 710.
W latach 1975–1998 miejscowość należała administracyjnie do województwa sieradzkiego.
Urodził się tu prof. Wiesław Puś – historyk, wykładowca Uniwersytetu Łódzkiego (w latach 2002–2008 rektor).

</doc>
<doc id="805160" url="https://pl.wikipedia.org/wiki?curid=805160" title="Test IQ">
Test IQ



</doc>
<doc id="805161" url="https://pl.wikipedia.org/wiki?curid=805161" title="Wolica (Warszawa)">
Wolica (Warszawa)

Wolica – dawna wieś, obecnie część warszawskiej dzielnicy Ursynów.
Historia.
Wolica powstała prawdopodobnie w XIV wieku. Pierwsza wzmianka o wsi "Sluzevska Vola" pochodzi z 1424. Nazwa wskazuje, że została założona w celu ściągnięcia tam osadników ze zwolnieniem na pewien czas od świadczeń. 
W XV wieku Wolica była wsią szlachecką, położoną przy trakcie prowadzącym do Czerska (jego fragment stanowi obecna ul. Nowoursynowska). W 1528 liczyła 5 łanów (około 85 ha) i należała do rodu Wierzbowów. Na przełomie XVI i XVII wieku liczyła 4,5 łanów (około 76 ha) i należała do Służewskich i Dąbrowskich. W 1580 wieś szlachecka Wolica Służewska znajdowała się w powiecie warszawskim ziemi warszawskiej województwa mazowieckiego. 
W 1730 część Wolicy, która należała do F. Bogusławskiego, zakupiła Zofia z Sieniawskich Denhoffowa i włączyła Wolicę do dóbr wilanowskich.
W 1775 na terenie Wolicy znajdowało się 15 domów, a 52 lata później – w 1827 – było ich 13. W 1827 Wolica liczyła 177 mieszkańców. W 1864 uwłaszczono 30 gospodarstw rolnych, które zajmowały około 178 ha, a całą wieś, podobnie jak inne tereny dzisiejszego Ursynowa, włączono do gminy Wilanów. W 1905 Wolica liczyła 34 domy i 478 mieszkańców, zaś siedem lat później – w 1912 – 481 mieszkańców i 180 ha ziemi dworskiej (właścicielami byli Braniccy) i tyleż samo ziemi chłopskiej. W 1921 Wolica liczyła 40 domów i 336 mieszkańców. Na terenie wsi znajdował się cmentarz.
W 1864 podobnie jak okoliczne tereny, wieś została uwłaszczona i włączona do gminy Wilanów.
W okresie międzywojennym było tu ok. 180 ha ziemi dworskiej i zabudowania folwarczne. Po przyłączeniu w 1951 terenów obecnego Ursynowa do Warszawy, właścicielem części gruntów (w 1956) stała się Szkoła Główna Gospodarstwa Wiejskiego w Warszawie.
W latach 70. i 80., oraz na początku 90. na terenach należących do Wolicy, zaczęły powstawać nowe osiedla mieszkaniowe tzw. Wysokiego Ursynowa. Również pośród starych zabudowań mieszkalnych wsi Wolica, zaczęły powstawać nowe wille, a od końca lat 90. i początku dwutysięcznych, również szeregowa zabudowa wielorodzinna. Wzdłuż zachodniej strony ul. Nowoursynowskiej, powstały natomiast nowe osiedla bloków mieszkalnych. Mimo trwającego boomu budowlanego i intensywnej zabudowy wolnych działek, wciąż można natknąć się na stare zabudowania, świadczące o wiejskiej przeszłości tych terenów. 
Na terenach przy ul. Nowoursynowskiej znajdują się: pole doświadczalne Katedry Genetyki Hodowli i Biotechnologii Roślin Wydziału Ogrodnictwa i Architektury Krajobrazu oraz stajnie Zakładu Hodowli Koni, Katedry Szczegółowej Hodowli Zwierząt, Wydziału Nauk o Zwierzętach – należące do Szkoły Głównej Gospodarstwa Wiejskiego. Od 2004 znajdują się tu również zabudowania należące do nowego kampusu SGGW, w tym Klinika Koni.
W 2001 została erygowana parafia bł. Edmunda Bojanowskiego.
Po drugiej stronie skarpy warszawskiej znajduje się druga część Wolicy − obecnie w granicach Błoń Wilanowskich.

</doc>
<doc id="805165" url="https://pl.wikipedia.org/wiki?curid=805165" title="Krystyna Zielińska-Zarzycka">
Krystyna Zielińska-Zarzycka

Krystyna Zielińska-Zarzycka z domu Rozental (ur. 23 października 1924 w Warszawie, zm. 1 stycznia 2007 w Warszawie) – polska dziennikarka i polityk żydowskiego pochodzenia, posłanka na Sejm PRL IX kadencji.
Życiorys.
Urodziła się w Warszawie w rodzinie żydowskiej, jako córka Gabriela Rozentala i Heleny z domu Polirsztok. Uczęszczała do szkoły powszechnej przy ulicy Śliskiej 14, następnie rok do gimnazjum przy Prostej 8. Podczas II wojny światowej została przesiedlona do getta warszawskiego. W 1942 opuściła getto i zamieszkała w Kopyczyńcach z narzeczonym Bronkiem Kopyto, siostrą Lucyną i synkiem siostry Sabiny – Marianem. W tym samym roku wstąpiła do Polskiej Partii Robotniczej, a po jej rozwiązaniu należała do Polskiej Zjednoczonej Partii Robotniczej.
Studiowała na Wydziale Filozoficzno-Społecznym i Wydziale Dziennikarskim Uniwersytetu Warszawskiego, gdzie w 1954 uzyskała dyplom magistra dziennikarstwa. W latach 1950–1989 była związana z Polskim Radiem (z przerwą w latach 1955–1957, kiedy pracowała w Polskiej Agencji Prasowej, m.in. jako korespondentka w Sofii). Zajmowała się przede wszystkim tematyką społeczną, m.in. w czasie stanu wojennego pisała o kłopotach zaopatrzeniowych, kolejkach, zakupach na kartki. Poruszała też zagadnienia konsumenckie. W Programie I Polskiego Radia prowadziła "Sygnały dnia", cykliczną audycję "Obserwacje Krystyny Zielińskiej" w sobotnie poranki, rozmowy z rolnikami. Kilka artykułów prasowych w Polsce i Szwecji poświęcono przeprowadzonej przez nią zbiórce pieniędzy (kilkunastu tysięcy dolarów) na operację 3-letniego Piotra Kasprzaka, chorego na martwicę nerek.
Miała w dorobku m.in. cykl filmów dokumentalnych "Z pamiętnika szalonej gospodyni" (do tekstów Agnieszki Osieckiej, z muzyką Seweryna Krajewskiego), kilka pozycji książkowych ("Ludzie pierwszego szeregu", 1957; zbiory felietonów "Karnet nie z balu", 1985, "Życie na gorąco", 1986, "Pączek na srebrnym widelcu", 1986), artykuły w „Polityce” ("Czas wracania", "Klimat, krajobraz, język", 1999). W 1983 otrzymała Nagrodę im. Bolesława Prusa. Od 1950 należała do Stowarzyszenia Dziennikarzy Polskich, w latach 1964–1968 przewodniczyła Klubowi Publicystyki Polityczno-Społecznej stowarzyszenia.
W latach 1985–1989 pełniła mandat poselski na Sejm PRL IX kadencji wybrana z listy krajowej (z ramienia PZPR). Była odznaczona m.in. Krzyżem Oficerskim i Komandorskim Orderu Odrodzenia Polski, Orderem Sztandaru Pracy I klasy, Złotym Krzyżem Zasługi, Orderem Uśmiechu i Odznaką honorową „Za zasługi dla Warszawy”.
Rodzina.
Miała córkę Lenę. Małżonkiem Krystyny Zielińskiej-Zarzyckiej był gen. Janusz Zarzycki, wieloletni prezydent Warszawy. Oboje są pochowani na Cmentarzu Wojskowym na Powązkach (kwatera A3 tuje-2-29).

</doc>
<doc id="805166" url="https://pl.wikipedia.org/wiki?curid=805166" title="Dzieło D-7 Twierdzy Modlin">
Dzieło D-7 Twierdzy Modlin

Dzieło D-7 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy, obecnie nieistniejące.
Dzieło znajdowało się niedaleko wsi Czarnowo. Jego zadaniem było zamknięcie międzypola Fortu XVI i broniącego doliny Narwi Dzieła D-8. Jako umocnienie ziemne nie dotrwało do obecnych czasów.

</doc>
<doc id="805172" url="https://pl.wikipedia.org/wiki?curid=805172" title="Fort X Twierdzy Modlin">
Fort X Twierdzy Modlin

Fort X – jeden z fortów pierścienia zewnętrznego Twierdzy Modlin, wzniesiony w latach 1912-1915 w ramach rozbudowy twierdzy.
Fort został zbudowany we wsi Henrysin dla zabezpieczenia zachodniego odcinka twierdzy. Obecnie znajduje się w rękach prywatnych; właściciel umożliwia zwiedzanie fortu.

</doc>
<doc id="805174" url="https://pl.wikipedia.org/wiki?curid=805174" title="Michał Chanenko">
Michał Chanenko

Michał Chanenko (ukr. "Михайло Ханенко" ur. ok. 1620, zm. 1680) – kozacki hetman prawobrzeżny w latach 1669–1672.
Życiorys.
Pochodził z książęcego rodu tatarskiego, "Chanenko syn, potomek chana" . Był synem zaporoskiego kozaka Stefana Chanenko i według legendy, uwolnioniej z niewoli córki polskiego starosty. Od 1658 roku był pułkownikiem humańskim. Uczestniczył w wyborze Iwana Wyhowskiego na hetmana. W czasie podpisywania "ugody cudnowskiej" w 1660 roku zwolennik polityki propolskiej; starał się o ponowne podporządkowanie Ukrainy Koronie.
W 1661 roku został nobilitowany. W 1670 roku w czasie podpisywania ugody ostrogskiej mianowany przez króla Michała Korybuta Wiśniowieckiego hetmanem kozackim prawobrzeżnej Ukrainy.
W czasie wojny polsko-tureckiej, w lipcu 1672 roku, wspierany przez Karola Łużeckiego, kasztelana podlaskiego, w bitwie pod Czetwerynówką pokonał kozaków Piotra Doroszenki.
W 1672 roku z nienawiści prywatnej zabił pułkownika królewskiego Piwo-Zapolskiego. Jednak już 18 sierpnia 1672 roku pod Batohem jego wojska zostały rozbite przez Doroszenkę.
W 1674 roku przekazał insygnia hetmańskie Iwanowi Samojłowiczowi i został obywatelem Ukrainy carskiej.
Ciekawostka.
Pod nazwiskiem "Haneńko" jest wzmiankowany w "Panu Wołodyjowskim" Henryka Sienkiewicza - w 1672 roku w walce z Doroszenką wspomagał go powieściowy pan Motowidło ze swoimi semenami.

</doc>
<doc id="805175" url="https://pl.wikipedia.org/wiki?curid=805175" title="Skid Row (irlandzki zespół muzyczny)">
Skid Row (irlandzki zespół muzyczny)

Skid Row – zespół muzyczny działający w Dublinie w późnych latach 60. i wczesnych 70. XX wieku grający blues rock. Liderem Skid Row był Brendan „Brush” Shiels (ur. w Dublinie w 1952 r.). Była to pierwsza profesjonalna grupa Gary’ego Moore’a.
Skid Row był supportem dla wielu popularnych zespołów rockowych lat 60., między innymi Fleetwood Mac. Peter Green docenił grę Moore’a i przedstawił go wytwórni płytowej. Zespół wydał swój pierwszy album "Skid" w 1970 roku. Drugi "34 Hours" – zatytułowany tak, gdyż jego nagranie zajęło właśnie 34 godziny – wydany został w 1971 roku. Moore opuścił zespół (został zastąpiony przez Paula Chapmana) i dołączył do Thin Lizzy. Pozostały materiał nagrany przez grupę został wydany w latach 1990–1991, w czasie gdy Gary Moore wydał swój album "Still Got the Blues", którym powrócił do czystego bluesowego stylu, w jakim grał na początku lat 70., w przeciwieństwie do hard rocka/heavy metalu, który grał przez późne lata 70. do 1990 roku.

</doc>
<doc id="805179" url="https://pl.wikipedia.org/wiki?curid=805179" title="Ludwik Georgeon">
Ludwik Georgeon

Ludwik Georgeon (ur. 16 lipca 1832 w Krakowie, zm. 3 sierpnia 1879 w Kaltenleutgeben pod Wiedniem) - aktor, pedagog, powstaniec 1863/4. 
Ukończył gimnazjum w Tarnowie, został praktykantem aptekarskim. W 1850 zatrudnił się w teatrze krakowskim, gdzie przez trzy lata grał niewielkie role. W 1853 występował wraz z zespołem teatru w Tarnowie. Potem ustąpił ze sceny i został nauczycielem prywatnym (uczył języka i literatury francuskiej). W czasie pow­stania styczniowego początkowo brał udział w walkach, później przebywał we Lwowie, gdzie uczestniczył w pracach konspiracyjnych, od grudnia 1863 do marca 1864 był sekretarzem lwowskiego zarządu okręgowego Rządu Narodowego. Po upadku powstania, wraz z żoną Marianną z Mohrów prowadził pensję dla chłopców w Krakowie przy ulicy Floriańskiej. Józef Konrad Korzeniowski (Joseph Conrad) w niej spędził część swojego czasu mieszkając w Krakowie po śmierci swojego ojca Apolla Korzeniowskiego. Pensja została później przeniesiona na ulicę Franciszkańską 43. Zmarł nagle podczas po­bytu w Austrii. Pochowany na Cmentarzu Rakowickim (kw. 6, gr. rodz. Georgeonów i Schopfów). 
Jego matka napisała książkę "Bronisława sierota: powieść ludowa ułożona przez Ludwikę z Dzikowskich Georgeon" .

</doc>
<doc id="805180" url="https://pl.wikipedia.org/wiki?curid=805180" title="Przeplatany 2 z 5">
Przeplatany 2 z 5

Przeplatany 2 z 5 ("ang. ITF – Interleaved two of five") – samosprawdzalny, liniowy, numeryczny kod kreskowy opracowany w 1972 roku przez firmę Intermec. Jest to kod ciągły o zmiennej długości (maks 16 cyfr) będący rozwinięciem kodów 2 z 5, w porównaniu z którymi osiągnięto zagęszczenie danych poprzez kodowanie cyfr na przemian zarówno w białych, jak i czarnych paskach. Powoduje to konieczność kodowania cyfr parami, a zatem w kodzie występuje tylko parzysta liczba cyfr. W przypadku kodowania nieparzystej ilości cyfr na początku koduje się cyfrę zero. Jedna cyfra jest odwzorowywana za pomocą siedmiu bitów. W kodzie tym nie ma obowiązku stosowania cyfry kontrolnej. Kod posiada oznaczenia "Startu" (kodowany jako 1010, gdzie 1 – wąska kreska czarna, 0 – wąska kreska biała) i "Stopu" (kodowany jako 1101).
Nazwa kodu wzięła się stąd, iż pojedyncza cyfra zakodowana jest w pięciu kreskach, z których dwie są szersze. Stosunek szerokości N kresek szerszych do węższych wynosi od 1:2 do 1:3, przy czym, jeżeli szerokość węższego paska jest mniejsza od 0,51 mm, to stosunek musi wynosić od 1:2,2 do 1:3. Najmniejsza dopuszczalna szerokość pojedynczej kreski wynosi 0,191 mm, a zatem w 1 cm można zakodować ponad 7 cyfr.
gdzie W – pasek wąski; S – pasek szeroki
W związku z możliwością błędnego odczytu przez czytniki kodów polegającą na nieodczytaniu całości kodu zaleca się stosowanie kodów o stałej długości (jednakowa liczba cyfr) oraz poziomych kresek ograniczających o grubości pięciu modułów stykających się ze wszystkimi kreskami kodu (pionowymi).
Organizacja GS1 zaimplementowała czternastocyfrową wersję tego kodu (ITF-14) do kodowania Globalnego Numeru Jednostki Handlowej na opakowaniach zbiorczych, do których kod nadaje się dobrze ze względu na małą wrażliwość na jakość papieru, na którym jest drukowany (możliwość drukowania bezpośrednio na kartonie) oraz możliwość odczytu z dużych odległości.

</doc>
<doc id="805183" url="https://pl.wikipedia.org/wiki?curid=805183" title="Ballack">
Ballack



</doc>
<doc id="805186" url="https://pl.wikipedia.org/wiki?curid=805186" title="Patrol wojskowy na Zimowych Igrzyskach Olimpijskich 1948">
Patrol wojskowy na Zimowych Igrzyskach Olimpijskich 1948

Zawody w patrolu wojskowym, konkurencji poprzedzającej dzisiejszy biathlon, na Zimowych Igrzyskach Olimpijskich 1948 zostały rozgrywane 8 lutego 1948 roku. Była to dyscyplina pokazowa, rozgrywana w tej formie po raz czwarty i ostatni. 
W rywalizacji wzięło udział osiem reprezentacji, Polacy nie startowali. Najlepsi okazali się Szwajcarzy, drugie miejsce zajęli reprezentanci Finlandii, a na najniższym stopniu podium stanęli Szwedzi.

</doc>
<doc id="805189" url="https://pl.wikipedia.org/wiki?curid=805189" title="Fort Henrysin">
Fort Henrysin



</doc>
<doc id="805191" url="https://pl.wikipedia.org/wiki?curid=805191" title="Fall Creek Stone Arch Bridge">
Fall Creek Stone Arch Bridge

Fall Creek Stone Arch Bridge – zabytkowy most, jest położony we wsi Payson w hrabstwie Adams w amerykańskim stanie Illinois. Przebiega przez strumień Fall Creek około 2,4 kilometra na północny wschód od Payson Road, w górę rzek od miasta. Most został wpisany do Narodowego Rejestru Miejsc Historycznych 7 października 1996
Historia.
Nie wiadomo kiedy dokładnie most został wybudowany, ale przypuszcza się, że powstał na początku XIX wieku. The Fall Creek Stone Arch Bridge przebiega nad Fall Creek przepięknym łukiem, szerokim na 43 stopy i wysokim na 35 stóp nad strumieniem. Most skonstruowany został z wapienia, który został wydobyty niedaleko. Dokumenty dotyczące jego konstrukcji zostały zniszczone podczas pożaru w latach 80. XIX wieku.

</doc>
<doc id="805192" url="https://pl.wikipedia.org/wiki?curid=805192" title="USS Indiana (BB-58)">
USS Indiana (BB-58)

USS Indiana (BB-58) – amerykański pancernik typu "South Dakota", nazwany od stanu Indiana. 
Jego stępka została położona 20 listopada 1939 w stoczni Newport News Shipbuilding &amp; Dry Dock Company w Newport News. Został zwodowany 21 listopada 1941, a matką chrzestną była Lewis C. Robbins, córka gubernatora stanu Indiana Henry’ego F. Schrickera. Pancernik został przyjęty do służby 30 kwietnia 1942 z A.A. Merrillem jako dowódcą.
Brał udział w działaniach II wojny światowej.
Został przeniesiony do rezerwy służbowej ("reserve in commission") w Bremerton w stanie Waszyngton 11 września 1946. Został wycofany ze służby 11 września 1947 i przeniesiony do rezerwy, do Floty Rezerwowej Pacyfiku. Po 15 latach w rezerwie został skreślony z rejestru 1 czerwca 1962 i sprzedany na złom
Odznaczenia.
USS "Indiana" otrzymała 9 gwiazd battle star za swoją służbę w różnych kampaniach II wojny światowej.

</doc>
<doc id="805193" url="https://pl.wikipedia.org/wiki?curid=805193" title="Carski Dar">
Carski Dar



</doc>
<doc id="805194" url="https://pl.wikipedia.org/wiki?curid=805194" title="Splash Damage">
Splash Damage

Splash Damage – brytyjska firma specjalizującą się w produkcji gier FPS dla wielu graczy. Ich najbardziej znaną produkcją jest .

</doc>
<doc id="805197" url="https://pl.wikipedia.org/wiki?curid=805197" title="Reprezentacja Australii w piłce ręcznej mężczyzn">
Reprezentacja Australii w piłce ręcznej mężczyzn

Reprezentacja Australii w piłce ręcznej mężczyzn – narodowy zespół piłkarzy ręcznych Australii. Reprezentuje swój kraj w rozgrywkach międzynarodowych.

</doc>
<doc id="805198" url="https://pl.wikipedia.org/wiki?curid=805198" title="Х">
Х

X, Хx (‘cha’) – litera podstawowej cyrylicy używana w języku białoruskim, w języku rosyjskim, w języku ukraińskim oraz języku serbskim, macedońskim, bułgarskim i oznaczająca spółgłoskę []. W niektórych językach może oznaczać (przed określonymi literami) spółgłoskę palatalizowaną []. Pochodzi wprost od greckiej litery Χ.
Wariant niewystępujący w Unikodzie.
 – litera rozszerzonej cyrylicy. Została stworzona przez M. Kułajewa i umieszczona w projekcie alfabetu jego autorstwa, mającego służyć do zapisu języka baszkirskiego. Jej odpowiednikiem w piśmie arabskim była litera , w projekcie alfabetu łacińskiego z 1924 r. litera H, w alfabecie łacińskim z lat 1930–1940 litera H. Współcześnie wykorzystuje się natomiast literę Һ.
Według stanu z 2019 r. litera nie miała reprezentacji w Unikodzie.

</doc>
<doc id="805200" url="https://pl.wikipedia.org/wiki?curid=805200" title="Grupa Fortowa „Goławice” Twierdzy Modlin">
Grupa Fortowa „Goławice” Twierdzy Modlin

Grupa Fortowa „Goławice” – jedna z trzech grup fortowych wzniesionych w Twierdzy Modlin w czasie jej rozbudowy w latach 1912-1915. Grupę wzniesiono na lewym brzegu Wkry, w miejscowości Goławice.
Grupa Fortowa składa się z następujących elementów:
Niezależnie od grupy, na południowy wschód od niej wzniesiono Fort XIV.
Dzieła grupy nigdy nie zostały ukończone. Koszary obronne nie istnieją, zaś teren dzieła głównego – jednego z największych na terenie twierdzy - został podzielony na działki i jest niedostępny dla zwiedzających.

</doc>
<doc id="805201" url="https://pl.wikipedia.org/wiki?curid=805201" title="Ц">
Ц

Ц, Цц ("ce") – litera cyrylicy używana w językach białoruskim, rosyjskim, ukraińskim, serbskim, macedońskim oraz bułgarskim. Oznacza spółgłoskę [].
Litera Ц może też oznaczać głoskę palatalizowaną [] lub [] (zależnie od dialektu):

</doc>
<doc id="805204" url="https://pl.wikipedia.org/wiki?curid=805204" title="Dzieło główne Grupy Fortowej „Goławice” Twierdzy Modlin (Fort XIVb)">
Dzieło główne Grupy Fortowej „Goławice” Twierdzy Modlin (Fort XIVb)

Dzieło główne Grupy Fortowej „Goławice”, tzw. Fort XIVb – jeden z fortów pierścienia zewnętrznego Twierdzy Modlin, wybudowany w latach 1912–1915, wchodzący w skład Grupy Fortowej „Goławice” jako jej trzon.
Teren dzieła jest podzielony na działki i niedostępny.

</doc>
<doc id="805206" url="https://pl.wikipedia.org/wiki?curid=805206" title="Reprezentacja Argentyny w piłce ręcznej mężczyzn">
Reprezentacja Argentyny w piłce ręcznej mężczyzn

Reprezentacja Argentyny w piłce ręcznej mężczyzn – narodowy zespół piłkarzy ręcznych Argentyny. Reprezentuje swój kraj w rozgrywkach międzynarodowych.

</doc>
<doc id="805207" url="https://pl.wikipedia.org/wiki?curid=805207" title="Э">
Э

Э, э ("e abarotnaje") – litera cyrylicy używana w językach białoruskim, rosyjskim i mongolskim. Wymawiana jest jak polskie „e”.

</doc>
<doc id="805218" url="https://pl.wikipedia.org/wiki?curid=805218" title="Agnia">
Agnia



</doc>
<doc id="805219" url="https://pl.wikipedia.org/wiki?curid=805219" title="Roland Weisselberg">
Roland Weisselberg

Roland Weisselberg (niem. Roland Weißelberg; ur. 4 lipca 1933 w Królewcu, zm. 31 października 2006 w Halle) – niemiecki emerytowany pastor luterański, który w 2006 dokonał samospalenia w proteście przeciwko rozprzestrzenianiu się islamu na świecie.
Życiorys.
Studiował teologię ewangelicką w Jenie i Berlinie w latach 1953-1958 następnie w latach 1959-1961 pełnił funkcję redaktora w ewangelickim domu wydawniczym „Evangelische Verlagsanstalt” w Berlinie. Od 1963 był proboszczem. Ostatnią parafią, jaką objął przed emeryturą, było Windischholzhausen w 1989.
31 października 2006, w ewangelickie Święto Reformacji, ks. Weisselberg podczas nabożeństwa oblał się benzyną i podpalił. Do zajścia doszło na dziedzińcu klasztoru św. Augustyna w Erfurcie – płonącemu duchownemu starały się pomóc obecne na miejscu diakonisy. Płonący duchowny według relacji świadków miał krzyczeć "„Jezus i Oskar”", nawiązując do postaci pastora Oskara Brüsewitza, który dokonał samospalenia w proteście przeciwko prześladowaniu młodzieży i kościoła w NRD.
Pastor Roland Weisselberg zmarł na skutek poparzeń blisko 60% powierzchni ciała w klinice w Halle.
Ks. Elfriede Begrich, stojący na czele erfurckiego okręgu kościelnego, oraz biskup Axel Noack potwierdzili, iż powodem samospalenia duchownego był protest przeciwko rozprzestrzenianiu się islamu zarówno w Niemczech, jak i na świecie oraz bierność Kościoła ewangelickiego odnośnie do tego zjawiska.
List pożegnalny ks. Weisselberga nie został ujawniony mediom na prośbę jego żony.

</doc>
<doc id="805225" url="https://pl.wikipedia.org/wiki?curid=805225" title="Reprezentacja Francji w piłce ręcznej mężczyzn">
Reprezentacja Francji w piłce ręcznej mężczyzn

Reprezentacja Francji w piłce ręcznej mężczyzn — najważniejszy zespół piłki ręcznej w kraju, reprezentujący Francję w rozgrywkach międzynarodowych, powoływany przez selekcjonera, w którym występować mogą wszyscy zawodnicy posiadający obywatelstwo francuskie, niezależnie od wieku, narodowości, czy wyznania. Za jego funkcjonowanie odpowiedzialna jest Fédération Française De Handball (FFHB). Od 28 stycznia 2020 roku obowiązki selekcjonera kadry narodowej seniorów pełni Guillaume Gille.
Historia.
Premierowy międzypaństwowy mecz drużyn siedmioosobowych reprezentacja Francji rozegrała 30 marca 1952 w Hali Pierre'a de Coubertina w Paryżu, ulegając w towarzyskiej potyczce Niemcom 7:28. 13 stycznia 1954 w Berlinie przegrała z nimi po raz kolejny (27:4) w swym debiucie podczas oficjalnej międzynarodowej imprezy (pierwszy mecz Mistrzostw Świata 1954).
Kadra zawodnicza na Mistrzostwa Świata 2023.
Źródło

</doc>
<doc id="805226" url="https://pl.wikipedia.org/wiki?curid=805226" title="Bowersville (Ohio)">
Bowersville (Ohio)

Bowersville – wieś w USA, w stanie Ohio, w hrabstwie Greene.
Liczba mieszkańców w 2010 roku wynosiła 312, a w roku 2012 wynosiła 314.

</doc>
<doc id="805227" url="https://pl.wikipedia.org/wiki?curid=805227" title="Bradford (Ohio)">
Bradford (Ohio)

Bradford – wieś w USA, w stanie Ohio, w hrabstwie Darke.
Liczba mieszkańców w 2000 roku wynosiła 1 859.

</doc>
<doc id="805229" url="https://pl.wikipedia.org/wiki?curid=805229" title="Bradner">
Bradner

Bradner – wieś w USA, w stanie Ohio, w hrabstwie Wood. Aktualnie (2014) burmistrzem miejscowości jest Virgil Shull Jr.
W roku 2010, 25,4% mieszkańców było w wieku poniżej 18 lat, 8,6% było w wieku od 18 do 24 lat, 29,7% miało od 25 do 44 lat, 24,7% mało od 45 do 64 lat, a 11,6% było w wieku 65 lat lub starszych. We wsi było 50,7% mężczyzn i 49,3% kobiet.
Liczba mieszkańców w 2010 roku wynosiła 985, a w 2012 wynosiła 998.

</doc>
<doc id="805230" url="https://pl.wikipedia.org/wiki?curid=805230" title="Koszmary senne">
Koszmary senne



</doc>
<doc id="805232" url="https://pl.wikipedia.org/wiki?curid=805232" title="Brady Lake">
Brady Lake

Brady Lake – wieś w USA, w stanie Ohio, w hrabstwie Portage. Wieś została założona w roku 1927. Nazwa miejscowości pochodzi od nazwska kapitana Samuela Brady, który ukrył się w pobliskim jeziorze przed indianami. Aktualnie burmistrzem wsi jest Hal Lehman.
W roku 2010, 14,9% mieszkańców było w wieku poniżej 18 lat, 11,1% było w wieku od 18 do 24 lat, 21,1% miało od 25 do 44 lat, 39,9% miało od 45 do 64 lat, 12,9% było w wieku 65 lat lub starszych. We wsi było 51,9% mężczyzn i 48,1% kobiet.
Liczba mieszkańców w 2010 roku wynosiła 464, a w roku 2012 wynosiła 460.

</doc>
<doc id="805233" url="https://pl.wikipedia.org/wiki?curid=805233" title="Derkaczyk nielotny">
Derkaczyk nielotny

Derkaczyk nielotny, chruścielowiec karłowaty, chruścielak karłowaty ("Laterallus rogersi") – gatunek małego ptaka z rodziny chruścieli (Rallidae), zamieszkujący wyspę Inaccessible w archipelagu Tristan da Cunha na Oceanie Atlantyckim. Jest to najmniejszy żyjący obecnie gatunek ptaka nielotnego. Jest narażony na wyginięcie.

</doc>
<doc id="805235" url="https://pl.wikipedia.org/wiki?curid=805235" title="Reprezentacja Chorwacji w piłce ręcznej mężczyzn">
Reprezentacja Chorwacji w piłce ręcznej mężczyzn

Reprezentacja Chorwacji w piłce ręcznej mężczyzn (słoweń. "Hrvatska muška rukometna reprezentacija") − narodowy zespół piłkarzy ręcznych Chorwacji. Do 1990 roku piłkarze urodzeni w Chorwacji grali dla reprezentacji Jugosławii. W latach 90. XX wieku chorwaccy szczypiorniści zdobywali medale we wszystkich debiutach w międzynarodowych turniejach. W swoim pierwszym w historii starcie na igrzyskach olimpijskich reprezentacja została mistrzem olimpijskim. Cztery lata później Chorwaci sensacyjnie nie zakwalifikowali się do Sydney. W 2003 reprezentacja wygrała mistrzostwa świata, a rok później potwierdziła swoją dominację na świecie zdobywając swoje drugie złoto olimpijskie.

</doc>
<doc id="805237" url="https://pl.wikipedia.org/wiki?curid=805237" title="Dzieło D-6 Twierdzy Modlin">
Dzieło D-6 Twierdzy Modlin

Dzieło D-6 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy. Obecnie z umocnienia zostało niewiele. Część betonowej konstrukcji jak i ziemnej struktury wciąż widoczna - znajduje się na skraju lasu za wsią Falbogi Borowe a bliżej wsi Śniadówko.

</doc>
<doc id="805238" url="https://pl.wikipedia.org/wiki?curid=805238" title="Dzieło D-5 Twierdzy Modlin">
Dzieło D-5 Twierdzy Modlin

Dzieło D-5 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy, obecnie nieistniejące. Jedyne pozostałości to struktury ziemne, które zachowały kształt całego umocnienia. Brak części betonowych. Umocnienie zlokalizowane na skraju dzisiejszego lasu (za wsią Falbogi Borowe).

</doc>
<doc id="805240" url="https://pl.wikipedia.org/wiki?curid=805240" title="Bratenahl">
Bratenahl

Bratenahl – wieś w USA, w stanie Ohio, w hrabstwie Cuyahoga.
Liczba mieszkańców w 2010 roku wynosiła 1 197, a w roku 2012 wynosiła 1 184.

</doc>
<doc id="805241" url="https://pl.wikipedia.org/wiki?curid=805241" title="Cleveland Browns">
Cleveland Browns

Cleveland Browns – zawodowy zespół futbolu amerykańskiego z siedzibą w Cleveland, w stanie Ohio. Drużyna jest obecnie członkiem Dywizji Północnej konferencji AFC ligi NFL.
W roku powstania (1946) drużyna przystąpiła do All-America Football Conference jako członek założyciel, by w roku 1950 wejść do National Football League po rozpadzie ligi AAFC.
Zespół zdobył wszystkie 4 mistrzostwa AAFC, kończąc "doskonały" sezon roku 1948 serią 15 zwycięstw bez porażki. W lidze NFL Browns także sięgnęli po tytuł mistrza cztery razy. Nigdy jednak nie udało im się wygrać Super Bowl.
Zawodnicy polskiego pochodzenia w Browns: Mike Tomczak (1992), Chris Gardocki (1999-2003).

</doc>
<doc id="805242" url="https://pl.wikipedia.org/wiki?curid=805242" title="Lena Żelichowska">
Lena Żelichowska

Lena Żelichowska, właśc. Helena Żelichowska (ur. 12 sierpnia 1910 w Warszawie, zm. 28 sierpnia 1958 w San Francisco) – polska aktorka filmowa, rewiowa i teatralna.
Życiorys.
W wieku sześciu lat rozpoczęła naukę baletu w szkole Piotra Zajlicha. Jako nastolatka (1926-29) występowała w Teatrze Wielkim, a następnie w stołecznych teatrzykach rewiowych, m.in.: „Morskie Oko”, „Wesoły Wieczór”, „Rex”, „Hollywood”. W Teatrze Nowym występowała w 1934 roku, a od 1935 do wybuchu II wojny światowej grała w Teatrze Letnim i Cyruliku Warszawskim. W Teatrze Wielkim w Warszawie wystąpiła m.in. w roli Hawajki w sztuce "Słońce w Meksyku".
W kinie zadebiutowała w 1933 roku, u boku Ordonki w "Szpiegu w masce". Szybko zdobyła popularność, zaliczano ją do największych gwiazd filmu i teatru. Ostatnią jej rolą była gwiazda kabaretu Kamilla ("Żołnierz królowej Madagaskaru"), dla której tracą głowę „wszyscy” mężczyźni. Film wszedł na ekrany w czasie okupacji.
Tuż po wybuchu wojny ewakuowała się wraz z mężem Stefanem Norblinem do Rumunii, stamtąd przez Turcję do Iraku, następnie przebywała w Indiach (tam urodził się ich syn). Wreszcie po wojnie wyjechała do USA (w 1946 r.). Nie wróciła już ani na scenę, ani do kraju. W 1947 r. złożyła wniosek o przyznanie amerykańskiego obywatelstwa. Imała się różnych zajęć. Po samobójczej śmierci męża w 1952 pracowała jako manicurzystka. Zmarła 6 lat później w wieku 48 lat.
Życie prywatne.
Córka Jerzego Michała Floriana Żelichowskiego i Henryki z domu Fronczyk. Jako dwuletnia dziewczynka została oddana na wychowanie.
Żona malarza Juliusza Stefana de la Gourdaine Norblina (1892–1952) i matka wirtuoza gitary klasycznej Andrew Norblina (ur. 1944).
Syn odziedziczył po niej talent muzyczny. Pierwszą gitarę tylko w połowie sfinansowała mu matka, gdyż nie było jej stać, żeby kupić synowi na urodziny wymarzony instrument. Andrew został sierotą w wieku 14 lat. Ponad sześćdziesięcioletni muzyk z czcią wspomina rodziców, nie mówi jednak po polsku. Artysta wystąpił w filmie dokumentalnym o swoim ojcu: "Stefan Norblin" w reżyserii Roberta Ćwiklińskiego.
Prochy Leny Żelichowskiej i jej męża Stefana Norblina zostały sprowadzone do Polski i pochowane (12 października 2012) na warszawskich Starych Powązkach (kwatera F/G-5-1/2).

</doc>
<doc id="805243" url="https://pl.wikipedia.org/wiki?curid=805243" title="Bremen (Ohio)">
Bremen (Ohio)

Bremen – wieś w USA, w stanie Ohio, w hrabstwie Fairfield.
Liczba mieszkańców w 2000 roku wynosiła 1 265.

</doc>
<doc id="805244" url="https://pl.wikipedia.org/wiki?curid=805244" title="Mike Krzyzewski">
Mike Krzyzewski

Michael William 'Mike' Krzyzewski, często nazywany Coach K (ur. 13 lutego 1947 w Chicago) – amerykański trener koszykówki pochodzenia polskiego. Aktualnie prowadzi uniwersytecką drużynę Duke Blue Devils oraz reprezentację narodową Stanów Zjednoczonych w koszykówce mężczyzn.
Kariera zawodnicza.
Jego dziadkowie ze strony matki przeprowadzili się do Keisterville w stanie Pensylwania. Mike ukończył Weber High School w Chicago, a następnie zdał do słynnej Akademii w West Point. Zaczął tam grać w koszykówkę, będąc kapitanem drużyny Armii amerykańskiej w sezonie 1968–1969.
Kariera trenerska.
Po zakończeniu kariery zawodniczej Mike Krzyzewski zaczął trenować drużyny w akademiach wojskowych: Indiana Hoosiers (1974-1975, asystent) oraz Army Black Knights (1975-1980). Od 1980 roku trenuje drużynę Duke Blue Devils.
Poprowadził tę drużynę do czterech tytułów mistrzowskich i jedenastu finałów. Trzykrotnie (1989, 1992 i 1999) otrzymał tytuł najlepszego trenera drużyn uniwersyteckich (Naismith Men's College Coach of the Year Award). Nie zdecydował się na karierę trenerską w NBA mimo kilkukrotnych propozycji.
Reprezentacja USA.
Kilkakrotnie za to trenował drużynę narodową USA. W 1990 prowadzona przez niego drużyna zdobyła brązowy medal Mistrzostw Świata w Argentynie. Pierwszy udział Krzyzewskiego na olimpiadzie miał miejsce podczas turnieju 1984 w Los Angeles. Na olimpiadzie w Barcelonie w 1992 roku także był jednym z asystentów, tym trenera Chucka Daly'ego, prowadzącego pierwszy skład Dream Team.
W 2006 roku jako pierwszy trener powtórzył sukces sprzed szesnastu lat, zdobywając brąz na Mistrzostwach Świata w Japonii. W 2007 doprowadził reprezentację do Mistrzostwa Ameryk. W 2008 roku na olimpiadzie w Pekinie był już pierwszym trenerem reprezentacji, a prowadzona przez niego drużyna zdobyła złoty medal. W 2010 roku na Mistrzostwach Świata w Turcji jego drużyna zdobyła złoty medal, a dwa lata później obroniła olimpijskie złoto turnieju olimpijskim w Londynie. W 2014 r. w Hiszpanii ponownie zostali mistrzami świata.
W 2001 został przyjęty w poczet członków Basketball Hall of Fame. 2 czerwca 2021 Krzyzewski ogłosił, iż sezon 2021/2022 będzie jego ostatnim w trenerskiej karierze.
Życie prywatne.
Mike Krzyzewski jest od 1969 roku żonaty z Carol "Mickie" Marsh, z którą ma trzy córki i ośmioro wnucząt.

</doc>
<doc id="805245" url="https://pl.wikipedia.org/wiki?curid=805245" title="Brewster (Ohio)">
Brewster (Ohio)

Brewster – wieś w Stanach Zjednoczonych, w stanie Ohio, w hrabstwie Stark. Aktualnie burmistrzem wsi jest Mike Schwab.
W 2010 roku 21,4% mieszkańców było w wieku poniżej 18 lat, 8,3% było w wieku od 18 do 24 lat, 23,6% miało od 25 do 44 lat, 26,7% miało od 45 do 64 lat, 20,1% było w wieku 65 lat lub starszych. We wsi było 49,0% mężczyzn i 51,0% kobiet.
Liczba mieszkańców w 2010 roku wynosiła 2112, a w 2012 roku wynosiła 2164.

</doc>
<doc id="805246" url="https://pl.wikipedia.org/wiki?curid=805246" title="Brice (Ohio)">
Brice (Ohio)

Brice – wieś w USA, w hrabstwie Franklin, w stanie Ohio. Wieś została założona w roku 1880.
W roku 2010, 6,3% mieszkańców było w wieku poniżej 18 lat, 4,3% było w wieku od 18 do 24 lat, 25,4% było od 25 do 44 lat, 31,6% było od 45 do 64 lat, a 12,3% było w wieku 65 lat lub starszych. We wsi było 48,2% mężczyzn i 51,8% kobiet.
Liczba mieszkańców w 2010 roku wynosiła 114, a w 2012 wynosiła 116.

</doc>
<doc id="805248" url="https://pl.wikipedia.org/wiki?curid=805248" title="Fort XII Twierdzy Modlin">
Fort XII Twierdzy Modlin

Fort XII – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912-1915.
Fort znajduje się niedaleko wsi Janowo. Jego projekt został oparty na wzorcu F1909 autorstwa generała Konstantego Wieliczki. Fort nie został ukończony; wzniesiono jednak część zaplanowanych obiektów: połowę głównego schronu – podwalni wraz z galeriami strzeleckimi oraz poternę, prowadzącą do kaponiery przeciwskarpowej.
Fort obecnie jest opuszczony i poprzez wykorzystanie jako dzikie wysypisko śmieci dewastowany.

</doc>
<doc id="805249" url="https://pl.wikipedia.org/wiki?curid=805249" title="Bridgeport (Ohio)">
Bridgeport (Ohio)

Bridgeport – wieś w USA, w stanie Ohio.
Liczba mieszkańców w 2000 roku wynosiła 2 186.

</doc>
<doc id="805251" url="https://pl.wikipedia.org/wiki?curid=805251" title="Twierdzenie Cevy (trygonometryczne)">
Twierdzenie Cevy (trygonometryczne)

Wersja trygonometryczna twierdzenia Cevy pozwala na pokazanie, że proste Cevy w trójkącie przecinają się w jednym punkcie, gdy mamy pewne dane o kątach, ale nie mamy danych o tym, w jakim stosunku te proste dzielą boki trójkąta.
Treść.
Jeżeli proste Cevy formula_1 formula_2 formula_3 w trójkącie formula_4 przecinają się w jednym punkcie, to przy oznaczeniach kątów jak na rysunku zachodzi równość:
Dowód.
Z twierdzenia Cevy mamy:
Z twierdzenia sinusów mamy:
oraz
więc
Podobnie
Mnożąc stronami, dostajemy
Twierdzenie odwrotne.
Jeżeli proste Cevy spełniają przy oznaczeniach jak na rysunku
to przecinają się w jednym punkcie.
Dowód.
Dowód prowadzimy korzystając z twierdzenia odwrotnego do twierdzenia Cevy i analogicznie za pomocą zależności
sprowadzamy równość
do postaci trygonometrycznej
Zastosowania.
Za pomocą twierdzenia można łatwo udowodnić, że w każdym trójkącie w jednym punkcie przecinają się dwusieczne, symediany, wysokości, środkowe. Nie znaczy to jednak, że punkty przecięcia np. wysokości i symetralnych są tym samym punktem. Taki przypadek występuje tylko w trójkącie równobocznym.

</doc>
<doc id="805252" url="https://pl.wikipedia.org/wiki?curid=805252" title="Fort XIII Twierdzy Modlin">
Fort XIII Twierdzy Modlin

Fort XIII – jeden z fortów Twierdzy Modlin, wzniesiony w ramach budowy drugiego, zewnętrznego pierścienia fortów w latach 1912-1915.
Fort znajduje się pomiędzy wsiami Śniadowo i Błogosławie. Jego projekt został oparty na wzorcu F1909 autorstwa generała Konstantego Wieliczki. Do wybuchu wojny w 1914 roku nie został ukończony.
Fort posiada narys trapezu. Główną budowlą jest rozległy schron-podwalnia. Na jego obydwu barkach rozpoczęto wznoszenie dwóch tradytorów artyleryjskich, które jednak nie zostały wybudowane. Fosy broniła duża kaponiera położona w przeciwskarpie u zbiegu lewego barku i czoła (fot.) oraz półkaponiera u zbiegu czoła i prawego barku. Kaponiery planowano połączyć ze sobą i wnętrzem fortu poterną, która jednak nie została w całości wybudowana. Odcinek poterny, wyprowadzony z podwalni w kierunku rowu jest zalany. Prawdopodobnie szyję fortu miała zamykać kaponiera, której również nie zbudowano. W stronę szyi fortu z podwalni wyprowadzony jest również krótki fragment poterny.

</doc>
<doc id="805253" url="https://pl.wikipedia.org/wiki?curid=805253" title="Brooklyn Heights (Ohio)">
Brooklyn Heights (Ohio)

Brooklyn Heights – wieś w USA, w stanie Ohio, w hrabstwie Cuyahoga. Obecnie (2014) burmistrzem jest Mike Procuk.
Liczba mieszkańców w 2010 roku wynosiła 1 543, a w roku 2012 wynosiła 1 522.

</doc>
<doc id="805256" url="https://pl.wikipedia.org/wiki?curid=805256" title="Dzieło D-1 Twierdzy Modlin">
Dzieło D-1 Twierdzy Modlin

Dzieło D-1 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy.
Teren dzieła jest wykorzystany na potrzeby działek rekreacyjnych i niedostępny.

</doc>
<doc id="805257" url="https://pl.wikipedia.org/wiki?curid=805257" title="Brookside (Ohio)">
Brookside (Ohio)

Brookside – wieś w USA, Hrabstwo Belmont w stanie Ohio.
W roku 2010, 19,1% mieszkańców było w wieku poniżej 18 lat, 6,3% było w wieku od 18 do 24 lat, 25,7% miało od 25 do 44 lat, 31,3% miało od 45 do 64 lat, a 17,7% było w wieku 65 lat lub starszych. We wsi było 48,4% mężczyzn i 51,6% kobiet.
Liczba mieszkańców w 2010 roku wynosiła 632, a w 2012 wynosiła 621.

</doc>
<doc id="805258" url="https://pl.wikipedia.org/wiki?curid=805258" title="Dzieło D-2 Twierdzy Modlin">
Dzieło D-2 Twierdzy Modlin

Dzieło D-2 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy, obecnie nieistniejące.
Dzieło znajdowało się we wsi Trębki Stare, niedaleko Fortu X w Henrysinie.

</doc>
<doc id="805262" url="https://pl.wikipedia.org/wiki?curid=805262" title="Dzieło D-3 Twierdzy Modlin">
Dzieło D-3 Twierdzy Modlin

Dzieło D-3 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy. Na mapach bywa też oznaczane jako "Fort Oporny".
Pozostałości umocnienia znajdują się nieopodal miejscowości Tomaszówka i Strubiny.

</doc>
<doc id="805264" url="https://pl.wikipedia.org/wiki?curid=805264" title="Dzieło D-4 Twierdzy Modlin">
Dzieło D-4 Twierdzy Modlin

Dzieło D-4 – jedno z dzieł pośrednich pierścienia zewnętrznego Twierdzy Modlin, wzniesione w latach 1912-1915 w ramach rozbudowy twierdzy.
Umocnienie wzniesiono niedaleko Fortu XI, we wsi Strubiny. Był to punkt oporu piechoty, z głównym obiektem – schronem koszarowym z kaponierą położonym w szyi oraz wałem otaczającym dzieło. Na wale wzniesiono betonowe schrony obserwacyjne oraz przygotowano stanowisko dla kopuły pancernej, której jednak nigdy nie zabudowano. Zamiast niezbudowanych betonowych galerii strzeleckich na wale przygotowano system okopów.
Obecnie D-4 jest opuszczone.

</doc>
<doc id="805266" url="https://pl.wikipedia.org/wiki?curid=805266" title="Ragnar Nurske">
Ragnar Nurske



</doc>
<doc id="805269" url="https://pl.wikipedia.org/wiki?curid=805269" title="Herb Pisza">
Herb Pisza

Herb Pisza – jeden z symboli miasta Pisz i gminy Pisz w postaci herbu.
Wygląd i symbolika.
Herb przedstawia wizerunek głowy Jana Chrzciciela na złotej misie umieszczonej na środku tarczy herbowej. Pole herbowe jest trójdzielne: dolny pas jest barwy czerwonej, pas górny podzielony na dwie części (strony podane według zasad heraldyki) – prawą białą i lewą czarną.
Czerwony, biały i czarny to barwy herbowe elektora Fryderyka Wilhelma Hohenzollerna, który w 1645 roku nadał Piszowi prawa miejskie.

</doc>
<doc id="805276" url="https://pl.wikipedia.org/wiki?curid=805276" title="I liga argentyńska w piłce nożnej (1922)">
I liga argentyńska w piłce nożnej (1922)

W roku 1922 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub CA Huracán, natomiast tytuł wicemistrza Argentyny zdobył klub CS Palermo.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub Independiente, natomiast tytuł wicemistrza Argentyny zdobył klub River Plate.
Primera División – Asociación Argentina de Football.
Mistrzem Argentyny w roku 1922 w ramach rozgrywek organizowanych przez federację piłkarską Asociación Argentina de Football został klub CA Huracán, natomiast tytuł wicemistrza Argentyny zdobył klub CS Palermo. Z ligi nikt nie spadł, a awansowało do niej 5 klubów – CA All Boys, CA Temperley, Argentino de CA Argentino de Quilmes, Argentino de Banfield, Villa Urquiza. Ponadto dołączył grający dotychczas w ramach federacji Asociación Amateurs de Football klub Palermo Buenos Aires. Liga powiększyła się z 17 do 23 klubów.
W trakcie sezonu klub Platense II zmienił nazwę na Retiro.
Primera División – Asociación Amateurs de Football.
Mistrzem Argentyny w roku 1922 w ramach rozgrywek organizowanych przez federację piłkarską Asociación Amateurs de Football został klub Independiente, natomiast tytuł wicemistrza Argentyny zdobył klub River Plate. Z ligi wycofał się klub Palermo Buenos Aires, który przeszedł do konkurencyjnej federacji Asociación Argentina de Football. Na jego miejsce awansował klub Argentino del Sud.

</doc>
<doc id="805278" url="https://pl.wikipedia.org/wiki?curid=805278" title="Fightstar">
Fightstar

Fightstar jest to brytyjski zespół rockowy pochodzący z Londynu.
Grupa powstała w 2003 roku z inicjatywy Alexa Westawaya oraz basisty Dana Haigha. Później dołączyli do nich Omar Abidi oraz Charlie Simpson (styczeń 2005), były wokalista grupy Busted.
Dotychczas zespół wprowadził na rynek muzyczny cztery albumy -"Grand Unification", wydany 13 marca 2006 roku, "One Day Son This Will All Be Yours" wydany 3 września 2007 roku, "Alternate Endings" wydany 11 sierpnia 2008 roku oraz "Be Human" wydany 20 kwietnia 2009.
W 2008 roku zespół nagrał cover, zespołu Iron Maiden, 'Fear of the Dark' który znalazł się na płycie 'Maiden Heaven' dedykowanym twórczości Iron Maiden. 
W 2009 roku w BBC Radio1 Live Lounge zespół zaprezentował cover piosenki Battlefield, Jordin Sparks oraz akustyczną wersję singla 'Never Change'.

</doc>
<doc id="805283" url="https://pl.wikipedia.org/wiki?curid=805283" title="Andrew Parker Bowles">
Andrew Parker Bowles

Andrew Henry Parker Bowles (ur. 27 grudnia 1939) – brytyjski wojskowy, pierwszy mąż królowej małżonki Kamili, żony obecnego króla Wielkiej Brytanii Karola III, najstarszy syn Dereka Parker Bowlesa i Ann de Trafford, córki Humphreya de Trafford, 4. baroneta.
Życiorys.
Wykształcenie odebrał w Benedictine Ampleforth College i w Royal Military Academy Sandhurst. W 1960 roku wstąpił do Królewskiej Gwardii Konnej ("Royal Horse Guards"). W 1965 został adiutantem gubernatora Nowej Zelandii Bernarda Fergussona. 31 grudnia 1971 roku otrzymał awans na stopień majora. W 1972 roku rozpoczął służbę w Irlandii Północnej.
W 1973 roku poślubił podczas katolickiej ceremonii Camillę Shand (ur. 1947), córkę Bruce’a Shanda i Rosalind Cubitt, córki 3. barona Ashcombe. Andrew i Camilla doczekali się syna i córki:
W latach 1979–1980 pełnił funkcję doradcy wojskowego lorda Christophera Soamesa, gubernatora Rodezji. 30 czerwca 1980 roku otrzymał awans na stopień podpułkownika. W latach 1981–1983 dowodził Dworskim Regimentem Kawalerii ("Household Cavalary Mounted Regiment"). W latach 1987–1990 pełnił funkcję "Silver Stick in Waiting" królowej Elżbiety II. 30 czerwca 1990 roku otrzymał awans na stopień brygadiera. Od 1991 służył w Korpusie Weterynaryjnym Armii Królewskiej ("Royal Army Veterinary Corps"). W 1994 odszedł z czynnej służby.
W 1995 roku rozwiódł się z Camillą i rok później poślubił swą wieloletnią kochankę oraz byłą żonę kapitana Johna Hugh Pitmana, Rosemary Pitman z domu Dickinson. Nie miał z nią dzieci. Oboje uczestniczyli 9 kwietnia 2005 w ślubie Camilli z ówczesnym księciem Walii Karolem. Rosemary zmarła 10 stycznia 2010 roku, w wieku 69 lat, z powodu raka.
Parker Bowles jest oficerem Orderu Imperium Brytyjskiego. Lubi grać w polo.

</doc>
<doc id="805285" url="https://pl.wikipedia.org/wiki?curid=805285" title="Królewski Dwór (Gdańsk)">
Królewski Dwór (Gdańsk)

Królewski Dwór (niem. "Königshof") – część Gdańska, w dzielnicy Zaspa-Rozstaje.
Królewski Dwór jest jednym z czterech dawnych dworów należących do jednostki morfogenetycznej Zaspa, która została przyłączona w granice administracyjne miasta w 1914. Królewski Dwór należy do okręgu historycznego Port.
Położenie.
Osiedle położone jest w centralno-zachodniej części dawnej wsi Zaspa i w północno-wschodniej części dzielnicy Zaspa-Rozstaje. Obejmuje rejon skrzyżowania współczesnej al. Jana Pawła II z ul. Meissnera oraz ul. Powstańców Wielkopolskich. Obecnie obszar Królewskiego Dworu zajmuje Szpital Specjalistyczny im. Św. Wojciecha.

</doc>
<doc id="805289" url="https://pl.wikipedia.org/wiki?curid=805289" title="Świętożyzna">
Świętożyzna

Świętożyzna (ur. ? – zm. zap. między 873/877) – czeska księżniczka, żona Świętopełka I władcy Państwa wielkomorawskiego.
Świętożyna występuje obok Świętopełka w "Ewangeliarzu z Cividale" i w "Liber confraterniatatum vetustior S. Petri". Identyfikowana z czeską księżniczką, która w 871 lub 872 roku poślubiła Świętopełka I. Prawdopodobnie matka domniemanego pierwszego syna Przedsława/Przyniosława (znanego z legend o trzech synach Świętopełka I) oraz Mojmira II.

</doc>
<doc id="805291" url="https://pl.wikipedia.org/wiki?curid=805291" title="Uniwersytet Notre Dame">
Uniwersytet Notre Dame

Uniwersytet Notre Dame (ang. "University of Notre Dame") – amerykański uniwersytet katolicki (niepubliczny) w miejscowości Notre Dame w stanie Indiana, założony w 1842 przez francuskiego misjonarza Edwarda Sorina. Do najsławniejszych absolwentów należą polityk, profesor nauk politycznych Condoleezza Rice oraz biolog noblista Eric Wieschaus.
Uniwersytet w 2021 roku został uznany za najlepszą katolicką szkołę wyższą w Stanach Zjednoczonych.
Kampus.
Kampus Notre Dame znajduje się w mieście Notre Dame w stanie Indiana, społeczności nieposiadającej osobowości prawnej w rejonie Michiana w północnej Indianie, na północ od South Bend i 6,4 km od granicy stanu Michigan. Rozwój kampusu rozpoczął się wiosną 1843 roku, kiedy ojciec Sorin i część jego kongregacji zbudowali Stare Kolegium. 
Zabytkowy obszar kampusu o powierzchni 116 akrów (47 ha) został wpisany do Krajowego Rejestru Miejsc Historycznych (National Register of Historic Places) w 1978 roku jako University of Notre Dame: Main and South Quadrangles. Dzielnica obejmuje 21 budynków przyłączonych do pierwotnego rdzenia kampusu, takich jak Główny Budynek Administracyjny i Bazylika.
Uniwersytet jest również właścicielem kilku ośrodków na całym świecie wykorzystywanych do międzynarodowych studiów i badań, konferencji za granicą i wsparcia absolwentów. Wśród w nich znajdują się obiekty w:
Kontrowersje.
W 2009 uczelnia uhonorowała tytułem doktora honoris causa prezydenta Stanów Zjednoczonych Baracka Obamę, co spotkało się z dezaprobatą części środowisk katolickich, których zdaniem Obama jako prezydent prowadził politykę proaborcyjną. Uhonorowanie prezydenta Obamy przez katolicką uczelnię stało w sprzeczności z nauką Kościoła katolickiego. Do głosów sprzeciwu dołączył miejscowy biskup John M. D’Arcy, który zgodnie z kanonami prawa kanonicznego odpowiedzialny jest za formację i duszpasterstwo zarówno profesorów, jak i studentów katolickiej placówki naukowej znajdującej się na terenie jego diecezji (Fort Wayne-South Bend).
John Jenkins, kapłan ze Zgromadzenia Świętego Krzyża, rektor uczelni, jest również krytykowany przez katolicką organizację The Cardinal Newman Society za zasiadanie w radzie Millennium Promise. Jest to organizacja, która – walcząc z biedą – organizuje w krajach Trzeciego Świata dystrybucję prezerwatyw, podczas gdy ich używaniu sprzeciwia się Kościół katolicki. Millennium Promise walczy również o legalizację aborcji w wielu krajach, między innymi w Ugandzie.

</doc>
<doc id="805304" url="https://pl.wikipedia.org/wiki?curid=805304" title="Ayako Okamoto">
Ayako Okamoto

 – japońska golfistka.
Kariera sportowa.
Początkowo z powodzeniem uprawiała softball, grając na pozycji rzucającego ("pitcher") i zdobywając mistrzostwo Japonii w 1971 (z reprezentacją przedsiębiorstwa odzieżowego Daiwabo). W wieku 23 lat zdecydowała się zakończyć występy softballowe i zajęła się golfem. Naturalnie leworęczna, w golfa nauczyła się grać prawą ręką.
W 1975 odniosła pierwsze turniejowe zwycięstwo w Japonii, wygrywając Mizuno Corporation Tournament. W kolejnych latach kolekcjonowała tytuły w ramach LPGA of Japan Tour, w 1979 triumfowała w dużej imprezie JLPGA Championship, a dwa lata później odniosła osiem zwycięstw i znalazła się na czele listy najlepiej zarabiających zawodniczek LPGA of Japan Tour. Osiągnąwszy dominującą pozycję w kraju, wzorem nieco starszej Hisako Higuchi przeniosła się do USA i rozpoczęła starty w prestiżowym cyklu LPGA Tour. W latach 1982-1992 wygrała 17 turniejów tego cyklu. Nie odniosła zwycięstwa wielkoszlemowego, ale łącznie na 51 występów tylko cztery razy nie przeszła cuta, a 28 razy kończyła zawody w czołowej dwudziestce. Sześć razy kończyła zawody zaliczane do Wielkiego Szlema na 2. miejscu; czterokrotnie samodzielnie - du Maurier Classic (międzynarodowe mistrzostwa Kanady) w 1984, 1986 i 1987 oraz LPGA Championship w 1989, a dwukrotnie dzieląc pozycję wiceliderki z innymi zawodniczkami - w U.S. Open w 1987 i LPGA Championship w 1991. 
Odniosła łącznie 62 zwycięstw turniejowych, z czego - poza LPGA Tour - 44 w LPGA Tour of Japan i jedno w Ladies European Tour. Ośmiokrotnie kończyła sezony LPGA Tour w czołowej dziesiątce najlepiej zarabiających zawodniczek, w tym w 1987 na 1. miejscu, jako pierwsza golfistka spoza USA (zarobiła niespełna pół miliona dolarów). Otrzymała również tytuł zawodniczki roku LPGA Tour 1987. Występy w USA łączyła z dalszymi startami w LPGA Tour of Japan, zyskując w kraju status sportowej gwiazdy. Prowadziła m.in. cotygodniowy program golfowy w telewizji "Super Golf", który okazał się najpopularniejszą japońską audycją o tej dyscyplinie. W 1993, zmęczona ciągłymi podróżami oraz kontuzjami, skoncentrowała się na grze w Japonii, gdzie odnosiła dalsze zwycięstwa (ostatnie w 1999 - Katokichi Queens). Przyczyniła się do rozwoju i popularyzacji golfa w rodzinnym kraju. W 2005 została uhonorowana miejscem w World Golf Hall of Fame.

</doc>
<doc id="805307" url="https://pl.wikipedia.org/wiki?curid=805307" title="Runda Urugwajska">
Runda Urugwajska

Runda Urugwajska - podczas 41 sesji GATT w listopadzie 1985 r. podjęto decyzję o utworzeniu komitetu przygotowawczego, który zająłby się organizacją nowej rundy. We wrześniu 1986 r. w Punta del Este podjęto decyzję o rozpoczęciu Rundy Urugwajskiej. Wśród proponowanych wstępnie tematów negocjacji znalazły się zasady handlu artykułami żywnościowymi, przemysłowymi, włókienniczymi, surowcami i towarami o najwyższej technologii. Główną przesłanką rozpoczęcia Rundy Urugwajskiej był nasilający się od połowy lat siedemdziesiątych protekcjonizm handlowy związany ze zmianami układu sił oraz recesją gospodarczą w świecie, a także przestarzałość i niespójność procedur i postanowień GATT, które wymagały wzmocnienia dyscypliny i dostosowania do nowych warunków handlowych. Do podstawowych osiągnięć Rundy Urugwajskiej można zaliczyć:
Do realizacji tych zadań powołano 15 grup negocjacyjnych.
W deklaracji z Punta del Esta założono, że rokowania potrwają cztery lata (do końca 1990 r.). Jednak, ze względu na szeroką tematykę negocjacji oraz rozbieżność stanowisk znacznie się przeciągnęły i trwały dwa razy dłużej niż przewidywano.

</doc>
<doc id="805309" url="https://pl.wikipedia.org/wiki?curid=805309" title="Eurotunnel">
Eurotunnel



</doc>
<doc id="805312" url="https://pl.wikipedia.org/wiki?curid=805312" title="Park im. Ronalda Reagana">
Park im. Ronalda Reagana

Park Nadmorski im. Ronalda Reagana – park nadmorski w Gdańsku, położony w północnej części miasta, na obszarze dzielnic Przymorze Wielkie i zachodniej części Brzeźna oraz wschodniej części dzielnicy Żabianka-Wejhera-Jelitkowo-Tysiąclecia.
Obszar.
Park rozciąga się od ul. Pomorskiej w Jelitkowie do al. Hallera w Brzeźnie. Granicę parku od strony zamieszkanych części Przymorza oraz Zaspy wyznaczają ulice Czarny Dwór i Lecha Kaczyńskiego, a w przyszłości – Droga Zielona. Od plaży oddzielony jest drogą rowerową i pasem ochronnym wydm, jak również – na niektórych odcinkach – lasem nadmorskim i zabudową.
Jest to największy z gdańskich parków, jego powierzchnia wynosiła początkowo około 40 ha; powstał w latach 2003–2006. Według stanu na 2009 rok powierzchnia parku wynosiła 55,5 ha; w roku 2014 poszerzony został o kolejne tereny. Obecnie Gdański Zarząd Dróg i Zieleni szacuje jego powierzchnie na ok. 85 ha.
Jest jednym z najnowszych parków w mieście; wcześniej na jego miejscu znajdowały się nieużytki, zaniedbany las oraz ogródki działkowe.
Zagospodarowanie.
Na terenie parku znajdują się dwa stawy wodne oraz tereny rekreacyjne: nowoczesne ścieżki rowerowe i skatepark. Cały obszar parku jest całkowicie wyłączony z ruchu pojazdów silnikowych. Na terenie parku na stałej wystawie „Wielcy Gdańszczanie” są prezentowane rzeźby, które powstały w trakcie XXVII Pleneru Rzeźby z Granitu Kaszubskiego. Odbył się on w dniach 1–30 września 2008 w Kaszubskim Parku Etnograficznym we Wdzydzach Kiszewskich. W parku są eksponowane wybrane prace z Festiwalu Form Przestrzennych „Rozdroża Wolności”.

</doc>
<doc id="805313" url="https://pl.wikipedia.org/wiki?curid=805313" title="Pile (jezioro)">
Pile (jezioro)

Pile () – jezioro rynnowe na Pojezierzu Drawskim, Charakteryzuje się dobrze rozwiniętą linią brzegową, urozmaiconym dnem.
 Jezioro zarządzane jest przez Gospodarstwo Rybackie w Czaplinku. Nad jeziorem leży Borne Sulinowo oraz wsie Piława, Dąbrowica, Silnowo Dolne.
Na jeziorze znajdują się dwie wyspy.
Na północ od jeziora przebiega droga krajowa nr 20 ze Stargardu do Gdyni.
W 2005 roku dokonano badań czystości wód powierzchniowych, gdzie oceniono wody Pila na II klasę czystości. Stwierdzono także II kategorię podatności na biodegradację. Od 2010 roku stan czystości wód jeziora Pile sukcesywnie się poprawia - znajdowano tu nawet odwłoki dawno już niewidzianych raków.
Przez jezioro przepływa rzeka Piława oraz przebiega kajakowy szlak wodny.

</doc>
<doc id="805315" url="https://pl.wikipedia.org/wiki?curid=805315" title="Natasza Urbańska">
Natasza Urbańska

Natasza Urbańska (ur. 17 sierpnia 1977 w Warszawie) – polska piosenkarka, tancerka, aktorka filmowa, telewizyjna i teatralno-musicalowa oraz prezenterka telewizyjna.
Od 1993 jest związana z teatrem muzycznym Studio Buffo, w którym wystąpiła w licznych spektaklach i widowiskach muzycznych; m.in. grała główne role w spektaklach "Metro" czy "Polita". Szerszą rozpoznawalność przymiosła jej rola Silene Arbekajte w serialu "Fala zbrodni" (2005–2008). W następnych latach zagrała główną rolę żeńską w filmie "1920 Bitwa warszawska" (2011) oraz wcieliła się w drugoplanową postać w filmie "365 dni" (2020) i (2022). Trzykrotnie uczestniczyła w krajowych eliminacjach do Konkursu Piosenki Eurowizji. W 2009 wydała debiutancki album studyjny "Hity Buffo vol. 1 – Natasza Urbańska". Jej następne wydawnictwo, "One" (2014), promowała singlem „Rolowanie”, który był szeroko krytykowany przez słuchaczy i dziennikarzy. W 2021 wydała trzeci album "Rajd 44".
Laureatka Wiktora i nagrody w plebiscycie Viva! Najpiękniejsi. Równocześnie z działalnością artystyczną była prowadzącą i uczestniczką wielu telewizyjnych programów rozrywkowych oraz wystąpiła w trzech ogólnopolskich kampaniach reklamowych.
Życiorys.
Rodzina i edukacja.
Jest córką Zofii Urbańskiej i ppłk. Bolesława Urbańskiego (1950–2012). Ma starszą siostrę Magdalenę. Jako dziecko uczęszczała na zajęcia gimnastyki artystycznej do klubu Legia Warszawa. Jej trenerką była Irina Lortkipanidze.
Ukończyła VII Liceum Ogólnokształcące im. Juliusza Słowackiego w Warszawie. Studiowała lingwistykę stosowaną, jednak przerwała naukę na trzecim roku, by skupić się na karierze muzycznej.
Kariera zawodowa.
W 1991 udała się na casting do musicalu "Metro" i choć przeszła przez wszystkie etapy eliminacji, nie została dopuszczona do obsady z powodu zbyt młodego wieku. Po dwóch latach pojawiła się na kolejnych kwalifikacjach, po których początkowo przyjęto ją do zespołu jako tancerkę, jednak, gdy aktorka Katarzyna Groniec zachorowała i nie mogła wystąpić w spektaklu, Urbańska zastąpiła ją w roli Anki. W późniejszym okresie otrzymała tę rolę na stałe. W następnych latach była jedną z asystentek Janusza Józefowicza i brała udział w przygotowywaniach produkcji telewizyjno-teatralnych w Polsce i na świecie, m.in. "Piotruś Pan" w Teatrze Muzycznym Roma oraz "Romeo i Julia", "Panna Tutli Putli" i "Karuzela marzeń" w Studio Buffo. W 2006 była tancerką w programie rozrywkowym Polsatu "Show!Time", później występowała również w programach TVP: "Przebojowa noc" (2007) i "Złota sobota" (2008).
Wiosną 2007 została finalistką programu rozrywkowego Polsatu "Jak oni śpiewają" oraz zajęła trzecie miejsce z utworem „I Like It Loud” w finale programu "Piosenka dla Europy 2007". W 2008 ponownie ubiegała się o reprezentowanie Polski w Konkursie Piosenki Eurowizji, jednak zajęła drugie miejsce z piosenką „Blow Over” w finale krajowych eliminacji pt. "Piosenka dla Europy 2008". Również w 2008 zaśpiewała mieszankę festiwalowych przebojów podczas koncertu „Dobre bo (o)polskie” na 45. Krajowym Festiwalu Piosenki Polskiej w Opolu, a także wystąpiła na Festiwalu Piosenki Rosyjskiej w Zielonej Górze oraz uczestniczyła w jednym odcinku programu TVP2 "Fort Boyard". W 2009 zakwalifikowała się z utworem „Mała” do koncertu premier na 46. KFPP w Opolu, jednak później został zdyskwalifikowany, gdyż uznano go za niezgodny z regulaminem konkursu (posądzenie o plagiat). We wrześniu 2009 premierę miał album pt. "Hity Buffo vol. 1 – Natasza Urbańska", na której znalazły się utwory wykonywane przez Urbańską w spektaklu "Hity Buffo". Jesienią w parze z Janem Klimentem została finalistką 10. edycji programu rozrywkowego TVN "Taniec z gwiazdami" (2009). Pod koniec roku wystąpiła z recitalem pt. „Znane tematy filmowe” podczas muzyczno-filmowego cyklu „VI Jazzowe Spotkania Filmowe”, a także rozpoczęła współpracę z amerykańskim producentem muzycznym Jimem Beanzem, z którym pracowała nad projektem "Poland ...Why Not?" mającym na celu promocję Polski na świecie. Projekt promowany był wykonywanymi przez Urbańską singlami: „Love Stone Crazy” i „All The Wrong Places”. W 2010 z powodu braku dyspozycyjności odrzuciła propozycję zagrania głównej roli w serialu "Apetyt na życie". 
W czerwcu 2010 rozpoczęła zdjęcia do filmu Jerzego Hoffmana – "1920 Bitwa warszawska" (2011), w którym wcieliła się w rolę Oli Raniewskiej, aktorki i piosenkarki przedwojennego kabaretu. Na potrzeby filmu nagrała utwór promujący produkcję pt. „Śpiewka 1920”, której premiera odbyła się w lipcu 2011. W 2012 za rolę w filmie otrzymała trzy Węże w kategoriach: "Najgorsza aktorka", "Najgorsza para" (wraz z Borysem Szycem) oraz "Żenująca scena" (za scenę z karabinem maszynowym). 31 grudnia zaśpiewała podczas koncertu sylwestrowego organizowanego przez telewizję Polsat
W 2011 wcieliła się w postać Poli Negri w spektaklu "Polita", będącym pierwszym musicalem teatralnym zrealizowanym w technologii 3D. W tym samym roku użyczyła głosu Julii, głównej bohaterce filmu animowanego "Gnomeo i Julia", a także wraz z Maciejem Stuhrem nagrała do niego polskojęzyczną wersję utworu Eltona Johna – „Crocodile Rock”. Ponadto zasiadła w jury konkursu "Pola Negri" w Lipnie, poza tym wzięła udział w nagraniu charytatywnej piosenki „I ty możesz sięgnąć gwiazd”, do którego nakręcno również teledysk oraz była trenerką jednego z zespołów wokalnych w programie TVP2 "Bitwa na głosy" i współprowadziła 13. edycję "Tańca z gwiazdami" w TVN.
Na początku 2013 wraz z projektantką Agnieszką Komornicką otworzyła dom mody „Muses – Urbańska &amp; Komornicka”, który później został przemianowany na „Muses”, a pierwszą kolekcję marki zaprezentowały 12 lutego 2013. Miesiąc wcześniej zagrała w Studio Buffo jubileuszowy koncert z okazji 18-lecia pracy na scenie, na którym zaśpiewała m.in. premierowe piosenki zwiastujące jej debiutancki album. Nad materiałem na płytę pracowała m.in. z Sewerynem Krajewskim i triem producenckim JUNE. 20 października 2013, również w Teatrze Studio Buffo, zagrała koncert pt. "Move On", podczas którego zaprezentowała singiel „Muszę odejść” wraz z teledyskiem. 31 grudnia 2013 podczas "Sylwestrowej Mocy Przebojów z Polsatem" premierowo wykonała utwór „Escamillo”. Na początku stycznia 2014 opublikowała singiel „Rolowanie”, który mimo ogromnej krytyki (przede wszystkim tekstu autorstwa Zofii Kondrackiej) stał się hitem Internetu, a zrealizowany do niego równie kontrowersyjny teledysk w ciągu tygodnia od premiery przekroczył milion odtworzeń w serwisie YouTube. Urbańska zapewniała w wywiadach, że wydanie piosenki było „prowokacją”. 24 stycznia wydała album pt. "One", który promowała singlami: „Muszę odejść”, „Rolowanie”, „Escamillo” i „Hipnotyzuj mnie”. Również w 2014 zwyciężyła w pierwszej edycji programu rozrywkowego TVP2 "Superstarcie", a rok zakończyła występem na koncercie sylwestrowym TVP2.
W 2018 prowadziła program "Make Me Over. Wielka zmiana". W lutym 2020 miał premierę film "365 dni", w którym zagrała drugoplanową rolę jako Anna. W listopadzie tego samego roku zaprezentowała pierwszy singiel pt. „Nieuchronne” zapowiadający jej drugi album studyjny. Kolejnymi singlami zwiastującymi płytę były: „Ile”, do którego tekst napisał Ten Typ Mes, duet „Psie łzy” nagrany z Maciejem Maleńczukiem oraz „Instynkt”. Album, zatytułowany "Rajd 44", ukazał się 26 listopada 2021. Wiosną 2022 zwyciężyła w pierwszej edycji programu rozrywkowego TVN "Mask Singer" W kwietniu 2022 odbyła się premiera filmu "", w którym ponownie wcieliła się w postać Anny. 26 lutego 2023 z utworem „Lift U Up” wzięła udział w finale programu "Tu bije serce Europy! Wybieramy hit na Eurowizję!".
Życie prywatne.
16 sierpnia 2008 wyszła za reżysera i choreografa Janusza Józefowicza, z którym ma córkę, Kalinę (ur. 13 grudnia 2008). Mieszkają w dworku „Emilin” w Jajkowicach.
W 2008 uznana została przez magazyn „Home&amp;Market” za jedną z 50 najbardziej wpływowych kobiet w Polsce. W 2009 i 2010 znalazła się na liście 100 najcenniejszych gwiazd polskiego show-biznesu według magazynu „Forbes”, kolejno na 136. i 74. miejscu.
W lutym 2010 Nina Andrycz podarowała jej naszyjnik wysadzany perłami, który przed laty otrzymała od indyjskiej premier Indiry Gandhi; do prezentu dołączyła kartkę z życzeniami: „»Odznaczam« Panią na Gwiazdę moim klejnotem i życzę zdrowia”.
Teatr.
Występuje we wszystkich spektaklach Studio Buffo, m.in.:
Ponadto wystąpiła w spektaklach:
Wspólnie z Januszem Józefowiczem przygotowali:

</doc>
<doc id="805317" url="https://pl.wikipedia.org/wiki?curid=805317" title="Pirmasens">
Pirmasens

Pirmasens – miasto na prawach powiatu w Niemczech, w kraju związkowym Nadrenia-Palatynat, siedziba powiatu Südwestpfalz oraz gminy związkowej Pirmasens-Land.
Pirmasens zajmuje powierzchnię 61,37 km², 31 grudnia 2009 roku liczyło 40 808 mieszkańców. Miasto leży w pobliżu granicy z Francją. Znane jest z produkcji butów.
W Pirmasens znajduje się browar Park &amp; Bellheimer, produkujący m.in. piwo pszeniczne "Valentins Weißbier".
W mieście znajduje się stacja kolejowa z dworcem Pirmasens Hauptbahnhof.
Historia.
Pierwsze ślady osadnictwa odkryte zostały na tym terenie dzięki wykopaliskom prowadzonym na okolicznych wzgórzach przez Oskara Schäfera w 1930 roku. Szkielety, kości, ozdoby, oraz broń pochodzące z epoki kamienia oraz wczesnej epoki brązu (2000 – 1900 p.n.e.) Przedmioty te przechowywane są w miejscowym muzeum. Ślady celtyckie, a następnie rzymskie, odkryte zostały w roku 1830 (Wedebrunnen – dziś centrum miasta).
Miasto Pirmasens założył Ludwik IX, landgraf Hesji-Darmstadt na zachodnim skraju Lasu Palatyńskiego (Pfälzerwald). Miało ono pełnić przede wszystkim funkcje wojskowe. Poprzednio wioska Pirmasens liczyła 30 domów. Nazwa miasta pochodzi od Świętego Pirmina, który w 742 roku założył w pobliskim Hornbach klasztor. Niewielka osada w miejscu obecnego miasta została założona w 750. Poprzez powstanie tu garnizonu osada rozwinęła się, a w 1763 landgraf Ludwig IX nadał jej prawa miejskie. W 1789 Pirmasens było już sporym miastem, zamieszkanym przez 7000 osób. Wzorcowy garnizon wojskowy był słynny na całe ówczesne Niemcy, a jego organizacja zachwycała podróżnych, nawet tych niezainteresowanych żołnierskim fachem.
W 1793 miasto zajęły oddziały rewolucyjnej armii francuskiej. Wprawdzie zarówno Prusacy jak i wojska Brunszwiku pobiły 14 września 1793 w bitwie pod Pirmasens armię francuską, ale ponownej okupacji w listopadzie nie dało się uniknąć. Miasto i tereny aż po lewy brzeg Renu pozostały do 1815 pod władzą Francji. Francuzi ustanowili tu w 1797 stolicę departamentu Donnersberg. Aneksja została zalegalizowana poprzez porozumienia pokoju w Lunéville w 1801. Miasto liczyło wówczas 3921 mieszkańców. W latach 1805 – 1806 zburzono wiele historycznych budowli takich jak zamek myśliwski, halę do musztry wojskowej, mury i obie bramy miejskie. Założony został natomiast cmentarz żydowski, z którego zachowało się do dzisiaj 95 nagrobków.
Po Kongresie wiedeńskim Pirmasens jako część reńskiego okręgu Palatynatu włączono do Bawarii.
W XIX wieku zaczęła się dla miasta "era przemysłu obuwniczego", która trwała do końca lat 70. XX wieku.

</doc>
<doc id="805318" url="https://pl.wikipedia.org/wiki?curid=805318" title="Maksym Grek">
Maksym Grek

Maksym Grek – mnich (cs. "Prepodobnyj Maksim Griek"), święty Kościoła prawosławnego. Był znany jako gorący zwolennik niezachłannych.
Hagiografia.
Urodził się około 1475 w Grecji w znanej rodzinie. W życiu świeckim nazywał się Michał Triwolis. Wyższe wykształcenie otrzymał w Wenecji, Florencji i Ferrarze. Szczególnie interesowała go filozofia, nauka Ojców Cerkwi oraz Pismo Święte.
Po powrocie do ojczyzny, nie potrafiąc znaleźć sobie miejsca w zepsutym świeckim społeczeństwie, zdecydował się wstąpić do Monasteru Watopedi na Świętej Górze Atos. Tam złożył śluby zakonne i otrzymał imię Maksym.
Między 1516 i 1518, na prośbę wielkiego księcia moskiewskiego Wasyla III, starcy atoscy wysłali młodego mnicha do Rosji w celu uporządkowania książęcych księgozbiorów. Po przyjeździe do Moskwy Maksym zajął się pracą w bibliotece, dokonywaniem przekładów i poprawek ksiąg cerkiewnych. Pisał też utwory polemiczne. Głównie z tego powodu, jak też ze względu na swoje poglądy dotyczące nieposiadania ziemi przez monastery, miał wielu wrogów. Za ich namową osądzono go jako heretyka i wtrącono do więzienia w Monasterze Wołokołamskim.
Dopiero w 1541 zdjęto z mnicha zakaz przystępowania do sakramentu Eucharystii. Cieszący się powszechnym szacunkiem Maksym zamieszkał w Ławrze Troicko-Siergijewskiej. Tam jeszcze przed śmiercią ukończył przekład Psałterza.
Św. Maksym zmarł 21 stycznia 1556 po pięćdziesięciu latach zakonnego życia. Kiedy w XVII w. przy jego grobie miały miejsce dwa cuda, zaczęto nazywać go świętym. Został kanonizowany przez Rosyjską Cerkiew Prawosławną w 1988, gdzie cieszy się największym kultem. Do Maksyma Greka wierni modlą się o pomoc dla wdów i sierot.
Wspomnienie liturgiczne tego świętego przypada na 21 stycznia.
Ikonografia.
W ikonografii święty przedstawiany jest w charakterystyczny sposób. Jest starym mężczyzną z długą i szeroką, zakrywającą całe piersi, siwą brodą. Ma na sobie czarne mnisze szaty, a na głowie kamiławkę o ściętych brzegach. Prawą dłoń ma złożoną w modlitewnym geście, w lewej trzyma otwartą księgę lub zwinięty zwój pisma.

</doc>
<doc id="805320" url="https://pl.wikipedia.org/wiki?curid=805320" title="Liderzy Rankingu ATP">
Liderzy Rankingu ATP



</doc>
<doc id="805326" url="https://pl.wikipedia.org/wiki?curid=805326" title="Charlie Simpson">
Charlie Simpson

Charlie Robert Simpson (ur. 7 czerwca 1985 w Woodbridge w Suffolku) – brytyjski muzyk, jeden z założycieli oraz wokalistów w zespole Busted, następnie gitarzysta i wokalista w grupie Fightstar.
Dwaj starsi bracia artysty również zajmują się muzyką. Will jest wokalistą w zespole Brigade, Edd gra w zespole Prego. Charlie uczęszczał do jednej z najbardziej znanych szkół publicznych w Wielkiej Brytanii w Uppingham, którą ukończyli także m.in. Harry Judd czy Stephen Fry.
Kariera muzyczna.
Profesjonalną karierę muzyczną rozpoczął w grupie Busted, którą współtworzył w 2001 wraz z Jamesem Bournem oraz Mattem Willisem. W styczniu 2004 roku, grupa oficjalnie ogłosiła zakończenie współpracy. Stało się tak na skutek decyzji Simpsona, który zamierzał zmienić styl grania, na bardziej zbliżony do rocka alternatywnego. 14 stycznia 2004 roku, artysta ten oficjalnie dołączył do nowego zespołu, który początkowo nazywać się miał „Evenstar”, jednak później przyjął nazwę Fightstar.
10 listopada 2015 roku podczas konferencji prasowej ogłoszono powrót Busted w pełnym składzie. Na maj 2016 roku zaplanowano trasę koncertową po Wielkiej Brytanii i Irlandii oraz powstanie nowego albumu grupy.
Życie prywatne.
W czerwcu 2014 roku poślubił Annę Barnard. Para ma dwóch synów: Arlo (ur. 21.07.2015) oraz Jago Jesse George (ur. 1.02.2018).

</doc>
<doc id="805337" url="https://pl.wikipedia.org/wiki?curid=805337" title="August Potocki (1806–1867)">
August Potocki (1806–1867)

August Potocki herbu Pilawa (ur. 17 marca 1806, zm. 30 stycznia 1867) – dyrektor Stada Rządowego koni w Janowie, koniuszy Dworu Cesarskiego, Rzeczywisty Radca Stanu, urzędnik do szczególnych poruczeń przy Namiestniku Królestwa Kongresowego w 1859 roku, kamerjunkier dworu królewskiego Mikołaja I Romanowa w 1830 roku, członek Towarzystwa Rolniczego w Królestwie Polskim w 1858 roku.
Najstarszy syn Aleksandra Stanisława Potockiego z Wilanowa i Anny z Tyszkiewiczów. Wraz z młodszym bratem Maurycym Eustachym Potockim (1812-1879) brał udział w powstaniu listopadowym. Po upadku powstania wyemigrował wraz z bratem do rodzinnych posiadłości w Galicji. August Potocki na emigracji pozostawał do końca lat 30. XIX w., stając się z woli ojca, jeszcze przed powrotem do Królestwa, właścicielem dóbr wilanowskich. Do łask cara wrócił po pobycie na dworze petersburskim i ożenku z frejliną cesarzowej – Aleksandrą Potocką (w 1840 r.), kiedy usunięto go z listy osób, których majątki podlegały konfiskacie. W połowie lat 40. XX w. wrócił wraz z żoną do Warszawy. Po śmierci ojca (1845 r.) stał się pełnoprawnym właścicielem dóbr Wilanów, dóbr Nieporęt, Kleszew, Osieck, Chrosna, Całowanie i Opatów z dodatkiem rozległych dóbr wniesionych przez jego żonę (np. dobra Teplik). Ogromne dobra miały swe centrum w Wilanowie, gdzie August Potocki rozwinął działalność budowlaną we współpracy z architektem Henrykiem Marconim, który, jeszcze na zlecenie jego ojca – Aleksandra, wykonał znajdujące się na przedpolu pałacu w Wilanowie mauzoleum Stanisława i Aleksandry Potockich. Efektem współpracy z Augustem Potockim jest zaś budynek szpitala pw. św. Aleksandra (ku czci ojca fundatora) (znajdujący się przy granicy terenu pałacowego i dawnej wsi Wilanów) i wreszcie wilanowski kościół parafialny pw. św. Anny (ku czci matki fundatora). Ostatnia budowla została ukończona (po gruntownej przebudowie wcześniejszej świątyni) już po śmierci Augusta Potockiego, który po długotrwałej chorobie, zmarł w 1867 r.
Nie zostawił po sobie testamentu, ani potomków, co wymagało przeprowadzenia działu pozostawionych dóbr między innych jego spadkobierców. Jego żonie Aleksandrze przypadły dobra Wilanów (i ciążące na nim długi), które w jej rękach – jako ostatniej z Potockich, pozostawały do jej śmierci w 1892 r.
Odznaczony francuskim Orderem Legii Honorowej i papieskim Orderem Świętego Grzegorza Wielkiego I klasy.

</doc>
<doc id="805338" url="https://pl.wikipedia.org/wiki?curid=805338" title="Norman Reedus">
Norman Reedus

Norman Mark Reedus (ur. 6 stycznia 1969 w Hollywood na Florydzie) – amerykański aktor filmowy i telewizyjny, model. Znany głównie z roli Murphy’ego McManusa w filmie "Święci z Bostonu" (1999) i sequela "" (2009), który miał premierę dekadę później, a także z roli Daryla Dixona w serialu "Żywe trupy".
Życiorys.
Wczesne lata.
Ma pochodzenie angielskie, włoskie i irlandzkie. Urodził się w Hollywood na Florydzie jako syn nauczycielki Marianne (z domu Yarber) i Iry Normana Reedusa. Niewiele miesięcy po jego narodzeniu rodzina Reedusów przeprowadziła się do Los Angeles. W wieku dwunastu lat mieszkał w Anglii, Hiszpanii i Japonii. Dorabiał w sklepie Harleya Davidsona w Wenecji i zajmował się oprawą graficzną różnych pokazów jako fotograf, artysta rzeźbiarz czy operator wideo.
Kariera.
Debiutował na scenie w spektaklu "Mapy dla Drownersa" ("Maps for Drowners") w Tiffany Theater na Sunset Boulevard. Kilka dni później po raz pierwszy pojawił się na kinowym ekranie w dwóch filmach – thrillerze sci-fi "Mutant" ("Mimic", 1997) u boku Miry Sorvino i F. Murraya Abrahama oraz czarnej komedii "Sześć dróg do niedzieli" ("Six Ways to Sunday", 1997) z Deborah Harry i Adrienem Brody. Za główną rolę w melodramacie "Pływanie" ("Floating", 1999) otrzymał nagrodę specjalną Jury na VII New England Film &amp; Video Festival w stanie Massachusetts.
Pracował jako model reklamujący stroje Prady i D’urbana. Potem zagrał w dramacie kryminalnym "Święci z Bostonu" ("The Boondock Saints", 1999) z Willemem Dafoe, thrillerze o mrocznym świecie branży porno "Osiem milimetrów" ("8MM", 1999) z Nicolasem Cage, uczelnianym dramacie "Plotka" ("Gossip", 2002) u boku Jamesa Marsdena i Kate Hudson oraz horrorze "" ("Blade 2", 2002) z Wesleyem Snipesem.
W thrillerze "Farciarz" ("Tough Luck", 2003) wystąpił jako wędrowny naciągacz, który zostaje wynajęty przez właściciela cyrku do morderstwa swej żony. W dramacie biograficznym HBO "Osławiona Bettie Page" ("The Notorious Bettie Page", 2005) zagrał postać brutalnego męża tytułowej modelki pin-up lat 50.
Pojawił się na srebrnym ekranie w serialu "Czarodziejki" ("Charmed", 2003) jako Nate Parks, a także w teledyskach: Ugly Kid Joe – „Cats in the Cradle” (1992), Keith Richards – „Wicked As It Seems” (1992), Björk – „Violently Happy” (1994), Goo Goo Dolls – „Flat Top” (1995), R.E.M. – „Strange Currencies” (1995), Radiohead – „Fake Plastic Trees” (1995), grupy Tonic – „Mean to Me” (2000), Hilary Duff – „Gypsy Woman” (2005), Lady Gagi – „Judas” (2011) jako tytułowy Judasz, Tricky z Tirzah – „Sun Down” (2014) oraz Sleater-Kinney – „No Cities to Love” (2015).
31 października 2013 ukazała się książka z jego fotografiami pt. „The Sun’s Coming Up... Like A Big Bald Head”, a we wrześniu 2014 wydał album „Thanks For All The Niceness”.
Życie prywatne.
W latach 1998–2003 był związany z modelką Heleną Christensen, z którą ma syna Mingusa Luciena (ur. w październiku 1999). Spotykał się z Laurie Holden, Rose McGowan (2001), modelką Jarah Mariano (2008–2009), Glenn Lovrich (2011–2012), Cecilią Singley (2013) i Emily Kinney (2015).
W 2005, podczas realizacji filmu "Przeciwciała" ("Antikörper") w Berlinie, Reedus miał wypadek samochodowy. Niezbędna okazała się interwencja chirurgów, którzy musieli założyć mu płytkę tytanową w oczodół, i cztery śruby w nos.
W 2015 związał się z Diane Kruger. 3 listopada 2018 zostali rodzicami.

</doc>
<doc id="805339" url="https://pl.wikipedia.org/wiki?curid=805339" title="Legnica (fabryka)">
Legnica (fabryka)



</doc>
<doc id="805341" url="https://pl.wikipedia.org/wiki?curid=805341" title="Irokez">
Irokez



</doc>
<doc id="805349" url="https://pl.wikipedia.org/wiki?curid=805349" title="Biedniak">
Biedniak

Biedniak - określenie najbiedniejszej grupy chłopów stosowane w Polsce od 1944 roku. Szczególnie często było używane w okresie kolektywizacji w latach 1948-1956. 
Władze dążąc do kolektywizacji starały się rozbić wieś na trzy kategorie: kułaków, średniaków i biedniaków. Biedniakom, a początkowo i średniakom proponowano wiele przywilejów za przystąpienie do spółdzielni produkcyjnych. Grupa biedniaków uważana była za naturalnego sprzymierzeńca komunistów na wsi. Biedniacy w połączeniu z częścią średniaków mieli pomóc w rozprawie z kułakami czyli w rozkułaczeniu wsi. Faktycznie zaliczenie do poszczególnych grup zależało przede wszystkim od stosunku do przeprowadzanej kolektywizacji i samej partii.
Termin pochodzi z ZSRR, został stworzony przez aktywistów partyjnych podczas kolektywizacji. W Polsce termin ten jest prostym zapożyczeniem i praktyczne przestał być używany po roku 1970.

</doc>
<doc id="805355" url="https://pl.wikipedia.org/wiki?curid=805355" title="Planty (Zamość)">
Planty (Zamość)

Planty – jedna z szesnastu dzielnic (jednostek), na jakie podzielone jest 
miasto Zamość. Jest położone w jego centrum, w pobliżu Starego Miasta, z którym graniczy częściowo po stronie zachodniej. Granica dzielnicy biegnie również głównymi, ważniejszymi ulicami: Partyzantów, Peowiaków i J. Piłsudskiego.
Zdecydowana większość zabudowy mieszkalnej to bloki wielorodzinne przy ulicy Peowiaków. Budowę tego osiedla rozpoczęto już w latach 50., a ostatnie bloki oddano do użytku na początku lat 70. minionego stulecia. Mają one od trzech do pięciu kondygnacji. Są rozmieszczone wzdłuż ulicy Peowiaków, tworząc niezbyt szeroki, ale dość długi pas zabudowy – od ul. J. Piłsudskiego po odcinek ul. Peowiaków za rondem Rady Europy (w kierunku ulicy Partyzantów).
Teren na południe od bloków zajmuje zieleń miejska zwana Plantami (stąd nazwa osiedla), głównie skwery i zieleńce oraz wały (objęte większymi zmianami w latach 2011-12), z niewielkim parkiem bliżej ul. J. Piłsudskiego oraz licznymi chodnikami – jest to miejsce spacerów mieszkańców miasta, w którym można obejrzeć pozostałości murów i fragmenty zamojskiej twierdzy. W ich pobliżu znajdują się 2 ceglane budynki z początku XX w., jakie stanowiły koszary kozaków dońskich – w jednym z nich mieści się drugi punkt informacji turystycznej ("Forteczne Centrum Informacji Historycznej i Turystycznej"; główny jest w ratuszu na Starym Mieście).
Zabudowa usługowa skupia się w południowej części, na rogu ulic Peowiaków i Partyzantów; mieszczą się tu ważniejsze obiekty miasta, m.in.: Urząd Gminy Zamość, gmach delegatury Lubelskiego Urzędu Wojewódzkiego z innymi instytucjami, Urząd Sanitarno-Epidemiologiczny, Spółdzielczy Dom Handlowy.
W jej granicach funkcjonuje jedna szkoła podstawowa (nr 10). Znajduje się tu także ośrodek pomocy dla dzieci niepełnosprawnych.
Nie ma tu żadnych kościołów, najbliższe znajdują się na sąsiednim Starym Mieście.
Wśród obiektów handlowych, poza marketami PSS Lux, dominują tu niewielkie sklepy, również w niektórych blokach.
Znajdują się tu dwa pomniki: pomnik Żołnierzy Armii Krajowej przy ul. Partyzantów, za bastionem VII oraz pomnik 60. rocznicy zakończenia II wojny światowej przy ul. J. Piłsudskiego.

</doc>
<doc id="805361" url="https://pl.wikipedia.org/wiki?curid=805361" title="Niesobia">
Niesobia

Niesobia ("Krzywosąd, Słodziej, Złodzieje") – herb szlachecki. Jeden z najstarszych herbów polskich. Uwieczniony w ich mateczniku, jakim jest klasztor w Lądzie.
Opis herbu.
"Tarcza dwudzielna w pas, w polu pierwszym czerwonym rogacina srebrna zakończona w polu drugim złotym orlim ogonem czarnym, w klejnocie trzy pióra strusie"
Najwcześniejsze wzmianki.
Znany jest zapis sądowy z 1424 i pieczęć średniowieczna z 1357 i 1363 Wierzbięty z Paniewic.
Geneza.
Powstanie herbu datuje się na XI w. – czasy panowania Kazimierza Odnowiciela. Prawdopodobną przyczyną nadania było trafne przepowiedzenie wyniku bitwy z Czechami przez jednego z pułkowników królewskich (przepowiedzenie tegoż wyniku było związane z odstrzeleniem ogona czarnego orła – stąd też wizerunek strzały i czarnego orlego ogona w herbie). Nazwa herbu przypuszczalnie pochodzi od nazwy rzeki Niesób, nad która rozegrała się rzeczona bitwa.
Herbowni.
Lista herbownych pieczętujących się herbem Niesobia zgodnie z "Herbarza polskiego" Tadeusza Gajla:
Bacewicz, Bilanowski, Biskupski, Bobrownicki, Domuchowski, Doroszewski, Doruchowski, Gąsczyński, Gąszczyński, Gąściński, Gęszczyński, Goszczyński, Gubakowski, Kempisty, Kępiński, Kępisty, Kępski, Kiempiński, Kierzyński, Kieszczyński, Kompaniec, Krzywosąd, Krzywosądecki, Krzywosądzki, Kuszlejko, Kuszłejko, Leczycki, Lenczycki, Liwski, Łęczycki, Łęczyński, Mijamski, Mijomski, Miromski, Mironienko, Mirowski, Myjemski, Myjomski, Niemczyk, Niesobia, Niesobski, Omenta, Ometo, Omęta, Piekarski, Ponęcki, Prejkint, Pryzkint, Pryżgint, Sępiński, Srocicki, Strubicz, Strzałkowski, Średnicki, Użwencki, Wichert, Wierzbięta, Zembocki, Zębocki, Złodzej .
Zobacz też.
herbarz, heraldyka, lista herbów

</doc>
<doc id="805364" url="https://pl.wikipedia.org/wiki?curid=805364" title="Vsevolod Pudovkin">
Vsevolod Pudovkin



</doc>
<doc id="805366" url="https://pl.wikipedia.org/wiki?curid=805366" title="Mistrzostwa Polski w łyżwiarstwie figurowym 2004/2005">
Mistrzostwa Polski w łyżwiarstwie figurowym 2004/2005



</doc>
<doc id="805368" url="https://pl.wikipedia.org/wiki?curid=805368" title="Korniczek wielozębny">
Korniczek wielozębny

Korniczek wielozębny ("Orthotomicus laricis") – gatunek chrząszcza zaliczany do kornikowatych.
Przebiega w maju i na przełomie lipca i sierpnia.
Larwa beznoga (jak u wszystkich kornikowatych), barwy białej, z jasno-brunatną głową. Poczwarka typu "wolnego", barwy kremowej, kolebka poczwarkowa w korze. Imago długości 2,5–4,0 mm. Chrząszcz kształtu walcowatego, barwy rdzawobrunatnej do ciemnobrunatnej, gęsto, krótko owłosiony, połyskujący. Ścięcie pokryw prawie pionowe i płytkie. Przedplecze w zarysie prawie okrągłe, w przedniej części chropowato punktowane, z tyłu grubo punktowane. Pokrywy z rzędami gęsto ułożonych kropek, międzyrzędy szerokie z pojedynczymi kropkami, wyraźnie błyszczące. Dymorfizm płciowy widoczny na ścięciu pokryw. Samiec na bokach posiada po trzy wyraźne wyrostki – "ząbki". Pierwszy – przyszwowy mały, drugi stożkowaty – największy o szerokiej podstawie, trzeci stożkowaty, ustawiony wyraźnie na ścięciu poza jego krawędzią. Samica ma ząbki zredukowane.
Rozprzestrzeniony od zachodnich nabrzeży Europy po Japonię i Koreę na wschodzie i daleko za koło podbiegunowe na północy. Pospolity w całej Polsce.
Żeruje na sośnie rzadziej na świerku i jodle, modrzewiu i limbie.
Zasiedla głównie wilgotne drewno leżące, gdzie występuje masowo, może atakować drzewa silnie osłabione i obumierające. Infekuje drewno grzybami wywołującymi siniznę. Podobne znaczenie mają: korniczek guzozębny, korniczek płaskozębny i korniczek ostrozębny.

</doc>
<doc id="805370" url="https://pl.wikipedia.org/wiki?curid=805370" title="Korniczek guzozębny">
Korniczek guzozębny

Korniczek guzozębny ("Orthotomicus longicollis") – gatunek chrząszcza zaliczany do kornikowatych.
Przebiega na przełomie kwietnia i maja.
Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu wolnego, barwy kremowej, kolebka poczwarkowa w korze. Imago długości 3,5–5 mm. Chrząszcz barwy ciemnobrunatnej, czułki i nogi jaśniejsze, gęsto, krótko owłosiony. Dymorfizm płciowy widoczny na ścięciu pokryw. Samiec na bokach ścięcia posiada pięć wyraźnych wyrostków – "ząbków". Pierwszy guzowaty razem z drugim, ostrym na wspólnej podstawie. Samica ma ząbki małe, zredukowane, pierwszy z drugim tworzą wzgórek – najwyraźniejsze.
Głównie środkowa część Europy, a ponadto wykazywany z południa Fennoskandii, Krymu i Kaukazu. W Polsce znany jest z nielicznych stanowisk.
Żeruje na sośnie.
Zasiedla zamierające stare drzewa. Podobne znaczenie mają: korniczek wielozębny, korniczek płaskozębny i korniczek ostrozębny.

</doc>
<doc id="805373" url="https://pl.wikipedia.org/wiki?curid=805373" title="Korniczek płaskozębny">
Korniczek płaskozębny

Korniczek płaskozębny ("Orthotomicus proximus") – gatunek chrząszcza zaliczany do kornikowatych.
Przebiega od końca kwietnia do początku czerwca oraz w lipcu i sierpniu.
Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu wolnego, barwy kremowej, kolebka poczwarkowa częściowo zagłębiona w biel. Imago długości 3,0–3,8 mm. Chrząszcz kształtu walcowatego, barwy brunatnej, gęsto, krótko owłosiony. Ścięcie pokryw prawie pionowe i płytkie. Przedplecze w zarysie prawie okrągłe, w przedniej części chropowato punktowane, z tyłu grubo punktowane, gładsze. Pokrywy z rzędami gęsto ułożonych kropek, międzyrzędy szerokie z pojedynczymi kropkami, wyraźnie błyszczące. Dymorfizm płciowy widoczny na ścięciu pokryw. Samiec na bokach posiada po cztery wyraźne wyrostki – "ząbki". Pierwszy – przyszwowy mały, drugi stożkowaty – największy o szerokiej podstawie, zakrzywiony w kierunku szwu, trzeci i czwarty stożkowaty. Samica ma widoczne trzy ząbki, są zredukowane, drugi najwyraźniejszy.
Większość Europy, sięgając na północ za koło podbiegunowe, a na wschód przez Syberię po Chiny, Koreę i Japonię. Pospolity w całej Polsce.
Żeruje na sośnie rzadziej na świerku.
Zasiedla głównie wilgotne drewno leżące, gdzie występuje masowo, może atakować drzewa silnie osłabione i obumierające. Żerowiska zakładane są często w miejscach gdzie gruba korowina przechodzi w cienką. Infekuje drewno grzybami wywołującymi siniznę. Podobne znaczenie mają: korniczek wielozębny, korniczek guzozębny, korniczek ostrozębny.

</doc>
<doc id="805376" url="https://pl.wikipedia.org/wiki?curid=805376" title="Korniczek ostrozębny">
Korniczek ostrozębny

Korniczek ostrozębny ("Orthotomicus suturalis") – gatunek chrząszcza zaliczany do kornikowatych.
Przebiega na przełomie kwietnia i maja oraz czerwca i lipca.
Larwa beznoga (jak u wszystkich kornikowatych), barwy białej, z jasnobrunatną głową. Poczwarka typu "wolnego", barwy kremowej, kolebka poczwarkowa między korą a drewnem. Imago długości 2,5–3,5 mm. Chrząszcz kształtu walcowatego, barwy brunatnoczarnej, z krótkimi, płowymi włoskami, połyskujący. Ścięcie pokryw prawie pionowe i płytkie. Przedplecze w zarysie prawie okrągłe, w przedniej części chropowato punktowane, z tyłu grubo punktowane, z gładką linią. Pokrywy z rzędami gęsto ułożonych kropek, międzyrzędy szerokie z pojedynczymi kropkami, wyraźnie błyszczące. Dymorfizm płciowy widoczny na ścięciu pokryw. Samiec na bokach posiada po trzy wyraźne wyrostki – "ząbki" (dwa mniejsze widoczne jako większe guzki), zakrzywione nieznacznie w kierunku szwu. Samica ma widoczne trzy, mocno zredukowane ząbki.
Środkowa i północna Europa oraz Syberia. Na północ sięga daleko za koło podbiegunowe. Pospolity w całej Polsce.
Żeruje na sośnie rzadziej na świerku, modrzewiu i limbie.
Zasiedla złomy, odpady zrębowe, czasem, może atakować silnie osłabione i obumierające wierzchołki drzew. Żerowiska zakładane są pod cienką korą. Infekuje drewno grzybami wywołującymi siniznę. Podobne znaczenie mają: korniczek wielozębny, korniczek guzozębny i korniczek płaskozębny.

</doc>
<doc id="805384" url="https://pl.wikipedia.org/wiki?curid=805384" title="Mikhail Romm">
Mikhail Romm



</doc>
<doc id="805387" url="https://pl.wikipedia.org/wiki?curid=805387" title="Vladimir Gardin">
Vladimir Gardin



</doc>
<doc id="805391" url="https://pl.wikipedia.org/wiki?curid=805391" title="Gwiazdy typu widmowego S">
Gwiazdy typu widmowego S

Gwiazdy typu widmowego S, gwiazdy cyrkonowe – gwiazdy zaliczane do typu widmowego S, pośredniego między typem widmowym M a gwiazdami węglowymi.
Emitują promieniowanie o długości fali odpowiadającej kolorowi ciemnoczerwonemu, a temperatura ich powierzchni nie przekracza 3000 K. Twory takie są niezwykle rzadko obserwowane, a ich nazwa bierze się stąd, że w widmie ich promieniowania widoczne są oprócz tlenku tytanu, tlenku węgla, również znaczne ilości tlenku cyrkonu (ZrO) produkowanego w czasie tzw. procesu s.
Prawie wszystkie znane gwiazdy tego typu są olbrzymami lub nadolbrzymami.
Do gwiazd typu S należą: S Ursae Majoris, HR 1105, T Camelopardalis, U Cassiopeiae.

</doc>
<doc id="805392" url="https://pl.wikipedia.org/wiki?curid=805392" title="Vietcong (gra komputerowa)">
Vietcong (gra komputerowa)

Vietcong – taktyczna gra komputerowa stworzona przez Pterodon oraz Illusion Softworks, wydana 26 marca 2003. Opowiada o losach oddziału amerykańskich sił specjalnych, dowodzonego przez sierżanta Stevena R. Hawkinsa, wysłanego do obozu Nui-Pek i przenosi w czasy wojny wietnamskiej, na przełomie lat 1967–68.
Fabuła.
Sierżant Steven Hawkins z Północnej Karoliny zostaje przydzielony do oddziału sił specjalnych w obozie Nui-Pek, umiejscowionego niedaleko granicy Wietnamu z Kambodżą. W skład oddziału wchodzą: Thomas Bronson, Joe Crocker, P.J Defort,
Le Duy Nhut i C.J. Hornster.
Wkrótce po przyjeździe do bazy w listopadzie 1967 roku, Hawkins wyrusza z Crockerem i kapitanem Rosenfieldem do wietnamskiej wioski, aby poznać jej wodza i wesprzeć medycznie mieszkańców. Żołnierze zostają zaatakowani przez niewielki, słabo uzbrojony oddział Vietcongu.
Wkrótce potem, Hawkins wyrusza z oddziałem na pierwszą poważną misję. Celem jest odnalezienie szlaku przerzutowego Vietcongu, prowadzącego z Kambodży do Wietnamu Południowego. Szlak zlokalizowany jest gdzieś w pobliżu trzech kanionów. Oddział odnajduje i eliminuje przeciwników, odkrywając most linowy. Nie ma wątpliwości, że tędy Vietcong przerzuca sprzęt. Hawkins niszczy za pomocą C-4 wszelki wrogi ekwipunek. Amerykanie dochodzą do wioski Bahnar, gdzie odpierają z pomocą wieśniaków atak Vietcongu. Pierwsza misja kończy się sukcesem.
Gdy żołnierze wracają do Nui-Pek, o północy obóz zostaje zaatakowany przez wietnamskich żołnierzy. Amerykanie odpierają atak, odkrywając podkop. Hawkins penetruje tunel i wysadza go w powietrze. Następnego dnia pojawia się informacja o wietnamskich czołgach i żołnierzach, umiejscowionych w pobliżu starych francuskich bunkrów. Trzy drużyny przekraczają most i okazuje się, że czołgi Vietcongu to stare francuskie wraki. Oddział zostaje zaatakowany przez wroga. W miejscu, gdzie Hawkins ze swoją drużyną miał spotkać się ze Shrew 3 nie ma nikogo. Po pewnym czasie żołnierze odnajdują rannych, lecz brakuje kilku innych Amerykanów. Sierżant O'Neil zostaje znaleziony martwy, natomiast Marv staje się jeńcem wojennym. Hawkins samotnie penetruje rozległe systemy kanałów Vietcongu i w końcu wychodzi w nieokreślonym miejscu w dżungli. Po wejściu do kolejnego tunelu Hawkins odnajduje prawdziwe podziemne miasto, z radiostacją odbierającą komunikaty amerykańskich pilotów. Żołnierz słyszy głos torturowanego Marva i wydostaje się z miasta gdzieś na bagnach. Zabiera go stamtąd uzbrojona łódź, płynąca przez rzekę Khe Bana.
Żołnierze wyruszają na misję w nocy, w celu odbicia jeńca. Misja musi odbyć się w pełnej konspiracji, gdyż żołnierze Vietcongu zabiją Amerykanina, gdy tylko poczują, że są atakowani. Hawkins dostaje się do klatki z Marvem i uwalnia go, Amerykanie uciekają helikopterem.
Następnie drużyna Hawkinsa penetruje tereny bagienne, aby zlikwidować wietnamskich niedobitków. Potem, Crocker musi udzielić pomocy wietnamskim sojusznikom w niedalekiej wiosce. Ich posterunek atakują dwie drużyny z moździerzami, więc Hawkins i jego oddział likwiduje napastników.
Drużyna wyrusza helikopterem na wzgórze Dong Tam Hanh, gdzie mieści się ważna amerykańska radiostacja. Wzgórze atakowane jest przez duży oddział Vietcongu, a pogarszająca się pogoda uniemożliwia przysłanie posiłków. W końcu udaje się odeprzeć atak i drużyna Spike przybywa z odsieczą.
Wkrótce amerykańskie helikoptery ruszają w kierunku Po Tlong Karai, czekając na wytyczne, gdy jedna maszyna zostaje strącona przez wietnamskie działa przeciwlotnicze. Oddział Hawkinsa dostaje się jednak na wzgórze i wspólnie z drużyną Fist Beta atakuje siły Vietcongu. Hawkins znajduje wejście do tunelu, który prowadzi do bazy przeciwnika, umiejscowionej w starych ruinach. Hawkins lokalizuje drogę ewakuacyjną Vietcongu, lecz zostaje uwięziony w głębokich tunelach. Udaje mu się jednak odnaleźć jednostki Armii Północnego Wietnamu i unikając walki wychodzi na powierzchnię, niedaleko ruin Phan Ran, skąd zabiera go helikopter.
Podczas kolejnej misji oddział prowadzony przez Nhuta kieruje się wzdłuż potoku i rozbraja zamontowane przez Vietcong pułapki. Zmuszeni do udania się poprzez dżunglę, żołnierze w końcu docierają do wioski, lecz jest już za późno – mieszkańcy uciekli, a wioskę spalono. Hawkins z oddziałem odpierają atak moździerzowy przeciwnika i wracają do bazy.
W okolicach Nui-Pek pojawia się północnowietnamski konwój. Hawkins na pokładzie helikoptera likwiduje konwój. Amerykańskim pilotom nie udaje się zniszczyć mostu i Steven musi wysadzić go za pomocą C-4. Atak spowalnia siły Północnego Wietnamu, które bez wątpliwości kierują się na obóz Nui-Pek. Baza zostaje zaatakowana w nocy. Mimo dużych strat, wróg przejmuje pewną część bazy, a Amerykanie wycofują się na wewnętrzne stanowiska. Nad ranem obóz atakują czołgi. Hawkins wysadza jedną, blokującą drogę ucieczki, maszynę i kapitan Rosenfield zarządza ewakuację. Amerykańskie samoloty przy pomocy napalmu niszczą Nui-Pek.
W ostatniej sekwencji filmowej Hawkins patrzy na bazę, mówiąc, że wszystko to nic dla niego nie znaczy.
Muzyka.
W grze możemy usłyszeć następujące utwory:
Wersje gry (patche).
Vietcong doczekał się aktualizacji w wersjach 1.01, 1.20, 1.30, 1.40, 1.41 oraz 1.60.
Opis najczęściej używanych wersji gry:
1.00/1.01 – podstawowa wersja gry w której jest dość dużo błędów oraz niedopracowań. Serwery gry wieloosobowej działające na tej wersji są zazwyczaj kiepskiej jakości a gracze używają cheatów.
1.41 – wersja ta lub nowsza jest wymagana do zainstalowania Fist Alpha lub Red Dawn. Jeśli posiadam starszą wersję gry, to instalator w przypadku Fist Alpha sam zaktualizuje grę do wersji 1.41.
1.60 – najnowsza wersja Vietconga, posiada zabezpieczenie przeciw cheaterom (hradba), możliwość instalacji nowych map w trybie gry wieloosobowej.
Częsty problem z instalacją aktualizacji (patchów)
Żeby zaktualizować grę Vietcong do najnowszej wersji trzeba instalować wszystkie patche po kolei. Czyli jeśli posiadamy wersje gry 1.00 to ściągamy i instalujemy aktualizacje 1.01 &gt; 1.20 &gt; 1.30 &gt; 1.41 &gt; 1.60, natomiast jeśli 1.01 to 1.20 &gt; 1.30 &gt; 1.41 &gt; 1.60.
Aktualne aktualizacje do Vietconga można znaleźć pod adresami http://www.vietcong-customs.com oraz http://www.pterodon.com/?download.
Dodatki.
Do gry wyszły cztery dodatki: dwa oficjalne oraz dwa nieoficjalne. Można je zainstalować na podstawową wersję gry i rozszerzyć jej możliwości w trybie gry wieloosobowym jak i pojedynczego gracza.
Fist Alpha.
Pierwsze oficjalne rozszerzenie do gry Vietcong. Historia Fist Alpha rozgrywa się przed/w czasie budowy bazy Nui Pek, czyli zanim przybył tam nasz bohater Hawkins z podstawowej wersji Vietconga. W trybie gry jednoosobowej Pterodon przygotował nam 7 nowych misji. Jednak i o trybie gry wieloosobowej autorzy nie zapomnieli i przygotowali nowe mapy.
Poza nowymi misjami i mapami w dodatku wprowadzono 6 nowych rodzajów broni (w tym bagnety na karabiny oraz maczety), a także kilka modyfikacji do już istniejących typów oraz nowe postacie do gry wieloosobowej.
Nowe/zastępcze postacie.
W dodatku pojawiają się dwaj nowi bohaterowie którzy zastępują tych z podstawowej wersji.
Pierwszą podstacją jest Douglas Warren który zastępuje Hawkinsa natomiast druga to Nham Nguyen który zastępuje Nhuta. Dlaczego tych bohaterów nie ma w podstawowej wersji gry? Ponieważ giną w czasie gry, Nham Nguyen ginie 15 maja 1967 podczas ataku sił vietcongu na budowany Nui Pek, natomiast Douglas ginie od strzału snajpera.
Red Dawn.
Red Dawn (pol. Czerwony Świt) to drugi dodatek do gry po znanym już Fist Alpha, początkowy tytuł Blue Dusk, w przeciwieństwie do poprzedniego dodatku jest darmowy i można go pobrać online, jednak nie zdobył on takiej sławy jak Fist Alpha. Wielu fanów gry z niecierpliwością oczekiwało na dodatek; duża ilość rozczarowała się ponieważ w kampanii dla jednego gracza była tylko jedna misja w której naszym zadaniem było odnaleźć pilota ze zestrzelonego hueya, aby utrudnić zadanie graczowi do dyspozycji mamy tylko Hawkinsa.
Pojazd.
W czasie gry ważną dla nas rolę odegrają także pojazdy które będą nas dostarczać do miejsca rozpoczęcia misji lub odbierać nas po zakończonej misji. Głównym pojazdem który praktycznie towarzyszy nam cały czas jest śmigłowiec Huey, jednak nie będziemy go pilotować. Natomiast w grze jest misja w której zasiądziemy jako kierowca Forda M151 MUTT i będziemy musieli przedrzeć się przez górskie kręte drogi w Wietnamie.
Hradba.
Hradba jest czymś podobnym do PunkBuster, jest to zabezpieczenie przeciw cheaterom, które weszło do Vietcongu wraz z aktualizacją 1.60. Jego zadaniem jest wykrywanie np. wallhacków, aimbotów czy speedhacków. Aktualnie nie jest już rozwijane dla Vietcong 1 i aktualna wersja to Hradba 206.

</doc>
<doc id="805393" url="https://pl.wikipedia.org/wiki?curid=805393" title="System aksjomatyczny">
System aksjomatyczny



</doc>
<doc id="805394" url="https://pl.wikipedia.org/wiki?curid=805394" title="Posiadłość Blackwood">
Posiadłość Blackwood

Posiadłość Blackwood (tytuł oryg. "Blackwood Farm") – dziewiąty tom cyklu "Kroniki wampirów" amerykańskiej pisarki Anne Rice wydany w 2002 roku. 
Fabuła.
Ta część bestsellerowego cyklu opowiada historię życia, a potem śmierci, dziedzica ogromnej posiadłości zamieszkanej przez duchy, Tarquina Blackwooda (Quinna). Chłopiec, którego całe życie nawiedzały upiory, nie zdaje sobie sprawy z niebezpieczeństwa, jakie niesie ze sobą postępowanie wbrew ich woli. Pozbawiony towarzystwa rówieśników, za jedynego towarzysza zabaw ma zjawę Goblina, który jednak nie jest tym, kim się wydaje.
Quinn udaje się po pomoc do Lestata, któremu opowiada swoją historię. Lestat i Merrick pomagają mu egzorcyzmować Goblina, ale Merrick ginie w płomieniach. Wyjaśnia się, że Goblin tak naprawdę jest zmarłym tuż po urodzeniu bratem-bliźniakiem Quinna – "zwierciadlanym bliźniakiem".

</doc>
<doc id="805395" url="https://pl.wikipedia.org/wiki?curid=805395" title="Abo z Tbilisi">
Abo z Tbilisi

Abo z Tbilisi (ur. ok. 756 r. w Bagdadzie, zm. 786 w Tbilisi) – męczennik (cs. "Muczenik Abo Tbilisskij"), święty Kościoła prawosławnego. Urodził się w Bagdadzie. Był Arabem i wyznawcą islamu. Od młodości zajmował się produkcją wonności i maści. W wieku osiemnastu lat został przyjęty na służbę do księcia gruzińskiego. Wkrótce po przybyciu do Gruzji zapałał miłością do Chrystusa. Nawrócony na wiarę chrześcijańską lękał się przyznać do tego w obawie przed muzułmanami, pod panowaniem których znajdowała się wówczas Gruzja. Gdy pod wpływem prześladowań zmuszony był opuścić kraj, udał się na północ od Morza Kaspijskiego i przez pewien czas mieszkał w Abchazji. Tam też przyjął chrzest. W 782 r. powrócił do Tbilisi. Kilka lat później Abo został oskarżony i osadzony w więzieniu za to, że wyznaje chrześcijaństwo. Postawiony przed sądem muzułmańskim pod zarzutem odstępstwa od islamu, przyznał się do swej wiary. 6 stycznia 786 r., w dzień Chrztu Pańskiego, ścięto go mieczem, a jego ciało spalono. Prochy męczennika wrzucono do rzeki Kury. Wierni uznali Abo za świętego zaraz po jego śmierci. Modlitwy kierowane pod jego adresem były wysłuchiwane, zaczęły też mieć miejsce cudowne zdarzenia związane z jego osobą. Jeszcze za rządów katolikosa Samuela III, w 794 r., zaliczono go do grona męczenników za wiarę chrześcijańską. Kult świętego ogranicza się do terenów Gruzji. Cerkiew prawosławna wspomina tego świętego dnia 8 stycznia.

</doc>
<doc id="805397" url="https://pl.wikipedia.org/wiki?curid=805397" title="Choroby ze spichrzania">
Choroby ze spichrzania



</doc>
<doc id="805399" url="https://pl.wikipedia.org/wiki?curid=805399" title="Coca-cola light">
Coca-cola light



</doc>
