<doc id="805405" url="https://pl.wikipedia.org/wiki?curid=805405" title="Dassault Mirage F1">
Dassault Mirage F1

Mirage F1 – francuski jednomiejscowy myśliwiec przewagi powietrznej i samolot szturmowy zbudowany przez wytwórnię Dassault Aviation. Wyprodukowano ponad 720 maszyn tego typu.
Historia.
Na początku lat 60. XX wieku francuskie siły powietrzne (Armée de l’Air) ogłosiły konkurs na następcę samolotu Dassault Mirage III zbudowanego w konfiguracji delta, który miał pełnić zadania myśliwca przechwytującego albo taktycznego samolotu szturmowego, lub realizować oba te zadania. Wytwórnia Dassault Aviation zbudowała szereg prototypowych maszyn opartych konstrukcyjnie na samolocie Mirage III, z których jeden oznaczony jako "Mirage G8" posiadał konfigurację górnopłatu o zmiennej geometrii skrzydeł.
Żadna z powyższych maszyn nie weszła jednak do produkcji seryjnej, a najbardziej obiecujący projekt G8 został uznany za zbyt drogi ze względu na skomplikowaną konstrukcję mechanizmu zmiennej geometrii skrzydeł.
Mimo to właśnie na podstawie Mirage’a G8 postanowiono zbudować nowy samolot. Nowa maszyna oznaczona najpierw jako Mirage IIIF2, a później krócej Mirage F2 bazowała na G8, ale była wyposażona w stałe skrzydła. Pierwszy lot maszyny odbył się 12 czerwca 1966 roku. Napęd stanowił amerykański dwuprzepływowy silnik odrzutowy Pratt &amp; Whitney TF30 o ciągu 82,4 kN z dopalaniem. Maszyny seryjne były wyposażone w zmodyfikowaną przez SNECMA odmianę tych silników oznaczonych jako TF306, które posiadały większy ciąg 88,3 kN. W 1966 na samolocie tego typu przekroczono prędkość 2 Ma w locie poziomym.
Mirage F2 był odpowiednikiem opracowywanego w tym samym czasie brytyjskiego samolotu BAC TSR-2.
Korzystając tylko z własnych środków finansowych, wytwórnia Dassault Aviation opracowała dwie pomniejszone wersje samolotu Mirage F2. Pierwszy z nich, Mirage F3, miał być myśliwcem przechwytującym, a lżejszy Mirage F1 – samolotem wielozadaniowym. Zbudowano jeden prototyp samolotu Mirage F1, który został oblatany 23 grudnia 1966 roku, a już w styczniu 1967 roku przekroczył on prędkość 2 Ma.
W międzyczasie dowództwo Armée l’Air zdecydowało, że ze względu na szeroki wachlarz posiadanych samolotów szturmowych wprowadzenie kolejnego Mirage F2 nie jest celowe, wybierając zamiast niego myśliwiec przechwytujący. Chociaż Mirage F3 wydawał się idealnym kandydatem na taką maszynę, to wybrano samolot wersji Mirage F1 prawdopodobnie dlatego, że jako maszyna wielozadaniowa bardziej nadawał się na eksport. W lutym 1966 podjęto decyzję o zakupie 100 egzemplarzy Mirage F1. Ze względu na katastrofę prototypu 18 maja 1967 roku (zginął w niej René Ligand), nie zaprezentowano go na Air Show w Paryżu, który odbył się w maju, ale w żaden sposób nie opóźniło to programu rozwojowego maszyny i we wrześniu zamówiono pierwsze 3 samoloty serii informacyjnej.
Pierwsza z maszyn serii informacyjnej oznaczona jako Super Mirage F1 została oblatana 20 marca 1968 roku, druga 18 września 1969 roku, a trzecia 17 czerwca 1970 roku.
Pierwsze zamówienie na myśliwską wersję samolotu oznaczoną jako Mirage F1C (C od "chasse" – myśliwski) złożono w 1969 roku. Chociaż początkowo planowano, że będzie to maszyna typowo myśliwska, później zdecydowano o dodaniu możliwości ataku na cele naziemne.
Do służby weszły ostatecznie 162 maszyny F1C, z których 79 oznaczonych jako Mirage F1C-200 posiadała sondę do tankowania w powietrzu. Ponadto "Armée de l'Air" zamówiły w 1983 roku 64 samoloty w wersji rozpoznawczej Mirage F1CR i 20 dwumiejscowych maszyn szkolnych Mirage F1B (B od "biplace" – dwumiejscowy).
Konstrukcja samolotu Mirage F1C.
Mirage F1C był górnopłatem konstrukcji półskorupowej. Materiałem konstrukcyjnym było głównie duraluminium, a także w mniejszym stopniu stal i tytan. Jednostkę napędową stanowił silnik SNECMA Atar 09K50 o ciągu 49,03 kN i 70,21 kN z dopalaczem, będący wersją rozwojową używanego w bombowcu Dassault Mirage IV silnika Atar 09K. Jednostka ta była znacznie bardziej niezawodna i ekonomiczna niż wykorzystywany we wcześniejszych samolotach Mirage III i Mirage 5 silnik Atar 09C.
Wloty do silnika miały kształt litery D i zostały umieszczone po obu stronach kadłuba. We wlotach zainstalowano charakterystyczne ruchome półstożki wlotowe nazywane "souris" (fr. "mysz"), których zadaniem było regulowanie dopływu powietrza do silnika. Zbiorniki paliwa zabudowano wokół komory silnika.
Zamontowane do górnej części kadłuba skrzydła maszyny wyposażono w klapolotki i sloty, które znacznie podniosły zwrotność maszyny oraz pozwoliły skrócić jej rozbieg i dobieg. Wewnątrz płatów umieszczono zbiorniki paliwa. Usterzenie ogonowe klasyczne płytowe z podwójnymi płetwami stabilizującymi pod dolną częścią kadłuba.
Pod wlotami powietrza zainstalowano hamulce aerodynamiczne napędzane hydraulicznie, a pod statecznikiem pionowym umieszczono spadochron hamujący.
Podwozie główne samolotu posiadało dwa koła, które umożliwiały lądowanie Mirage F1C na lotniskach polowych.
Kabina pilota otwierała się do tyłu i była wyposażona w produkowany we Francji fotel wyrzucany Martin-Baker Mk 4, który umożliwiał ewakuację z samolotu z poziomu ziemi, ale przy prędkości postępowej nie mniejszej niż 167 km/h. Później fotel ten został wymieniony na nowocześniejszy Mk 6 z przyspieszaczem rakietowym, a później Mk 10. Widoczność z kabiny określono jako dostateczną we wszystkich kierunkach z wyjątkiem tylnej półsfery.
Uzbrojenie.
Podstawowym uzbrojeniem strzeleckim Mireage'a F1C były dwa działka rewolwerowe DEFA kalibru 30 mm z zapasem amunicji po 135 sztuk. Centralnie pod kadłubem można było podwiesić 2100 kg ładunku, a na dwóch głównych uchwytach podskrzydłowych po 1300 kg. Wszystkie trzy uchwyty mogły być wykorzystane również do podwieszenia dodatkowych zbiorników paliwa. Dwa dodatkowe uchwyty pod zewnętrzną częścią płatów posiadały nośność 550 kg i były wykorzystywane przeważnie do przenoszenia środków przeciwdziałania elektronicznego. Kolejne dwa uchwyty o nośności 150 kg znajdowały się na końcach skrzydeł i były przeznaczone do przenoszenia pocisków rakietowych R550 Magic, a w wersjach eksportowych także pocisków AIM-9 Sidewinder. Całkowita liczba 7 uchwytów uzbrojenia mogła być jeszcze zwiększona poprzez instalację na węźle podkadłubowym i dwóch wewnętrznych węzłach podskrzydłowych wielopunktowych uchwytów uzbrojenia.
Maksymalny udźwig uzbrojenia wynosił 6300 kg, ale przeważnie montowano nie więcej niż 4000 kg.
Typowe konfiguracje uzbrojenia to:
Wersje samolotu Mirage F1.
Mirage F1B.
Zamówiony przez francuskie siły powietrzne w liczbie 20 egzemplarzy dwumiejscowy samolot szkolno-bojowy. Maszyny te zostały dostarczone od października 1980 do marca 1983 roku. Dodatkową przestrzeń dla drugiego pilota uzyskano przedłużając kadłub o 30 mm, zmniejszając wewnętrzny zbiornik paliwa i likwidując zabudowane w kadłubie działka. Masa własna maszyny wzrosła o 200 kg głównie ze względu na zainstalowanie dwóch foteli wyrzucanych klasy zero-zero Martin-Baker Mk 10.
Maszyna ta nie utraciła zdolności bojowych, a brak działek zrekompensowano uzbrojeniem strzeleckim w zasobnikach podwieszanych.
Mirage F1CR.
Po rozpoczęciu produkcji seryjnej Mirage F1 przystąpiono do opracowania dedykowanej wersji rozpoznawczej dla "Armée de l'Air". Znaczne koszty opracowania takiej maszyny początkowo postawiły pod znakiem zapytania celowość kontynuowania projektu, ale ze względu na wymagania klientów zagranicznych instalowania niektórych systemów rozpoznawczych nie tylko w zasobnikach podwieszanych, ale także w kadłubie maszyny prace kontynuowano. Ostatecznie 20 listopada 1981 roku oblatano samolot w wersji F1CR-200.
Mirage F1CR przenosił wewnątrz kadłuba i w zasobnikach podwieszanych szeroką gamę środków rozpoznawczych:
Łącznie "Armée de l'Air" zamówiły 64 egzemplarze samolotu Mirage F1CR, które wprowadzono do użycia w lipcu 1983 roku.
Mirage F1CT.
Taktyczny samolot szturmowy będący konwersją Mirage F1C-200. Pierwszy z dwóch przebudowanych samolotów został oblatany 3 maja 1991 roku, a następne 55 zaczęto przebudowywać od 1995 roku.
Program modernizacji samolotu do standardu Mirage F1CT polegał na unowocześnieniu awioniki maszyn F1C do poziomu F1CR:
Mirage F1AZ i Mirage F1CZ.
Wersje samolotów przeznaczonych dla lotnictwa Republiki Południowej Afryki. Pierwsza z nich, Mirage F1AZ to dzienny samolot szturmowy, a druga F1CZ to wyposażony w radar myśliwiec. Pierwsze 2 z 48 zamówionych maszyn (32 egzemplarze F1AZ i 16 F1CZ) dostarczono do RPA 5 kwietnia 1975 roku w tajemnicy na pokładzie samolotu Lockheed C-130 Hercules, a dostawy pozostałych maszyn rozpoczęto w lipcu tego samego roku. Po raz pierwszy zaprezentowano je na Południowoafrykańskim Airshow, który odbył się również w 1975 roku, ale nie poinformowano opinii publicznej, że maszyny te osiągnęły pełną zdolność operacyjną.
Mirage F1AZ został opracowany wspólnie przez Dassault Aviation i lotnictwo południowoafrykańskie jako wyspecjalizowany samolot szturmowy przeznaczony do prowadzenia ataków amunicją niekierowaną, taką jak bomby i pociski rakietowe. Najważniejsze wyposażenie tej maszyny stanowił opracowany przez ARMSCOR celownik laserowy umożliwiający bardzo dokładne naprowadzanie amunicji niekierowanej. Pomimo wycofania Mirage'y ze służby w lotnictwie Republiki Południowej Afryki parametry systemu celowniczego nadal są tajne, ale na podstawie obserwacji można określić, że jego dokładność dla ataku bombami i pociskami niekierowanymi jest porównywalna z amerykańskim samolotem F-15 Eagle
Użytkownicy zagraniczni.
Tak samo jak poprzednie samoloty firmy Dassault, Mirage III i Mirage 5, tak i F1 był doskonałym towarem eksportowym. Jego sprzedaż nie osiągnęła jednak równie dużej liczby jak poprzedników głównie dlatego, że zbyt szybko pojawił się Dassault Mirage 2000 charakteryzujący się znacznie lepszymi osiągami, przez co był on chętniej wybierany przez kontrahentów. Samoloty Mirage F1 były sprzedawane w wielu różnych odmianach poczynając od standardowych F1C i F1B, poprzez dzienny samolot myśliwsko-bombowy Mirage F1A i wielozadaniowy Mirage F1E.
Użycie bojowe.
Czad.
Pierwszą operacją bojową, w której wykorzystano samoloty Mirage F1 była "Operacja Manta" w Czadzie w 1983 roku. Wykorzystano w niej przeciwko wspieranym przez Libię rebeliantom po cztery maszyny Mirage F1C-200 i SEPECAT Jaguar, gdzie Mirage pełniły funkcję osłony powietrznej podczas gdy Jaguary wykonywały ataki na cele naziemne. Na początku stycznia 1984 roku jeden z Jaguarów został zestrzelony, a jeden Mirage uszkodzony.
Kolejna operacja w Czadzie miała miejsce dwa lata później w 1986 roku, gdzie wykorzystywano do 12 samolotów Mirage F1C-200 i dwa F1CR. Tak jak poprzednio zadaniem Mirage'y była osłona powietrzna atakujących cele naziemne Jaguarów, podczas gdy wersje rozpoznawcze F1CR przeprowadzały rekonesans przed i po ataku. W 1992 roku rebelianci obalili rząd Czadu, co zmusiło siły francuskie do wycofania się z kraju.
Wyposażona również w samoloty Mirage F1 Libia prowadziła wielokrotnie misje bojowe nad terytorium północnego Czadu, ale nigdy nie doszło do konfrontacji między libijskimi a francuskimi samolotami tego typu. W latach 80. kilkakrotnie dochodziło do spotkań w powietrzu libijskich Mirage F1 z amerykańskimi maszynami Grumman F-14 Tomcat, ale żadne walki powietrzne nie miały miejsca.
Irak.
Podczas wojny iracko-irańskiej intensywnie wykorzystywano samoloty Mirage F1EQ przeciwko irańskim McDonnell Douglas F-4 Phantom II i Northrop F-5E Tiger II zestrzeliwując łącznie 35 tych maszyn i trzy Grumman F-14 Tomcat, niedobór myśliwców eskortowych takich jak Mirage był przyczyną dużych strat poniesionych przez Irakijczyków we wczesnej fazie wojny. Straty własne Iraku wyniosły 7-15 Mirage'y F1EQ na rzecz F-14, ok. 16 F-1EQ w wyniku działań przeciwnika, głównie baterii MIM-23 Hawk oraz kilkanaście uszkodzonych, które odsyłano w celu naprawy do Francji na pokładzie irackich Ił-76, straty te przez cały okres wojny były uzupełniane przez nowe samoloty dostarczane z Francji, choć pod koniec konfliktu Francja zaprzestała dostaw w związku z zaprzestaniem przez Irak płatności.
Należące do Iraku samoloty były wykorzystywane głównie do ataków na cele naziemne i tankowce znajdujące się na wodach Zatoki Perskiej przy pomocy pocisków Exocet. Pociski te okazały się jednak zbyt słabe do niszczenia olbrzymich jednostek pływających, jakimi były tankowce, dlatego ich łupem padały głównie mniejsze jednostki.
W latach 1982-86 irackie Mirage wielokrotnie atakowały strategiczny irański terminal eksportu ropy na wyspie Chark, gdzie ścierały się z broniącymi go irańskimi F-14 Tomcat, w tych starciach Irakijczycy utracili 7 Mirage F1, uszkadzając rakietami R550 Magic dwa F-14, z których jeden nie zdołał wrócić do bazy.
17 maja 1987 roku pilot irackiego samolotu Mirage F1 ostrzelał przez pomyłkę pociskami Exocet amerykańską fregatę rakietową klasy Oliver Hazard Perry USS „Stark”, biorąc ją za irański tankowiec. Oba wystrzelone pociski trafiły w cel, ale tylko jeden eksplodował. Okręt amerykański został ciężko uszkodzony, ale nie zatonął i dotarł o własnych siłach najpierw do portu w Bahrajnie, a później do stoczni remontowej w Stanach Zjednoczonych. Podczas ataku życie straciło 37 żołnierzy amerykańskich.
Kuwejt.
W 1990 roku podczas irackiej inwazji na Kuwejt samoloty Mirage F1 były wykorzystywane przez obie strony konfliktu. Większość samolotów lotnictwa Kuwejtu została zniszczona na lotniskach, ale 15 ocalałych F1CK prowadziło operacje przeciwko wojskom irackim.
17 stycznia 1991 roku trzy irackie F1EQ zostały strącone wystrzelonymi z amerykańskich F-15 Eagle pociskami AIM-7 Sparrow, a kolejny uległ katastrofie przy próbie przechwycenia amerykańskiego EF-111A. Amerykańskie i saudyjskie F-15C zestrzeliły łącznie 8 Mirage F-1EQ, utrata kontroli na irackim niebem oraz niemoc w przeciwstawieniu się lotnictwu NATO skutkowała ewakuacją do Iranu 17 Mirage F-1EQ i 7 F-1BQ.
W ramach późniejszych działań zniszczono większość irackiego lotnictwa, w tym również samolotów Mirage F1.
Ekwador.
Podczas konfliktu granicznego między Ekwadorem i Peru w 1981 roku wprowadzono samoloty Mirage F1 w ramach operacji wojskowych, ale nie zanotowano żadnych walk powietrznych z użyciem tych maszyn.
Podczas kolejnego konfliktu między Ekwadorem i Peru w 1995 roku, wykorzystywano samoloty Mirage F1 wraz z izraelskimi wielozadaniowymi maszynami IAI Kfir. 10 lutego 1995 roku granicę Ekwadoru naruszyło 5 maszyn peruwiańskich, które zostały zaatakowane przez dwa samoloty Mirage F1 pociskami Matra R550. Dwa peruwiańskie Su-22 zostały zestrzelone przez Mirage, a trzecia maszyna − A-37 Dragonfly przez samolot Kfir.
Mali.
Mirage F1CR Francji prowadziły rozpoznanie celów w walce z partyzantami m.in. Ansar Dine, Operacja Serval.

</doc>
<doc id="805406" url="https://pl.wikipedia.org/wiki?curid=805406" title="Stalmach">
Stalmach



</doc>
<doc id="805407" url="https://pl.wikipedia.org/wiki?curid=805407" title="Stachiewicz">
Stachiewicz

osoby o nazwisku "Stachiewicz":

</doc>
<doc id="805410" url="https://pl.wikipedia.org/wiki?curid=805410" title="Nieświadomość kolektywna">
Nieświadomość kolektywna



</doc>
<doc id="805412" url="https://pl.wikipedia.org/wiki?curid=805412" title="Obwodnica zachodnia Legnicy">
Obwodnica zachodnia Legnicy

 |commons = 
 |wikinews = 
 |www = 
Obwodnica zachodnia Legnicy – droga omijająca miasto Legnica od zachodu. Jest fragmentem drogi wojewódzkiej nr 333, będącej częścią dawnego przebiegu drogi krajowej nr 3 (E65) od miejscowości Lipce do Ronda Bitwy Legnickiej (ul. Jaworzyńska) w Legnicy
Częściowo zastąpiona drogą ekspresową S3.
Stan obecny.
Obwodnica Zachodnia powstała w latach 1990–2005 w następujących etapach:
Inwestorami obwodnicy byli: Generalna Dyrekcja Dróg Krajowych i Autostrad oraz gmina Legnica.
Część trasy sfinansowano przy wykorzystaniu środków pomocowych Unii Europejskiej (Sektorowy Program Operacyjny „Transport”) oraz Wojewódzkiego Funduszu Ochrony Środowiska i Gospodarki Wodnej we Wrocławiu.
Po zakończeniu budowy etapu V (ID) na obwodnicę przeniesiono z ulic miasta przebieg drogi krajowej nr 3.
W latach 2015–2018 północną część obwodnicy (Kochlice-Lipce) zastąpiono drogą ekspresową S3
. Odcinek dawnej drogi krajowej nr 3 częściowo odbudowano i połączono ze starą obwodnicą, po czym przekwalifikowano na drogę wojewódzką nr 333. Docelowo na zachowany odcinek obwodnicy i obwodnicę południowo-wschodnią ma zostać przeniesiony ruch z drogi krajowej nr 94.

</doc>
<doc id="805414" url="https://pl.wikipedia.org/wiki?curid=805414" title="Encyklopedia pwn">
Encyklopedia pwn



</doc>
<doc id="805416" url="https://pl.wikipedia.org/wiki?curid=805416" title="Wilgotność gleby">
Wilgotność gleby

Wilgotność gleby, wilgotność gruntu wyraża ilość wody w gruncie (glebie). Zasobność gleby (gruntu) w wodę jest wyrażona wilgotnością poszczególnych warstw jej profilu.
Definicje.
Wilgotność (wagowa).
Wilgotność gleby lub gruntu formula_1 określa się jako stosunek masy wody zawartej w glebie formula_2 do masy fazy stałej gleby formula_3 (masy po wysuszeniu w temp. 105 °C). Wyraża się ją w procentach wagowych i nazywa niekiedy wilgotnością wagową:
Jak wynika z tego wzoru, wilgotność formula_1 jest różna od potocznego jej rozumienia jako zawartość wody w gruncie naturalnym i może być nawet znacznie większa niż 100%.
Wilgotność objętościowa.
Wilgotność gleby wyrażana jest również często w procentach objętościowych, jako tzw. wilgotność objętościowa formula_6 Określa ona stosunek objętościowy wody w glebie formula_7 do objętości całej próby gleby formula_8
Stopień wilgotności.
Zawartość wody w glebie można wyrażać za pomocą stopnia wilgotności formula_10 formula_11 Określa on stosunek objętości wody formula_7 w glebie do całkowitej objętości wolnych przestrzeni w glebie formula_13
Znając wilgotność i porowatość można wyznaczyć stopień wilgotności z następującego wzoru:
gdzie:
Stopień wilgotności przyjmuje wartość od 0 (układ dwufazowy-faza stała i gazowa) do 1 (faza stała i ciekła).
Metody oznaczania.
Wilgotność gleby decyduje o wszelkich procesach zachodzących w glebie, dlatego jej pomiar jest jednym z najistotniejszych problemów w meteorologii.
Wilgotność jest też bardzo istotna w badaniach gruntoznawczych, gdyż zależą od niej inne istotne (np. w geotechnice) parametry gruntów (szczególnie granice konsystencji lub wilgotność optymalna).
Obliczeniowe (z innych parametrów).
Najczęściej wilgotność oblicza się według powyższych i przekształconych wzorów z innych wielkości (wyznaczanych nie wprost, szczególnie gęstości), najczęściej wyznaczonych laboratoryjnie.
Laboratoryjne.
Wilgotność można laboratoryjnie określić szczególnie, badając masy gruntu przed i po suszeniu i przeliczając według powyższych wzorów.
Terenowe.
Wilgotność wyznacza się metodą grawimetryczną z poszczególnych warstw lub posługując się nowoczesnymi metodami pomiarowymi, umożliwiającymi monitoring wilgotności w czasie i przestrzeni.
Klasyczny grawimetryczny pomiar wilgotności gleby nie może być stosowany w automatycznej akwizycji danych. Neutronowa metoda pomiaru wilgotności, z powodzeniem używana w badaniach geofizycznych, nie spełnia warunku wymaganej rozdzielczości przestrzennej dla badań stratyfikacji wilgotności w profilu glebowym. Wymaga ona indywidualnego cechowania dla każdej gleby, a szczególnie dla jej warstwy ornej, ze względu na spowalnianie neutronów przy zderzeniach z protonami-jądrami wodoru wchodzącymi w skład wody, jak również w skład związków zawartych w substancji organicznej.
Pomiar wilgotności gleby oparty na metodzie reflektometrii w domenie czasu TDR (Time Domain Reflectometry) polega na pomiarze prędkości rozchodzenia się impulsu elektromagnetycznego w badanym ośrodku, która zależy od stałej dielektrycznej tego ośrodka. Woda ma względna stałą dielektryczną (ok. 81), dużo większą od względnej stałej dielektrycznej fazy stałej gleby (ok. 4) i powietrza glebowego (ok. 1). Zawartość wody istotnie modyfikuje stałą dielektryczną gleby, a zatem wpływa na prędkość propagacji w niej fali elektromagnetycznej. Aparat mierzy czas rozchodzenia się fali elektromagnetycznej w umieszczonej w wybranej warstwie gleby sondzie stanowiącej falowód. Opracowanie reflektometrycznego miernika wilgotności wymagało pokonania poważnej bariery technicznej, tzn. skonstruowania układu umożliwiającego pomiar czasu rzędu pikosekundy. Inne metody określania względnej wilgotności to badania elektrooporowe i georadarowe.
Dawniej używano także metod chemicznych, bazujących na wykorzystaniu reakcji wilgoci zawartej w próbce gruntu z karbidem i mierzeniu objętości wywiązującego się w tej reakcji acetylenu. Służyły do tego odpowiednio przygotowane aparaty wielkości walizki. Metoda ta jest jednak kłopotliwa, powolna i w wielu sytuacjach zawodna.

</doc>
<doc id="805420" url="https://pl.wikipedia.org/wiki?curid=805420" title="Godzilla kontra Mothra (film 1992)">
Godzilla kontra Mothra (film 1992)

 – kolejny film z serii filmów o Godzilli, który powstał w 1992 roku.
Tło powstania.
Wraz z produkcją "Godzilla kontra Biollante" Tōhō postanowiło wskrzesić swą drugą najpopularniejszą kreację – Mothrę. 1990 roku Kazuki Omori napisał skrypt do , gdzie Mothra miała walczyć z Baganem pojawiającym się wcześniej w anulowanym z 1982 roku. W tym skrypcie Bagan to potwór opisany w starożytnych Chinach atakujący ludzkość za niszczenie Ziemi. Postanowiono również przenieść akcję filmu na skalę bardziej globalną. Nie ograniczono się tylko do Japonii, lecz akcja miała się dziać także w Tajlandii, Nepalu, Chinach, Malezji, oraz Indonezji. Widząc niesatysfakcjonujące wyniki finansowe "Godzilla kontra Biollante," projekt anulowano, ponieważ obawiano się, że Mothra samodzielnie nie przyciągnie dużej widowni. Omori rozważał zastąpienie Mothry Godzillą. Niektóre elementy ze scenariusza Omoriego wykorzystano potem w "Rebirth of Mothra" z 1996 roku.
Po sukcesie "Godzilla kontra Król Ghidorah" Tōhō rozważało nakręcić kontynuację pt. , jednak uznano to za pójście po linii najmniejszego oporu. Wobec 60-lecia Tōhō planowano remake "King Kong kontra Godzilla". W tej wersji King Kong miał zakochać się w uczonej, dla której był tylko królikiem doświadczalnym i zrobiła z niego cyborga. Projekt został anulowany ze względu na prawa autorskie do King Konga.
Wobec tego stworzono scenariusze do i , w których obu głównym oponentem Godzilli miał być Mechani-Kong stworzony przez ludzi do ich ochrony przed nim i miał strzelać strzykawkami, w której jednej z nich miała się znaleźć kapsuła z naukowcami wystrzelona do wnętrza Godzilli. Koichi Kawakita i Shinji Nishikawa porównali ten pomysł do "Fantastycznej podróży" z 1966 roku. Pomysł na film upadł, gdy okazało się, że potrzebne są prawa autorskie do Mechani-Konga. W "Micro Super Battle: Godzilla vs. Gigamoth" drugim potworem był Gigamoth – stworzona przez radioaktywność Mechani-Konga bestia podobna do archaeopteryksa.
Tōhō po analizie doszło do wniosku, że Mothra była najpopularniejszym kaijū wśród kobiet i uznano, by stała się przeciwnikiem Godzilli w następnym filmie. Wataru Mimura napisał scenariusz do . Gigamoth w tej wersji to jedna z larw Mothry zmutowana przez składowisko odpadów radioaktywnych. Gigamoth jest złym doppelgängeremem Mothry wydzielającym silne promieniowanie przyciągające Godzillę. Ostatecznie ginie wraz z Mothrą w walce z Godzillą, po której łączy oba owady łączą się w jedną Mothrę i pokonują Godzillę.
Ostatecznie Kazuki Omori stworzył nowy skrypt do "Godzilla vs. Mothra", gdzie wykorzystał elementy z "Mothra vs. Bagan" zastępując Bagana Godzillą oraz "Godzilla vs. Gigamoth" traktując Gigamoth jako prototyp Battry.
Fabuła.
W Ziemię uderza olbrzymi meteoryt, który wpada do Pacyfiku wywołując ogromny tajfun. Meteoryt budzi ze snu Godzillę. Oprócz tego szalejący tajfun wywołuje erozję na jednej z indonezyjskich wysp, która odsłania ogromne jajo widoczne z nawet z kosmosu. Japońska firma wysyła na wyspę grupę archeologów, którzy odnajdują jajo, a także pozostałości po cywilizacji zamieszkującej Ziemię 12 000 lat temu. Przy jaju spotykają dwie liliputki-strażniczki – ostatnie reprezentantki cywilizacji Cosmos – która zamieszkiwała Ziemię wiele lat temu. Ostrzegają one przybyszów aby zostawili jajo w spokoju gdyż należy ono do Mothry – strażniczki cywilizacji Cosmos i wszystkich ludzi na Ziemi. Opowiadają one historię o walce Mothry z Battrą – mrocznym wcieleniem Mothry, która stoczyła się 12000 lat temu. Mothra wygrała bitwę ale cywilizacja Cosmos nie przetrwała. Ekspedycja zabiera jajo do Japonii, podczas podróży statek atakuje Godzilla. Pojawia się też Battra w postaci larwalnej. Okazuje się, że była ona zamrożona na Arktyce a uderzenie meteorytu wyzwoliło ją z lodowego więzienia. W czasie bójki z jaja wykluwa się Mothra. Walka pomiędzy Godzillą i Battrą nie przyniosła rezultatu, ale Mothra rozwścieczona faktem, że jej 2 ulubione liliputki zostały zabrane do Japonii, postanawia ją zaatakować. W końcu gdy Mothra dociera do Tokio, liliputki zostają uwolnione a Mothra w podzięce za ich uratowanie zamienia się z larwy w dorosłego owada, aby ocalić ludzkość i pokonać zmierzającą do stolicy Japonii Godzillę. Do walki dołącza się także Battra (która też zamieniła się w owada). Bitwa jest o tyle ciekawa, że każde z 3 potworów nie wie z kim ma walczyć.

</doc>
<doc id="805421" url="https://pl.wikipedia.org/wiki?curid=805421" title="The Monkees">
The Monkees

The Monkees – amerykański kwartet pop-rockowy powstały w Los Angeles w roku 1966.
Zespół występował dla amerykańskiej telewizji NBC w programie o tym samym tytule. Show emitowany był w latach 1966−1968 i stał się kolekcją najbardziej popularnych wątków muzycznych. Grupę rozwiązano w roku 1970, chociaż od tego czasu kilkukrotnie próbowano ją reaktywować – ostatnio w roku 2011. W 1967 roku podczas letniego tournée zespołu supportował go Jimi Hendrix wraz z grupą The Jimi Hendrix Experience. Cover piosenki "I’m a Believer" napisanej przez Neila Diamonda został odtworzony przez grupę Smash Mouth i pojawił się w Soundtracku do filmu "Shrek".

</doc>
<doc id="805423" url="https://pl.wikipedia.org/wiki?curid=805423" title="Andreas Kisser">
Andreas Kisser

Andreas Rudolf Kisser (ur. 24 sierpnia 1968 w São Bernardo do Campo) – brazylijski gitarzysta, członek grupy Sepultura.
Życiorys.
Andreas Rudolf Kisser urodził się 24 sierpnia 1968 w São Bernardo do Campo w rodzinie europejskich imigrantów. Jego matka jest narodowości słoweńskiej (pochodziła z Mariboru, przybyła z Jugosławii do Brazylii w wieku czterech lat, została nauczycielką języka niemieckiego), a ojciec synem imigrantów niemieckich, inżynierem w fabryce Mercedes Benz. Jego rodzina należała do klasy średniej.
Od młodości pasjonuje się piłką nożną, jest sympatykiem klubu São Paulo FC. Zaczął grać na gitarze w wieku 14 lat, jest samoukiem. Najbardziej inspirowała go Metallica. Uczył się w Colégio São José. Początkowo występował w szkolnych zespołach thrashmetalowych Esfinge i (po przemianowaniu) Pestilence w rodzinnym São Paulo. Po odejściu ze składu grupy Sepultura jej gitarzysty prowadzącego Jairo Guedesa, poznawszy już wcześniej jej członków, w 1987 został następcą tegoż muzyka i wprowadzony przez niego do składu. W związku z tym przeniósł się do Belo Horizonte. Wraz z grupą najpierw wydał jej drugi album pt. "Schizophrenia" w 1987. W początkowych latach zamieszkiwał w domu braci Cavalera, przejściowo uczył się też w jednej szkole z Maxem i Igorem. Przed wydaniem kolejnej płyty, na początku 1989 członkowie Sepultury przenieśli się z Belo Horizonte do São Paulo, a Kisser ponownie zamieszał na przedmieściach miasta (w dzielnicy Santo André) wraz z basistą Paulo Jr. W pobliżu ich domu, w Pompéia, mieściła się sala prób grupy.
Do albumu "Arise" (1991) włącznie Kisser nagrywał w studio także partie basowe (na zmianę z Maxem Cavalerą) z uwagi na nieumiejętność tego przez nominalnego basistę Paulo Jr. Był także autorem części tekstów na tej płycie. Pod koniec 1991 w Meksyku podczas jazdy na skuterze wodnym złamał rękę i po tym czasowo zastępował go gitarzysta zespołu Korzus, Silvio Golfetti. Po wydaniu "Arise" wraz z zespołem wyprowadził się z Brazylii i zamieszkał w Phoenix.
W 1992 wziął udział w kilku próbach Metalliki, starając się o pozycję gitarzysty rytmicznego w zastępstwie za poparzonego w trakcie koncertu Jamesa Hetfielda, jednak ostatecznie zespół dokończył trasę z technicznym Johnem Marshallem w składzie. Znajomość z ówczesnym basistą grupy, Jasonem Newstedem zaowocowała powstaniem w latach dziewięćdziesiątych kilku krótkotrwałych wspólnych projektów: Sexoturica (wraz z nim Newsted) – Metallica, Tom Hunting – Exodus), przekształcony w Quarteto da Pinga (ci sami członkowie oraz Robb Flynn – Machine Head) czy Godswallop. Brał udział w nagraniach albumu "Point Blank" (1994) projektu muzycznego Maxa Cavalery pod nazwą Nailbomb.
Po rozstaniu się w grudniu 1996 z Sepulturą jej dotychczasowego lidera, Maxa Cavalery, przez krótki okres pełnił w zespole również funkcję wokalisty, do momentu przyjęcia Derricka Greena. Od tamtego okresu pozostaje głównym autorem muzyki i tekstów na nowych albumach grupy.
Kisser występował gościnnie na wielu albumach, m.in. "Point Blank" Nailbomb, "Uncivilization" Biohazard czy "Cristo Satanico" Asesino. Ponadto brał udział w tworzeniu ścieżek dźwiękowych do trzech brazylijskich filmów, "No Coração dos Deuses", "Belini e a Esfinge" oraz "Lisbela e o Prisioneiro". W 2003 założył zespół Brasil Rock Stars, z którym koncertuje w Brazylii. Uczestniczył również w projekcie Roadrunner United w 2005, udzielając się w trzech nagraniach.
Jeden z ulubionych przez muzyka przepisów kulinarnych ukazał się w 2009 roku w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Mille Petrozza (Kreator), Jeff Becerra (Possessed), John Tardy (Obituary) czy Marcel Schirmer (Destruction).
W 2010 roku debiutancki album solowy gitarzysty pt. "Hubris I &amp; II" został nominowany do nagrody Latin Grammy w kategorii „Best Brazilian Rock Album”.
Od 1990 był związany z Patricią, z którą ożenił się w grudniu 1994. Ich dziećmi są Giulia, Yohan i Enzo. Patricia Perissinoto Kisser zmarła 3 lipca 2022 dzień po swoich 52 urodzinach na skutek raka jelita grubego.

</doc>
<doc id="805427" url="https://pl.wikipedia.org/wiki?curid=805427" title="TIA568">
TIA568



</doc>
<doc id="805428" url="https://pl.wikipedia.org/wiki?curid=805428" title="Larry Linville">
Larry Linville

Larry Linville (ur. 29 września 1939 w Ojai, zm. 10 kwietnia 2000 w Nowym Jorku) – amerykański aktor filmowy. Sławę zdobył jako odtwórca roli majora Franka Burnsa w serialu M*A*S*H.

</doc>
<doc id="805430" url="https://pl.wikipedia.org/wiki?curid=805430" title="EIA 568B">
EIA 568B



</doc>
<doc id="805431" url="https://pl.wikipedia.org/wiki?curid=805431" title="Harold Scott MacDonald Coxeter">
Harold Scott MacDonald Coxeter

Harold Scott MacDonald "Donald" Coxeter (ur. 9 lutego 1907 w Londynie, zm. 31 marca 2003 w Toronto) – kanadyjski matematyk brytyjskiego pochodzenia, uważany za jednego z najwybitniejszych specjalistów XX wieku w dziedzinie geometrii, większość życia spędził w Kanadzie. Przez 60 lat pracował na Uniwersytecie Toronto (aż do śmierci), opublikował 12 książek. Otrzymał najwyższy stopień Orderu Kanady – Companion. Na jego cześć została nazwana kometa (18560) Coxeter.
Życiorys.
W 1926 rozpoczął studia w Trinity College na Uniwersytecie Cambridge na kierunku matematyka. Dwa lata później, w 1928 otrzymał licencjat z wyróżnieniem (). Trzy lata później, w 1931 roku obronił doktorat. Rok później wyjechał do Uniwersytetu Princeton (wyjazd finansowany przez fundację Rockefellera). Po powrocie do Anglii uczestniczył w seminarium dotyczącym filozofii matematyki, na Trinity College Uniwersytetu Cambridge prowadzonym przez Ludwiga Wittgensteina. W 1934 wrócił do Princeton. W roku 1936 przeniósł się na Uniwersytet Toronto, gdzie w roku 1948 został profesorem. Od roku 1950 członek Towarzystwa Królewskiego. W roku 1997 otrzymał Medal Sylvestera. W swojej pracy zajmował się głównie wielokomórkami, oraz geometrią w wyższych wymiarach.

</doc>
<doc id="805434" url="https://pl.wikipedia.org/wiki?curid=805434" title="EIA 568A">
EIA 568A



</doc>
<doc id="805435" url="https://pl.wikipedia.org/wiki?curid=805435" title="Jan Cygan">
Jan Cygan

Jan Cygan (ur. 23 października 1927 we Lwowie, zm. 11 marca 2021 we Wrocławiu) – polski językoznawca, anglista, emerytowany profesor zwyczajny na Uniwersytecie Wrocławskim. Twórca i wieloletni kierownik Katedry (od 1965), a następnie (od 1975) dyrektor Instytutu Filologii Angielskiej Uniwersytetu Wrocławskiego (1970–1975, 1975–1987 i 1991–1996).
Autor m.in. książek:
W latach 1971–1998 redaktor serii "Anglica Wratislaviensia" (ISSN 0239-6661, ).

</doc>
<doc id="805437" url="https://pl.wikipedia.org/wiki?curid=805437" title="568B">
568B



</doc>
<doc id="805441" url="https://pl.wikipedia.org/wiki?curid=805441" title="Stara Synagoga w Żychlinie">
Stara Synagoga w Żychlinie

Stara Synagoga w Żychlinie – dawna główna synagoga żychlińskiej gminy żydowskiej znajdująca się przy ulicy Zdrojowej.
Synagoga została zbudowana na przełomie XVIII i XIX wieku i przebudowana w roku 1850. Zastąpiła najstarszy żychliński dom modlitw, datowany na trzecią dekadę XVIII wieku.
Drewniany budynek synagogi wzniesiono na planie prostokąta o wymiarach 15,5 m × 14,6 m. Pierwotna forma jest nieznana – nie zachowała się na ten temat jakakolwiek dokumentacja, natomiast wygląd synagogi po przebudowie jest doskonale znany. Miała formę zwartej bryły, w której mieściły się wszystkie pomieszczenia. Sala modlitewna dla mężczyzn usytuowana była na parterze, natomiast babiniec (sala dla kobiet) mieściła się na piętrze, nad przedsionkiem. Prowadziły do niej oddzielne schody od frontu. Od południa i północy znajdowały się prostokątne drzwi prowadzące do przedsionków. Na bocznych ścianach znajdowały się dwie pary wysokich okien – większych oświetlających główną salę modlitewną i mniejszych doświetlających babiniec. Synagoga pokryta była wysokim łamanym dachem pokrytym gontem.
W roku 1880 na jej miejscu stanęła nowa, murowana synagoga.

</doc>
<doc id="805442" url="https://pl.wikipedia.org/wiki?curid=805442" title="Bienowice">
Bienowice



</doc>
<doc id="805445" url="https://pl.wikipedia.org/wiki?curid=805445" title="Ʃ">
Ʃ

Esz (Ʃ, ʃ) jest literą alfabetu łacińskiego. Majuskuła esz przypomina literę grecką sigma (Σ σ ς), natomiast minuskuła przypomina literę "długie s" (ſ) i symbol całki (∫).
Użycie w alfabecie łacińskim.
W zmodyfikowanym alfabecie łacińskim litera esz pochodząca od sigmy zaczęła się pojawiać w sugerowanym przez Jana Kochanowskiego zapisie, dla języka średniopolskiego do oznaczenia dźwięku ś od wieku XVI do XVIII.
Następnie została wprowadzona przez Isaaca Pitmana w roku 1847 do jego alfabetu fonetycznego do oznaczania spółgłoski szczelinowej zadziąsłowej bezdźwięcznej.
Obecnie jest używana w IPA oraz w alfabetach kilku języków afrykańskich. Oznacza w IPA spółgłoskę szczelinową dziąsłowo-podniebienną bezdźwięczną [].

</doc>
<doc id="805447" url="https://pl.wikipedia.org/wiki?curid=805447" title="Zarządzanie konfliktami">
Zarządzanie konfliktami

Zarządzanie konfliktami polega na aktywnym oddziaływaniu na konflikt, a w szczególności na rozpoznaniu sytuacji przedkonfliktowej i konfliktowej, wyborze i stosowaniu właściwej strategii opanowywania konfliktu oraz stymulowania konstruktywnych form współzawodnictwa.
Zarządzanie konfliktami opiera się na badaniach z zakresu psychologii dotyczących natury konfliktu. W badaniach tych wskazuje się na destrukcyjne i konstruktywne procesy konfliktowe. Do destrukcyjnych skutków konfliktu można zaliczyć: stres, poczucie zagrożenia (dezaprobata społeczna), negatywne emocje, agresja, złość, nienawiść, wycofanie z relacji, pogorszenie relacji i komunikacji, odejścia ludzi z organizacji a także podział, rozbicie, likwidację organizacji. Do pozytywnych skutków konfliktu zalicza się: wzrost energii, wzrost motywacji, wzrost zaufania, poczucie sprawiedliwości, krystalizacja celu, wzrost wiedzy o możliwościach rozwiązań, ujawnienie nieprawidłowości i niesprawności, wyzwalanie współzawodnictwa.
Zarządzanie konfliktami definiuje się również jako metody i umiejętności osób zarządzających, które umożliwiają utrzymywanie konfliktu na określonym (optymalnym dla danego podmiotu i akceptowalnym) poziomie.
Konflikt składa się ze : stron konfliktu, sprzeczności, przedmiotu, czasu trwania, dynamiki i natężenia.
Wyróżnia się następujące formy zarządzania konfliktami:
Strategie pasywne wobec konfliktów:
Strategie aktywne wobec konfliktów
Do zalet strategii pasywnej można zaliczyć niski koszt oraz brak zaangażowania menedżera w konflikt. Jednak tego typu strategie zazwyczaj nie rozwiązują konfliktu, a jedynie go wyciszają, a czasem mogą doprowadzić do eskalacji konfliktu.
Strategie aktywne są najskuteczniejszym sposobem rozwiązywania konfliktów ponieważ dają szanse na trwałe rozwiązanie konfliktu. Niektóre strategie aktywne, jak eliminacja lub arbitralne rozstrzygnięcie, pozwalają na bardzo szybkie rozwiązanie konfliktu. Strategie typu: przetargi, koncyliacja, arbitraż pozwalają uniknąć zaangażowania menedżera w konflikt. Natomiast strategie oparte na eliminacji i arbitralnym rozstrzygnięciu mogą oznaczać konieczność zaangażowania menedżera w konflikt. Do wad strategii przetargu, koncyliacji lub arbitrażu należy zaliczyć długi czas i znaczny koszt.
Przy wyborze strategii opanowania konfliktu należy zwracać uwagę na: wielkość konfliktu oraz zalety i wady strategii. Przy konfliktach angażujących większą liczbę osób powinno się wybierać strategie aktywne.

</doc>
<doc id="805448" url="https://pl.wikipedia.org/wiki?curid=805448" title="Peter Swinnerton-Dyer">
Peter Swinnerton-Dyer

Henry Peter Francis Swinnerton-Dyer (ur. 2 sierpnia 1927, zm. 26 grudnia 2018), znany jako Peter Swinnerton-Dyer – matematyk brytyjski, specjalista z dziedziny teorii liczb.
Życiorys.
Ukończył Eton College oraz Trinity College na Uniwersytecie Cambridge. Karierę akademicką związał z Trinity College oraz St Catharine's College na tymże uniwersytecie. W latach 1979–1981 prorektor (ang. vice-chancellor) tej uczelni. W roku 1967 został wybrany na członka Towarzystwa Królewskiego, zaś w roku 2006 otrzymał Medal Sylvestera.
Znany z prac nad Hipotezą Bircha i Swinnertona-Dyera, związanych z krzywymi eliptycznymi oraz L-funkcjami. Wraz z Bryanem Birchem pracował nad tymi zagadnieniami w pierwszej połowie lat 60. XX wieku, także przy pomocy narzędzi komputerowych. 
Peter Swinnerton-Dyer był również graczem brydża, reprezentującym Wielką Brytanię w roku 1953 na Europejskich Mistrzostwach Grupowych.

</doc>
<doc id="805457" url="https://pl.wikipedia.org/wiki?curid=805457" title="HNIW">
HNIW

HNIW, CL-20 – organiczny związek chemiczny, biała krystaliczna substancja, wybuchowa nitroamina. Jest nowoczesnym materiałem wybuchowym kruszącym, w roku 1997 uznawanym za najsilniejszy jaki otrzymano. Po raz pierwszy otrzymał go Arnie Nielsen w roku 1987.
Właściwości:
Znane są cztery izomery HNIW, oznaczane symbolami α, β, γ i ε.
HNIW ze względu na wysokie koszty wytworzenia, czasochłonność i trudność w dostępie do odczynników nie jest produkowany na masową skalę. Stosunkowo duża podatność na wybuch pod wpływem uderzenia wyklucza jego zastosowanie militarne. Natomiast kokryształy HNIW z HMX w stosunku 2:1 wykazują wrażliwość na bodźce mechaniczna zmniejszoną do wartości rejestrowanej dla HMX, podczas gdy prędkość detonacji pozostaje na zbliżonym poziomie, jak dla czystego HNIW.
HNIW można otrzymać w reakcji benzyloaminy z glioksalem:

</doc>
<doc id="805459" url="https://pl.wikipedia.org/wiki?curid=805459" title="Blink (film 1994)">
Blink (film 1994)

Blink – amerykański thriller z 1994 roku w reżyserii Michaela Apteda.

</doc>
<doc id="805460" url="https://pl.wikipedia.org/wiki?curid=805460" title="The Contino Sessions">
The Contino Sessions

The Contino Sessions – drugi album studyjny brytyjskiego zespołu Death in Vegas. Wydany w 1999 roku.

</doc>
<doc id="805461" url="https://pl.wikipedia.org/wiki?curid=805461" title="Cyweton">
Cyweton

Cyweton (lub cybeton) – organiczny związek chemiczny będący cyklicznym nienasyconym ketonem.
Wchodzi w skład cywetu (wydzieliny niektórych ssaków z rodziny wiwerowatych, np. cywety afrykańskiej).

</doc>
<doc id="805462" url="https://pl.wikipedia.org/wiki?curid=805462" title="Ise (1916)">
Ise (1916)

 – japoński pancernik typu "Ise" z okresu II wojny światowej. Wraz z bliźniaczą jednostką „Hyūga” przebudowany na pancerniko-lotniskowiec.
Historia.
Pancernik „Ise” został zaprojektowany jako ulepszona wersja jednostek typu "Fusō". Budowę w stoczni Kawasaki Heavy Industries w Kobe rozpoczęto 5 maja 1915. Wodowanie miało miejsce w listopadzie 1916, oddanie do służby 15 grudnia 1917. W latach 1921–1928 i 1934–1937 okręt przeszedł modernizacje, dzięki którym otrzymał m.in.: dodatkowe opancerzenie, katapultę dla samolotu i dodatkowe działa przeciwlotnicze. Wymieniono siłownię okrętową, dzięki czemu znacznie wzrosła prędkość maksymalna. Pomimo modernizacji okręt miał szereg wad: relatywnie mała prędkość, duża załoga i nadmierne zużycie paliwa.
Okręt wziął udział w inwazji na Aleuty w czerwcu 1942.
Po utracie 4 lotniskowców w bitwie pod Midway zapadła decyzja o przebudowaniu jednostek typu "Ise" na pancerniko-lotniskowce. Przebudowa rozpoczęła się we wrześniu 1942 i trwała rok. W celu zapewnienia miejsca dla hangarów i pokładu dla samolotów usunięto dwie rufowe wieże artylerii głównej. Wyposażenie lotnicze stanowiły 22 bombowce nurkujące typu 14-Shi (Judy). Pokład startowy umożliwiał jedynie start samolotów, zakładano, że po wykonaniu zadania będą lądowały na klasycznych lotniskowcach lub lotniskach lądowych.
W październiku 1944 „Ise”, „Hyuga” i 4 lotniskowce wzięły udział w bitwie o Leyte. Po bitwie „Ise” wrócił do portu w Kure w celu dokonania napraw. Osiadł na dnie basenu portowego w lutym 1945 z powodu uszkodzeń odniesionych od wybuchów ciężkich bomb zrzuconych z samolotów z lotniskowców „Ticonderoga” i „Lexington”. W 1946 wrak podniesiono z dna i złomowano.

</doc>
<doc id="805463" url="https://pl.wikipedia.org/wiki?curid=805463" title="Pustynia kamienista">
Pustynia kamienista



</doc>
<doc id="805465" url="https://pl.wikipedia.org/wiki?curid=805465" title="Cerkiew św. Olgi w Łodzi">
Cerkiew św. Olgi w Łodzi

Cerkiew pod wezwaniem św. Olgi – prawosławna cerkiew filialna w Łodzi. Należy do parafii św. Aleksandra Newskiego w Łodzi, w dekanacie Łódź diecezji łódzko-poznańskiej Polskiego Autokefalicznego Kościoła Prawosławnego.
Świątynia znajduje się przy ulicy Grzegorza Piramowicza 12.
Historia.
W 1891 r. Juliusz Kunitzer przekazał prawosławnej parafii św. Aleksandra Newskiego grunt położony przy obecnych ulicach Narutowicza i Piramowicza. Na części przekazanego terenu w 1895 r. wzniesiono budynek szkoły parafialnej i ochronki dla prawosławnych sierot. Przy niej zbudowano cerkiew szkolną. Projekt świątyni został opracowany przez architekta miejskiego Franciszka Chełmińskiego. Na patronkę cerkwi wybrano Olgę Kijowską, która była również patronką najstarszej córki panującego cara Mikołaja II. 16 października 1898 r. dokonano jej poświęcenia, uroczystości przewodniczył arcybiskup chełmski i warszawski Hieronim. Budowę świątyni sfinansowano ze składek wiernych.
Do 1954 r. była to świątynia przy prawosławnym domu sierot. Po tej dacie funkcjonuje jako pomocnicza cerkiew parafii św. Aleksandra Newskiego.
W 2005 r. budowla przeszła generalny remont, podczas którego usunięto m.in. zawilgocenia w północnej ścianie.
Architektura.
Cerkiew ta jest budynkiem jednonawowym, zbudowanym na planie prostokąta z prezbiterium zamkniętym absydą. Na osi świątyni znajduje się nakryta hełmem wieża, w której znajduje się wejście główne. Cerkiew posiada tylko jedną cebulastą kopułę, gdyż wzniesienie większej liczby okazało się zbyt kosztowne.
We wnętrzu świątyni znajduje się trzyrzędowy ikonostas. Pierwotnie miał on trafić do cerkwi św. Aleksandra Newskiego, jednak okazał się za wysoki. Centralnym elementem znajdujących się w nim carskich wrót jest krzyż. Rozdziela on postacie Maryi i archanioła Gabriela, ukazane w scenie Zwiastowania. Niżej na dwóch ikonach widoczne są postacie Ewangelistów. Po obu stronach carskich wrót znajdują się, zgodnie z tradycją, ikony Chrystusa Pantokratora i Matki Bożej. Ikona patronki świątyni znajduje się po prawej stronie ikonostasu.
Sufit cerkwi pokryty jest tzw. malowidłem dywanowym w kolorach czerwonym, błękitnym, zielonym oraz żółtym. Na północnej ścianie budynku zapisano w języku cerkiewnosłowiańskim tekst Symbolu Wiary oraz Dekalog.
Cerkiew św. Olgi wpisano do rejestru zabytków 1 października 1980 pod nr A/277.

</doc>
<doc id="805468" url="https://pl.wikipedia.org/wiki?curid=805468" title="Kwas tiosiarkowy(VI)">
Kwas tiosiarkowy(VI)



</doc>
<doc id="805477" url="https://pl.wikipedia.org/wiki?curid=805477" title="Dziury w całym">
Dziury w całym

Dziury w całym – książka autorstwa Stanisława Lema. Pierwszy raz wydana w 1997 nakładem wydawnictwa Znak. Książka jest zbiorem esejów i felietonów Lema drukowanych pierwotnie w „Tygodniku Powszechnym” w latach 1995–1997, w ramach serii „Świat według Lema”. Wybór i redakcja Tomasz Fiałkowski. Jest to bezpośrednia kontynuacja zbioru "Lube czasy".

</doc>
<doc id="805479" url="https://pl.wikipedia.org/wiki?curid=805479" title="Błękit molibdenowy">
Błękit molibdenowy

Błękit molibdenowy ("tetradekatlenek pentamolibdenu"), – nieorganiczny związek chemiczny z grupy tlenków, tlenek molibdenu na stopniu utlenienia między V a VI. Powstaje po zmieszaniu anionu molibdenianowego () z kationem cyny(II), np. w reakcji molibdenianu sodu z chlorkiem cyny(II). Ma ciemnoniebieski kolor. Wykorzystywany jako barwnik w przemyśle włókienniczym.

</doc>
<doc id="805481" url="https://pl.wikipedia.org/wiki?curid=805481" title="Historia kolei w USA">
Historia kolei w USA



</doc>
<doc id="805483" url="https://pl.wikipedia.org/wiki?curid=805483" title="Cięgno sprężające">
Cięgno sprężające

Cięgno sprężające – element konstrukcji sprężonej służący do realizacji siły sprężającej, pracujący tylko na rozciąganie. Cięgno sprężające wykonane jest ze stali o wytrzymałości na rozciąganie rzędu 1800 MPa, włókien szklanych lub włókien aramidowych o wytrzymałości na rozciąganie powyżej 3000 MPa.
W zależności od przyjętej technologii jako cięgien używa się: 
Cięgien jednożyłowych - prętów lub pojedynczych splotów
Cięgien wielożyłowych -kabli sprężających wielodrutowych, wielosplotowych oraz lin. 
W zależności od sposobu przekazywania sił na sprężany element rozróżniamy:
Cięgna przyczepnościowe - cięgno przekazuje siłę sprężającą (ale niekoniecznie w całości) przez siły przyczepności betonu lub materiału iniekcyjnego
Cięgna bezprzyczepnościowe - cięgno przekazuje siłę sprężającą wyłącznie przez docisk elementów kotwiących, poprowadzone jest w kanale wypełnionym materiałem redukującym straty siły sprężającej od tarcie.
Cięgno z opóźnioną przyczepnością - cięgno poprowadzone jest w kanale wypełnionym materiałem żywicznym działającym jak smar w momencie sprężania, natomiast po stwardnieniu biorącym udział w przekazywaniu siły sprężającej na element.

</doc>
<doc id="805484" url="https://pl.wikipedia.org/wiki?curid=805484" title="Bombykol">
Bombykol



</doc>
<doc id="805487" url="https://pl.wikipedia.org/wiki?curid=805487" title="Future Sound Of London">
Future Sound Of London



</doc>
<doc id="805495" url="https://pl.wikipedia.org/wiki?curid=805495" title="Lapsus językowy">
Lapsus językowy



</doc>
<doc id="805497" url="https://pl.wikipedia.org/wiki?curid=805497" title="Mårdøn Smet">
Mårdøn Smet

Mårdøn Smet, właściwie Morten Schmidt (ur. 7 sierpnia 1961) – duński rysownik, twórca komiksów z postaciami znanymi z powieści Tove Jansson „Muminki” oraz postaciami pochodzącymi z uniwersum Kaczora Donalda.
Mimo zdobytego wykształcenia dającego mu uprawnienia do wykonywania zawodu kamieniarza, już w młodości zdecydował, że swoją przyszłość zwiąże z rysowaniem komiksów. Począwszy od roku 1979 jego prace ukazywały się m.in. nakładem niezależnego duńskiego wydawnictwa Balder &amp; Brage’s. W 1983, wspólnie z Rune Kidde i Peterem Kielland-Brandtem założył własną wytwórnię: Tegneserieværkstedet (z czasem przemianowaną na Pinligt Selskab), z którą współpracowali również tak znani duńscy twórcy jak Teddy Kristiansen i Henrik Rehr.
W 1984 ukazał się narysowany przez Smeta album "Spildte Guds ord på Balle-Lars" – przeznaczona dla pełnoletnich czytelników publikacja, będąca pierwszą profesjonalną pracą artysty, zwróciła na niego oczy całego komiksowego świata. Po kilku latach wypełnionych tworzeniem mniej znaczących projektów, rysownik zaczął, w 1991, przeznaczoną pierwotnie na rynek fiński, pracę nad cyklem komiksów opisujących przygody mieszkańców stworzonej przez Tove Jansson Doliny Muminków. Pierwsza skierowana do dzieci praca Smeta spotkała się z ciepłym przyjęciem w całej Skandynawii, przynosząc artyście sławę oraz liczne nagrody – w 1995 drugi tom serii, komiks "Długa droga do domu" (duń. "Den lange vej hjem") nagrodzony został na festiwalu komiksów odbywającym się w Kopenhadze. Ostatnim, ósmym stworzonym przez Smeta tomem z serii o Muminkach był "Kongerubinen", po jego wydaniu, w 1999, wydawnictwo, zdegustowane prezentowanym przez artystę poczuciem humoru, zawiesiło cykl.
Równolegle z Muminkami, od 1991 roku, powstawał cykl "Stig &amp; Martha" – kolejne w karierze Smeta dzieło przeznaczone dla pełnoletnich czytelników (głównie z uwagi na brutalność zawartego w nim czarnego humoru) ukazywało się gościnnie na łamach kilku duńskich, norweskich oraz portugalskich gazet. W 1995 stworzył, na zamówienie szwedzkiego wydawnictwa „Bacon &amp; Ägg” cykl komiksów detektywistycznych "Hieronymus Borsch".
Od 2004 roku Mårdøn Smet rysuje dla duńskiego wydawnictwa Egmont. Głównym bohaterem jego komiksów jest zwykle Superkwęk – alter-ego głównego bohatera serii, Kaczora Donalda. Ta część twórczości artysty jest najbardziej znana w Polsce, praktycznie wszystkie jego „kacze” komiksy (m.in. "Narodziny herosa") ukazały się na łamach miesięcznika „Gigant Poleca”.

</doc>
<doc id="805500" url="https://pl.wikipedia.org/wiki?curid=805500" title="Mardon Smet">
Mardon Smet



</doc>
<doc id="805514" url="https://pl.wikipedia.org/wiki?curid=805514" title="Chad Dawson">
Chad Dawson

Chad Dawson (ur. 13 lipca 1982 w Hartsville) – amerykański bokser, dwukrotny mistrz świata federacji WBC, mistrz świata federacji IBF, IBO oraz posiadacz tytułu The Ring. Wszystkie tytuły zdobywał w kategorii półciężkiej.
Wczesne lata.
Dawson urodził się 13 lipca 1982 r. w amerykańskim mieście Hartsville w stanie Karolina Południowa. W 1988 r. jego ojciec przeprowadził się wraz z całą rodziną do New Heaven.
Dawson boksem zainteresował się w wieku dziesięciu lat, trenując w lokalnej sali bokserskiej Ring One. Dorastał w biednej, wielodzietnej rodzinie (posiada sześcioro rodzeństwa – czterech braci i dwie siostry). W latach 1996–2000 był uczniem liceum im. Jamesa Hillhouse’a w New Heaven.
Rodzice Dawsona to były bokser kategorii lekkiej Rick Dawson oraz Wanda Dawson. Jeden z jego braci – Ricky Dawson był zawodowym bokserem walczącym w latach 2010–2011.
Kariera amatorska.
W sierpniu 1999 r. był uczestnikiem mistrzostw Stanów Zjednoczonych do lat 19. Rywalem Dawsona o półfinał w kategorii lekkośredniej był Jesse Orta. Dawson zwyciężył na punkty (8:3), awansując do półfinału. W półfinale przegrał przez dyskwalifikację w czwartej rundzie z Rudym Cisnerosem. Dawson, wraz z innym półfinałowym przegranym Noe Martinezem, został sklasyfikowany na trzecim miejscu podium.
W sierpniu 2000 r. został mistrzem Stanów Zjednoczonych w kategorii średniej do lat 19, pokonując w finale Jareda Hidalgo. W listopadzie tego samego roku reprezentował USA na juniorskich mistrzostwach świata w Budapeszcie. W 1/8 finału pokonał reprezentanta Kazachstanu Bejbuta Szumenowa. Walka została przerwana z powodu zbyt dużej przewagi Amerykanina. W ćwierćfinale rywalem Dawsona był Algierczyk Mohamed Amari. Amerykanin zwyciężył walkowerem, bez walki awansując do półfinału. Dawson przegrał na punkty półfinałowy pojedynek z Sullivanem Barrerą, zdobywcą złotego medalu na tych mistrzostwach. Wraz z innym półfinalistą został sklasyfikowany na trzecim miejscu podium. Końcowy bilans walk Dawsona na amatorskim ringu to 67 zwycięstw oraz 13 porażek.
Kariera zawodowa.
Początki kariery zawodowej.
Dawson zadebiutował na zawodowym ringu 18 sierpnia 2001 r., pokonując przez techniczny nokaut w 2. rundzie Steve’a Garetta. W 2001 r. stoczył jeszcze dwa pojedynki. 21 września wygrał przez nokaut w pierwszej rundzie z Antonio Bakerem, a 23 grudnia znokautował również w pierwszej rundzie Jamesa Orso. 16 lutego 2002 r., w swoim pierwszym pojedynku w 2002, pokonał przez techniczny nokaut w pierwszej rundzie Jeralda Lowe’a. Walka została przerwana na cztery sekundy przed gongiem kończącym rundę. Dwie kolejne walki Dawson wygrał jednogłośnie na punkty, pokonując Martina Desjardinsa oraz Chada Sawyera. Wygrał również trzy kolejne pojedynki w 2002. 18 maja pokonał przez techniczny nokaut w pierwszej rundzie Gary’ego Granta, 3 sierpnia jednogłośnie na punkty Faustino Gonzáleza, a ostatnie zwycięstwo w 2002 odniósł nad Johnem Williamsem, którego pokonał przez techniczny nokaut w czwartej rundzie.
Rok 2003 Dawson rozpoczął od zwycięstwa nad Shannonem Millerem, pokonując go jednogłośnie na punkty. Następnym rywalem Dawsona w 2003 roku był Amerykanin Willie Lee. Do pojedynku doszło 21 marca a Dawson zwyciężył przez nokaut w trzeciej rundzie. Dwa kolejne pojedynki Dawson zwyciężył przez techniczny nokaut. 2 maja 2003 r. pokonał Earla Allena a 1 sierpnia 2003 r. zmierzył się z byłym pretendentem do mistrzostwa świata Brettem Lallym, zwyciężając przez techniczny nokaut w czwartej rundzie. 31 października 2003 r. pokonał przez poddanie w ósmej rundzie Dumonta Wellivera, zostając młodzieżowym mistrzem świata WBC w kategorii średniej.
27 marca 2004 r. rywalem Dawsona był Amerykanin Aundalen Sloan. Początkowo Dawson zwyciężył jednogłośnie na punkty, wygrywając wszystkie rundy, ale testy antydopingowe wykazały w organizmie Dawsona marihuanę przez co walka została uznana za nieodbytą. Kolejny pojedynek Dawson stoczył 29 lipca 2004 r., pokonując jednogłośnie na punkty niepokonanego Darnella Wilsona. Była to pierwsza obrona młodzieżowego mistrzostwa świata WBC przez Dawsona. 10 grudnia 2004 r. rywalem Dawsona był dawny mistrz świata WBA w kategorii lekkośredniej Carl Daniels. Dawson łatwo sobie poradził z byłym czempionem, trzymając go na dystans ciosami prostymi. Daniels został poddany przez narożnik po siódmej rundzie.
1 kwietnia 2005 r. w obronie młodzieżowego mistrzostwa świata rywalem Dawsona był Efrain Garcia. Amerykanin obronił tytuł po raz trzeci, pokonując Garcię przez poddanie w czwartej rundzie. 6 sierpnia 2005 r. wygrał swój kolejny pojedynek, pokonując przez techniczny nokaut w trzeciej rundzie Ronalda Boddiego. Ostatnią walkę w 2005 r. stoczył 18 listopada, walcząc z Ianem Gardnerem. Dawson kontrolował pojedynek od początkowego gongu, wygrywając prawie wszystkie rundy. Amerykanin zwyciężył przez techniczny nokaut w jedenastej rundzie, zdobywając pas WBO w kategorii superśredniej. Gardner był w tym pojedynku czterokrotnie liczony.
4 lutego 2006 r. Dawson pokonał jednogłośnie na punkty Jasona Nuglera, zwyciężając na kartach punktowych sędziów wszystkie rundy. Dokładnie miesiąc później rywalem Amerykanina był Jamie Hearn, którego Dawson pokonał podczas gali w Manchesterze przez techniczny nokaut w trzeciej rundzie. Była to pierwsza walka Dawsona poza Stanami Zjednoczonymi. 2 czerwca 2006 r. zmierzył się z notowanym na dziesiątym miejscu na świecie według The Ring, Erikiem Hardingiem. Harding błyskawicznie na początku pierwszej rundy posłał Dawsona na deski, zaskakując niepokonanego rywala. Dawson wstał i kontynuował walkę, którą wygrał bardzo wyraźnie na punkty. W jednej z rund nad prawym okiem Dawsona pojawiło się rozcięcie po przypadkowym zderzeniu głowami. Sędzia jednak uznał, że rozcięcie powstało od zadanego ciosu. W dziewiątej rundzie walka została zastopowana by zatamować krwawienie z nosa Hardinga. Stawką walki było mistrzostwo Ameryki Północnej (NABF) w kategorii półciężkiej. Jeden z najbardziej prestiżowych magazynów bokserskich – The Ring umieścił Dawsona na dziesiątej pozycji w rankingu najlepszych zawodników wagi półciężkiej w roku 2006. Również popularny serwis internetowy BoxRec, który prowadzi rankingi umieścił Dawsona w notowaniu, dając mu jedenastą pozycję.
Pojedynek z Tomaszem Adamkiem.
Pod koniec roku 2006 został zatwierdzony jako rywal dla mistrza świata WBC kategorii półciężkiej Tomasza Adamka, zajmując drugą pozycję w rankingu federacji. Do pojedynku Amerykanin przystępował jako zawodnik niepokonany, mając bilans 22 zwycięstw, w tym 15 przez nokaut. Polak do trzeciej obrony tytułu WBC również przystępował jako zawodnik niepokonany, wygrywając 31 walk, w tym 20 przez nokaut. Do pojedynku doszło 3 lutego 2007 r. w Silver Spurs Arena w Kissimmee na Florydzie. Podczas oficjalnej ceremonii ważenia Amerykanin wniósł na wagę dokładnie limit kategorii półciężkiej 174 ft. (78,9 kg) a Adamek 173 ft. (78,4 kg). Amerykanin pokonał Polaka jednogłośnie na punkty (116-110, 117-109, 118-108). Dawson kontrolował pojedynek od pierwszego gongu, zadając więcej celnych ciosów oraz wyprzedzając ciosy Polaka. W siódmej rundzie Adamek był liczony po ciosie na korpus, jednak powtórka z nagrania stacji Showtime pokazała, że Adamek potknął się o prawą nogę Amerykanina przez co stracił równowagę. W dziesiątej rundzie Dawson był liczony po prawym prostym Polaka.
Obrony tytułu WBC.
Do pierwszej obrony zdobytego w lutym tytułu, Dawson przystąpił 9 czerwca 2007 r., mając za rywala Meksykanina Jesúsa Ramíreza. Amerykanin obronił tytuł, pokonując rywala przez techniczny nokaut w szóstej rundzie. Walka została przerwana przez sędziego. Do momentu przerwania pojedynku Dawson wygrał wszystkie rundy na kartach sędziów (50-45, 50-44, 50-44). W trzeciej obronie tytułu zmierzył się z Kolumbijczykiem Epifanio Mendozą. Mendoza przyjął pojedynek z zaledwie dwunastodniowym wyprzedzeniem. Początkowo bowiem rywalem Dawsona miał być oficjalny pretendent WBC, Adrian Diaconu, lecz doznał on kontuzji ręki podczas sparingu. Dawson pokonał rywala przez techniczny nokaut w czwartej rundzie. Pod koniec 2007 r. został sklasyfikowany na piątym miejscu według magazynu The Ring oraz na szóstym według BoxRec w kategorii półciężkiej.
Dawson vs. Johnson I.
Następnym rywalem Dawsona w obronie mistrzostwa świata WBC był Jamajczyk Glen Johnson, były mistrz świata IBF w kategorii półciężkiej. Do pojedynku doszło 12 kwietnia 2008 r. w St. Pete Times Forum w Tampie. Podczas oficjalnej ceremonii ważenia Dawson wniósł na wagę 173,5 ft. (78,7 kg) a pretendent 172,5 ft. (78,2 kg). Amerykanin obronił tytuł, zwyciężając jednogłośnie na punkty (116-112, 116-112, 116-112). Dawson był lepszy w początkowych rundach walki, wykorzystując przewagę szybkości oraz warunków fizycznych. Były mistrz świata przejął inicjatywę w końcowych rundach, ale nie zdołał odrobić strat. Statystyki ciosów również wskazywały na lepszy pojedynek ze strony Amerykanina, który doprowadził do celu 319 z 802 zadanych uderzeń przy 243 celnych Johnsona. W lipcu 2008 r. Dawson zwakował tytuł WBC, mając w planach walkę z posiadaczem pasa IBF oraz IBO Antonio Tarverem.
Pojedynki z Antonio Tarverem.
Po zwakowaniu tytułu WBC, Dawson zmierzył się z Antonio Tarverem o mistrzowskie pasy IBF oraz IBO w kategorii półciężkiej. Pojedynek odbył się 11 października 2008 r. w Palms Casino Resort (Las Vegas). Dawson pokonał 39-letniego rywala jednogłośnie na punkty (118-109, 117-110, 117-110). Pomimo wysokiej wygranej punktowej, walka była wyrównana, a o zapisaniu ją na konto jednego z zawodników decydowała mała przewaga w uderzeniach. W dwunastej rundzie, po uderzeniu z prawej ręki Dawsona, Tarver dotknął rękawicą maty ringu, będąc liczonym przez sędziego.
Do rewanżu doszło 9 maja 2009 r. w Hard Rock Hotel &amp; Casino (Las Vegas). Pojedynek początkowo miał się odbyć 14 marca 2009 r. jednak w trakcie przygotowań do pojedynku doznał kontuzji dłoni. Podczas oficjalnej ceremonii ważenia w Las Vegas, Dawson oraz Tarver zanotowali dokładnie górny limit kategorii półciężkiej (78,9 kg). Transmitowany przez stację HBO pojedynek zakończył się ponownie jednogłośnym zwycięstwem Dawsona (117-111, 117-111, 116-112), który obronił pasy IBF i IBO w kategorii półciężkiej. Tarver walczył lepiej niż w pierwszym pojedynku, ale nie zdołał nawiązać równej walki z młodszym i szybszym rodakiem. Przed walką wyraźnym faworytem bukmacherów był Dawson. Jeszcze tego w maju 2009 r. Dawson zwakował pas IBF, przygotowując się pod rewanżowy pojedynek z Glenem Johnsonem.
Dawson vs. Johnson II.
7 listopada 2009 r. doszło do rewanżu z Glenem Johnsonem, którego Dawson pokonał w kwietniu 2008 r., zwyciężając jednogłośnie na punkty. Pojedynek odbył się w XL Center, w amerykańskim mieście Hartford. Federacja WBC, której Dawson był mistrzem w latach 2007–2008 usankcjonowała ten pojedynek jako walkę o tymczasowe mistrzostwo świata WBC w kategorii półciężkiej. Dawson bronił również w tym pojedynku zdobytego w 2008 r. tytułu IBO. Podczas oficjalnej ceremonii ważenia Amerykanin wniósł na wagę 175 ft. (79,4 kg), mieszcząc się w limicie kategorii półciężkiej. Johnson zanotował 173, 5 ft. (78,7 kg). Rewanżowy pojedynek jednogłośnie na punkty zwyciężył Dawson (115-113, 115-113, 117-111), dominując od pierwszej rundy. Również statystyki ciosów z tej walki były korzystne dla Dawsona, który doprowadził do celu 79 uderzeń więcej niż rywal.
Pojedynek z Jeanem Pascalem.
14 sierpnia 2010 r. zmierzył się z Jeanem Pascalem w pojedynku o mistrzostwo świata WBC w kategorii półciężkiej. Pojedynek odbył się na terenie obrońcy tytułu w kanadyjskim Bell Centre. Jean Pascal pokonał niezwyciężonego wcześniej Amerykanina techniczną decyzją w jedenastej rundzie. Kanadyjczyk w początkowych odsłonach zaskakiwał Dawsona, atakując seriami ciosów. W drugiej połowie walki Dawson zaczął odrabiać straty na kartach punktowych, przejmując kontrolę nad pojedynkiem. W jedenastej rundzie po przypadkowym zderzeniu głowami nad lewym okiem Dawsona powstało głębokie rozcięcie, które uniemożliwiło mu dalsze kontynuowanie pojedynku. Po podliczeniu kart punktowych sędziów Pascal zwyciężył techniczną decyzją, broniąc tytuł. Do momentu przerwania pojedynku Pascal doprowadził do 114 celnych uderzeń a Dawson 134.
Pojedynki z Bernardem Hopkinsem.
15 października 2011 r. rywalem Dawsona był najstarszy mistrz świata w historii boksu Bernard Hopkins, posiadacz pasa WBC oraz The Ring w kategorii półciężkiej. Pojedynek odbył się w Staples Center w Los Angeles. Walka zakończyła się w drugiej rundzie, kiedy Dawson chwycił rywala w klinczu, a następnie rzucił go na matę ringu. Hopkins doznał kontuzji prawego ramienia i nie zdołał powstać. Sędzia ogłosił kontrowersyjne zwycięstwo Dawsona przez techniczny nokaut w drugiej rundzie. W grudniu 2011 r. po protestach Hopkinsa wynik walki został zmieniony na nieodbytą, a tytuł został zwrócony Hopkinsowi.
28 kwietnia 2012 r. doszło do pojedynku rewanżowego pomiędzy Dawsonem a Hopkinsem. Pojedynek odbył się w Boardwalk Hall w Atlantic City. Decyzją większości (117-111, 114-114, 117-111) na punkty zwyciężył Dawson, zostając najlepszym bokserem w kategorii półciężkiej. Według komentatorów i ekspertów, Dawson pewnie wygrał w tym pojedynku, zasłużenie pokonując Hopkinsa. Dawson kończył pojedynek z wieloma rozcięciami na twarzy. W wywiadzie udzielonym po walce dla stacji HBO stwierdził, że Hopkins walczył nieczysto w tym pojedynku, kilka razy atakując głową.
Pojedynek z Andre Wardem.
8 września 2012 r. zmierzył się z Andre Wardem. Pojedynek odbył się w Oracle Arena w Oakland. Dawson na potrzeby pojedynku zmienił kategorię z półciężkiej na superśrednią, w której Andre Ward posiadał pasy WBA Super i WBC. Dawson przegrał przez techniczny nokaut w dziesiątej rundzie. Ward zdominował Dawsona w tym pojedynku, wygrywając prawie każdą odsłonę. Dawson był liczony przez sędziego w rundzie trzeciej, czwartej oraz dziesiątej. W wywiadzie po walce Dawson stwierdził, że był osłabiony zbijaniem wagi oraz dodał, że wraca do kategorii półciężkiej, w której posiada pas WBC.
Pojedynek z Adonisem Stevensonem.
8 czerwca 2013 r. w obronie tytułu WBC rywalem Amerykanina był reprezentant Kanady Adonis Stevenson. Walka odbyła się na terenie rywala, w kanadyjskim Bell Centre. Dawson niespodziewanie przegrał przez nokaut już w pierwszej rundzie, tracąc pasy WBC i The Ring w kategorii półciężkiej. Stevenson posłał rywala na deski lewym prostym. Dawson wstał, jednak sędzia przerwał pojedynek w obawie o ciężki nokaut. Prestiżowy magazyn bokserski The Ring wyróżnił pojedynek Dawson vs. Stevenson w kategorii nokaut roku 2013.
Walka z Andrzejem Fonfarą.
4 marca 2017 roku w Barclays Centre w Nowym Jorku przegrał przez TKO w 10 rundzie z Andrzejem Fonfarą (28-4, 17 KO). Do momentu przerwania walki prowadził na kartach punktowych wszystkich sędziów.
Życie prywatne.
Żoną Chada Dawsona jest Crystal Dawson. Poznali się w listopadzie 2001 r. podczas przyjęcia z okazji Dnia Dziękczynienia. Para pobrała się w sierpniu 2007 r. Mają trzech synów: Sir-Chancellora, Royal-Championa oraz Prince-Chadwicka.

</doc>
<doc id="805516" url="https://pl.wikipedia.org/wiki?curid=805516" title="Trzy Gwiazdy">
Trzy Gwiazdy

Trzy Gwiazdy ("Inez, Księżyc, Sas odmienny") − polski herb szlachecki, używany głównie przez rodziny z terenu Pomorza (Kaszuby). Według Przemysława Pragerta jest to herb identyczny z herbem Księżyc, ale według Tadeusza Gajla, herby te różnią się drobnym szczegółem rysunku (w herbie Księżyc gwiazdy są w układzie 1 i 2, tutaj w pas). Pragert uważa ponadto, że Trzy Gwiazdy to odmiana herbu Sas.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym półksiężyc złoty, nad którym trzy gwiazdy w pas. Klejnot: trzy pióra strusie. Labry błękitne podbite złotem."
Najwcześniejsze wzmianki.
Herb wymieniany przez Ostrowskiego ("Księga herbowa rodów polskich", jako "Sas albo Księżyc"), Chrząńskiego ("Tablice odmian herbowych") i Emiliana Szeligę-Żernickiego ("Der Polnische Adel" i "Die Polnischen Stammwappen").
Herbowni.
Rodziny kaszubskie: Brodzki, Buchon (Buchan), z przydomkiem Gliszczyński, Chamier z przydomkami Ciemiński i Gliszczyński, Jutrzenka (Genderzika), Lipiński, Milwiński, Miszewski, Mroczek (Mrozek) z przydomkami Gliszczyński i Trzebiatowski, Mściszewski, Prądzyński (Prondzyński), Rekowski, Słuszewski, Studzieński.
Był to prawdopodobnie pierwotny herb rodu Chamierów-Ciemińskich, który następnie przekształcił się w herb Chamier. Pośrednim etapem w tym procesie wydaje się być herb Chamier II.
Przemysław Pragert wymienia też, za Emilianem Szeligą-Żernickim, rodzinę tego herbu o nazwisku Cisowski (pierwotnie Cisa). Zapiska u Żernickiego mówi jednak o herbie Księżyc, a nazwę taką stosowano do wielu herbów. Mogło tu m.in. chodzić o herb Księżyc albo Trzy Gwiazdy.
Rodzinami kaszubskimi wymienianymi przez Gajla przy herbie Trzy Gwiazdy są także: Brychta, Dąbrowski, Kistowski, Machowski, Podjaski, Polpanke, Żmuda (Smuda), Wnuk, ale Przemysław Pragert przypisuje im inne herby.
Rodziny niekaszubskie albo nieznanego pochodzenia:
Cholewiński, Dobrowolski, Dornatus, Eichholtz, Gustkowski, Ines de Leon, Ingielewicz, Ingiełowicz, Jabłonowski, Juszczakiewicz, Kiwalski, Kruk, Lanik, Madricki, Malaff, Mszanecki, Nawrocki, Olechowski, Pluta, Pluto, Pomorski, Rodkiewicz, Słuczanowski, Styp, Sulerzycki, Szyc, Wantuch, Wańtoch, Wrześniewski.
Rodzina Ines de Leon jest według Uruskiego pochodzenia portugalskiego.

</doc>
<doc id="805519" url="https://pl.wikipedia.org/wiki?curid=805519" title="Wojciech Sumliński">
Wojciech Sumliński

Wojciech Sumliński (ur. 15 kwietnia 1969 w Warszawie) – polski psycholog, dziennikarz śledczy, publicysta, reżyser filmowy.
Współpracował m.in. z redakcjami: dziennika „Życie” oraz tygodników „Gazeta Polska” i „Wprost”. Zrealizował liczne reportaże oraz programy dokumentalne dla Telewizji Polskiej. W swoich publikacjach poruszał kwestie dotyczące okoliczności śmierci księdza Jerzego Popiełuszki, historii SB, kulisów polskiej polityki czy wymiaru sprawiedliwości. Wśród tych pozycji są m.in. tytuły "Kto naprawdę go zabił?" (2005), "Niebezpieczne związki Bronisława Komorowskiego" (2015) czy "Czego nie powie Masa o polskiej mafii" (2015).
Życiorys.
Od urodzenia mieszkał wraz z rodziną na warszawskim Żoliborzu.
Ukończył studia w zakresie psychologii na Akademii Teologii Katolickiej w Warszawie. Broniąc pracę magisterską pod tytułem "Samorealizacja a lęk wobec śmierci", zdobył specjalizację z psychologii ogólnej i psychodiagnostyki.
Pracę w zawodzie rozpoczął w 1992 jako psycholog dziecięcy w Dziecięcym Szpitalu Klinicznym w Dziekanowie Leśnym k. Warszawy. W latach 1993–1994 pracował jako psycholog w pierwszym w Warszawie Przedszkolu Integracyjnym na Bielanach.
W 1996 zamieszkał w Białej Podlaskiej, gdzie znalazł zatrudnienie w lotniczej jednostce wojskowej 5058 jako psycholog badający studentów Szkoły Lotniczej w Dęblinie i konsultant dowódcy jednostki do spraw psychoprofilaktyki pilotów. Jednocześnie rozpoczął pracę w lokalnej prasie jako dziennikarz śledczy. Był redaktorem naczelnym „Słowa Podlasia”. W 1997 otrzymał nagrodę Ministra Spraw Wewnętrznych za cykl reportaży o nadgranicznej przestępczości zorganizowanej, napisanych pod pseudonimem „Stefan Kukulski”. W 1999 był nominowany do nagrody „Press” w kategorii dziennikarstwa śledczego za publikacje o Henryku Goryszewskim, który pełniąc funkcję przewodniczącego sejmowej Komisji Finansów Publicznych, miał doradzać prywatnym firmom, jak unikać płacenia podatków. W tygodniku „Wprost” ujawnił akta świadka koronnego, Jarosława Sokołowskiego pseudonim „Masa” (2003) oraz materiały dotyczące kontaktów Andrzeja Kuny, Aleksandra Żagla i lobbysty Marka Dochnala z parą prezydencką, Aleksandrem i Jolantą Kwaśniewskimi (2004–2006).
Autor książki pt. "Kto naprawdę go zabił?" o zabójstwie księdza Jerzego Popiełuszki. W książce i wcześniejszym artykule prasowym na łamach „Wprost” Sumliński twierdził, że Waldemar Chrostowski, kierowca ks. Popiełuszki był agentem SB. Sumliński przegrał proces sądowy z Chrostowskim o naruszenie jego dóbr osobistych, jednak uzasadnienie wyroku było częściowo korzystne dla Sumlińskiego. Chrostowski domagał się zadośćuczynienia finansowego, jednak sąd orzekł, że przeprosiny będą wystarczające. Według sądu, Wojciech Sumliński oraz współpracujący z nim dziennikarze podjęli się pracy na szeroką skali, „ale to jeszcze nie znaczy, że była ona szczególnie staranna”.
Autor cyklicznego programu TVP pt. „Oblicza prawdy” o działalności Służby Bezpieczeństwa oraz reportaży telewizyjnych, m.in. o Wojskowych Służbach Informacyjnych (w których ujawnił między innymi fakt współpracy dziennikarza Milana Subotića z WSI w 2007).
Media Diversity Institute, organizacja pozarządowa z siedzibą w Londynie, w swoim raporcie z 2021 r. pt. Antisemitism and anti-vax discourse in Europe wymienia Wojciecha Sumlińskiego jako antyszczepionkowca stosującego antysemicką narrrację. 
W 2021 r., nagranie Wojciech Sumlińskiego pt. „Spowiedź ratownika” zarzucające manipulacje związane z pandemią koronawirusa zakwestionowało wiele osób, a YouTube usunął film ze swojej platformy. Materiał został oceniony jako niewiarygodny oraz nierzetelny.
31 grudnia 2022 r. zamieścił oświadczenie w serwisie społecznościowym Facebook, w którym przeprosił dziennikarza i publicystę Jacka Łęskiego za to, że w swojej książce pt. „Oficer. Czego ludzie żałują przed śmiercią.” podał nieprawdziwe i niezweryfikowane informacje dotyczące jego rzekomej współpracy z Urzędem Ochrony Państwa (UOP) co było efektem przegranego procesu sądowego.
Sprawa z WSI.
29 lipca 2008 roku Sąd Okręgowy w Warszawie, uwzględniając zażalenie prokuratora, zdecydował o aresztowaniu Wojciecha Sumlińskiego. Prokurator przedstawił mu zarzuty płatnej protekcji związane z rzekomym oferowaniem oficerowi WSI pozytywnej weryfikacji za pieniądze. Podstawą zarzutów prokuratorskich było zeznanie ppłk. Leszka Tobiasza, byłego oficera WSI i WSW, który nie został pozytywnie zweryfikowany przez Komisję Weryfikacyjną ds. WSI. W dniu, w którym zapadła decyzja o aresztowaniu, dziennikarz przekazał prasie osobisty list, w którym przedstawił swoje stanowisko. Dzień później, 30 lipca 2008 r., próbował podciąć sobie żyły w warszawskim kościele pw. św. Stanisława Kostki. Biegli psychiatrzy orzekli, że dziennikarz nie może przebywać w areszcie śledczym, ostatecznie nie został w nim osadzony. W obronie Wojciecha Sumlińskiego stanęło kilkudziesięciu dziennikarzy. 16 grudnia 2015 r. Sąd Rejonowy dla Warszawy Woli w Warszawie wydał w pierwszej instancji wyrok uniewinniający Wojciecha Sumlińskiego. 1 września 2016 r. Sąd Okręgowy w Warszawie utrzymał ten wyrok w mocy. Sąd orzekł, że Sumliński padł ofiarą prowokacji oficerów WSI, za co jednego z nich, pułkownika Aleksandra Lichockiego, skazał na karę czterech lat bezwzględnego pozbawienia wolności.
Sprawa plagiatu.
W styczniu 2016 dziennikarz tygodnika „Newsweek Polska” Jakub Korus zarzucił Sumlińskiemu, że w ponad 30 miejscach wydanej w 2015 książki "Niebezpieczne związki Bronisława Komorowskiego" znajdują się całe fragmenty skopiowane z powieści Alistaira MacLeana oraz Raymonda Chandlera. W kolejnym tekście wskazał na zdania, które miały zostać splagiatowane z powieści Johna Steinbecka, Mitcha Alboma i Paulo Coelho. Sumliński po pierwszym artykule stwierdził, że przedstawiony mu zarzut plagiatu dotyczy niepełnej strony maszynopisu i jest próbą podważenia wiarygodności autora, gdy nie można podważyć głównej treści. Tłumaczył, że na spotkaniach autorskich wielokrotnie przyznawał, że w swojej książce pt. "Niebezpieczne związki Bronisława Komorowskiego" nawiązywał do twórczości MacLeana i Chandlera i był to celowy zabieg, którego nigdy nie krył. Ewa Winnicka z tygodnika „Polityka” zarzuciła również Sumlińskiemu, że splagiatował w Słowie Podlasia fragment jej reportażu. Ponadto Sumlińskiemu zarzucono splagiatowanie pracy autorstwa własnej córki, napisanej w formie listu na pierwszą edycję konkursu "List do Ojca. List do Taty" „Tygodnika Podlaskiego” (Sumliński był jego redaktorem naczelnym). Fragmenty konkursowego listu (napisanego najprawdopodobniej przez Sumlińskiego w imieniu córki) zostały skopiowane z książki Michaela O’Briena "Plague Journal".
Powrót do Jedwabnego.
Wojciech Sumliński nagrał i dystrybuował film dokumentalny "Powrót do Jedwabnego". Twierdził w nim, że to nie Polacy są odpowiedzialni za wymordowanie Żydów w Jedwabnem, a sama produkcja promowana była hasłem "Żydowski rozbiór Polski". Na początku października 2021 roku serwis YouTube usunął film i zablokował konto dziennikarza, gdyż zdaniem moderatorów tego serwisu Sumliński naruszył zasady zabraniające szerzenia nienawiści. We wrześniu 2021, warszawskie Kino Wisła odwołało premierę filmu. Pokaz filmu spotkał się z bojkotem ze strony wielu polskich artystów. Według Tomasza Urzykowskiego z Gazety Wyborczej, Wojciech Sumliński to „dziennikarz o skrajnie prawicowych poglądach, tropiący "żydowskie spiski" przeciwko Polsce i podważający odpowiedzialność Polaków za zbrodnię w Jedwabnem”.
Sumliński jest autorem trzech publikacji pt. „Powrót do Jedwabnego”. W części drugiej pisze: „Dokumenty oraz inne materiały piętrzyły się jak góry, a ich całościowa analiza pokazywała jedno: że oskarżający naszych przodków o zbrodnie i inne nikczemności zastosowali mechanizm określany jako „łapaj złodzieja”. Bo co do zasady to nie Polacy, a właśnie Żydzi kolaborując z najeźdźcami zachowali się podle. Postawa ta w pewnym sensie była powrotem do przeszłości, w której co do zasady Żydzi łączyli się z naszymi wrogami i byli piątą kolumną ni mniej ni więcej- zawsze, bo Polska nigdy nie była dla nich ojczyzną, a jedynie miejscem spoczynku – Polin”.
W części pierwszej swojej publikacji, antyżydowskie opinie Sumliński wyraził w następujący sposób: „Czym jest Przedsiębiorstwo Holokaust? Zorganizowaną grupą instytucji, fundacji, organizacji i osób, w tym wypadku reprezentujących środowiska amerykańskich Żydów, osiągającą gigantyczne zyski w związku ze skutkami Holokaustu”.
Życie prywatne.
Ma żonę, Monikę, psycholog, również absolwentkę psychologii na Akademii Teologii Katolickiej w Warszawie i czworo dzieci.

</doc>
<doc id="805527" url="https://pl.wikipedia.org/wiki?curid=805527" title="Tiomocznik">
Tiomocznik

Tiomocznik ("tiokarbamid", "amid kwasu tiokarbaminowego") – organiczny związek chemiczny, będący siarkowym analogiem mocznika (zawiera atom siarki zamiast atomu tlenu).
Otrzymywanie.
Tiomocznik można otrzymać przez ogrzewanie tiocyjanianu amonu (rodanku amonu, NH4SCN):
Zastosowanie.
Stosowany w przemyśle farmaceutycznym w syntezie leków (witamina B1), do produkcji barwników, tworzyw sztucznych. W analizie chemicznej służy do wykrywania jonów bizmutu i telluru(IV). Jest antyhormonem tyroksyny.

</doc>
<doc id="805528" url="https://pl.wikipedia.org/wiki?curid=805528" title="3 Dywizja Piechoty (USA)">
3 Dywizja Piechoty (USA)

3 Dywizja Piechoty () − jedna z dywizji Armii Stanów Zjednoczonych.
Pomimo nazwy, która jest pozostałością historyczną, jest jedną z sześciu tzw. dywizji ciężkich (pancerno-zmechanizowanych), składających się z piechoty zmechanizowanej, artylerii, broni pancernej i dużej ilości helikopterów.
Stacjonuje w Fort Stewart w stanie Georgia.

</doc>
<doc id="805529" url="https://pl.wikipedia.org/wiki?curid=805529" title="4 Dywizja Piechoty (USA)">
4 Dywizja Piechoty (USA)

4 Dywizja Piechoty () – jedna z dywizji Armii Stanów Zjednoczonych. Pomimo nazwy, która jest pozostałością historyczną, jest jedną z sześciu tzw. dywizji ciężkich (pancerno-zmechanizowanych), składających się z piechoty zmechanizowanej, artylerii, broni pancernej i dużej ilości helikopterów.
Od sierpnia 2006 dywizja stacjonuje w Fort Carson w stanie Kolorado, dokąd została przeniesiona z Fort Hood w stanie Teksas.
Brała udział w operacji „Overlord” podczas II wojny światowej. Lądowała na plaży Utah i podążała do Carentan. Osłaniała ją 101 Dywizja Powietrznodesantowa.

</doc>
<doc id="805530" url="https://pl.wikipedia.org/wiki?curid=805530" title="Shaun Tait">
Shaun Tait

Shaun Tait (ur. 22 lutego 1983 w Adelaide) – australijski krykiecista, "bowler" rzucający w stylu "fast", członek drużyny australijskiej.
Jeden z najszybszych, jeżeli nie najszybszy, z rzucających we współczesnym krykiecie. W meczu jednodniowym przeciwko Nowej Zelandii 4 lutego 2007 jako trzeci gracz w historii krykieta rzucił piłką z prędkością ponad 160 k/h, większość jego piłek rzucana jest z prędkością ok. 155 km/h.

</doc>
<doc id="805531" url="https://pl.wikipedia.org/wiki?curid=805531" title="1 Dywizja Piechoty (USA)">
1 Dywizja Piechoty (USA)

1 Dywizja Piechoty (ang. "U.S. 1st Infantry Division", przydomek "Big Red One", po polsku "Wielka Czerwona Jedynka" od odznaki dywizji) – jedna z dywizji Armii Stanów Zjednoczonych. Pomimo nazwy, która jest pozostałością historyczną, jest jedną z sześciu tzw. dywizji ciężkich (pancerno-zmechanizowanych), składających się z piechoty zmechanizowanej, artylerii, broni pancernej i dużej liczby śmigłowców.
Obecnie dywizja stacjonuje w Fort Riley w stanie Kansas, dokąd została przeniesiona z Niemiec.
Historia.
I wojna światowa.
Wielka Czerwona Jedynka jest najstarszą służącą do tej pory dywizją piechoty Stanów Zjednoczonych. Ustanowiona została w postaci Sztabu Głównego oraz Pierwszej Dywizji Ekspedycyjnej 24 maja 1917, zorganizowana z jednostek stacjonujących na granicy amerykańsko-meksykańskiej oraz innych posterunków na terenie USA. Oficjalnie zorganizowana 8 czerwca 1917 roku, pod komendą generała brygady Williama L. Siberta. Pierwsze jednostki wypłynęły z Nowego Jorku i Hoboken 14 czerwca tegoż roku. We Francji dywizja bez artylerii została ulokowana i w strefie ćwiczebnej Gondrecourt, artyleria zaś w Le Valdahon. 4 lipca drugi batalion szesnastego regimentu paradował przez ulice Paryża, podnosząc na duchu Francuzów. W katakumbach Lafayette, jeden ze sztabowych gen. Pershinga, wypowiedział słynne zdanie: „Lafayette, we are here!”. Dwa dni później, 6 lipca 1917 roku, została oficjalnie przemianowana, na Pierwszą Dywizję Piechoty. Rano 23 października pierwsze amerykańskie pociski zostały wysłane w stronę niemieckich linii przez jednostki artyleryjskie "1st Infantry Division". Dwa dni później 2. batalion 16. regimentu poniósł pierwsze ofiary tej wojny. Jedynka walczyła w ostatniej wielkiej bitwie I wojny światowej w lasach Meuse-Argonne. Dywizja posunęła się o 7 kilometrów w przód i pokonała (całkowicie lub częściowo) 8 dywizji niemieckich. Wojna zakończyła się po podpisaniu zawieszenia broni. Dywizja stacjonowała w Sedan, najdalszej strefie zajętej przez amerykańską armię. Jedynka jako pierwsza przekroczyła rzekę Ren w swym marszu przez Niemcy. Do końca wojny dywizja poniosła 22 668 ofiar oraz wzbogaciła się o pięciu zdobywców Medalu Honoru.
II wojna światowa.
Wielka Czerwona Jedynka wkroczyła na pola bitew drugiej wojny światowej, opodal miasta Oran w północnej Afryce, jako część Amerykańskiej kampanii przeciwko Niemcom. 8 listopada 1942 roku, po ćwiczeniach na Wyspach Brytyjskich, ludzie z pierwszej dywizji wylądowali u wybrzeży Algierii, niedaleko Oranu. Pierwsze lekcje w boju były cierpkie i dywizja zapłaciła wieloma ofiarami w ciągu kampanii w Tunezji. 9 maja 1943 roku dowódca niemieckich Afrika Korps poddał 40-tysięczne siły. Dywizję wysłano aby zajęła Sycylię w operacji o kryptonimie „Husky”. Pierwsza dywizja szturmowała wybrzeże Gela 10 lipca 1943 roku i szybko przełamała włoskie linie obrony. W D-Day 6 czerwca 1944 roku zdobywała plażę Omaha, u wybrzeża Francji. Wkrótce po godzinie H (6.30 rano) na niewielkim skrawku plaży szesnasty regiment Jedynki walczył o przetrwanie, opodal Coleville-sur-Mer. Plaża wypełniona była poległymi już lub konającymi żołnierzami, nie było miejsca do lądowania dla wsparcia. Pułkownik George Taylor, dowódca szesnastego regimentu, powiedział swym ludziom: „Two kinds of people are staying on this beach! The dead and those who are going to die! Now, let’s get the hell out of here!” (tłum: Na tej plaży są dwa rodzaje ludzi, martwi i ci którzy umrą. Wynośmy się stąd, do cholery!). Powoli żołnierze 1st ID zaczęli poruszać się w głąb lądu. Dywizja kontynuowała swój marsz w stronę Niemiec, przekraczając drugi raz w swej historii Ren. 16 grudnia 24 wrogie dywizje, z czego 10 dywizji pancernych, przypuściło zaciekły kontratak w sektorze ardeńskim, znany dziś jako bitwa o Ardeny (Battle of the Bulge). 15 stycznia dywizja zaatakowała i spenetrowała Linię Zygfryda po raz drugi i zdobyła przyczółek mostowy Remagen. W niedzielę wielkanocną 1 kwietnia dywizja przemaszerowała 150 kilometrów na wschód od Siegen. 8 kwietnia przekroczyła rzekę Weser w drodze do Czechosłowacji. Wojna zakończyła się 8 maja 1945 roku. Do końca wojny Pierwsza Dywizja Piechoty straciła 21 023 ludzi. Jej żołnierze otrzymali w sumie 20 752 medali i odznaczeń, w tym 16 Kongresowych Medali Honoru. Wzięła ponad 100 000 jeńców. Po zakończeniu wojny Pierwsza Dywizja pozostawała na terenie Niemiec jako wojska okupacyjne, do roku 1955, kiedy to przeniesiono ją do Fortu Riley w Kansas.
Wojna w Wietnamie.
W roku 1965 Wielką Czerwoną Jedynkę wysłano jako pierwszą do Wietnamu. Pierwszą jednostką Jedynki która wyruszyła była 2. brygada, większe lądowanie odbyło się opodal Quy Nhơn 23 czerwca 1965. Przez prawie pięć lat żołnierze Jedynki walczyli, stawiając opór zaciekłemu wrogowi, wykorzystującemu nieprzebyte dżungle i wsie. Użycie śmigłowców było najlepszym wyjściem, przy przebywaniu dżungli i bezdroży. Doświadczenie zdobywane, przy akcjach zaopatrzeniowych i przy ewakuacji rannych, oraz strategie mobilnego ataku powietrznego były głównymi doktrynami w tych rejonach. W kwietniu 1970 roku, dywizja powróciła do Fortu Riley. Ponad 3000 żołnierzy Wielkiej Czerwonej Jedynki zginęło w akcji, 11 zdobywców Medalu Honoru dodano do puli.
I wojna w Zatoce Perskiej.
2 sierpnia 1990 roku Irak zaatakował Kuwejt. To wydarzenie nagle zaangażowało Amerykańską Armię do walk w Zatoce Perskiej. Pierwsza Dywizja piechoty została postawiona w stan alarmu, a wyruszyła 8 listopada 1990. Dywizja rozlokowała w Arabii Saudyjskiej ponad 12 000 ludzi i 7000 części zaopatrzenia na następne dwa miesiące. Rankiem 24 lutego 1991 roku, gen. major Thomas G. Rhame wydał rozkaz ataku na Irak, torując drogę dla sześciu korpusów. Jedynka zmiażdżyła irackie linie obrony i wzięła do niewoli 2500 jeńców. 28 lutego o 8 rano wojna się zakończyła. Wielka Czerwona Jedynka wywalczyła 260 kilometrów wrogiego terenu w 100 godzin, niszcząc 550 wrogich czołgów, 480 transporterów opancerzonych, biorąc 11 400 jeńców i tracąc jedenastu poległych własnych żołnierzy.
Stabilizacja Iraku.
1 Dywizja Piechoty była kluczową jednostką podczas II bitwy o Faludżę w 2004.

</doc>
<doc id="805532" url="https://pl.wikipedia.org/wiki?curid=805532" title="Tait">
Tait



</doc>
<doc id="805534" url="https://pl.wikipedia.org/wiki?curid=805534" title="Jaktorowo">
Jaktorowo

Jaktorowo – wieś w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.
Nazwa miejscowości pochodzi od imienia Jaktor — dawnego spolszczenia Hektora.
Jaktorowo jest siedzibą rzymskokatolickiej parafii pw. św. Anny.

</doc>
<doc id="805535" url="https://pl.wikipedia.org/wiki?curid=805535" title="Józefowice">
Józefowice

2 miejscowości w Polsce:

</doc>
<doc id="805536" url="https://pl.wikipedia.org/wiki?curid=805536" title="Józefowice (województwo wielkopolskie)">
Józefowice (województwo wielkopolskie)

Józefowice – wieś w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.
Zobacz też: Józefowice.

</doc>
<doc id="805537" url="https://pl.wikipedia.org/wiki?curid=805537" title="Raczyn">
Raczyn



</doc>
<doc id="805538" url="https://pl.wikipedia.org/wiki?curid=805538" title="Michael Clarke (krykiecista)">
Michael Clarke (krykiecista)

Michael John Clarke (ur. 2 kwietnia 1981 w Sydney) – australijski krykiecista. 
Kariera sportowa.
Praworęczny "batsman" i znakomity "fielder", dobry "bowler" rzucający w stylu "left-arm orthodox spin". Już jako nastolatek był niezwykle obiecującym graczem, niektórzy dziennikarze nazwali go „następnym kapitanem drużyny australijskiej” zanim zagrał jeszcze w pierwszym meczu międzynarodowym.
Po raz pierwszy reprezentował Australię w meczu testowym w 2004 i w swoim pierwszym meczu zdobył 151 "runów".

</doc>
<doc id="805539" url="https://pl.wikipedia.org/wiki?curid=805539" title="Michael Clarke">
Michael Clarke



</doc>
<doc id="805540" url="https://pl.wikipedia.org/wiki?curid=805540" title="Raczyn (województwo wielkopolskie)">
Raczyn (województwo wielkopolskie)

Raczyn – wieś w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.

</doc>
<doc id="805541" url="https://pl.wikipedia.org/wiki?curid=805541" title="Michael John Clarke">
Michael John Clarke



</doc>
<doc id="805542" url="https://pl.wikipedia.org/wiki?curid=805542" title="Antoniny (powiat chodzieski)">
Antoniny (powiat chodzieski)

Antoniny – nieistniejąca już wieś w Polsce położona w województwie wielkopolskim, w powiecie chodzieskim, w gminie Szamocin. W latach 1975−1998 miejscowość administracyjnie należała do województwa pilskiego.
Miejscowość założono w 1812 na dobrach rodowych Raczyńskich, rozparcelowanych po śmierci Filipa Nereusza Raczyńskiego w 1804 i podziale majątku na spadkobierców. Powstała jako typowa wieś olęderska, o czym świadczą proporcje wyznawców poszczególnych religii: w 1871 zamieszkiwało tu 335 osób, 310 ewangelików i 25 katolików. Mieszkańców stopniowo ubywało, z uwagi na trudne warunki gospodarowania. Nigdy nie doprowadzono tu elektryczności, od lat 70. XX wieku zostały jedynie opuszczone budynki, które stopniowo rozbierano. Ostatni budynek został zburzony w 1994 roku. W 2012 roku byli mieszkańcy ustawili w miejscu dawnej wsi pamiątkowy obelisk. 

</doc>
<doc id="805543" url="https://pl.wikipedia.org/wiki?curid=805543" title="Gabriel (książę belgijski)">
Gabriel (książę belgijski)

Gabriel Baldwin, książę Belgii, właśc. fr. Gabriel Baudouin Charles Marie, nid. Gabriël Boudewijn Karel Maria (ur. 20 sierpnia 2003 w Anderlechcie) – książę Królestwa Belgii, drugie dziecko króla Belgów Filipa i jego żony Matyldy. Wnuk króla Alberta II. Jest 2. w linii sukcesji do belgijskiego tronu.
Życiorys.
Książę Gabriel urodził się 20 sierpnia 2003 w szpitalu Erasmus w Anderlechcie w zespole miejskim Brukseli. Ochrzczony został 25 października 2003 roku. Kształcił się w Collège Saint-Jean-Berchmans w języku niderlandzkim. W 2019 roku rozpoczął naukę w International School of Brussels w Watermael-Boitsfort, która ma go przygotować do zdania matury w trybie międzynarodowym.
Rodzina.
Urodził się jako drugie dziecko Filipa i jego żony Matyldy, dzięki temu jest drugi w kolejce do tronu Belgii, zaraz po starszej siostrze Elżbiecie i przed, o dwa lata młodszym, bratem Emmanuelem oraz przed 5 lat młodszą siostrą Eleonorą.
Jego rodzicami chrzestnymi są hrabia Charles-Henri d'Udekem d'Acoz oraz baronowa Maria Cristina von Freyberg-Eisenberg-Allmendingen.
Wraz z rodzicami i rodzeństwem mieszka w Zamku Królewskim Laeken.
Życie prywatne.
Książę Gabriel włada biegle językiem francuskim, holenderskim i angielskim. Trenuje taekwondo, piłkę nożną, kolarstwo, tenis, narciarstwo i żeglarstwo. Przez 9 lat grał w hokeja na trawie w brukselskim klubie Royal Evere White Star Hockey Club. Potrafi także grać na fortepianie.

</doc>
<doc id="805546" url="https://pl.wikipedia.org/wiki?curid=805546" title="Courchevel">
Courchevel

Courchevel – gmina oraz kurort narciarski we Francji, w regionie Owernia-Rodan-Alpy, w departamencie Sabaudia. W 2013 roku populacja ludności wynosiła 2432 mieszkańców.
Gmina została utworzona 1 stycznia 2017 roku z połączenia dwóch ówczesnych gmin: La Perrière oraz Saint-Bon-Tarentaise. Siedzibą gminy została miejscowość Saint-Bon-Tarentaise.
Kurort w Courchevel składa się z pięciu odrębnych miejscowości: Saint-Bon-Tarentaise, Le Praz, Courchevel 1550, Courchevel 1650 oraz z Courchevel 1850. Courchevel jest częścią trzech dolin i sąsiaduje z ośrodkami w Meribel, Val Thorens i Les Menuires. Jest to największy obszar narciarski na świecie połączony w jedną całość.
W sezonie Courchevel przyjmuje około 32 tysiące turystów (40% Brytyjczyków, 30% Francuzów, 15% Rosjan i 15% z reszty świata). 90% hoteli ma bezpośredni dostęp do stoków narciarskich. Najwyższa stacja narciarska znajduje się na wysokości 2738 metrów na górze Saulire.
Courchevel również ma małe lotnisko umiejscowione u podnóży góry Saulire na wysokości 2006 metrów, z pasem startowym o długości 537 m. Należy ono do dziesięciu najbardziej ekstremalnych lotnisk świata
W kurorcie funkcjonuje bezpłatny autobus między poszczególnymi miejscowościami Courchevel (1850, 1650, 1550, Le Praz i Saint-Bon).
Historia.
Ośrodek powstał w 1946 roku utworzony przez urbanistę Laurenta Chappisa i inżyniera Maurice Michaud, pod kierownictwem Rady Generalnej Sabaudii.
Rada Generalna Sabaudii miała ambicje, aby ośrodek narciarski był dostępny dla wszystkich grup narciarzy. Politycy Pierre Cot i Pierre de la Gontrie nadzorowali budowę tej stacji i zabiegali, aby lokalni mieszkańcy zapoczątkowali turystyczne wykorzystanie swoich domów.
Początkowo w stacji zostało otwarte biuro turystyczne dla zwykłego turysty. W rzeczywistości biuro to miało przyciągać ludzi biznesu, polityków i robi to do dziś. Courchevel 1850 jest obecnie mekką narciarstwa dla zamożnych przedsiębiorców i innych przedstawicieli elity.
Od połowy lat 90. XX-wieku Courchevel stało się ośrodkiem turystycznym dla oligarchów z Rosji z dużymi zasobami finansowymi.
Kurort Courchevel jest własnością przedsiębiorstwa usługowego Meribel-Mottaret, które zarządza ośrodkiem. Rada Generalna Sabaudii jest większościowym udziałowcem tego przedsiębiorstwa.
Znane obiekty w Courchevel.
Courchevel jest jednym z największych regionów narciarskich na świecie i szczyci się kilkoma słynnymi trasami. Są to:
Stacje Narciarskie.
Le Praz.
Le Praz to małe miasteczko położone na płaskowyżu pod lasem Courchevel. Malowniczo położone z widokiem na szczyt Grand Bec. W miasteczku tym znajduje się skocznia olimpijska Tremplin Le Praz, na której co roku odbywa się Letnie Grand Prix w skokach narciarskich.
Courchevel 1550.
Pierwotnie nazwana "Courchevel" nazwa ta została rozszerzona o wysokość, na jakiej się znajduje. Courchevel 1550 znajduje się około 260 m niżej od Courchevel 1850, miejscowości te są połączone szeroką nartostradą niebieską Tovets. Courchevel 1550 jest wioską, z której można szybko dostać się do stacji narciarskiej Courchevel 1850 za pomocą wyciągu krzesełkowego Tovets i gondolą Grangettes lub bezpłatnym autobusem. Natomiast z Courchevel 1850 do Courchevel 1550 można szybko dostać się za pomocą toru saneczkowego.
Courchevel 1650.
Zwana również jako Moriond z przydomkiem "The Sun", stacja narciarska o konfiguracji zwanej "dolina w dolinie". Stacja ta jest najtańsza ze wszystkich stacji w całym kurorcie Courchevel. Była pierwszą stacją narciarską oddaną do użytku, wybudowano ją w 1946 roku.
Courchevel 1850.
Najwyżej położona stacja narciarska w całym kurorcie, o największym i najbardziej zróżnicowanym terenie narciarskim. Ma trasy bardzo łatwe, a także ekstremalnie trudne. Stacja posiada także trasę do skicrossu i snowcrossu. Na dwa główne szczyty Vizelle i Saulire kursują kolejki gondolowe Vizelle i Saulire.
Każdego roku latem i zimą odbywa się tu międzynarodowy festiwal sztucznych ogni i fajerwerków, podczas którego pirotechnicy z 4 krajów rywalizują ze sobą o miano najlepszego pokazu pirotechnicznego. Zwycięzcę wybiera jury.
Stacja ta ma też dziewięciodołkowe pole golfowe.
Nieruchomości w kurorcie są najdroższe we Francji. W 2007 roku średni koszt jednego metra kwadratowego był wyceniany na 15 tysięcy euro. W Courchevel hotel 3-gwiazdkowy jest tak drogi, jak niektóre luksusowe hotele w Paryżu. Courchevel 1850 jest często nazywane schroniskiem dla miliarderów. Stacja w swojej ofercie ma pięć 4-gwiazdkowych hoteli oraz 5 pięciogwiazdkowych superluksusowych hoteli, to absolutny światowy rekord, jak na górską miejscowość.
Ogólnie rzec biorąc, cały kurort w Courchevel ma 150 km tras narciarskich obsługiwanych przez 62 wyciągi narciarskie, zdolne przewieść ponad 70 tysięcy narciarzy na godzinę. W kurorcie są także trasy do narciarstwa biegowego o łącznej długości 90 km.
Hotele.
Courchevel ma do zaoferowania aż dziewięć superluksusowych hoteli 4-5-gwiazdkowych są to: The Cranberries, Annapurna, Le Cheval Blanc, Kilimandżaro, Le Le Lana Melezin La Sivolière Le Strato oraz kilka apartamentów Potinière. Wszystkie są zlokalizowane w stacji Courchevel 1850.
Sport.
Tour de France.
Courchevel gościło trzykrotnie metę Tour de France. W 1997 roku wygrał Richard Virenque przed Janem Ullrichem. W 2000 roku zwyciężył Włoch Marco Pantani, a w 2005 roku zwycięzcą został Hiszpan Alejandro Valverde.
Sporty zimowe.
Courchevel jest regularnie gospodarzem zawodów Pucharu Europy w narciarstwie alpejskim. 21 grudnia 2010 roku kurort był gospodarzem Pucharu Świata w narciarstwie alpejskim kobiet, został tu rozegrany slalom. Zawody odbyły się po raz pierwszy od prawie 40 lat.
Dzięki skoczniom narciarskim (K25, K60, K90 i K125) Courchevel co roku organizuje Letnie Grand Prix w skokach narciarskich i Letnie Grand Prix kobiet w skokach narciarskich oraz mistrzostwa Francji w skokach narciarskich. Na tym kompleksie w 1992 roku odbywały się zawody w ramach Zimowych Igrzysk Olimpijskich w Albertville.
Na olimpijskim lodowisku co 2 lata rozgrywane są zawody w ramach Letniego Grand Prix Juniorów w łyżwiarstwie figurowym. Na lodowisku tym co rok jest rozgrywany pokazowy turniej hokeja na lodzie.
Klub sportowy.
Klub Sportowy Courchevel pozwala młodym sportowcom na korzystanie z terenów narciarskich i umożłiwia konkurowanie z innymi narciarzami w różnych dyscyplinach. Klub ma 3 sekcje: Narciarstwo alpejskie, Biegi narciarskie i Skoki narciarskie.
Klub ten wychował takich zawodników jak: Nicolas Dessum, Jack White, Claude Perrot czy Chloe Georges. Obecnie do klubu należą: narciarze alpejscy Anne-Sophie Barthet, Taïna Barioz, Alexis Pinturault oraz Nicolas Mayer skoczek narciarski. Wraz z Madesimo (ITA), Saas-Fee (SUI), Oberstdorf (GER) i Schruns (AUT), Courchevel corocznie organizuje Jugend Cup.

</doc>
<doc id="805550" url="https://pl.wikipedia.org/wiki?curid=805550" title="Russian Circles">
Russian Circles

Russian Circles - trzyosobowa grupa muzyczna pochodząca z Chicago. Podobnie jak inny zespół z Chicago, Pelican, w swojej muzyce łączą dźwięki zaliczane do metalu z delikatnymi wstawkami. Są także znani z pełnych energii koncertów. Ich muzykę zaliczono do kategorii post-rock, czy nawet post-metal.
Początki grupy sięgają końca 2004 roku, gdy gitarzysta Mike Sullivan, basista Colin DeKuiper (obaj należący do innej instrumentalnej grupy Dakota/Dakota) i Dave Turncrantz, sformowali w St Louis grupę Riddle of Steel, która przekształciła się w obecne Russian Circles. Obecnie miejsce Colina DeKuipera zajął Brian Cook.
Zespół jest związany z wytwórnią Flameshovel Records.
Russian Circles po raz pierwszy przyjechali do Polski w 2010 roku. Odbyły się dwa koncerty: 28.03 w Poznaniu "Pod Minogą" i 29.03 w klubie "Ucho" w Gdyni, gdzie supportowani byli przez trójmiejskie zespoły The Dionysos oraz Proghma-C.

</doc>
<doc id="805551" url="https://pl.wikipedia.org/wiki?curid=805551" title="Grzybno Górne">
Grzybno Górne

Grzybno Górne (kaszb. "Gòrné Grzëbno") – część wsi Grzybno w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Grzybno. W pobliżu prowadzi trasa zawieszonej obecnie linii kolejowej Kartuzy-Lębork.
W latach 1975–1998 Grzybno Górne administracyjnie należało do województwa gdańskiego.

</doc>
<doc id="805553" url="https://pl.wikipedia.org/wiki?curid=805553" title="Halowe Mistrzostwa Europy w Lekkoatletyce 1996">
Halowe Mistrzostwa Europy w Lekkoatletyce 1996

XXIV Halowe Mistrzostwa Europy odbyły się 8–10 marca 1996 w Sztokholmie w hali Globen Arena.

</doc>
<doc id="805558" url="https://pl.wikipedia.org/wiki?curid=805558" title="Samuel Landau">
Samuel Landau

Samuel Landau (ur. 9 sierpnia 1882 we Włocławku, zm. latem 1942 w Warszawie) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz. Zginął latem 1942 w getcie warszawskim.

</doc>
<doc id="805563" url="https://pl.wikipedia.org/wiki?curid=805563" title="Helsinki Halli">
Helsinki Halli

Hartwall Arena (do 2014 Hartwall Areena), nazywana również Helsinki Areena, Helsingin Areena lub Helsingforsarenan (Arena w Helsinkach) przez narodowego nadawcę Yle – hala widowiskowo-sportowa w Helsinkach zbudowana w 1997 roku. W hali swoje mecze rozgrywa drużyna hokejowa, Jokerit. Odbył aię tu Konkurs Piosenki Eurowizji 2007. Hala otrzymała swoją nazwę dzięki firmie napojów Hartwall.
Obiekt używany jest zarówno do organizacji zawodów sportowych jak i koncertów muzycznych. Hala w kształcie elipsy mierzy 153 m długości i 123 m szerokości. Po zwycięstwie w 2006 r. grupy Lordi na 51. Konkursie Piosenki Eurowizji w Atenach odbył się tu 52. Konkurs Piosenki Eurowizji, którego zwyciężczynią była Marija Šerifović reprezentująca Serbię.
Artyści występujący w Hartwall Arena.
Na arenie występowały następujące gwiazdy światowego formatu: 5 Seconds of Summer, 50 Cent, AC/DC, Adam Lambert, Aerosmith, Anastacia, Andrea Bocelli, Avenged Sevenfold, Backstreet Boys, The Beach Boys, Billy Idol, Black Label Society, Black Sabbath, Bob Dylan, Bon Jovi, Britney Spears, Bryan Adams, Céline Dion, Cher, Cheek, Cliff Richard, Crosby, Stills and Nash, David Bowie, Depeche Mode, Disturbed, Eagles, Elton John, Enrique Iglesias, Evanescence, Freedom Call, The Game, Genesis, George Michael, Guns N’ Roses, Gwen Stefani, Il Divo, Imagine Dragons, Iron Maiden, Jean-Michel Jarre, Jeff Dunham, Jennifer Lopez, Joe Bonamassa, John Fogerty, Judas Priest, Justin Bieber, Katy Perry, Kiss, Korn, Kylie Minogue, Lady Gaga, Lenny Kravitz, Mark Knopfler, Marilyn Manson, Megadeth, Metallica, Miley Cyrus, Mötley Crüe, Muse, My Chemical Romance, Neil Young, Nickelback, Nightwish, No Doubt, Ozzy Osbourne, Papa Roach, Paul McCartney, Phil Collins, Pink, Placido Domingo, Prince, The Prodigy, The Pussycat Dolls, Queen + Adam Lambert, Rammstein, Red Hot Chili Peppers, R.E.M., Ricky Martin, Rihanna, Riverdance, Robbie Williams, Robin Packalen, Roger Waters, Rush, Saara Aalto, Sarah Brightman, Santana, Scorpions, Sean Combs, Shakira, Shania Twain, Slipknot, Smashing Pumpkins, Soundgarden, Spice Girls, Sunrise Avenue, Sting, Swedish House Mafia, Tokio Hotel, Tom Jones, Tina Turner, Whitney Houston, The Who, Yes.

</doc>
<doc id="805567" url="https://pl.wikipedia.org/wiki?curid=805567" title="Patryk Vega">
Patryk Vega

Patryk Sebastian Vega (ur. jako Patryk Sebastian Krzemieniecki, 2 stycznia 1977 w Warszawie) – polski reżyser, scenarzysta i socjolog.
Życiorys.
Wczesne lata.
Został wychowany przez matkę. Już w szkole podstawowej interesował się kinem i montażem. Z chwilą otrzymania dowodu osobistego, podjął starania o zmianę nazwiska, marząc o karierze międzynarodowej. Od 14. roku życia pracował zarobkowo, początkowo handlując nielegalnym oprogramowaniem na jednej z warszawskich giełd. W wieku kilkunastu lat został wpisany do polskiej księgi rekordów Guinnessa jako najmłodszy twórca grafiki komputerowej.
Jest absolwentem socjologii o specjalizacji medialnej w Collegium Civitas w Warszawie. Pracę magisterską obronił na kanwie serialu dokumentalnego "Prawdziwe psy", którego był współscenarzystą i reżyserem. Serial opowiadał o pracy warszawskiej policji. Jest współautorem przekrojowej pracy socjologicznej: „Polski ruch feministyczny – analiza ruchu społecznego według teorii Alaina Touraine’a”.
Praca zawodowa.
W trakcie studiów pracował z Markiem Millerem w ramach Laboratorium reportażu, a w TVP – z dokumentalistą Andrzejem Fidykiem.
Jako scenarzysta zadebiutował w 1998, realizując serial "Pierwszy milion" (2000). Jest pomysłodawcą i współrealizatorem serialu "Prawdziwe psy" (2001). Wyreżyserował autorskie seriale TVN "Kryminalni" (2005) i "Twarzą w twarz" (2007–2008), a także był reżyserem serialu TVP2 "Instynkt".
W 2005 stworzył film "PitBull", który został zrealizowany również w formie serialu telewizyjnego. Od 2010 wyreżyserował, oparte na autorskim scenariuszu, filmy, takie jak "Ciacho" (2010) i "Last Minute" (2013) oraz "Służby specjalne" (2014), "Botoks" (2017) i "Kobiety mafii" (2018), które zostały zrealizowane również w formie seriali. W 2016 stworzył też dwie kolejne części filmu "Pitbull": "Pitbull. Nowe porządki" i "Pitbull. Niebezpieczne kobiety". "Botoks" został uznany za jedną z najgorszych produkcji 2017 przez serwis Mediakrytyk.pl − agregujący recenzje polskich krytyków.
Charakterystyka i odbiór twórczości.
Filmy Vegi, począwszy od "Ciacha", zbierają chłodne recenzje, mimo imponujących wyników box office. Szczególną uwagę zwraca się na konwencję, pod którą jest tworzony prawie każdy film kontrowersyjnego reżysera. Krytyce poddaje się m.in.: chaotyczny scenariusz i montaż, kiepską grę aktorską, spore nasycenie wulgaryzmów, humoru niskich lotów i brutalności, a także szum medialny, który towarzyszył premierom filmów, takim jak "Botoks", "Polityka" czy "Pętla". Produkcje te – zgodnie z zapowiedziami reżysera – miały być przełomowe pod kątem ujawnienia patologii występujących w środowiskach policji, polityków, lekarzy, sportu czy służb, jednak zdaniem dziennikarzy i krytyków miało to głównie na celu podbicie popularności w celu sprowadzenia większej liczby widzów do kin.
Działalność społeczna.
2 lutego 2021 opublikował w serwisie YouTube film dokumentalny "Oczy diabła", opowiadający o handlu dziećmi, m.in. sprzedaży siatkom pedofilskim i nielegalnym klinikom trudniącym się przeszczepami. Po upublicznieniu materiału Rzecznik Praw Dziecka Mikołaj Pawlak, wystosował do prokuratury prośbę o wszczęcie postępowania w sprawie ujawnionych przez Vegę faktów. W osobnym postępowaniu sprawą zajęła się Państwowa Komisja ds. Spraw Pedofilii.
Życie prywatne.
Od 2010 jest żonaty z Katarzyną Słomińską. Ma troje dzieci: córkę i synów-bliźniaków.

</doc>
<doc id="805569" url="https://pl.wikipedia.org/wiki?curid=805569" title="Macocha (film 1914)">
Macocha (film 1914)

Macocha (jid. "Di Sztifmuter") – polski film fabularny z 1914 roku w języku jidysz, oparty na utworze Jakuba Gordina.
Film nie zachował się do dnia dzisiejszego.

</doc>
<doc id="805571" url="https://pl.wikipedia.org/wiki?curid=805571" title="Jakub Gordin">
Jakub Gordin

Jakub Gordin (ur. 1 maja 1853 w Myrhorodzie - zm. 11 czerwca 1909 w Nowym Jorku), dramatopisarz żydowski tworzący w języku jidysz. Napisał i przetłumaczył z innych języków ponad 100 dramatów.

</doc>
<doc id="805572" url="https://pl.wikipedia.org/wiki?curid=805572" title="Jarosław Sokołowski (gangster)">
Jarosław Sokołowski (gangster)

Jarosław Sokołowski, pseudonim „Masa” (ur. 1962 w Pruszkowie) – polski gangster i przestępca zajmujący w latach 90. wysoką pozycję w gangu pruszkowskim, od 2000 roku świadek koronny.
Został zatrzymany przez policję 30 grudnia 1999 pod zarzutem wymuszenia rozbójniczego. W połowie czerwca 2000, po pięciu miesiącach wyszedł z aresztu i zaczął współpracować z prokuraturą. Sąd, w toczącym się na Bemowie w Warszawie (we wrześniu 2002) procesie gangu pruszkowskiego, nadał mu status świadka koronnego. Po jego zeznaniach dokonano aresztowania członków tzw. zarządu Pruszkowa.
Życiorys.
Początki.
Mieszkaniec Komorowa koło Warszawy. Ojciec Jarosława Sokołowskiego był pięściarzem. Trenował w Legii Warszawa. Nie odnosił jednak większych sukcesów sportowych. Kiedy Jarosław Sokołowski miał dwa lata, ojciec porzucił rodzinę. Ciężar wychowania jedynego syna spadł na matkę, która pracowała w jednej z miejscowych fabryk. Zarabiała niewiele.
Po ukończeniu szkoły podstawowej Jarosław Sokołowski uczęszczał do Technikum Samochodowego w Grodzisku Mazowieckim oraz do Zespołu Szkół Budowlanych w Pruszkowie. Później zajmował się m.in. handlem walutą pod miejscowym Peweksem.
Kariera przestępcza.
Przestępcze terminowanie rozpoczął u Ireneusza P., ps. „Barabasz”. Na przełomie lat 80. i 90. „pracował” w organizacji założonej m.in. przez: Andrzeja Kolikowskiego, ps. „Pershing”, Wojciecha Kiełbińskiego, ps. „Kiełbasa”, Leszka Danielaka, ps. „Wańka”, Czesława B., ps. „Dziki”, Janusza Prasola, ps. „Parasol” i Andrzeja Banasiaka vel Andrzeja Zielińskiego, ps. „Słowik” – biorąc udział w napadach na tiry przewożące papierosy (razem z Wojciechem Kiełbińskim, ps. „Kiełbasa”) i legalizacji samochodów pochodzących z kradzieży. Miał też określone „procenty” z zysków grup podporządkowanych „zarządowi” "Pruszkowa". Były to m.in. wpływy z haraczy.
W 1993 oskarżono go o gwałt na młodej kelnerce, Małgorzacie Rozumeckiej z Komorowa. Wówczas prokurator z Pruszkowa prowadząca tę sprawę nie wydała nakazu aresztowania, a rzekomo zgwałcona wkrótce wycofała swoje zeznania.
Prowadził legalne interesy (m.in. był właścicielem restauracji "La Cucaracha" w Pruszkowie, miał też do spółki z Leszkiem Danielakiem, ps. „Wańka” jedną z największych dyskotek w Warszawie, słynną "Planetę" na Woli) bywał na ekskluzywnych przyjęciach, kontaktował się z ludźmi ze świata biznesu i polityki. Udzielał gazetom wywiadów jako ekspert i moralista.
30 grudnia 1999 Jarosław Sokołowski został zatrzymany przez policję w Korbielowie na Żywiecczyźnie, gdzie przebywał u jednego ze swoich znajomych. Przyczyną aresztowania było doniesienie złożone przez jednego z handlarzy w "Elektrolandzie" (Janki pod Warszawą) Andrzeja R., ps. „Rudy” o wymuszeniu haraczy, m.in. przez Jarosława Sokołowskiego. Jarosław Sokołowski wyszedł na wolność w połowie czerwca 2000 po pięciu miesiącach pobytu w areszcie, uzyskując status świadka koronnego.
Jarosław Sokołowski brał również udział (jako świadek) w procesie grupy przestępczej Aleksandra Y. ps. „Said”.
Był bliskim współpracownikiem m.in.: Andrzeja Kolikowskiego, ps. „Pershing” (Jarosław Sokołowski jako pierwszy uznał zwierzchnictwo Andrzeja Kolikowskiego w grupie pruszkowskiej, dzięki czemu korzystał z jego ochrony, szczególnie w ostatniej fazie aktywności w mafii – gdy już współpracował z policją) i Nikodema Skotarczaka, ps. „Nikoś”. Wrogami "Masy" w zarządzie "Pruszkowa" byli: Andrzej Banasiak vel Andrzej Zieliński, ps. „Słowik”, Mirosław Danielak, ps. „Malizna”, Janusz Prasol, ps. „Parasol”.
Świadek koronny.
5 października 2009 w programie "Teraz my!", emitowanym wówczas na antenie telewizji TVN, odsłonił kulisy hazardowego biznesu – program był związany m.in. z tzw. aferą hazardową. W 2012 wystąpił w programie "Na pierwszym planie" (emitowanym na antenie Telewizji Polskiej), w którym odpowiadał na pytania Piotra Kraśki. Skomentował wówczas wyrok wydany przez sąd pierwszej instancji uniewinniający byłych członków gangu z Pruszkowa (Sąd Okręgowy w Warszawie w 2012 nieprawomocnym wyrokiem oczyścił ze stawianych zarzutów m.in. Andrzeja Zielińskiego, ps. „Słowik” oraz Zygmunta Raźniaka, ps. „Bolo”). , a także w wywiadzie dla dziennikarzy gazety „Fakt” w listopadzie 2014. 
Mimo tego, że Jarosław Sokołowski objęty jest programem świadka koronnego, jego działalność budzi wątpliwości, np. 16 maja 2018 został zatrzymany przez funkcjonariuszy Biura Spraw Wewnętrznych Policji z Łodzi w celu postawienia zarzutów związanych z wyłudzeniem kredytów, łapownictwem i powoływaniem się na wpływy. W tej sprawie został tymczasowo aresztowany na 3 miesiące. Aresztowanie dwukrotnie przedłużono. W maju 2020 roku wyszedł na wolność w oczekiwaniu na proces.
Wystąpienia w mediach.
Jest bohaterem siedmiu następujących wywiadów rzek autorstwa Artura Górskiego: "Masa o kobietach polskiej mafii", "Masa o pieniądzach polskiej mafii" (wydanych w 2014), "Masa o porachunkach polskiej mafii", "Masa o bossach polskiej mafii" (wydanych w 2015), "Masa o kilerach polskiej mafii", "Masa o żołnierzach polskiej mafii" (wydanych w 2016), "Masa o życiu świadka koronnego" (wydanej w 2017) i "Masa o procesie polskiej mafii (wydanej w 2018)".
Działalności Jarosława Sokołowskiego poświęcona jest książka Sylwestra Latkowskiego i Piotra Pytlakowskiego "Koronny nr 1. Pseudonim Masa" wydana w 2017. Publikacja spotkała się z negatywnym odbiorem samego Sokołowskiego, który przez swojego pełnomocnika zażądał od Domu Wydawniczego „Rebis” wycofania książki ze sprzedaży, motywując to „naruszeniem dóbr osobistych” i „dekonspiracją świadka koronnego”.
Od 2016 jest współwłaścicielem i współtwórcą pierwszego internetowego programu kryminalnego "Mafia to nie tylko Pruszków". W kwietniu 2018 wraz z Wojciechem Sumlińskim i byłym majorem Agencji Bezpieczeństwa Wewnętrznego Tomaszem Budzyńskim wydał książkę pt. "To tylko mafia. Historia nieprawdopodobnie prawdziwa i gorsza niż samo piekło" opisującej kontakty i relacje grupy pruszkowskiej ze światem polityki.
Udział w filmach, serialach i programach telewizyjnych:
Życie prywatne.
Dwukrotnie żonaty. Z pierwszą żoną, Elżbietą Sokołowską, ma dwoje dzieci. W 2015 ożenił się z byłą modelką.

</doc>
<doc id="805574" url="https://pl.wikipedia.org/wiki?curid=805574" title="Lea Kompaniejec">
Lea Kompaniejec

Lea Kompaniejec, Lea Kompanijec, z domu Gotlib (ur. 1872 w Pińsku, zm. 7 października 1935 w Paryżu) – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.
Życiorys.
Jej mężem był dyrektor łódzkiego teatru żydowskiego Aba Kompaniejec, jeden z pionierów sceny żydowskiej. Była jedną z głównych aktorek utworzonej przez niego Trupy Kompaniejca, w której występowały również córki artystycznej pary: Anna (ps. Aniela) Kompaniejec-Polakow, Betty Kompaniejec-Rabinowicz oraz Nina wraz z mężami Aronem Polakowem, Leonem (Lejbem) Rabinowiczem i Leonidem Sokołowem. Z czasem do zespołu dołączyli również synowie Aby i Lei, Izrael i Mordechaj, ze swoimi żonami.
W początkowych latach swej kariery Lea Kompaniejec śpiewała przede wszystkim partie wokalne, w późniejszym okresie przechodząc do ról dramatycznych, wreszcie ról charakterystycznych i postaci matek. Występowała z zespołami wędrownymi na prowincji (nierzadko pełniąc dodatkowo także funkcję krawcowej, garderobianej, rekwizytorki, kasjerki czy bileterki), jak również na deskach łódzkich teatrów, między innymi w sztuce "Mirełe Efros".
Należała do pierwszych kobiet występujących w teatrze żydowskim.

</doc>
<doc id="805575" url="https://pl.wikipedia.org/wiki?curid=805575" title="Szaja Rotszejn">
Szaja Rotszejn

Szaja Rotszejn – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805579" url="https://pl.wikipedia.org/wiki?curid=805579" title="Festung Breslau (powieść)">
Festung Breslau (powieść)

Festung Breslau – powieść kryminalna polskiego pisarza Marka Krajewskiego.
Akcja powieści rozgrywa się w 1945 roku, pod koniec II wojny światowej, w oblężonej twierdzy Breslau, czyli we Wrocławiu. Jest to czwarta część cyklu powieści kryminalnych, których bohaterem jest pracownik wrocławskiego prezydium policji 62-letni Eberhard Mock. Główny bohater ma nieszablonowe, kontrowersyjne metody pracy, niejednokrotnie korzysta z pomocy przestępców, a jego uczciwość pozostawia wiele do życzenia. Festung Breslau zaczyna się, gdy do Mocka przychodzi jego starszy brat Franz. Dostał on list, w którym ktoś podważa winę mordercy bratanka Mocka (szczegóły można znaleźć w drugiej części cyklu "Koniec świata w Breslau") i podaje adres pewnego domu. Z tego powodu obaj panowie przedostają się do zajętej przez Rosjan części miasta i pod wskazanym adresem znajdują potwornie okaleczoną młodą dziewczynę, która wkrótce umiera. Denatka okazuje się być krewną znanej, przebywającej w obozie pracy, antyfaszystki hrabiny Gertrudy von Mogmitz. Przekonany przez nią Mock rozpoczyna prywatne śledztwo w tej sprawie, w trakcie którego nieustannie jest targany wyrzutami sumienia z powodu ciągłego odkładania ucieczki z żoną z ogarniętego wojną Wrocławia. Podczas tej sprawy poznaje galerię intrygujących postaci, m.in. zakochanego w hrabinie filozofa Rudolfa Brendela czy komendanta obozu, w którym więziono hrabinę, Hansa Gnerlicha. Pojawi się też znany z pierwszej części cyklu "Śmierć w Breslau" Erich Kraus, zagorzały wróg Mocka, oraz współpracujący z Mockiem przestępcy - Cornelius Wirth i Heinrich Zupitza, a także patolog doktor Lasarius.

</doc>
<doc id="805583" url="https://pl.wikipedia.org/wiki?curid=805583" title="Rękowo">
Rękowo

Rękowo (niem. "Rennekau") – nieoficjalna nazwa części wsi Bystrze w Polsce położona w województwie pomorskim, w powiecie malborskim, w gminie Miłoradz.
Miejscowość leży na obszarze Wielkich Żuław Malborskich, wchodzi w skład sołectwa Bystrze.
Wieś szlachecka położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.

</doc>
<doc id="805588" url="https://pl.wikipedia.org/wiki?curid=805588" title="Herman Fiszelewicz">
Herman Fiszelewicz

Herman Fiszelewicz – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805589" url="https://pl.wikipedia.org/wiki?curid=805589" title="Cygany (Mątowy Małe)">
Cygany (Mątowy Małe)

Cygany – część wsi Mątowy Małe w Polsce położona w województwie pomorskim, w powiecie malborskim, w gminie Miłoradz
Część wsi położona jest na obszarze Wielkich Żuław Malborskich, wchodzi w skład sołectwa Mątowy Małe.
W latach 1975–1998 część wsi administracyjnie należała do województwa elbląskiego.

</doc>
<doc id="805590" url="https://pl.wikipedia.org/wiki?curid=805590" title="Japoński">
Japoński



</doc>
<doc id="805592" url="https://pl.wikipedia.org/wiki?curid=805592" title="Córka kantora">
Córka kantora

Córka kantora (jid. "Dem Chanzens Tochter") – polski film fabularny z 1913 roku w języku jidysz, oparty na utworze Zalmena Libina "Złamane serca". Film się nie zachował.

</doc>
<doc id="805595" url="https://pl.wikipedia.org/wiki?curid=805595" title="Małgorzata Rydz">
Małgorzata Rydz

Małgorzata Rydz (nazwisko panieńskie Kapkowska, ur. 18 stycznia 1967 w Kłobucku) – polska lekkoatletka, specjalistka biegów średniodystansowych.
Życiorys.
Dwukrotnie startowała w igrzyskach olimpijskich w biegu na 1500 m, za każdym razem dochodząc do finału. W Barcelonie 1992 była siódma, a w Atlancie 1996 ósma.
Cztery razy brała udział w mistrzostwach świata na otwartym stadionie. W Tokio 1991 zajęła 8. miejsce w biegu na 1500 m, w Stuttgarcie 1993 odpadła w eliminacjach na tym dystansie, a w Göteborgu 1995 i Atenach 1997 była dwunasta. Spośród czterech występów w halowych mistrzostwach świata najlepsze miejsce (ósme) uzyskała w pierwszym z nich w Budapeszcie 1989 (startowała także w 1991, 1993 i 1997).
Podczas startu w Mistrzostwach Europy w Helsinkach w 1994 zajęła 4. miejsce na 800 m i 5. miejsce na 1500 m. Dwa razy zdobyła brązowe medale na 1500 m w halowych mistrzostwach Europy: w Paryżu 1994 i w Sztokholmie 1996. W Hadze 1989 była piąta na tym dystansie, a w Glasgow 1990 odpadła w eliminacjach. 
Cztery razy startowała w Superlidze Pucharu Europy, zaś podczas Pucharu świata (Hawana 1992) zajęła 2. miejsce na 1500 metrów.
Szesnaście razy zdobywała mistrzostwo Polski:
Była także dwa razy wicemistrzynią Polski (na 800 m w 1990 i w sztafecie 4 x 400 m w 1991).
Dwukrotnie zdobyła "Złote Kolce" – w 1989 i 1992.
Rekordy życiowe:
Główną rywalką Małgorzaty Rydz w kraju była Anna Brzezińska.

</doc>
<doc id="805596" url="https://pl.wikipedia.org/wiki?curid=805596" title="Róża spękań">
Róża spękań

Róża spękań – metoda, która przedstawia graficzne rozmieszczenie częstości występowania kierunków spękań. Zaletą tej metody jest proste i szybkie wykonanie. Ze względu, że jest to projekcja dwuwymiarowa, jeden z wyników jest zaniedbany (np. kąt zapadu). Róże spękań wykonuje się na podstawie tabeli. Wyniki dla tabel opracowane są wcześniej na podstawie przeprowadzonych pomiarów w kopalni, wykonanych na danej ścianie skały.
Róże spękań przedstawia się za pomocą diagramu promienistego lub rozetowego.

</doc>
<doc id="805597" url="https://pl.wikipedia.org/wiki?curid=805597" title="Etylomorfina">
Etylomorfina

Etylomorfina, dionina (łac. "Aethylmorphinum hydrochloricum", "Ethylmorphini hydrochloridum" FP XI, syn. "Dioninum") – organiczny związek chemiczny, pochodna etylowa morfiny (etylowana grupa hydroksylowa 3-OH przy pierścieniu benzenowym).
Znajduje zastosowanie w lecznictwie w postaci chlorowodorku (chlorowodorek 3-etoksy-6-hydroksy-4,5-epoksy-"N"-metylomorfinonu). Podany doustnie chlorowodorek etylomorfiny wchłania się dobrze z przewodu pokarmowego. Związek wykazuje właściwości zbliżone do pozostałych pochodnych alkaloidów fenantrenowych (morfiny, kodeiny, dihydrokodeiny). Wykazuje silniejsze od kodeiny i słabsze od morfiny działanie przeciwbólowe i przeciwkaszlowe. Wykazuje także działanie uspokajające. Związek zastosowany miejscowo wykazuje działanie drażniące. Obecnie stosowany jako silny środek przeciwkaszlowy, znacznie rzadziej jako środek przeciwbólowy (w bólach różnego pochodzenia; jednak w terapii paliatywnej bólów nowotworowych ustępuje miejsca innym środkom, m.in. fentanylowi, morfinie).
Ponadto miejscowo w okulistyce, w leczeniu owrzodzeń rogówki, w zapaleniu tęczówki, wysiękach wewnątrzgałkowych ciała szklistego i jaskrze. Farmakopea Polska podaje, że dawka maksymalna jednorazowa wynosi 0,05 g, dawka maksymalna dobowa: 0,15 g, krople do oczu: 1–3%.

</doc>
<doc id="805599" url="https://pl.wikipedia.org/wiki?curid=805599" title="Kłosowo (Mątowy Małe)">
Kłosowo (Mątowy Małe)

Kłosowo – część wsi Mątowy Małe w Polsce położona w województwie pomorskim, w powiecie malborskim, w gminie Miłoradz na obszarze Wielkich Żuław Malborskich.
W latach 1975–1998 część wsi administracyjnie należała do województwa elbląskiego.

</doc>
<doc id="805600" url="https://pl.wikipedia.org/wiki?curid=805600" title="Nelson Acosta">
Nelson Acosta

Nelson Acosta López (ur. 12 czerwca 1944 w Paso de los Toros) – urugwajski piłkarz i trener piłkarski naturalizowany w Chile. Jako zawodnik grał początkowo w klubach w Urugwaju – w Huracanie Buceo Montevideo (1969-1971) i Penarolu Montevideo (1972-1976), z którym zdobył trzy tytuły mistrza kraju. W połowie lat 70. przeniósł się do Chile. Występował w Everton Viña del Mar (1977), CD O’Higgins (1978-1980) i CD Fernández Vial (1981-1983), gdzie rozpoczął pracę szkoleniową.
Ponadto trenował CD O’Higgins (1988-1991), Unión Espanola Santiago (1992 i 1993-1996) i meksykański Cruz Azul. W latach 1996-2001 był selekcjonerem reprezentacji Chile, którą w 1998 roku po szesnastoletniej przerwie wprowadził do finałów mistrzostw świata. Chilijczycy z Marcelo Salasem i Ivánem Zamorano na czele doszli do drugiej rundy, gdzie ulegli 1:4 Brazylii. Rok później podopieczni Acosty zajęli czwarte miejsce w Copa America.
Po rozstaniu z reprezentacją pracował z kadrą Boliwii (2003-2004). Od 2005 roku ponownie był selekcjonerem drużyny narodowej Chile. Złożył wypowiedzenie niedługo po przegranym 1:6 meczu z Brazylią w ćwierćfinale Copa America 2007, kiedy okazało się, że sześciu jego podopiecznych (w tym kapitan Jorge Valdivia) „rażąco złamało dyscyplinę” (chilijska federacja nie ujawniła o co dokładnie chodzi) i następnie zostało surowo ukaranych przez FIFA.

</doc>
<doc id="805601" url="https://pl.wikipedia.org/wiki?curid=805601" title="Hydrokodon">
Hydrokodon

Hydrokodon () – organiczny związek chemiczny, keton z grupy opioidów, stosowany jako lek przeciwbólowy i przeciwkaszlowy o działaniu podobnym do morfiny. Hydrokodon podawany doustnie ma około 1,5 razy silniejsze działanie od morfiny podawanej tą samą drogą (4,5× silniej od morfiny podawanej parenteralnie), aczkolwiek dawka wywołująca równoważny efekt analgetyczny może się różnić osobniczo.
Rozprowadzany pod różnymi nazwami handlowymi, m.in. "Dicodid", "Hydrokon", także w postaci preparatów zawierających również inne substancje czynne np. paracetamol ("Vicodin", "Lortab").
Działania niepożądane.
Efekty uboczne jego stosowania to między innymi reakcje alergiczne, napady drgawkowe, wilgotna skóra, silne osłabienie, zawroty głowy, utrata przytomności, żółtaczka. Może też wywoływać euforię i senność.

</doc>
<doc id="805602" url="https://pl.wikipedia.org/wiki?curid=805602" title="Fatalna klątwa">
Fatalna klątwa

Fatalna klątwa (jid. "Hercełe mejuches") – polski film fabularny z 1913 roku w języku jidysz, oparty na utworze "Przysięga".
Film nie zachował się do dnia dzisiejszego.

</doc>
<doc id="805603" url="https://pl.wikipedia.org/wiki?curid=805603" title="Eiríksjökull">
Eiríksjökull

Eiríksjökull – lodowiec w środkowo-zachodniej Islandii, w pobliżu Langjökull. 
Etymologia.
Nazwa "Eiríksjökull" pochodzi od nazwiska zbiegłego złodzieja Eiríkura, który uciekł ściągającym go ludziom, wspinając się na północno-zachodni stok lodowca. 
Opis.
Lodowiec leży w środkowo-zachodniej Islandii. Ma formę czapy lodowej i zajmuje powierzchnię 22 km² (stan na 2011 rok), będąc dziewiątym lodowcem Islandii. Ma pięć głównych lodowców wyprowadzających: Brækur eystri, Brækur vestri, Klofajökull, Þorvaldsjökull i Ögmundarjökull. 

</doc>
<doc id="805604" url="https://pl.wikipedia.org/wiki?curid=805604" title="Þrándarjökull">
Þrándarjökull

Þrándarjökull - lodowiec położony we wschodniej Islandii, w pobliżu Vatnajökull. Jego powierzchnia to 22 km2.

</doc>
<doc id="805608" url="https://pl.wikipedia.org/wiki?curid=805608" title="Oksykodon">
Oksykodon

Oksykodon () – organiczny związek chemiczny, pochodna kodeiny, silny opioidowy lek przeciwbólowy zsyntetyzowany po raz pierwszy w 1916 roku w Niemczech z tebainy. W medycynie stosuje się go głównie w postaci chlorowodorku.
Strukturalnie podobny jest do kodeiny, od której różni się obecnością grupy hydroksylowej w pozycji 14, zastąpieniem grupy hydroksylowej w pozycji 6 przez grupę karbonylową (ketonową) oraz zredukowaniem wiązania podwójnego między węglami 7,8 do pojedynczego. Rdzeń nazwy substancji pochodzi od kodeiny, przedrostek „oksy-” oznacza formę utlenioną, a końcówka „-on” zaznacza obecność grupy ketonowej w cząsteczce.
Przyswajalność.
Oksykodon stosuje się doustnie, doodbytniczo oraz w postaci zastrzyków; dożylnie, domięśniowo lub podskórnie. Przyswajalność przy podaniu doustnym wynosi 60–87%. Przy podaniu doodbytniczym przyswajalność jest podobna jak w przypadku podania doustnego. Zastosowanie oksykodonu w formie zastrzyku prowadzi do szybszego oraz mocniejszego działania substancji.
Działania niepożądane.
Euforia, senność, nudności, zaparcia, trudności z oddawaniem moczu, wysypka, zaczerwienienie skóry, zawrót głowy i wahania emocjonalne to najczęściej spotykane skutki uboczne. Inne efekty uboczne to nieznaczne zmniejszenie poziomu testosteronu u mężczyzn, czasowa impotencja, jak również znaczne powiększenie prostaty u mężczyzn (przy długotrwałym używaniu leku). Ma działanie uzależniające, co zatajał jego producent firma , będąca własnością i jego brata Raymonda, prowadząc za to wieloletnią kampanię marketingową z udziałem lekarzy, która minimalizowała ryzyko uzależniających środków przeciwbólowych i promowała ich korzyści.
Użycie pozamedyczne.
Oksykodon, jak prawie każdy lek opioidowy, stosowany jest jako narkotyk, głównie w USA, Kanadzie i Australii. Jego działanie podobne jest do działania morfiny i heroiny. Działanie narkotyczne wykazuje już w dawkach medycznych. Odnotowanych jest wiele przypadków śmiertelnych po jego zażyciu, często po podaniu równocześnie leków uspokajających, takich jak benzodiazepiny lub po spożyciu alkoholu.
Preparaty.
W Polsce jest dostępny jako preparat prosty w postaci tabletek ("Accordeon", "Oxycodone Vitabalans", "Oxycontin", "Oxydolor" i "Reltebon") i roztworu do zastrzyków ("Oxycodone Molteni" i "Oxynorm") oraz w połączeniu z naloksonem (tabletki "Oxyduo", "Oxynador" i "Targin"). Wszystkie ww. preparaty wymagają recept "Rpw".

</doc>
<doc id="805609" url="https://pl.wikipedia.org/wiki?curid=805609" title="Herman Wajsman">
Herman Wajsman

Herman Wajsman – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805610" url="https://pl.wikipedia.org/wiki?curid=805610" title="Fizjocenoza">
Fizjocenoza

Fizjocenoza (gr. "phýsis" natura, "koinós" wspólny) – wewnętrznie zróżnicowany, ponadekosystemalny układ naturalny utworzony przez wiele różnych ekosystemów, całość przyrody na danym obszarze, czyli zróżnicowane biocenozy wraz z ich siedliskami, wspólnie tworzące określony krajobraz. Termin wprowadził Adam Wodziczko w 1932 roku.
Fizjocenoza jest też definiowana jako krajobraz, część epigeosfery stanowiąca złożony przestrzennie geokompleks o swoistej strukturze i wewnętrznych powiązaniach, lub jako heterogenny fragment terenu, złożony z powiązanych wzajemnie ekosystemów.
Przykładem fizjocenozy jest strukturalno-funkcjonalny układ ekosystemów miasta.

</doc>
<doc id="805612" url="https://pl.wikipedia.org/wiki?curid=805612" title="Byczyna Kluczborska">
Byczyna Kluczborska

Byczyna Kluczborska – przystanek kolejowy w Byczynie, w województwie opolskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="805614" url="https://pl.wikipedia.org/wiki?curid=805614" title="Benzonatat">
Benzonatat

Benzonatat () – organiczny związek chemiczny, lek przeciwkaszlowy o działaniu obwodowym, który wpływa na zakończenia czuciowe w oskrzelach. Wykazuje działanie miejscowo znieczulające. Stosowany jest w anestezjologii i premedykacji, np. przed zabiegiem bronchoskopii. Do działań niepożądanych zalicza się zaparcia i skórne odczyny alergiczne.

</doc>
<doc id="805615" url="https://pl.wikipedia.org/wiki?curid=805615" title="Rynia (roślina)">
Rynia (roślina)

Rynia (łac. "Rhynia gwynne-vaughanii") – jedna z najstarszych roślin telomowych, porastająca wspólnie z horneami prawdopodobnie brzegi jezior, rzek lub bagien wczesnego dewonu. Należy do ryniofitów. Sporofit posiadał podziemną łodygę zwaną kłączem. Do podłoża przymocowana ona była za pomocą chwytników. Z kłącza wyrastały widlasto (dychotomicznie) rozgałęziające się bezlistne pędy, dochodzące do 20 cm wysokości, zakończone na szczytach zarodniami (pękniętymi na wierzchołkach). W zarodniach występowały zarodniki jednakowe skupione w tzw. tetradach.

</doc>
<doc id="805619" url="https://pl.wikipedia.org/wiki?curid=805619" title="Jarosław Kłaput">
Jarosław Kłaput

Jarosław Kłaput (ur. w Wadowicach) – polski grafik, malarz, performer, projektant, twórca działań parateatralnych i wystawiennik. 
Życiorys.
Ukończył studia na wydziale malarstwa Akademii Sztuk Pięknych w Warszawie w pracowni prof. Stefana Gierowskiego i pracowni interdyscyplinarnej prof. Ryszarda Winiarskiego.
Jest autorem wielu prestiżowych projektów graficznych promujących sztukę polską za granicą oraz twórcą projektów artystycznych wszystkich realizowanych przez pracownię muzeów. Wraz z żoną Barbarą od 1997 prowadzi Pracownię "Kłaput Project", która zaprojektowała Muzeum Dom Rodzinny Ojca Świętego Jana Pawła II w Wadowicach (otwarte w 2013 r.). Są również projektantami ekspozycji głównej Muzeum Jana Pawła II i Prymasa Wyszyńskiego.
Życie prywatne.
Z żoną Barbarą ma trzech synów.

</doc>
<doc id="805622" url="https://pl.wikipedia.org/wiki?curid=805622" title="Kara Boża">
Kara Boża

Kara Boża ( "Gots sztrof") – polski film fabularny z 1913 roku w języku jidysz, oparty na utworze Jakuba Gordina.
Film nie zachował się do dnia dzisiejszego.

</doc>
<doc id="805624" url="https://pl.wikipedia.org/wiki?curid=805624" title="Macedonia Pirińska">
Macedonia Pirińska



</doc>
<doc id="805625" url="https://pl.wikipedia.org/wiki?curid=805625" title="Tea Izraelis">
Tea Izraelis

Tea Izraelis – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805632" url="https://pl.wikipedia.org/wiki?curid=805632" title="Helena Gotlib">
Helena Gotlib

Helena Gotlib (ur. 1885 w Grodnie, zm. zapewne w getcie warszawskim) – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz. 
Została ranna podczas kampanii wrześniowej. W 1940 roku trafiła do getta warszawskiego, gdzie występowała w teatrze Nowy Azazel. Prawdopodobnie zginęła w getcie.
Życie prywatne.
Żona Ajzyka Samberga.

</doc>
<doc id="805636" url="https://pl.wikipedia.org/wiki?curid=805636" title="Jakub Libert">
Jakub Libert

Jakub Libert – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805637" url="https://pl.wikipedia.org/wiki?curid=805637" title="Aron Polakow">
Aron Polakow

Aron Polakow – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805638" url="https://pl.wikipedia.org/wiki?curid=805638" title="Civettictis civetta">
Civettictis civetta



</doc>
<doc id="805639" url="https://pl.wikipedia.org/wiki?curid=805639" title="Plac Jakuba Wejhera w Wejherowie">
Plac Jakuba Wejhera w Wejherowie

Plac Jakuba Wejhera – centralny plac w Wejherowie, będący rynkiem miejskim. Jego granice zostały wytyczone w latach 1643–1644. Ma kształt prostokąta, przy czym z rogów północnych wychodzą po dwie ulice, a z rogów południowych po jednej.
W przeszłości odbywały się na nim targi, dzisiaj jest reprezentacyjnym miejscem Wejherowa.
Historia.
Rynek został wytyczony wraz z powstaniem miasta, w latach 1643–1644, przez Jakuba Wejhera, założyciela miasta. W czasach PRL rynek przecinały asfaltowe ulice, a część centralną zajmował zieleniec, który następnie został zamieniony na trylinki. W latach 2000–2001 nawierzchnia rynku, wraz z przylegającymi ulicami, została całkowicie przebudowana i wyłączona z ruchu kołowego.
Nazwa.
Plac Jakuba Wejhera, do czasów rozbiorów, nazywany był po prostu rynkiem. Po I rozbiorze Polski w 1772 roku Wejherowo znalazło się w granicach Prus. Odtąd zaczął panować język niemiecki, a rynek był nazywany "Marktplatz", czyli "plac targowy". Po odzyskaniu niepodległości rynek otrzymał oficjalną nazwę "plac Jakuba Wejhera", która przetrwała do 1939 roku. Po wybuchu II wojny światowej i zajęciu miasta przez hitlerowców nazwa została zmieniona na "Adolf Hitler Platz". Po wyzwoleniu, 12 marca 1945 roku przywrócono nazwę "plac Jakuba Wejhera". Jednak wraz z nastaniem PRL, znowu zmieniono nazwę – tym razem na "plac Armii Czerwonej". Kolejna zmiana miała miejsce w 1990 roku – przywrócono nazwę "plac Jakuba Wejhera".
Zabytki.
Kolegiata.
W zachodniej pierzei rynku usytuowana jest kolegiata pw. św. Trójcy. Pierwotną świątynię zbudował w latach 40. XVII wieku Jakub Wejher, wypełniając ślub złożony pod Białą podczas wyprawy moskiewskiej. Ta budowla, poświęcona w 1644 roku przez opata cystersów z Oliwy Aleksandra Kęsowskiego, została w latach 1754-1755 rozebrana, a w jej miejscu ówczesny właściciel miasta Jerzy Piotr Przebendowski wzniósł barokową świątynię o powierzchni ok. 300 m². Tę z kolei rozbudował w latach 1926–1928 prałat Edmund Roszczynialski, powiększając ją dwukrotnie. W tym stanie przetrwała do czasów dzisiejszych.
Ratusz.
Pierwszy ratusz w mieście powstał ok. 1650. Dzięki mapie burmistrza Dawida Judyckiego wiadomo, jak wyglądał. Przetrwał do roku 1839. W tym roku podjęto decyzję o rozbiórce starego i budowie nowego ratusza. Ten z kolei przetrwał do 1906 – wtenczas zawaliła się część sali posiedzeń. Podjęto decyzję o przebudowie ratusza. Zakończono ją w 1908 i w takiej formie ratusz wejherowski istnieje do dzisiaj. Gruntownego remontu ratusza dokonano w 2004 roku - wymieniono dach, kopułę pokryto miedzią, a także przywrócono pierwotny wygląd wszystkich pomieszczeń. 
Szpitalik.
Budynek dawnego szpitalika-przytułku jest jednym z cenniejszych zabytków miasta. Znajduje się w zachodniej pierzei rynku. Wybudowany w konstrukcji szachulcowej wypełnionej murem ceglanym. Jego budowa została zakończona w dniu poświęcenia kolegiaty, 4 października 1644 roku. Obiekt został odrestaurowany w 1986 roku. Obecnie na parterze budynku mieści się sklep z pamiątkami i dewocjonaliami.

</doc>
<doc id="805641" url="https://pl.wikipedia.org/wiki?curid=805641" title="Medaliści drużynowych mistrzostw Polski na żużlu">
Medaliści drużynowych mistrzostw Polski na żużlu



</doc>
<doc id="805643" url="https://pl.wikipedia.org/wiki?curid=805643" title="Drużynowe Mistrzostwa Polski na Żużlu 2006">
Drużynowe Mistrzostwa Polski na Żużlu 2006

Drużynowe Mistrzostwa Polski na Żużlu 2006 – 59. edycja drużynowych mistrzostw Polski, organizowanych przez Polski Związek Motorowy (PZM). W sezonie 2006 rozgrywki podzielono na trzy ligi.

</doc>
<doc id="805644" url="https://pl.wikipedia.org/wiki?curid=805644" title="Spółgłoska szczelinowa języczkowa bezdźwięczna">
Spółgłoska szczelinowa języczkowa bezdźwięczna

Spółgłoska szczelinowa języczkowa bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [χ].
Artykulacja.
Opis.
W czasie artykulacji tej spółgoski:
Warianty.
Opisanej powyżej artykulacji może towarzyszyć dodatkowo:

</doc>
<doc id="805645" url="https://pl.wikipedia.org/wiki?curid=805645" title="Drużynowe Mistrzostwa Polski na Żużlu 2005">
Drużynowe Mistrzostwa Polski na Żużlu 2005

Drużynowe Mistrzostwa Polski na Żużlu 2005 – 58. edycja drużynowych mistrzostw Polski, organizowanych przez Polski Związek Motorowy (PZM). W sezonie 2005 rozgrywki podzielono na trzy ligi.

</doc>
<doc id="805646" url="https://pl.wikipedia.org/wiki?curid=805646" title="Obiektywizm">
Obiektywizm

Obiektywizm – stanowisko filozoficzne głoszące, że przedmiot poznania istnieje poza podmiotem poznającym i niezależnie od niego. Bezstronność, postawa badawcza wolna od przesądów i uprzedzeń.

</doc>
<doc id="805647" url="https://pl.wikipedia.org/wiki?curid=805647" title="Ślubowanie (film 1924)">
Ślubowanie (film 1924)

Ślubowanie (jid. "Ktijes Chaf") – polsko-amerykański film fabularny z 1924 roku w języku jidysz, oparty na sztuce Peretza Hirschbeina.

</doc>
<doc id="805648" url="https://pl.wikipedia.org/wiki?curid=805648" title="Drużynowe Mistrzostwa Polski na Żużlu 2007">
Drużynowe Mistrzostwa Polski na Żużlu 2007

Drużynowe Mistrzostwa Polski na Żużlu 2007 – 60. edycja drużynowych mistrzostw Polski, organizowanych przez Polski Związek Motorowy (PZM). W sezonie 2007 rozgrywki podzielono na trzy ligi.

</doc>
<doc id="805652" url="https://pl.wikipedia.org/wiki?curid=805652" title="Mojżesz Lipman">
Mojżesz Lipman

Mojżesz Jakub Lipman (ur. 20 lutego 1893 w Opatowie) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz. W latach 1946–1948 kierownik artystyczny Teatru Żydowskiego w Łodzi. Losy jego życia po 1948 roku są nieznane.

</doc>
<doc id="805654" url="https://pl.wikipedia.org/wiki?curid=805654" title="Język klallam">
Język klallam

Język klallam (nazwa własna: "") – należy do rodziny języków salisz. Tradycyjnie był używany przez Indian na półwyspie Olympic w amerykańskim stanie Waszyngton i wyspie Vancouver w kanadyjskiej prowincji Kolumbia Brytyjska. Język ten posiada 34 spółgłoski i 4 samogłoski. Głównym ekspertem od tego języka jest amerykański lingwista Timothy Montler. Język wymarł 4 lutego 2014. wraz ze śmiercią Hazel Sampson – ostatniej osoby, dla której język klallam był językiem ojczystym.

</doc>
<doc id="805657" url="https://pl.wikipedia.org/wiki?curid=805657" title="Dawid Lederman">
Dawid Lederman

Dawid Lederman (ur. 1890 w Opatowie) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805658" url="https://pl.wikipedia.org/wiki?curid=805658" title="Notoungulata">
Notoungulata



</doc>
<doc id="805660" url="https://pl.wikipedia.org/wiki?curid=805660" title="Magiczny autobus">
Magiczny autobus

Komiks dla dzieci napisany przez Joanne Cole i Bruce Degen. Jest to komiks edukacyjny opowiadający o życiu. 
Bohaterowie.
Dzieci

</doc>
<doc id="805661" url="https://pl.wikipedia.org/wiki?curid=805661" title="Zygmunt Turkow">
Zygmunt Turkow

Zygmunt Turkow (jid. זיגמונט טורקאָוו; ur. 6 listopada 1896 w Warszawie, zm. 20 stycznia 1970 w Izraelu) – polski aktor, reżyser, dramaturg i inscenizator żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Życiorys.
Urodził się w Warszawie w rodzinie żydowskiej, jako syn działacza społecznego i filantropa Naftaliego Hersza Turkowa (zm. 1940). Jego braćmi byli: aktor Jonas Turkow (1892-1982), pisarz Icchak Turkow i dziennikarz Marek Turkow. Studiował w polskich szkołach dramatycznych; przez krótki czas grał na polskiej scenie. Następnie występował w warszawskim teatrze żydowskim Abrahama Izaaka Kamińskiego (1867-1918). W 1921 założył teatr Centralny. Na jego bazie utworzył następnie Warszawski Żydowski Teatr Artystyczny (WIKT; jid. "Warszewer Jidiszer Kunst Teater"). Wraz z zespołem tych dwóch teatrów przygotował szereg nowoczesnych inscenizacji utworów z klasyki europejskiej i jidysz, m.in. "Skąpca" Moliera, "Rewizora" Mikołaja Gogola, "Pobór" Mendele Mojchera Sforima, "Obaj Kuni Lemlowie" Abrahama Goldfadena, "Siedmiu powieszonych" Leonida Andriejewa i "Grzeszny pan Czu" Jeana Berstela. Wszystkie zagraniczne sztuki były tłumaczone na język jidysz. Teatr upadł, ale w 1926 został reaktywowany. Ten etap w swojej ewolucji twórczej (pierwsza i druga formacja WIKT) Zygmunt Turkow nazywał "teatrem europejskim w języku jidysz". 
W latach 1929-1938 współpracował z różnymi trupami. Występował m.in. w Polsce, Rumunii i na Łotwie. W 1938 we Lwowie reaktywował w nowym składzie Warszawski Żydowski Teatr Artystyczny, z którym zawał występy w licznych miastach Polski. W repertuarze, obok wznowień znalazły się taki przedstawienia, jak: "Uncle Moses" Szaloma Asza, "Błądzące gwiazdy" Szolema Alejchema oraz "Śpiewacy brodzcy", "Szulamis" i "Bar Kochba" Abrahama Goldfadena. Ostatnie przedstawienie teatr wystawił 5 września 1939 w budynku "Nowości" w Warszawie, kiedy to zniszczyła go bomba. Następnie trafił do garażu na Dynasach, gdzie był bity i poniżany. 
W 1939 wraz z drugą żoną opuścił Polskę, a w 1940 wyjechał do Brazylii, gdzie był współzałożycielem brazylijskiego teatru narodowego. W 1952 przeprowadził się do Izraela. W 1956 założył teatr objazdowy "Zuta", w którym pełnił funkcję kierownika i reżysera aż do jego rozwiązania w 1967. Zmarł w Izraelu i tam został pochowany. 
Życie prywatne.
Był pierwszym mężem Idy Kamińskiej (para rozstała się w 1932), z którą miał córkę Ruth (1919−2005).
Inna informacja.
W marcu 1931 „Gazeta Lwowska” doniosła, iż żydowski aktor Zygmunt Turkow popełnił samobójstwo w garderobie, tuż przed występem gościnnym w Przemyślu.

</doc>
<doc id="805662" url="https://pl.wikipedia.org/wiki?curid=805662" title="Karabin SWN-98">
Karabin SWN-98

SWN-98 (ros. СВН-98) – rosyjski wielkokalibrowy karabin wyborowy. Nie produkowany seryjnie, ale stał się podstawą do skonstruowania seryjnego KSWK.
SWN-98 powstał w biurze konstrukcyjnym Zakładów im. Diegtariewa w Kowrowie przez zespół w składzie: E.W. Zurawliew, M.J. Kuczin, W.I. Niegrupienko i J.N. Owczynikow.
SWN-98 jest bronią powtarzalną z zamkiem suwliwy zbudowaną w układzie bullpup. Karabin posiadał ciężką lufę o żłobkowanej powierzchni zakończoną hamulcem wylotowym - kompensatorem podrzutu. Komora zamkowa mieści mechanizmy: spustowy, uderzeniowy oraz zamek. Z przodu komory umieszczono wspornik do mocowania dwójnógu, a z tyłu trzewik z amortyzatorem. Gniazdo magazynka umieszczono za chwytem, tak jak przy konstrukcjach bullpup.
Broń wyposażono w mechaniczne przyrządy celownicze oraz wspornik dla celownika optycznego (na lewej ściance komory zamkowej).

</doc>
<doc id="805665" url="https://pl.wikipedia.org/wiki?curid=805665" title="Ciśnienie sprężania">
Ciśnienie sprężania

Ciśnienie sprężania – ciśnienie, jakie panuje w komorze spalania silnika spalinowego tłokowego po zakończeniu suwu sprężania. Jego wartość zależy od:
Nieszczelności te świadczą o zużyciu silnika, dlatego pomiar tego ciśnienia jest podstawową metodą diagnostyki silnika tłokowego.
Pomiaru ciśnienia sprężania dokonuje się przy pomocy przystosowanego do tego celu manometru, zwanego potocznie próbnikiem ciśnienia. Dla silników o zapłonie samoczynnym i silników o zapłonie iskrowym stosowane są inne konstrukcyjnie próbniki ciśnień, co wynika z innego zakresu pomiarowego.

</doc>
<doc id="805666" url="https://pl.wikipedia.org/wiki?curid=805666" title="Karolewo (powiat iławski)">
Karolewo (powiat iławski)

Karolewo – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim. Sąsiaduje bezpośrednio z zachodnimi granicami Susza.
W latach 1975–1998 miejscowość należała administracyjnie do województwa elbląskiego.
Zobacz też: Karolewo

</doc>
<doc id="805670" url="https://pl.wikipedia.org/wiki?curid=805670" title="Oded Fehr">
Oded Fehr

Oded Fehr (ur. 23 listopada 1970 w Tel Awiwie) – izraelski aktor filmowy i telewizyjny, występował jako Ardeth Bay w filmach "Mumia" (1999) i "Mumia powraca" (2001) oraz jako doktor Nicolas Kokoris w serialu "Lekarze marzeń".
Życiorys.
Wczesne lata.
Urodził się w Tel Awiwie jako syn Gili (z domi Lachmann), pochodzącej z Holandii opiekunki, i Uri/Ury Ernsta Fehra, pochodzącego z Niemiec fizyka. Dorastał wraz ze starszym bratem, siostrą i młodszą siostrą przyrodnią. Po ukończeniu szkoły średniej, w latach 1989–1992 służył w Izraelskim Korpusie Morskim. Pracował jako ochroniarz w izraelskiej linii lotniczej El Al w Niemczech. Próbował bez powodzenia rozpocząć karierę przedsiębiorcy we Frankfurcie, gdzie uczęszczał na kurs teatralny. W 1997 studiował aktorstwo w londyńskiej Bristol Old Vic Theatre School.
Kariera aktorska.
Grał Don Juana w sztuce Ödöna von Horvátha "Don Juan wraca z wojny" w londyńskim CourtyardTheatre, a także występował we Frankfurcie w przedstawieniu Davida Mameta "Perwersja seksualna w Chicago". Po raz pierwszy pojawił się na szklanym ekranie w brytyjskim teledramacie kryminalnym "Killer Net" (1998) u boku Paula Bettany. Po debiutanckim występie na dużym ekranie w komedii "Boski żigolo" ("Deuce Bigalow: Male Gigolo", 1999) z Robem Schneiderem, został dostrzeżony jako Ardeth Bey w komedii sensacyjno-przygodowej fantasy "Mumia" ("The Mummy", 1999) i jej sequelu "Mumia powraca" ("The Mummy Returns", 2001).
Zagrał w dwóch produkcjach telewizyjnych kanału Hallmark/ABC: "Kleopatra" ("Cleopatra", 1999) u boku Leonor Vareli, Timothy’ego Daltona i Billy’ego Zane’a oraz "Baśnie tysiąca i jednej nocy" ("Arabian nights", 2000) z Mili Avital, Alanem Batesem, Jamesem Frainem, Johnem Leguizamo, Dougrayem Scottem i Rufusem Sewellem.
Pojawił się także w serialach: "Czarodziejki" ("Charmed", 2004–2005) w roli Zankou oraz Showtime "Uśpiona komórka" ("Sleeper Cell", 2005–2006) jako Farik. Wystąpił w roli Carlosa Olivery w dreszczowcu Sci-Fi ' ("Resident Evil: Apocalypse", 2004) i sequelu ' ("Resident Evil: Extinction", 2007).
Życie prywatne.
22 grudnia 2002 poślubił Rhondę Tollefson. Mają dwójkę dzieci: syna Atticusa (ur. 4 stycznia 2003) i córkę Finley (ur. 26 lutego 2006).

</doc>
<doc id="805672" url="https://pl.wikipedia.org/wiki?curid=805672" title="Jacob Mestel">
Jacob Mestel

Jacob Mestel (ur. 25 lutego 1884, zm. 6 sierpnia 1959 w Nowym Jorku) – polski aktor, scenarzysta i historyk żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz. 
W połowie lat 20. XX wieku wyemigrował do Stanów Zjednoczonych, gdzie kontynuował karierę aktorską.

</doc>
<doc id="805673" url="https://pl.wikipedia.org/wiki?curid=805673" title="Stawiec (województwo warmińsko-mazurskie)">
Stawiec (województwo warmińsko-mazurskie)

Stawiec – osada w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim, w pobliżu jeziora Merynos.
W latach 1975–1998 miejscowość należała administracyjnie do województwa elbląskiego.
Zobacz też: Stawiec

</doc>
<doc id="805674" url="https://pl.wikipedia.org/wiki?curid=805674" title="WebCT">
WebCT

WebCT (ang. Web Course Tools) - wirtualna platforma edukacyjna (VLE - ang. virtual learning environment).
Komercyjny system oprogramowania wykorzystywany na uczelniach i w innych instytucjach edukacyjnych dla prowadzenia e-learningu (e-dukacji). 
W ramach WebCT nauczający i studenci mają dostęp do systemu forów dyskusyjnych, poczty elektronicznej, czatów, dokumentów (tekstowych, audio, wideo), stron WWW.

</doc>
<doc id="805675" url="https://pl.wikipedia.org/wiki?curid=805675" title="Sławomir Święcki">
Sławomir Święcki

Sławomir Święcki (ur. 23 sierpnia 1975 w Iławie) - polski piłkarz, który występował na pozycji obrońcy.
Wcześniej reprezentował barwy Stomilu Olsztyn (24 mecze w I lidze/ bez goli) oraz Drwęcy Nowe Miasto Lubawskie (28 występów w II lidze/ bez goli). Jesienią 2009 roku zawiesił swoje występy w zespole, ale nie zakończył kariery. Po sezonie 2011/12, który spędził w Motorze Lubawa postanowił zakończyć karierę piłkarską. Na krótko jednak 2013 roku wrócił do piłki i rozegrał rundę jesienną w GKS Wikielec.

</doc>
<doc id="805676" url="https://pl.wikipedia.org/wiki?curid=805676" title="Fredro">
Fredro

Osoby o nazwisku Fredro:
Osoby o imieniu Fredro:

</doc>
<doc id="805677" url="https://pl.wikipedia.org/wiki?curid=805677" title="Atrybucja sytuacyjna">
Atrybucja sytuacyjna



</doc>
<doc id="805678" url="https://pl.wikipedia.org/wiki?curid=805678" title="Pirymetamina">
Pirymetamina

Pirymetamina – organiczny związek chemiczny, środek stosowany w leczeniu malarii, toksoplazmozy, zapalenia płuc wywołanego przez "Pneumocystis carinii" oraz czerwienicy. Opracowany w 1953 roku przez Gertrudę Elion i George’a Hitchingsa w laboratorium przedsiębiorstwa Wellcome.
W 2015 r. Martin Shkreli wykupił prawa do jedynego dostępnego w Stanach Zjednoczonych preparatu zawierającego pirymetaminę (nazwa handlowa Daraparim) i podniósł jego cenę z 13,5 dolara do 750 dolarów, co wywołało oburzenie w mediach. 
W XXI w. stwierdzono, że pirymetamina hamuje działanie czynnika transkrypcyjnego STAT3, który w komórkach nowotworowych jest zbyt aktywny, prowadząc do angiogenezy, zapobiegając apoptozie komórek i ułatwiając przerzuty nowotworowe. Amerykańskie badania kliniczne w leczeniu przewlekłej białaczki limfocytowej zaplanowano zakończyć w 2020 roku, natomiast w Polsce w 2018 r. podjęto badania w zakresie leczenia .
Działanie przeciwpasożytnicze.
Pirymetamina działa na postacie krwinkowe i pozakrwinkowe "Plasmodium vivax", "Plasmodium falciparum" i "Plasmodium malariae". W bardzo małym stopniu działa na gametocyty tych pasożytów.

</doc>
<doc id="805679" url="https://pl.wikipedia.org/wiki?curid=805679" title="Bałoszyce Małe">
Bałoszyce Małe

Bałoszyce Małe – mała osada w Polsce położona w województwie warmińsko-mazurskim, w powiecie iławskim, w gminie Susz.
W latach 1975–1998 miejscowość należała administracyjnie do województwa elbląskiego.

</doc>
<doc id="805683" url="https://pl.wikipedia.org/wiki?curid=805683" title="Sąd Polubowny przy Polskiej Izbie Informatyki i Telekomunikacji">
Sąd Polubowny przy Polskiej Izbie Informatyki i Telekomunikacji

Sąd Polubowny przy Polskiej Izbie Informatyki i Telekomunikacji – sąd polubowny powołany w celu rozstrzygania sporów o nazwy domenowe w sieci Internet.

</doc>
<doc id="805685" url="https://pl.wikipedia.org/wiki?curid=805685" title="Atrybucja dyspozycyjna">
Atrybucja dyspozycyjna



</doc>
<doc id="805686" url="https://pl.wikipedia.org/wiki?curid=805686" title="Karabin KSWK">
Karabin KSWK

KSWK (ros. "КСВК") – rosyjski wielkokalibrowy karabin wyborowy skonstruowany pod koniec lat 90. Oparty na konstrukcji eksperymentalnego SWN-98 w Zakładach im. Diegtariowa w Kowrowie. W niewielkich ilościach używany przez rosyjskie jednostki specjalne, także bojowo w Czeczenii jako broń antysnajperska.
KSWK tak jak SWN-98 jest bronią powtarzalną z zamkiem suwliwym zbudowaną w układzie bullpup. Zasadniczą różnicą jest inne urządzenie wylotowe, dłuższe, pełniące funkcję tłumika płomieni i częściowo tłumika dźwięku. Ponadto zastosowano inne mechaniczne przyrządy celownicze.
Na KSWK oparto docelowy karabin ACWK, różniący się konstrukcją urządzenia wylotowego.

</doc>
<doc id="805691" url="https://pl.wikipedia.org/wiki?curid=805691" title="Spodek (naczynie)">
Spodek (naczynie)



</doc>
<doc id="805693" url="https://pl.wikipedia.org/wiki?curid=805693" title="Fabianki (województwo warmińsko-mazurskie)">
Fabianki (województwo warmińsko-mazurskie)

Fabianki – opuszczona obecnie osada w Polsce położona w województwie warmińsko-mazurskim, w powiecie iławskim, w gminie Susz nad rzeką Liwą na obszarze Parku Krajobrazowego Pojezierza Iławskiego. W latach 1975–1998 miejscowość należała administracyjnie do województwa elbląskiego.
W latach 90. XX wieku mieszkało tu jeszcze 7 osób. 
Zobacz też: Fabianki

</doc>
<doc id="805694" url="https://pl.wikipedia.org/wiki?curid=805694" title="Błazen purymowy">
Błazen purymowy

Błazen purymowy (jid. "Der Purimszpiler") – polski film fabularny z 1937 roku w języku jidysz.

</doc>
<doc id="805695" url="https://pl.wikipedia.org/wiki?curid=805695" title="Droga (Escrivy)">
Droga (Escrivy)

Droga (tytuł oryginalny "Camino") – sztandarowe dzieło św. Josemarii Escrivy, założyciela Opus Dei. Wydana po raz pierwszy w 1934 r. w języku hiszpańskim w Cuenca. Zawiera zebrane w 999 punktów rozważania duchowe.
Jej łączny światowy nakład w różnych językach, to ponad 4,5 mln egzemplarzy (2005). Po polsku ukazało się ponad 120.000 tys. egzemplarzy, w 20 wydaniach. Pierwsze wydanie ukazało się w 1966 r. w Londynie, ostatnie w 2006 r i 2008 (edycja kieszonkowa).
Polskie wydanie "Drogi" w postaci audiobooku miało miejsce w 2016 roku.

</doc>
<doc id="805698" url="https://pl.wikipedia.org/wiki?curid=805698" title="Clean Up The World">
Clean Up The World



</doc>
<doc id="805699" url="https://pl.wikipedia.org/wiki?curid=805699" title="Magiczny autobus (serial animowany)">
Magiczny autobus (serial animowany)

Magiczny autobus (ang. "The Magic School Bus", 1994-1997) – kanadyjsko-amerykański serial animowany powstały w oparciu o komiks "Magiczny autobus".
Wersja polska.
Pierwsza wersja dubbingu (MiniMax/ZigZap, TVP2).
Opracowanie wersji polskiej: na zlecenie MiniMaxa – Start International Polska
Reżyseria:
Obsada: Joanna Wizmur 
Dialogi polskie:
Tekst piosenki: Jacek Bończyk
Dźwięk i montaż:
Kierownictwo muzyczne: Marek Klimczuk
Kierownik produkcji: Elżbieta Araszkiewicz
W wersji polskiej udział wzięli:
i inni
Piosenkę śpiewali: Jacek Bończyk i Olga Bończyk
Lektor: Tomasz Kozłowicz
Druga wersja dubbingu (Netflix).
Wersja polska: SDI Media Polska na zlecenie Netflix
Reżyseria: Agnieszka Zwolińska
Tłumaczenie i dialogi: Zofia Jaworowska
Koordynacja produkcji: Anita Ucińska
W wersji polskiej udział wzięli:
Lektor:

</doc>
<doc id="805700" url="https://pl.wikipedia.org/wiki?curid=805700" title="Miriam Kressin">
Miriam Kressin

Miriam Kressin (ur. 4 marca 1910 w Białymstoku, zm. 28 października 1996 w Nowym Jorku) – polska i amerykańska aktorka żydowskiego pochodzenia, zwana "Pierwszą Damą Teatru Jidysz".
W Polsce zasłynęła głównie z roli Estery w filmie "Błazen purymowy" oraz sztuk teatralnych w języku jidysz. Po emigracji do Stanów Zjednoczonych kontynuowała pracę w teatrze jidysz. Od końca lat 80. do śmierci wykładała dramat na Queens College. Od 1943 była żoną aktora Seymoura Rexite (1908–2002). 

</doc>
<doc id="805701" url="https://pl.wikipedia.org/wiki?curid=805701" title="Rumunki (województwo warmińsko-mazurskie)">
Rumunki (województwo warmińsko-mazurskie)

Rumunki – nieoficjalny przysiółek wsi Michałowo w Polsce położona w województwie warmińsko-mazurskim, w powiecie iławskim, w gminie Susz.
Przysiółek leży na Pojezierzu Iławskim.
W latach 1975–1998 miejscowość należała administracyjnie do województwa elbląskiego.
Zobacz też: Rumunki

</doc>
<doc id="805702" url="https://pl.wikipedia.org/wiki?curid=805702" title="Hymie Jacobson">
Hymie Jacobson

Hymie Jacobson, właściwie Herman Jacobson (ur. 9 listopada 1893, zm. 8 stycznia 1952 w Miami) – polsko-amerykański aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Pochowany jest na Mount Hebron Cemetery.

</doc>
<doc id="805703" url="https://pl.wikipedia.org/wiki?curid=805703" title="Septrin">
Septrin



</doc>
<doc id="805704" url="https://pl.wikipedia.org/wiki?curid=805704" title="Sławomir Cenckiewicz">
Sławomir Cenckiewicz

Sławomir Ryszard Cenckiewicz (ur. 20 lipca 1971 w Gdyni) – polski historyk czasów najnowszych, doktor habilitowany nauk humanistycznych, publicysta. Od 2016 dyrektor Wojskowego Biura Historycznego im. gen. broni Kazimierza Sosnkowskiego, w skład którego wchodzi m.in. Centralne Archiwum Wojskowe, w latach 2016–2021 członek Kolegium Instytutu Pamięci Narodowej.
W ramach działalności naukowej zajmuje się badaniami historii służb specjalnych państwa polskiego od 1944 roku do dziś, ich wpływu na społeczeństwo, gospodarkę i na państwo polskie po 1944 roku. Zajmuje się także historią najnowszą Polaków poza Polską – polską emigracją polityczną, Polonią w USA, historią opozycji antykomunistycznej w okresie Polski Ludowej.
Życiorys.
Wykształcenie.
Absolwent Wydziału Historycznego Uniwersytetu Gdańskiego z 1997. Pod kierunkiem prof. Romana Wapińskiego obronił pracę magisterską pt. „Geneza opozycji lewicowo-liberalnej w PRL (1956–1968)”, która otrzymała wyróżnienie Rektora Uniwersytetu Gdańskiego. Od 1987 był członkiem Federacji Młodzieży Walczącej. W 2003 doktoryzował się w Instytucie Historii Uniwersytetu Gdańskiego na podstawie pracy doktorskiej pt. „Tadeusz Katelbach (1897–1977). Biografia polityczna” (promotorem był ponownie prof. Roman Wapiński). 7 listopada 2011 został doktorem habilitowanym, stopień nadał mu Wydział Nauk Historycznych i Społecznych Uniwersytetu Kardynała Stefana Wyszyńskiego w Warszawie, zaś za rozprawę habilitacyjną posłużyła publikacja książkowa Sławomira Cenckiewicza pt. "Anna Solidarność. Życie i działalność Anny Walentynowicz na tle epoki (1929–2010)", wydana w 2010 i stanowiąca biografię Anny Walentynowicz.
Praca.
W latach 90 XX w. był redaktorem naczelnym dwumiesięcznika „Zawsze wierni” wydawanego przez tradycjonalistyczne Bractwo Świętego Piusa X. W latach 2003–2005 był sekretarzem redakcji rocznika naukowego „Niepodległość” (Warszawa). Członek redakcji kwartalnika naukowego IPN „Aparat Represji w Polsce Ludowej 1944–1989” (Rzeszów). Od 1999 członek Rady Porozumiewawczej Badań nad Polonią.
Dwukrotny stypendysta Polonia Aid Foundation Trust w Londynie (2000 i 2004). W 2000 otrzymał grant Fundacji Kościuszkowskiej w Nowym Jorku. Od 2005 do 2007 był stypendystą Free Speech Foundation w Chicago.
Od 2001 do 2006 pracownik Oddziałowego Biura Edukacji Publicznej Instytutu Pamięci Narodowej w Gdańsku (stanowisko: starszy specjalista). W latach 2003–2005 adiunkt w Instytucie Historii Uniwersytetu Gdańskiego. Od lipca do listopada 2006 był zatrudniony w Biurze Udostępniania i Archiwizacji Dokumentów Instytutu Pamięci Narodowej w Warszawie (stanowisko: kierownik sekcji Edycji Źródeł i Informacji Naukowej). Od lutego 2007 do września 2008 zajmował stanowisko naczelnika w Oddziałowym Biurze Edukacji Publicznej Instytutu Pamięci Narodowej w Gdańsku. Ze stanowiska odszedł po publikacji monografii "SB a Lech Wałęsa. Przyczynek do biografii" napisanej wspólnie z Piotrem Gontarczykiem. Przez 5 lat pozostawał bez pracy.
Decyzją z 22 lipca 2006 ministra obrony narodowej Radosław Sikorski powołał go na stanowisko przewodniczącego Komisji ds. Likwidacji Wojskowych Służb Informacyjnych, które Cenckiewicz zajmował do 30 października 2006. Miał udział w stworzeniu Raportu o niezgodnych z prawem działaniach WSI w okresie ich istnienia. Wówczas pracował jako doradca wiceministra obrony narodowej Antoniego Macierewicza – Pełnomocnika ds. organizacji Służby Kontrwywiadu Wojskowego, przy likwidacji Wojskowych Służb Informacyjnych.
Od grudnia 2006 do stycznia 2008 na mocy powołania przez Ministerstwo Skarbu był członkiem rady nadzorczej państwowego przedsiębiorstwa Operator Logistyczny Paliw Płynnych Sp. z o.o. (wcześniej: Naftobaza), należącego do Nafty Polskiej – spółki skarbu państwa.
Jest autorem ponad 200 publikacji naukowych, popularnonaukowych i źródłowych. Publikował m.in. na łamach pism i periodyków „Arcana”, „Niepodległość” (Nowy Jork-Londyn-Warszawa), „Biuletyn IPN”, „Pamięć i Sprawiedliwość” (Warszawa), „Dzieje Najnowsze” (Warszawa), „Orzeł Biały” (Londyn), „Wprost” i „Tygodnik Solidarność”, „Rzeczpospolita”, „Christianitas” i „Gazeta Wyborcza”. Publikował w miesięczniku „Uważam Rze” i do stycznia 2013 w jego tematycznym miesięczniku „Uważam Rze Historia”, a potem został redaktorem i publicystą mesięcznika „Historia Do Rzeczy”. W kwietniu wydano jego artykuł w czeskim czasopiśmie „Securitas Imperii”.
17 czerwca 2013 miała miejsce premiera książki "Lech Kaczyński. Biografia polityczna 1949–2005", napisanej wraz z grupą badawczą i stanowiącej pierwszą część biografii Lecha Kaczyńskiego. We wrześniu 2013 roku ukazała się jego trzecia publikacja dotycząca Lecha Wałęsy pt. "Wałęsa. Człowiek z teczki". 22 września 2014 tygodnik „Do Rzeczy” opublikował artykuł Sławomira Cenckiewicza i Piotra Woyciechowskiego "Tajemnica „Tamizy” – jak prof. Kieżun współpracował z bezpieką", w którym przedstawiono dokumenty świadczące o współpracy Witolda Kieżuna ze służbami specjalnymi PRL.
W 2009 rozpoczął prowadzenie zajęć z zakresu służb specjalnych PRL na podyplomowym Studium Socjologii Bezpieczeństwa Wewnętrznego na Uniwersytecie Mikołaja Kopernika w Toruniu, zaś w 2013 został profesorem uczelnianym i nauczycielem akademickim historii w Wyższej Szkole Kultury Społecznej i Medialnej w Toruniu.
4 stycznia 2016 został powołany przez ministra obrony narodowej Antoniego Macierewicza na stanowisko Pełnomocnika Ministra Obrony Narodowej ds. Reformy Archiwów Wojskowych oraz na pełniącego obowiązki dyrektora Centralnego Archiwum Wojskowego. 4 czerwca 2016 został dyrektorem Wojskowego Biura Historycznego im. Gen. K. Sosnkowskiego. W czerwcu tego samego roku został powołany przez Sejm RP w skład Kolegium Instytutu Pamięci Narodowej.
Od stycznia 2013 do sierpnia 2020 publikował felietony i artykuły w tygodniku „Do Rzeczy”. Od 7 lutego 2018 członek Rady przy Muzeum II Wojny Światowej w Gdańsku. 3 stycznia 2022 został doradcą prezesa IPN Karola Nawrockiego ds. naukowych, w związku z czym złożył rezygnację z członkostwa w Kolegium IPN.
Życie prywatne.
Syn Ryszarda i Janiny z domu Kubiak. Wnuk Mieczysława Cenckiewicza (przed II wojną światową działacza organizacji młodzieżowej KPP, po 1945 funkcjonariusza MBP i SB MSW).
Wychowywał się w dzielnicy Gdańska – Zaspa.
Jest związany z duszpasterstwem Bractwa św. Piusa X.
Filmografia.
Odpowiadał za opracowanie historyczne przy produkcji filmu dokumentalnego pt. "Konfrontacja" (2005). Udzielał się jako konsultant przy audycjach telewizyjnych, m.in. cyklu "Errata do biografii" emitowanego w latach 2007–2010 w kanale TVP Historia. Ponadto udzielał wypowiedzi w filmach dokumentalnych.

</doc>
<doc id="805705" url="https://pl.wikipedia.org/wiki?curid=805705" title="Filiżanka">
Filiżanka

Filiżanka – niewielkie naczynie, czarka, najczęściej z uszkiem służąca do picia napojów takich jak kawa czy herbata. Zazwyczaj używane z odpowiednim spodkiem. 
Filiżanki z dwoma uszkami służą do podawania zup czystych przeznaczonych do picia, takich jak bulion. 
Pierwsze filiżanki sprowadzone do Europy z Japonii nie miały uszek, podobnie jak ich europejskie imitacje pochodzące z Miśni. Tradycyjnie wyrabiane są z porcelany lub fajansu.

</doc>
<doc id="805706" url="https://pl.wikipedia.org/wiki?curid=805706" title="Marian Kolasa">
Marian Kolasa

Marian Kolasa (ur. 12 sierpnia 1959 w Gdańsku) – polski lekkoatleta, tyczkarz. Starszy brat tyczkarzy Ryszarda i Adama.
Kariera.
Uczestnik Igrzysk Olimpijskich w Seulu w 1988, gdzie po zakwalifikowaniu się do finału nie zaliczył w nim żadnej wysokości (podobnie jak jego kolega z reprezentacji Mirosław Chmara). Dwukrotny medalista halowych mistrzostw Europy. W latach 1980–1987 siedem razy stawał na podium mistrzostw Polski (w tym dwa złote medale: 1985, 1987). W 1986, 1987 oraz 1990 zdobywał złote medale halowych mistrzostw kraju. 10 razy bronił barw narodowych w meczach międzypaństwowych. Dwukrotny rekordzista Polski w skoku o tyczce. Jako zawodnik reprezentował m.in. Lechię Gdańsk i Bałtyk Gdynia.

</doc>
<doc id="805708" url="https://pl.wikipedia.org/wiki?curid=805708" title="Babięty Małe">
Babięty Małe

Babięty Małe – część wsi Babięty Wielkie w Polsce położona w województwie warmińsko-mazurskim, w powiecie iławskim, w gminie Susz.
W latach 1975–1998 miejscowość należała administracyjnie do województwa elbląskiego.

</doc>
<doc id="805709" url="https://pl.wikipedia.org/wiki?curid=805709" title="Zespół nagłej śmierci niemowląt">
Zespół nagłej śmierci niemowląt



</doc>
<doc id="805710" url="https://pl.wikipedia.org/wiki?curid=805710" title="Zespół nagłej śmierci łóżeczkowej">
Zespół nagłej śmierci łóżeczkowej



</doc>
<doc id="805711" url="https://pl.wikipedia.org/wiki?curid=805711" title="Zespół nagłego zgonu niemowląt">
Zespół nagłego zgonu niemowląt



</doc>
<doc id="805712" url="https://pl.wikipedia.org/wiki?curid=805712" title="Jonas Turkow">
Jonas Turkow

Jonas Turkow lub Yonas Turkov (; ur. 15 lutego 1898 w Warszawie, zm. 1 grudnia 1988 w Tel Awiwie) – polski aktor i reżyser, a także dokumentalista pochodzenia żydowskiego, który zasłynął głównie z ról w przedwojennych filmach i sztukach teatralnych w języku jidysz, brat Zygmunta Turkowa.
Życiorys.
W czasie wojny działał w ruchu oporu w getcie warszawskim. Był jednocześnie aktorem, organizującym wiele wydarzeń kulturalnych na terenie getta. Działał wraz z Emanuelem Ringelblumem nad kronikami wydarzeń w getcie warszawskim. Po ucieczce z getta walczył w podziemiu od 1943 roku do zakończenia wojny. Jego żoną była słynna aktorka Diana Blumenfeld.
W 1945 r. Turkow działał w Centralnym Komitecie Żydów Polskich i miał znaczny wkład w ściganie Żydów kolaborujących z okupantem niemieckim w czasie II wojny światowej. Przyczynił się wówczas do skazania 18 osób – kary miały ze względu na szczególne uprawnienia sądu charakter raczej symboliczny (np. wykluczenie z gminy żydowskiej). Od skazania siedmiu odstąpiono, ze względu na znikomą szansę recydywy.
Po wojnie występował w obozach dla uchodźców i kontynuował opisywanie swoich wojennych doświadczeń ("In kamf farn lebn" – "Walcząc o życie", 1949; "Farloszene sztern" – "Wypalone gwiazdy", 1953; "Noch der bafrajung" – "Po wyzwoleniu", 1959). Zamieszkał w Nowym Jorku w 1947 r., a w 1966 przeniósł się do Izraela, gdzie pozostał aż do śmierci.
Był autorem ok. 20 książek dotyczących wydarzeń w getcie warszawskim, m.in. "Azoj iz es gewen" – "Tak było" (1948).
Piosenkarka Wiera Gran oskarżyła Turkowa o kolaborację z gestapo w wydanych w 1980 roku własnym sumptem wspomnieniach.

</doc>
<doc id="805713" url="https://pl.wikipedia.org/wiki?curid=805713" title="Hatha-joga">
Hatha-joga



</doc>
<doc id="805714" url="https://pl.wikipedia.org/wiki?curid=805714" title="Apo-Sulfatrim">
Apo-Sulfatrim



</doc>
<doc id="805715" url="https://pl.wikipedia.org/wiki?curid=805715" title="Two-Septol">
Two-Septol



</doc>
<doc id="805716" url="https://pl.wikipedia.org/wiki?curid=805716" title="Emilianowo-Róża">
Emilianowo-Róża

Emilianowo-Róża – część wsi Emilianowo w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim. Do 31 grudnia 2016 pod nazwą Róża.
W latach 1975–1998 miejscowość należała administracyjnie do województwa elbląskiego.
Zobacz też: Róża

</doc>
<doc id="805717" url="https://pl.wikipedia.org/wiki?curid=805717" title="Bactrim">
Bactrim



</doc>
<doc id="805719" url="https://pl.wikipedia.org/wiki?curid=805719" title="Diana Blumenfeld">
Diana Blumenfeld

Diana Blumenfeld (ur. 1 kwietnia 1903 w Warszawie, zm. 3 września 1961 w Nowym Jorku) – polska aktorka i piosenkarka żydowskiego pochodzenia, znana głównie z ról w przedwojennych żydowskich filmach i sztukach teatralnych w języku jidysz.
Życiorys.
Urodziła się w Warszawie w rodzinie żydowskiej. Po ukończeniu szkoły średniej oraz kursów pedagogicznych w Warszawie pracowała przez pewien czas jako nauczycielka. W 1924 ukończyła studia dramatyczne w Konserwatorium Warszawskim oraz na kursach Jadwigi Hryniewieckiej. Występowała wyłącznie w teatrach żydowskich, także w trupie objazdowej Jonasa Turkowa.
Podczas II wojny światowej została przesiedlona do getta warszawskiego, gdzie kontynuowała swoją karierę oraz pracowała jako urzędniczka. Grała i śpiewała w Teatrze Eldorado, Femina i Nowym Teatrze Kameralnym oraz na scenie kabaretu "Sztuka". Podczas likwidacji getta została wywieziona do obozu zagłady w Majdanku, gdzie doczekała wyzwolenia. W 1946 wraz z mężem Jonasem Turkowem wyemigrowała do Ameryki Południowej, a rok później do Nowego Jorku, gdzie mieszkała do końca życia.

</doc>
<doc id="805723" url="https://pl.wikipedia.org/wiki?curid=805723" title="Brusiny Małe">
Brusiny Małe

Brusiny Małe – osada w Polsce położona w województwie warmińsko-mazurskim, w powiecie iławskim, w gminie Susz.
W latach 1975–1998 miejscowość należała administracyjnie do województwa elbląskiego.

</doc>
<doc id="805724" url="https://pl.wikipedia.org/wiki?curid=805724" title="Gnu brunatne">
Gnu brunatne

Gnu brunatne ("Connochaetes gnou") – gatunek gnu żyjący wyłącznie w południowej Afryce. Jest mniejsze i żyjące w mniej licznych stadach niż gnu pręgowane.
Ubarwienie sierści ciemnobrunatne, na brodzie i podgardlu długie czarne włosy, ogon biały w części końcowej. Długie zakrzywione rogi występują u obojga płci.
Żyje na terenach stepowych, odżywiając się roślinami.
do 120 cm
175-240 cm
70-100 cm
120-180 kg
sierść brunatna

</doc>
<doc id="805726" url="https://pl.wikipedia.org/wiki?curid=805726" title="Ajzyk Samberg">
Ajzyk Samberg

Ajzyk Samberg, pierwotnie Ajzyk Samborek (ur. 22 lutego 1889 w Warszawie, zm. 4 listopada 1943 w Poniatowej) – polski aktor i reżyser żydowskiego pochodzenia. 
Zasłynął głównie z ról w przedwojennych żydowskich filmach i sztukach teatralnych w języku jidysz; tragik sceny żydowskiej w Polsce. 
Życiorys.
Urodził się w Warszawie w rodzinie żydowskiej. Jako aktor zadebiutował w 1907 roku w teatrze Abrahama Izaaka Kamińskiego. W 1920 roku został internowany. Występował następnie w Trupie Wileńskiej oraz z różnymi zespołami żydowskimi na świecie. 
Po powrocie do Polski został aktorem i reżyserem Teatru im. Kamińskiego w Warszawie. Współpracował także z warszawskim Teatrem Nowości i Teatrem Ludowym. Często występował gościnnie na scenach teatrów żydowskich w Argentynie, Brazylii, Urugwaju i Stanach Zjednoczonych. Był współorganizatorem Teatru Centralnego oraz Związku Aktorów Scen Żydowskich. W filmie po raz pierwszy zadebiutował w dramatach "Fatalna klątwa" i "Bigamistka" z 1913 roku, wyprodukowanych w wytwórni "Kosmofilm". Obsadzany był głównie w charakterystycznych rolach.
Podczas II wojny światowej został przesiedlony do getta warszawskiego, gdzie kontynuował karierę aktorską. Występował w teatrach Odeon, Eldorado i Nowym Azazel. Był aktywnym członkiem Aktorskiej Brygady w Centosie. Po likwidacji getta został wywieziony do obozu pracy w Poniatowej. Został zamordowany podczas likwidacji obozu.
Życie prywatne.
Mąż Heleny Gotlib.

</doc>
<doc id="805727" url="https://pl.wikipedia.org/wiki?curid=805727" title="Tarcza Dobroczynności">
Tarcza Dobroczynności



</doc>
<doc id="805728" url="https://pl.wikipedia.org/wiki?curid=805728" title="Lisiec (województwo warmińsko-mazurskie)">
Lisiec (województwo warmińsko-mazurskie)

Lisiec – osada w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość należała administracyjnie do województwa elbląskiego.

</doc>
<doc id="805729" url="https://pl.wikipedia.org/wiki?curid=805729" title="Marcin Kłosowski">
Marcin Kłosowski

Marcin Kłosowski (ur. 21 września 1977 w Olsztynie) – były polski piłkarz występujący na pozycji obrońcy. W barwach Stomilu Olsztyn zaliczył 20 występów w ekstraklasie i strzelił jedną bramkę.

</doc>
<doc id="805730" url="https://pl.wikipedia.org/wiki?curid=805730" title="Charity Shield">
Charity Shield



</doc>
<doc id="805732" url="https://pl.wikipedia.org/wiki?curid=805732" title="Football Association Community Shield">
Football Association Community Shield



</doc>
<doc id="805735" url="https://pl.wikipedia.org/wiki?curid=805735" title="Maks Bożyk">
Maks Bożyk

Maks Bożyk (ur. 3 maja 1900 w Łodzi, zm. 5 kwietnia 1970 w Nowym Jorku) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Życiorys.
Krótko przed wybuchem II wojny światowej wyemigrował do Argentyny. Następnie przeprowadził się do Nowego Jorku, gdzie występował w teatrze żydowskim. Tam zmarł i został pochowany na Mount Hebron Cemetery. Jego żoną była Reizl Bozyk, również aktorka.

</doc>
<doc id="805736" url="https://pl.wikipedia.org/wiki?curid=805736" title="Boleszów">
Boleszów

Boleszów – osada w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość należała administracyjnie do województwa elbląskiego.
Obecnie w miejscowości nie ma zabudowy. Na zdjęciu satelitarnym pole uprawne ze śladami byłej zabudowy.

</doc>
<doc id="805737" url="https://pl.wikipedia.org/wiki?curid=805737" title="Bolesław Fac">
Bolesław Fac

Bolesław Fac (ur. 9 lutego 1929 w Międzychodzie, zm. 12 stycznia 2000 w Gdańsku) – polski poeta, prozaik, publicysta, z wykształcenia inżynier budownictwa okrętowego.
Życiorys.
Urodził się jako syn Alojzego Faca, urzędnika sądowego, oraz Rozalii z domu Duszyńskiej. Wychowywał się w Bydgoszczy, gdzie również uczył się w Miejskim Gimnazjum im. Mikołaja Kopernika. W 1947 roku zamieszkał w Gdańsku. W 1950 ukończył Conradinum. W tym samym roku zatrudniony został w Stoczni Gdańskiej im. Lenina. Od 1952 do 1954 studiował w Wieczorowej Szkole Inżynierskiej.
Debiutował w 1956 wierszami na łamach dwutygodnika studenckiego "Kontrasty". Pierwszą książkę wydał trzy lata później. Animator życia literackiego i kulturalnego w Gdańsku. Współtwórca teatru studenckiego "Kontrapunkt", Grupy Literackiej "Seledyn" (B. Justynowicz, A. Hęćko), kabaretu "Szkoła Grafomanów" (M. Stecewicz, B. Justynowicz, Jerzy Afanasjew). W swoim dorobku miał kilkanaście tomów wierszy, siedem powieści, sztuki teatralne, a także przekłady z niemieckiej literatury współczesnej. Pochowany na Cmentarzu Srebrzysko w Gdańsku (rejon III, taras I, skarpa, grób 18).
Upamiętnienie.
Od 1991 roku odbywa się Konkurs Literacki Miasta Gdańska. Bolesław Fac jest patronem tego konkursu od 2000. 

</doc>
<doc id="805738" url="https://pl.wikipedia.org/wiki?curid=805738" title="Chieming">
Chieming

Chieming – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 9 km na zachód od Traunsteinu, nad jeziorem Chiemsee.
Polityka.
Wójtem gminy jest Benno Graf z UW, rada gminy składa się z 16 osób.
Oświata.
W gminie znajdują się 3 przedszkola, szkoła podstawowa połączona z Haputschule (19 nauczycieli, 329 uczniów) oraz gimnazjum z 40 nauczycielami i 531 uczniami.

</doc>
<doc id="805739" url="https://pl.wikipedia.org/wiki?curid=805739" title="Vladimir Cosma">
Vladimir Cosma

Vladimir Cosma (ur. 13 kwietnia 1940 w Bukareszcie) – rumuński skrzypek i kompozytor muzyki filmowej.
Życiorys.
Urodził się w Bukareszcie w rodzinie o tradycjach muzycznych – ojciec Teodor był pianistą i dyrygentem (uczniem Lazare’a Levy’ego), był nim również jego wuj Teodor. Pianistką (uczennicą Ferruccia Busoniego) była jego babka. Cosma ukończył konserwatorium w Bukareszcie w klasie skrzypiec i w 1963 wyjechał do Paryża. Kontynuował swoją edukację w École Normale de Musique oraz pracował jako skrzypek orkiestry symfonicznej. Swoją karierę kompozytora muzyki filmowej zaczął dzięki rekomendacji Michela Legranda od filmu "Przygody rabina Jakuba", chociaż muzykę do filmów komponował już od sześciu lat. Dziś, z ponad 300 filmowymi motywami muzycznymi należy do najwybitniejszych kompozytorów muzyki filmowej w Europie. Jest również autorem oprawy muzycznej dla czołówek najstarszego francuskiego kanału telewizyjnego TF1 (emitowanych w latach 1975-1984), opery ("Marius et Fanny") i kantaty.
Filmografia.
Vladimir Cosma stworzył ścieżkę dźwiękową m.in. do filmów:
oraz współpracował z Legrandem przy muzyce do animowanego serialu "Biały delfin Um".

</doc>
<doc id="805744" url="https://pl.wikipedia.org/wiki?curid=805744" title="Piotr Bajera">
Piotr Bajera

Piotr Bajera (ur. 16 listopada 1977 w Chełmnie) – polski piłkarz grający na pozycji napastnika .
Piotr Bajera został oskarżony o udział w aferze korupcyjnej, gdy grał w Kolporterze Koronie Kielce. Piłkarz dobrowolnie poddał się karze. We wrześniu 2009 roku został skazany przez sąd na 1,5 roku więzienia w zawieszeniu na trzy lata oraz 7,8 tys. zł. grzywny.

</doc>
<doc id="805746" url="https://pl.wikipedia.org/wiki?curid=805746" title="Berta Litwina">
Berta Litwina

Berta Litwina (ur. 28 grudnia 1897 w Symferopolu, zm. ?) – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.
W 1921 w Wilnie została żoną Józefa Wajshofa, kierownika trupy teatralnej.

</doc>
<doc id="805747" url="https://pl.wikipedia.org/wiki?curid=805747" title="Fridolfing">
Fridolfing

Fridolfing – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 20 km na północny wschód od Traunsteinu, przy granicy z Austrią i drodze B20.
Polityka.
Wójtem gminy jest Johann Schild z SPD, rada gminy składa się z 16 osób.

</doc>
<doc id="805749" url="https://pl.wikipedia.org/wiki?curid=805749" title="Karl Pearson">
Karl Pearson

Karl Pearson (ur. 27 marca 1857 w Londynie, zm. 27 kwietnia 1936 w Coldharbour, Surrey) – angielski matematyk, prekursor statystyki matematycznej .
Życiorys.
Carl Pearson, później znany jako Karl Pearson, urodził się jako syn Williama Pearsona (adwokata i radcy królewskiego) i Fanny Smith. Miał trójkę rodzeństwa. Pisownia jego imienia łączy się z pobytem w Niemczech (studiował w Heidelbergu). Początkowo używał obydwu form pisowni imienia, aż w 1884 roku zdecydował się na pisownię niemiecką.
W roku 1898 otrzymał Medal Darwina "za jego pracę nad ilościowym podejściem do problemów biologicznych".
W 1911 roku na University College London utworzył pierwszy na świecie uniwersytecki wydział statystyki. Synem Karla Pearsona był statystyk Egon Pearson.

</doc>
<doc id="805750" url="https://pl.wikipedia.org/wiki?curid=805750" title="Eli Liten">
Eli Liten

Eli Liten – polski aktor żydowskiego pochodzenia grający w przedwojennych żydowskich filmach i sztukach teatralnych w języku jidysz.

</doc>
<doc id="805751" url="https://pl.wikipedia.org/wiki?curid=805751" title="Jakub Rajnglas">
Jakub Rajnglas

Jakub Rajnglas, także Jakub-Wolf Rejnglas (Rajnglas), Jakub Rejnglas, Jakov Reinglas, Jacob Reinglass (ur. 14 marca 1904 w Łodzi) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Pochodził z Łodzi.
W okresie międzywojennym występował w Krakowie w zespole Idy Kamińskiej; przez badaczy jest nazywany "znakomitym aktorem". Chwalony przez recenzentów, m.in. za rolę Dziadka w komedii "Madame Lohengrin" (1932).
Razem ze swoją żoną Zisl Gorlitską występował za granicą; w 1938 wrócili do Polski. W okresie II wojny światowej przebywał na terenie Związku Sowieckiego.
Po II wojnie światowej wrócił do Polski. Wszedł w skład zespołu teatralnego "Sziraim", utworzonego w 1945 roku. Po kilku tygodniach wyjechał z Polski do Linzu, gdzie mieszkał występował w żydowskich teatrach w obozach dla ocalonych.
W 1948 wyjechał z żoną i synem do Kanady. Zamieszkał w Toronto, gdzie występował m.in. w programach lokalnej telewizji.

</doc>
<doc id="805752" url="https://pl.wikipedia.org/wiki?curid=805752" title="Jakub Fiszer">
Jakub Fiszer

Jakub Fiszer (również Jakob Fischer) (ur. 1899 w Warszawie, zm. ?) – polski aktor pochodzenia żydowskiego znany z ról w przedwojennych żydowskich filmach i sztukach teatralnych w języku jidysz.
Życiorys.
Urodził się w rodzinie ortodoksyjnych Żydów polskich; jego matka pochodziła z rodziny rabinackiej. W latach 20. i 30. XX wieku stał się w Polsce znanym aktorem teatralnym grającym w sztukach w języku jidysz. Okres II wojny światowej spędził w ZSRR; w latach 1939–1941 był jednym z czołowych aktorów Państwowego Teatru Żydowskiego we Lwowie. Od 1941 roku aktor Lwowskiego Teatru Żydowskiego z siedzibą we Frunze w Kirgistanie. W 1946 roku powrócił do Polski, gdzie grał w teatrze żydowskim w Warszawie; następnie wyjechał do Niemiec i założył tam Jidischer Folks Teater, w którym pracował jako reżyser i aktor. W 1948 roku zagrał w filmie "" w reżyserii Herberta B. Fredersdorfa i Marka Goldsteina. W 1951 roku wyemigrował do Stanów Zjednoczonych. Występował na scenie do 1956 roku, po czym zrezygnował z kariery aktorskiej i zajął się działalnością handlową.

</doc>
<doc id="805754" url="https://pl.wikipedia.org/wiki?curid=805754" title="Grabenstätt">
Grabenstätt

Grabenstätt – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 9 km na południowy zachód od Traunsteinu, nad jeziorem Chiemsee, przy autostradzie A8.
Dzielnice.
Bergen bei Erlstätt, Erlstätt, Grabenstätt, Hirschau, Höring, Marwang i Winkl.
Polityka.
Wójtem gminy jest Georg Schützinger z SPD, rada gminy składa się z 16 osób.
Oświata.
W gminie znajdują się dwa przedszkola (115 miejsc) oraz szkoła podstawowa.

</doc>
<doc id="805757" url="https://pl.wikipedia.org/wiki?curid=805757" title="Peter Whittle">
Peter Whittle

Peter Whittle (ur. 27 lutego 1927 w Wellington w Nowej Zelandii, zm. 10 sierpnia 2021) – nowozelandzki matematyk i statystyk zajmujący się problematyką sieci stochastycznych, sterowania optymalnego, szeregów czasowych, optymalizacji stochastycznej oraz dynamiką stochastyczną. W latach 1967–1994 zajmował stanowisko "Churchill Professor of Mathematics for Operational Research" na Uniwersytecie Cambridge.
Życiorys.
Whittle obronił tytuł magistra na zlikwidowanym potem Uniwersytecie Nowej Zelandii w roku 1948. Stopień doktora zdobył na Uniwersytecie w Uppsali w roku 1951 pod kierunkiem Hermana Wolda. W roku 1953 powrócił do Nowej Zelandii, gdzie pracował do roku 1959 w DSIR Applied Mathematics Laboratory (później – Applied Mathematics Division). Przez kolejne dwa lata prowadził wykłady na Uniwersytecie Cambridge, zaś od roku 1961 kierował katedrą statystyki matematycznej na Uniwersytecie w Manchester. Od roku 1967 aż do przejścia na emeryturę w roku 1994 pracował jako "Churchill Professor" na Cambridge. Od roku 1973 kierował również laboratorium statystycznym tej uczelni. 
Whittle ma żonę, Kathe, oraz sześcioro dzieci.
Zaszczyty.
Whittle został wybrany na członka brytyjskiego Towarzystwa Królewskiego w roku 1978, zaś w roku 1981 został członkiem honorowym Towarzystwa Królewskiego Nowej Zelandii. Odznaczony Medalem Sylvestera w roku 1994, otrzymał nagrodę Lanchester ("Lanchester Prize") i "John von Neumann Theory Prize" w roku 1997 (obie w dziedzinie badań operacyjnych).

</doc>
<doc id="805758" url="https://pl.wikipedia.org/wiki?curid=805758" title="Maciej Dołęga (piłkarz)">
Maciej Dołęga (piłkarz)

Maciej Dołęga (ur. 22 stycznia 1975 w Przemyślu) – polski piłkarz występujący na pozycji napastnika.
Wychowanek klubu Czuwaj Przemyśl. Grał w Cracovii, Stomilu Olsztyn, Pogoni Szczecin, KSZO Ostrowiec Świętokrzyski, TuS Celle FC, Persib Bandung (Indonezja). Ostatni sezon w swojej karierze (2003/2004) spędził w Drwęcy Nowe Miasto Lubawskie.
W I lidze wystąpił w 24 meczach i zdobył 1 gola, w barwach Stomilu Olsztyn w 83 min. wyjazdowego meczu z ŁKS-em Łódź (2 maja 1998, 1-3).

</doc>
<doc id="805759" url="https://pl.wikipedia.org/wiki?curid=805759" title="Maks Brian">
Maks Brian



</doc>
<doc id="805760" url="https://pl.wikipedia.org/wiki?curid=805760" title="Falknowo Małe">
Falknowo Małe

Falknowo Małe – osada w Polsce położona w województwie warmińsko-mazurskim, w powiecie iławskim, w gminie Susz przy trasie linii kolejowej Malbork-Iława.
W latach 1975–1998 miejscowość należała administracyjnie do województwa elbląskiego.
Zobacz też: Falknowo

</doc>
<doc id="805761" url="https://pl.wikipedia.org/wiki?curid=805761" title="Childe Roland to the Dark Tower Came">
Childe Roland to the Dark Tower Came

„"Childe Roland to the Dark Tower Came"” (pol. „"Sir Roland pod Mroczną Wieżą stanął"”) – poemat narracyjny Roberta Browninga powstały w 1855 i opublikowany po raz pierwszy w tym samym roku w zbiorze zatytułowanym "Men and Women".
Tytuł, który jednocześnie stanowi ostatnie słowa utworu, zaczerpnięty został z jednego z wersów sztuki Williama Shakespeare’a "Król Lear".
W sztuce Edgar, syn Gloucestera, próbuje uwiarygodnić swoje przebranie za szalonego Tomka, mówiąc w sposób nonsensowny, z jego to wypowiedzi pochodzi wspomniany wers. Inspirację Shakespeare’a stanowiła angielska baśń „Childe Rowland”, chociaż wiersz nie łączy się bezpośrednio z tą opowieścią. Browning twierdził, że poemat przyszedł mu do głowy, w kompletnej formie, podczas snu i powiedział o nim kiedyś: „When I wrote this, God and Browning knew what it meant. Now God only knows”. [Kiedy to pisałem, Bóg i Browning wiedzieli, co oznacza. Teraz jedynie Bóg wie].
Na język polski poemat przełożył Juliusz Żuławski pt. „"Sir Roland pod Mroczną Wieżą stanął"”, zamieszczony on został w wyborze tegoż tłumacza zatytułowanym "Robert Browning – poezje wybrane" wydanym w 1969.
Browning opowiada o podróży Rolanda do Mrocznej Wieży w 34 sześciowersowych strofach pisanych jambicznym pentametrem, z rymami w układzie A-B-B-A-A-B. Poemat przepełniają obrazy rodem z koszmaru sennego, lecz opisywanej scenerii nadał poeta niezwykłą realność poprzez zastosowanie szczegółowych opisów krajobrazu, co w jego twórczości z innych okresów jest dość rzadkie. Poemat uważany jest za jeden z trudniejszych w odbiorze utworów Browninga, co może być po części spowodowane faktem, iż historia bohatera rozwija się w sposób pośredni, „w przebłyskach”, i jest niejako poboczna w stosunku do kreacji ogólnego obrazu stanu psychicznego bohatera.
Imię Roland, odwołania do jego rogu (w wersji angielskiej "slughorn" – pseudo-średniowieczny instrument muzyczny, który wymieniają jedynie Thomas Chatterton i sam Browning), średniowieczna sceneria oraz tytułowe "childe" (średniowieczne angielskie określenie rycerza, który nie został jeszcze poddany próbie) sugerują, że protagonistą utworu jest Roland, paladyn Karola Wielkiego, bohater "Pieśni o Rolandzie", XI-wiecznego francuskiego anonimowego utworu z gatunku "chanson de geste". Jednak w "Pieśni o Rolandzie" nie ma mowy ani o Mrocznej Wieży ani o jakiejkolwiek samotnej wyprawie Rolanda, i oprócz wyżej wymienionych dość luźnych skojarzeń nie widać w wierszu innych wyraźnych do niej nawiązań.
Poemat rozpoczyna się rozważaniami Rolanda na temat prawdomówności człowieka, który skierował go do Mrocznej Wieży. Historia opowiadana przez Browninga nie jest literacką transpozycją "Pieśni o Rolandzie", a punktem wyjścia jest raczej Szekspir. Przepełniony pesymizmem, chwilami cyniczny Roland w trakcie poszukiwań Mrocznej Wieży doświadcza rozmaitych trudności i przeszkód, chociaż większość ich powstaje raczej w jego wyobraźni. Poemat urywa się nagle w momencie przybycia Rolanda do wieży, więc nie wiadomo, co go tam oczekuje i nie znamy wyniku jego wyprawy czy ewentualnego spotkania w wieży. W tym przypadku ważniejsza od celu jest sama droga do niego.
Judith Weissman zasugerowała, że Browning mógł mieć na celu pokazanie w jaki sposób rycerski kodeks gloryfikujący honor i sławę „destroys the inner life of the would-be hero, by making us see a world hellishly distorted through Roland's eyes” [niszczy życie wewnętrzne niedoszłego bohatera, poprzez pokazanie czytelnikowi świata potwornie zniekształconego w oczach Rolanda]. William Lyon Phelps proponuje trzy inne interpretacje utworu. Według dwu pierwszych Mroczna Wieża jest symbolem rycerskiej wyprawy. Sukces można osiągnąć jedynie poprzez porażkę albo też cel jest realizacją daremności. Według trzeciej interpretacji, Wieża oznacza potępienie.
Utwory inspirowane poematem.
"Childe Roland" służył jako inspiracja dla licznych dzieł literackich, również dla literatury popularnej. Odwoływali się do wiersza m.in.:
Również film odwoływał się do utworu Browninga. W specjalnym odcinku brytyjskiego serialu "Doktor Who" pt. „The Five Doctors”, wyemitowanym w 1983 z okazji 20. rocznicy jego premiery telewizyjnej, wykorzystano fragmenty wiersza, scenarzysta Terrance Dicks wymienia go wśród utworów, które go zainspirowały.

</doc>
<doc id="805762" url="https://pl.wikipedia.org/wiki?curid=805762" title="Sonia Szlosberg">
Sonia Szlosberg

Sonia Szlosberg – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="805763" url="https://pl.wikipedia.org/wiki?curid=805763" title="Janina Nowicka">
Janina Nowicka

Janina Nowicka (ur. 20 marca 1929 w Warszawie, zm. 6 marca 1994 w Warszawie) – polska aktorka teatralna i filmowa.
Życiorys.
Absolwentka Państwowej Wyższej Szkoły Teatralnej w Warszawie. Występowała na scenach Teatru Ziemi Opolskiej (1952-54), Powszechnym w Warszawie (1954-70) i Narodowym w Warszawie (1969-89). Przez trzy lata (1974-77) współpracowała również z Teatrem Ochoty w Warszawie.
Pochowana na Cmentarzu Powązkowskim (kwatera 176-4-6).

</doc>
<doc id="805764" url="https://pl.wikipedia.org/wiki?curid=805764" title="Impala zwyczajna">
Impala zwyczajna

Impala zwyczajna ("Aepyceros melampus") – gatunek ssaka z podrodziny antylop (Antilopinae) w obrębie rodziny wołowatych (Bovidae), licznie występujący w południowej Afryce.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1812 roku niemiecki przyrodnik Martin Lichtenstein nadając mu nazwę "Antilope melampus". Holotyp pochodził z Khosis, w dystrykcie Kuruman, w Prowincji Przylądkowej Północnej, w Południowej Afryce. 
Ostatnie badania morfologiczne i molekularne nie wyróżniają żadnego podgatunku "A. melampus" i podnoszą poprzedni podgatunek "petersi" do rangi odrębnego gatunku . Niektóre wcześniej opisane podgatunki to: "melampus" (synonimy "pallah" i "typicus"), "johnstoni" (synonim "holubi"), "suara" (synonim "rendilis") oraz "katangae". Dowody molekularne wskazują na przynależność regionalną i pewne zróżnicowanie genetyczne między północną a południową częścią środkowej Tanzanii. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Impala zwyczajna występuje w Kenii, Ugandzie, Rwandzie, Tanzanii, Mozambiku, Malawi, Zambii, Zimbabwe, północnej i wschodniej Botswanie, południowo-wschodnia Angoli, północno-wschodniej Namibii, północno-wschodniej Południowej Afryce i Eswatini. Introdukcje głównie w dawnym rozmieszczeniu w Południowej Afryce, ale także w Namibii.
Morfologia.
Długość ciała (bez ogona) samic 125–130 cm, samców około 130–135 cm, długość ogona 25–30 cm, długość ucha 15 cm, wysokość w kłębie samic 86 cm, samców 91 cm dla populacji południowej, samic 90 cm, samców 98 cm dla populacji północnej; masa ciała samic 43–47 kg, samców 57–60 kg dla populacji południowej, samców 64 kg dla populacji północnej. Wzór zębowy: I formula_1 C formula_2 P formula_3 M formula_3 (x2) = 40.
Środowisko życia.
Impala zwyczajna żyje na zadrzewionej sawannie, gdzie rozległe przestrzenie trawiaste przechodzą w kolczaste zarośla. Występuje w Afryce Środkowej i Południowej.
Rozmnażanie.
Ruja występuje na początku pory deszczowej – w kwietniu i maju. Ciąża trwa 180-204 dni. Młode: 1, rzadziej 2. Żyje koło 18 lat.
Tryb życia.
Odżywia się trawami i ziołami, liśćmi drzew i krzewów. Aktywna za dnia i nocą. Przebywa w pobliżu wody. Impala przebywa w stadach liczących do 25 osobników, przewodzonych przez samca. W porze suchej tworzą się stada liczące nawet setki osobników. Wrogami impali są lew afrykański ("Panthera leo"), lampart plamisty ("Panthera pardus"), gepard grzywiasty ("Acinonyx jubatus") i likaon pstry ("Lycaon pictus"). 
Inne.
Osiąga prędkość do 60 km/h.
W czasie biegu wykonuje skoki w dal 8-9 m i wzwyż 2-3 m.
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (najmniejszej troski).

</doc>
<doc id="805767" url="https://pl.wikipedia.org/wiki?curid=805767" title="Inzell">
Inzell

Inzell – gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 15 km na południowy wschód od Traunsteinu, przy drodze B306 oraz B305.
Polityka.
Wójtem gminy jest Martin Hobmaier z CSU, rada gminy składa się z 16 osób.
Oświata.
W gminie znajduje się przedszkole (150 miejsc) oraz szkoła podstawowa z "Hauptschule" (17 nauczycieli, 272 uczniów).

</doc>
<doc id="805769" url="https://pl.wikipedia.org/wiki?curid=805769" title="Ismaël Lô">
Ismaël Lô

Ismaël Lô (ur. 30 sierpnia 1956 w Dongo Buti w Nigrze) – senegalski piosenkarz, gitarzysta i harmonijkarz. Jego piosenkę "Tajabone" Pedro Almodóvar wykorzystał w filmie "Wszystko o mojej matce".

</doc>
<doc id="805772" url="https://pl.wikipedia.org/wiki?curid=805772" title="Ismael Lo">
Ismael Lo



</doc>
<doc id="805773" url="https://pl.wikipedia.org/wiki?curid=805773" title="Alkhaly Soumah">
Alkhaly Soumah

Alkhaly Soumah (ur. 6 kwietnia 1975 w Konakry) – gwinejski piłkarz, grający na pozycji pomocnika, reprezentant Gwinei.
Kariera piłkarska.
Kariera klubowa.
Karierę piłkarską rozpoczął w miejscowym klubie Hafii FC. Latem 1995 przeszedł do marokańskiego Wydadu Athletic Club, a podczas przerwy zimowej sezonu 1995/96 wyjechał do Europy, gdzie został piłkarzem Stomilu Olsztyn. Latem 1997 przeniósł się do ukraińskiego klubu Karpaty Lwów, w którym występował przez dwa sezony. Potem wyjechał do Niemiec, gdzie reprezentował barw klubów Wolfenbütteler SV, TSV Havelse, FSV Lok Altmark Stendal oraz Berliner AK 07.
Kariera reprezentacyjna.
Występował w reprezentacji Gwinei, m.in. w Pucharze Narodów Afryki 1994 i Pucharze Narodów Afryki 1998.

</doc>
<doc id="805778" url="https://pl.wikipedia.org/wiki?curid=805778" title="Złote Pole">
Złote Pole

Złote Pole – część wsi Leśny Rów w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzi w skład sołectwa Leśny Rów.
W latach 1975–1998 Złote Pole administracyjnie należało do województwa olsztyńskiego.

</doc>
<doc id="805781" url="https://pl.wikipedia.org/wiki?curid=805781" title="Mary Carter">
Mary Carter



</doc>
<doc id="805784" url="https://pl.wikipedia.org/wiki?curid=805784" title="Siemkowo (Silec)">
Siemkowo (Silec)

Siemkowo (niem. "Terra") – część wsi Silec w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzi w skład sołectwa Silec.
W latach 1975–1998 Siemkowo administracyjnie należało do województwa olsztyńskiego.
Historia.
Siemkowo powstało w XIX w. jako przysiółek wsi Silec.

</doc>
<doc id="805786" url="https://pl.wikipedia.org/wiki?curid=805786" title="NH3">
NH3



</doc>
<doc id="805787" url="https://pl.wikipedia.org/wiki?curid=805787" title="Max Aitken (2. baron Beaverbrook)">
Max Aitken (2. baron Beaverbrook)

John William Maxwell Aitken, 2. baron Beaverbrook (15 lutego 1910 w Montrealu - 30 kwietnia 1985), brytyjski arystokrata i polityk, syn Maxa Aitkena, 1. barona Beaverbrook, i Gladys Drury, córki generała-majora Charlesa Drury'ego.
Wykształcenie odebrał w Westminster School. Podczas II wojny światowej służył w Królewskich Siłach Powietrznych, w 601 szwadronie Hurricane'ów. Za swoją służbę otrzymał Order za Wybitną Służbę w 1942 r. i Order za Wybitną Służbę Lotniczą w 1940 r. Został również kapitanem eskadry. Po wojnie rozpoczął pracę w rodzinnym biznesie prasowym, zostając dyrektorem Express Group i przewodniczącym Beaverbrook Newspapers Ltd.
W latach 1945-1950 zasiadał w Izbie Gmin jako reprezentant okręgu Halborn z ramienia Partii Konserwatywnej. Miejsce w Parlamencie utracił po likwidacji swojego okręgu wyborczego. Po śmierci ojca 9 czerwca 1964 r. odziedziczył tytuł barona Beaverbrook, ale po trzech dniach zrezynował z tytułu. Był kanclerzem Uniwersytetu Nowego Brunszwiku. W 1966 r. uzyskał tytuł honorowego doktora prawa tego uniwersytetu.
Interesował się żeglugą, posiadał własny jacht. Był współzałożycielem London Boat Show. W 1979 r. założył Prospect Museum Trust , w którym zgromadził bogatą kolekcję przedmiotów związanych z morzem.
26 sierpnia 1939 r. poślubił Cynthię Helen Glencairn Monteith, córkę pułkownika Hugh Monteitha. Małżeństwo to nie doczekało się potomstwa i zakończyło się rozwodem w 1944 r.
15 sierpnia 1946 r. poślubił Ursulę Jane Kenyon-Slaney (ur. 15 stycznia 1920), córkę majora Roberta Kenyon-Slaneya i lady Mary Hamilton, córki 3. księcia Abercorn. Małżeństwo to zakończyło się rozwodem w 1950 r. Max i Ursula mieli razem dwie córki:
1 stycznia 1951 r. poślubił Violet de Trafford (ur. 17 czerwca 1926), córkę Humphreya de Trafford, 4. baroneta, i Cynthii Cadogan, córki wicehrabiego Chelsea. Max i Violet mieli razem syna i córkę:
Aitken zmarł w 1985 r., w wieku 75 lat. Tytuł barona przypadł jego jedynemu synowi.

</doc>
<doc id="805788" url="https://pl.wikipedia.org/wiki?curid=805788" title="Podlasie (Silec)">
Podlasie (Silec)

Podlasie (niem. "Louisenhof") – część wsi Silec w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzi w skład sołectwa Silec.
W latach 1975–1998 Podlasie administracyjnie należało do województwa olsztyńskiego.
Historia.
Osada powstała w XIX w. jako przysiółek wsi Silec.
Właścicielem niewielkiego majątku o powierzchni 55 ha w roku 1913 był Rudolf Hähling.

</doc>
<doc id="805789" url="https://pl.wikipedia.org/wiki?curid=805789" title="Limburg Süd">
Limburg Süd

Limburg Süd – stacja kolejowa w Limburg an der Lahn, w kraju związkowym Hesja, w Niemczech położona na linii kolei dużych prędkości pomiędzy Kolonią a Frankfurtem.

</doc>
<doc id="805790" url="https://pl.wikipedia.org/wiki?curid=805790" title="Baron Beaverbrook">
Baron Beaverbrook

Baronowie Beaverbrook 1. kreacji (parostwo Zjednoczonego Królestwa)

</doc>
<doc id="805792" url="https://pl.wikipedia.org/wiki?curid=805792" title="Ewa Nowicka">
Ewa Nowicka



</doc>
<doc id="805795" url="https://pl.wikipedia.org/wiki?curid=805795" title="Łęsk">
Łęsk

Łęsk – opuszczony przysiółek w Polsce położony w województwie warmińsko-mazurskim, w powiecie kętrzyńskim, w gminie Srokowo.
W latach 1975–1998 miejscowość administracyjnie należała do województwa olsztyńskiego.
W miejscowości brak zabudowy.

</doc>
<doc id="805796" url="https://pl.wikipedia.org/wiki?curid=805796" title="Xlet">
Xlet

Xlet - pojęcie podobne do apletu i przyjmuje się je jako format aplikacji Java dla MHP i cyfrowego standardu TV. Jak w apletach, interfejs Xlet-u pozwala zewnętrznemu źródłu (menedżer aplikacji w przypadku cyfrowego odbiornika TV) rozpocząć i zatrzymać aplikację, jak również kontrolować ją w trakcie działania. 
Podobnie jak klasa apletu, Xlet ma metody, które pozwalają menedżerowi aplikacji inicjalizować, rozpoczynać i zatrzymywać i zakańczać Xlet:
Są jednak ważne różnice, między Xlet-ami i apletami. Największa z nich jest taka, że Xlet może zostać zarówno zatrzymany jak i wznowiony. Przyczyna jest bardzo prosta - w środowisku takim jak cyfrowy odbiornik TV kilka aplikacji może wykonywać się równocześnie, jednak ograniczenia sprzętowe oznaczają, że tylko jedna z tych aplikacji może być widoczna w tym samym czasie. Niewidoczne aplikacje muszą zostać zatrzymane na żądanie, aby zwolnić zasoby dla aplikacji, która jest widoczna.

</doc>
<doc id="805797" url="https://pl.wikipedia.org/wiki?curid=805797" title="Plymouth (stacja kolejowa)">
Plymouth (stacja kolejowa)

Plymouth – stacja kolejowa w mieście Plymouth, w hrabstwie Devon na liniach kolejowych Exeter - Plymouth i Cornish Main Line. Jest również przystankiem końcowym dla linii Tamar Valley Line. Na stacji zatrzymują się pociągi pośpieszne. Stacja była odbudowywana w latach 1938 - 1963.
Ruch pasażerski.
Ze stacji korzysta ok. 2 088 785 pasażerów rocznie (dane za rok 2007). Posiada bezpośrednie połączenia z Bristolem, Exeterem, Leeds, Aberdeen, Londynem, Penzance, Gunnislake. Pociągi odjeżdżają ze stacji w odstępach co najwyżej półgodzinnych w każdą stronę.
Obsługa pasażerów.
Automat biletowy, kasy biletowe, bramka biletowa, przystanek autobusowy, postój taksówek, kiosk, bufet, księgarnia. Stacja dysponuje parkingiem samochodowym na 312 miejsc i rowerowym na 40 miejsc.

</doc>
<doc id="805798" url="https://pl.wikipedia.org/wiki?curid=805798" title="Kiriłł Rybakow">
Kiriłł Rybakow

Kiriłł Rybakow (ros. Кирилл Рыбаков, ur. 11 maja 1969) – rosyjski piłkarz występujący na pozycji napastnik.
W trakcie kariery reprezentował barwy Dynama Moskwa, Lokomotiwu Moskwa, Asmarału Moskwa, Stomilu Olsztyn, MIFI Moskwa, Zimbru Kiszyniów, FK Chimki oraz Sławiji Mozyrz.
W 1994 roku z drużyną Dynama Moskwa zdobył Puchar Rosji, a w sezonie 1998/1999 z drużyną Zimbru Kiszyniów mistrzostwo Mołdawii.

</doc>
<doc id="805806" url="https://pl.wikipedia.org/wiki?curid=805806" title="Lipowo (Kosakowo)">
Lipowo (Kosakowo)

Lipowo – część wsi Kosakowo w Polsce, położona w województwie warmińsko-mazurskim, w powiecie kętrzyńskim, w gminie Srokowo.
W latach 1975–1998 Lipowo administracyjnie należało do województwa olsztyńskiego.

</doc>
<doc id="805818" url="https://pl.wikipedia.org/wiki?curid=805818" title="Adolf Bielefeldt">
Adolf Bielefeldt

Adolf Bielefeldt (ur. 12 stycznia 1876 w Herne, zm. 11 grudnia 1934 w Gdańsku, pochowany w Sopocie) – niemiecki architekt, tworzący głównie projekty willi i domów wielorodzinnych w Gdańsku i Sopocie.
Życiorys.
Ojciec Adolfa, Hans dzierżawił dom zdrojowy w Sopocie, był właścicielem hotelu Park Hotel, oraz pełnił funkcję członka władz miejskich. Adolf uczył się w Gimnazjum św. Piotra i Pawła ("Oberrealschule St. Petri und Pauli") w Gdańsku, egzamin maturalny zdając w Karlsruhe. Tamże odbył studia architektoniczne w Wyższej Szkole Technicznej ("Technische Hochschule") u Carla Schäfera i podjął pracę w spółce architektonicznej ("Architektengemeinschaft") „Curjel &amp; Moser”, mając szansę współpracy z architektami Robertem Curjelem i Karlem Moserem. W 1905 wrócił do Gdańska, gdzie otworzył własną pracownię projektową z siedzibą w Sopocie przy "Bülowallee", obecnie ul. Mickiewicza 5-7. Tworzył głównie projekty willi i domów wielorodzinnych dla elity finansowej i inteligencji Gdańska oraz Sopotu. Uczestniczył w działaniach I wojny światowej służąc w stopniu oficerskim w XVII regimencie artylerii, zajmując się budową bunkrów i umocnień. Następnie kontynuował działalność architektoniczną. Zmarł na atak serca w Gdańsku; pochowany na cmentarzu ewangelickim w Sopocie; nagrobek nie zachował się.
Wybrane dzieła.
Wille i domy czynszowe w Sopocie
Wille i domy czynszowe w Gdańsku

</doc>
<doc id="805821" url="https://pl.wikipedia.org/wiki?curid=805821" title="Rybakowo (Leśny Rów)">
Rybakowo (Leśny Rów)

Rybakowo (niem. "Schönthal A" i "Schönthal B") – część wsi Leśny Rów w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzi w skład sołectwa Leśny Rów.
W latach 1975–1998 Rybakowo administracyjnie należało do województwa olsztyńskiego.

</doc>
<doc id="805822" url="https://pl.wikipedia.org/wiki?curid=805822" title="Reminiscencje">
Reminiscencje

Reminiscencje – druga płyta Warszafskiego Deszczu. Płyta została wydana z okazji ósmej rocznicy albumu "Nastukafszy...", nakładem wytwórni Wielkie Joł oraz LWW, oraz udostępniona do pobrania za darmo z Internetu. Po publikacji płyty w Internecie, wytwórnia ogłosiła konkurs na okładkę, który nie został jednoznacznie rozstrzygnięty – wybrano 16 najlepszych prac i z nich wszystkich stworzono okładkę. Większość utworów została nagrana około roku 2000, jednak aż do roku 2007 z różnych przyczyn nie została wydana.
Lista utworów.
Opracowano na podstawie materiału źródłowego.

</doc>
<doc id="805823" url="https://pl.wikipedia.org/wiki?curid=805823" title="Gabriele Maruotti">
Gabriele Maruotti

Gabriele Maruotti (ur. 25 marca 1988 w Rzymie) – włoski siatkarz grający na pozycji przyjmującego. Od sezonu 2018/2019 występuje w drużynie Emma Villas Siena.
Sukcesy klubowe.
Superpuchar Włoch:
Mistrzostwo Włoch:
Puchar CEV:
Puchar Challenge:
Sukcesy reprezentacyjne.
Mistrzostwa Europy Juniorów:
Igrzyska Śródziemnomorskie:
Mistrzostwa Europy:

</doc>
<doc id="805824" url="https://pl.wikipedia.org/wiki?curid=805824" title="Andrėjus Tereškinas">
Andrėjus Tereškinas

Andrejus Tereškinas (ur. 10 lipca 1970 w Wilnie) - litewski piłkarz występujący na pozycji obrońcy. W swojej karierze rozegrał 58 spotkań w reprezentacji Litwy i strzelił w niej 3 gole.
W swojej karierze reprezentował barwy Žalgirisu Wilno, CSKA Moskwa, Stomilu Olsztyn, Skonto FC, Macclesfield Town oraz FK Ałmaty.

</doc>
<doc id="805826" url="https://pl.wikipedia.org/wiki?curid=805826" title="Pyszki (Leśny Rów)">
Pyszki (Leśny Rów)

Pyszki (niem. "Nordenhof") – część wsi Leśny Rów w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzi w skład sołectwa Leśny Rów.
W latach 1975–1998 Pyszki administracyjnie należały do województwa olsztyńskiego.

</doc>
<doc id="805827" url="https://pl.wikipedia.org/wiki?curid=805827" title="Arado Ar 197">
Arado Ar 197

Arado Ar 197 – niemiecki dwupłatowiec z czasów II wojny światowej opracowywany jako myśliwiec pokładowy dla lotniskowca "Graf Zeppelin". Zbudowano jedynie trzy prototypy, po czym program zarzucono na rzecz Bf 109T.

</doc>
<doc id="805828" url="https://pl.wikipedia.org/wiki?curid=805828" title="Księży Dwór (Leśniewo)">
Księży Dwór (Leśniewo)

Księży Dwór (niem. "Fŭrstenhof") – część wsi Leśniewo w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzi w skład sołectwa Leśniewo.
W latach 1975–1998 Księży Dwór administracyjnie należał do województwa olsztyńskiego.

</doc>
<doc id="805830" url="https://pl.wikipedia.org/wiki?curid=805830" title="Francesco Biribanti">
Francesco Biribanti

Francesco Biribanti (ur. 17 stycznia 1976 w Terni) – włoski siatkarz, były reprezentant kraju. Obecnie występuje we włoskiej Serie A, w drużynie Trenkwalder Modena. Gra na pozycji atakującego. Mierzy 198 cm.

</doc>
<doc id="805831" url="https://pl.wikipedia.org/wiki?curid=805831" title="Spółgłoska półotwarta boczna dziąsłowa">
Spółgłoska półotwarta boczna dziąsłowa



</doc>
<doc id="805838" url="https://pl.wikipedia.org/wiki?curid=805838" title="Childe Roland">
Childe Roland



</doc>
<doc id="805842" url="https://pl.wikipedia.org/wiki?curid=805842" title="Aleksandra Lach">
Aleksandra Lach

Aleksandra Lach (ur. 2 stycznia 1995 w Olkuszu) – polska szachistka.
Kariera szachowa.
Od najmłodszych lat wykazywała duże predyspozycje do uprawiania gry w szachy. Pierwszy medal mistrzostw Polski juniorek zdobyła w 2003 r., zajmując w Wiśle III miejsce w grupie do lat 10. W kolejnych dwóch latach zdobyła w tej kategorii dwukrotnie tytuły mistrzyni Polski (oba turnieje odbyły się w Kołobrzegu), natomiast w 2006 r. (również w Kołobrzegu) wywalczyła brązowy medal w grupie do lat 12. W 2007 r. zdobyła w Ustroniu tytuł mistrzyni Polski do 12 lat, a w 2009 r. w Sielpii – srebrny medal w kategorii do 14 lat. W 2012 r. zdobyła w Solinie tytuł mistrzyni Polski w kategorii do 18 lat.
Równie szybko zaczęła odnosić sukcesy na mistrzostwach świata i Europy: w 2004 wywalczyła w Iraklionie brązowy medal mistrzostw świata juniorek do lat 10, rok później zajęła II miejsce w Belfort na mistrzostwach świata w tej kategorii wiekowej, zaś w 2006 zdobyła w Batumi tytuł wicemistrzyni świata do lat 12. W roku 2005 zdobyła również brązowy medal na mistrzostwach Europy do lat 10 w Hercegu Novim. W 2007 została w Szybeniku mistrzynią Europy do 12 lat, w 2008 r. w Hercegu Novim – wicemistrzynią Europy do 14 lat. W 2009 r. zdobyła w Antalyi srebrny medal mistrzostw świata do 14 lat. W 2012 r. zdobyła w Pardubicach srebrny medal drużynowych mistrzostw Europy do 18 lat.
Na swoim koncie posiada również wiele medali zdobytych na mistrzostwach Polski juniorów w grze błyskawicznej oraz szybkiej. Dwukrotnie zdobyła medale indywidualnych mistrzostw Polski w szachach szybkich: złoty (Trzcianka 2015) oraz brązowy (Trzcianka 2014).
Posiada tytuł mistrzyni FIDE, który otrzymała w 2007 roku.
Najwyższy ranking w dotychczasowej karierze osiągnęła 1 lutego 2015 r., z wynikiem 2227 punktów zajmowała wówczas 14. miejsce wśród polskich szachistek.

</doc>
<doc id="805846" url="https://pl.wikipedia.org/wiki?curid=805846" title="Leszek Skalski">
Leszek Skalski



</doc>
<doc id="805848" url="https://pl.wikipedia.org/wiki?curid=805848" title="Dante Boninfante">
Dante Boninfante

Dante Boninfante (ur. 7 marca 1977 w Battipaglia) – włoski siatkarz, grający na pozycji rozgrywającego. 30 razy wystąpił w reprezentacji Włoch. 
Jego syn Mattia, również jest siatkarzem.
Sukcesy klubowe.
Mistrzostwo Włoch:
Superpuchar Europy: 
Superpuchar Włoch: 
Puchar Włoch:
Puchar Europy Mistrzów Klubowych:
Liga Mistrzów:
Puchar CEV: 
Sukcesy reprezentacyjne.
Igrzyska Śródziemnomorskie:
Mistrzostwa Europy:
Igrzyska Olimpijskie:

</doc>
<doc id="805850" url="https://pl.wikipedia.org/wiki?curid=805850" title="Anterselva">
Anterselva



</doc>
<doc id="805856" url="https://pl.wikipedia.org/wiki?curid=805856" title="MŚ">
MŚ



</doc>
<doc id="805858" url="https://pl.wikipedia.org/wiki?curid=805858" title="Franz von Neumann">
Franz von Neumann

Franz Ritter von Neumann, młodszy (ur. 16 stycznia 1844 w Wiedniu, zm. 1 lutego 1905 tamże) – austriacki architekt i polityk.
Życiorys.
Franz Ritter von Neumann, młodszy był synem architekta Franza von Neumanna, starszego (1856-1888). Jego brat Gustav von Neumann (1856-1928) był także architektem. Nauki pobierał u wiedeńskich architektów Eduarda van der Nülla, Augusta Sicarda von Sicardsburga i Friedricha von Schmidta, którego został współpracownikiem. Jedną z jego pierwszych prac, powstałą we współpracy z Friedrichem von Schmidtem były Arkadenhäuser na Rathausplatz (1878 - 1883) w Wiedniu. W późniejszym okresie pracował głównie samodzielnie specjalizując się w willach, budynkach mieszkalnych i urzędowych oraz kościołach. Jego styl rozwijał się od form neorenesansowych do późnego historyzmu.
Franz Ritter von Neumann był także członkiem wiedeńskiej rady miejskiej.

</doc>
<doc id="805861" url="https://pl.wikipedia.org/wiki?curid=805861" title="Stanisław Węgrzecki">
Stanisław Węgrzecki

Stanisław Węgrzecki (ur. 10 listopada 1765 w Warszawie, zm. 12 lutego 1845 tamże) – prawnik, prezydent Warszawy, senator-kasztelan Królestwa Polskiego od 8 sierpnia 1831 roku, jakobin polski, plenipotent skarbu koronnego, członek loży wolnomularskiej Świątynia Mądrości.
Życiorys.
Ukończył prawo. Studiował w Krakowie i za granicą.
Był bliskim współpracownikiem Hugona Kołłątaja. 29 sierpnia 1792 roku złożył akces i wykonał przysięgę konfederacji targowickiej. Był członkiem sprzysiężenia przygotowującego wybuch insurekcji kościuszkowskiej. Brał udział w insurekcji warszawskiej.
W marcu 1807 został wiceprezydentem Warszawy, a od 4 lipca 1807 do grudnia 1815 był prezydentem miasta. Ustąpił wskutek zatargu z wielkim księciem Konstantym. W latach 1812-1815 był też komendantem Gwardii Narodowej.
Od 1816 był sędzią apelacyjnym. Od 1817 był prezesem Trybunału Handlowego. W 1829 Stanisław Węgrzecki przeszedł na emeryturę i został wybrany prezesem Komitetu Właścicieli Listów Zastawnych.
30 listopada 1830 ponownie został prezydentem miasta, ale 26 czerwca 1831 został usunięty z urzędu. Jako senator podpisał 25 stycznia 1831 roku akt detronizacji Mikołaja I Romanowa.
W 1815 roku był wielkim pieczętarzem Wielkiego Wschodu Narodowego Polski. Stanisław Węgrzecki należał do Wolnomularstwa Narodowego. Był też członkiem Towarzystwa Warszawskiego Przyjaciół Nauk.
Stanisław Węgrzecki zmarł 12 lutego 1845 w Warszawie i został pochowany na cmentarzu Powązkowskim (kwatera 15-1-5). Na jego grobie został wystawiony pomnik dłuta Jakuba Tatarkiewicza. Nagrobek został odnowiony staraniem Społecznego Komitetu Powązek na początku lat 80. XX wieku.

</doc>
<doc id="805864" url="https://pl.wikipedia.org/wiki?curid=805864" title="Seweso">
Seweso



</doc>
<doc id="805866" url="https://pl.wikipedia.org/wiki?curid=805866" title="Boryń (Mozów)">
Boryń (Mozów)

Boryń – przysiółek wsi Mozów w Polsce, położony w województwie lubuskim, w powiecie zielonogórskim, w gminie Sulechów.
W latach 1975–1998 przysiółek administracyjnie należał do województwa zielonogórskiego.
Według danych na 31 grudnia 2017 przysiółek zamieszkuje 9 mieszkańców.

</doc>
<doc id="805871" url="https://pl.wikipedia.org/wiki?curid=805871" title="Kazimierz Przybyś">
Kazimierz Przybyś

Kazimierz Przybyś (ur. 11 lipca 1960 roku w Radomiu) – polski piłkarz, obrońca, reprezentant Polski.
Karierę zawodową rozpoczął w Broni Radom. Następnie grał w Śląsku Wrocław. Największe sukcesy przypadają na lata gry w Widzewie Łódź. Brał udział m.in. w Pucharze UEFA. W barwach łódzkiego klubu zdobył puchar krajowy w 1985 roku. Dla łodzian strzelił jedną bramkę.
W reprezentacji Polski rozegrał 15 meczów, nie strzelając żadnego gola. Zadebiutował 19 maja 1985 roku w spotkaniu Grecja – Polska, wygranym przez Polaków 4:1. Na Mistrzostwach Świata 1986 rozegrał 2 mecze (0 pełnych, w sumie 105 minut). Ostatni mecz w barwach „biało-czerwonych” rozegrał 14 października 1987 roku w Zabrzu w meczu Polska – Holandia, przegranym przez Polaków 0:2.

</doc>
<doc id="805876" url="https://pl.wikipedia.org/wiki?curid=805876" title="Mów mi Rockefeller">
Mów mi Rockefeller

Mów mi Rockefeller - film familijny w reżyserii Waldemara Szarka.
Opis fabuły.
Malinowscy szykują się do kontraktowego wyjazdu za granicę, szukają więc dla swojej trójki dzieci odpowiedniej opiekunki. Posadę tę otrzymuje Jagoda, która jednak nazajutrz po wyjeździe Malinowskich - wraz z przyjacielem Matrosem - kompletnie ogołaca mieszkanie rodziny. Dzieci nie załamują się jednak, postanawiają same zarobić pieniądze, by na nowo wyposażyć mieszkanie. Młodzi Malinowscy zakładają drobny biznes, a z czasem obracają już milionami. Gdy wracają państwo Malinowscy, dziwią się ilości komputerów i elektronicznych gadżetów w mieszkaniu.
W filmie wykorzystano m.in. przebój "Klub wesołego szampana" do słów Wojciecha Płocharskiego w wykonaniu Formacji Nieżywych Schabuff.

</doc>
<doc id="805878" url="https://pl.wikipedia.org/wiki?curid=805878" title="Stanisław Jełowicki">
Stanisław Jełowicki

Stanisław Jełowicki (ur. 30 maja 1899 Wołowska Wieś, zm. 14 marca 1972 w Krakowie) – polski zootechnik, kierownik Zakładu Hodowli Owiec Wyższej Szkoły Rolniczej w Krakowie, prodziekan (1956-1958) i dziekan (1958-1962) Wydziału Zootechnicznego tejże uczelni.
Syn Kazimierza i Wacławy z Ziemiańskich. Urodzony w Wołowskiej Wsi powiat Dolina. Absolwent Wydziału Rolniczo-Leśnego Politechniki Lwowskiej w 1923 r. Prowadził prace hodowlane dotyczące owcy pomorskiej na Kaszubach. W 1945 r. zamieszkał w Krakowie, zawodowo związał się z Wydziałem Rolnym Uniwersytetu Jagiellońskiego. W 1950 na Wydziale Rolniczym Uniwersytetu i Politechniki we Wrocławiu obronił pracę doktorską pt. „Studia nad owcą merynosową, oparte na badaniach pokroju i użytkowości pogłowia owiec zarodowych w Mołnie, Wichorzu i Łęgach”. W 1955 r. uzyskał stanowisko zastępcy profesora w Wyższej Szkoły Rolniczej w Krakowie oraz został kierownikiem Zakładu Hodowli Owiec tejże uczelni. W 1956 prowadził wykłady w Pekinie, które opublikowano w chińskim „Przeglądzie Zootechnicznym”. 
W roku 1958 został docentem, a w 1963 r. profesorem nadzwyczajnym.
Zmarł bezpotomnie w Krakowie 14 marca 1972, spoczywa na Cmentarzu Rakowickim (kw. LXXIII, rz. 17. gr. 18).
Odznaczenia.
Uzyskane odznaczenia:

</doc>
<doc id="805879" url="https://pl.wikipedia.org/wiki?curid=805879" title="Karol de France">
Karol de France

Karol de France, książę de Berry, fr. "Charles de France" (ur. 31 lipca 1686 w Wersalu – zm. 5 maja 1714 w Marly-le-Roi) – książę (diuk) Berry (od urodzenia), hrabia Ponthieu, książę Alençon i Angoulême (od 1714). Używał tytułu "książę de Berry".
Życiorys.
Najmłodszy syn Ludwika, Wielkiego Delfina i Marii Anny Bawarskiej. Wnuk króla Francji, Ludwika XIV.
Małżeństwo.
Mimo że de Berry nigdy nie był brany pod uwagę jako przyszły król Francji, był jednak z królewskiego rodu i miał prawo do sukcesji. Postanowiono go ożenić z którąś z księżniczek pochodzących z bocznych linii Burbonów. Ciotka de Berry'ego - Ludwika Franciszka Burbon, księżna Condé zaoferowała rękę swojej córki - Ludwiki Elżbiety Burbon-Condé, ale do tego małżeństwa nie doszło. Inna ciotka de Berry'ego - Franciszka Maria Burbon, księżna Orleanu zasugerowała ożenienie go z jej najstarszą córką - Marią Ludwiką Elżbietą Orleańską (20 sierpnia 1695–21 lipca 1719).
Ślub pary odbył się 6 lipca 1710. Maria Ludwika Elżbieta była córką Filipa II Orleańskiego, przyszłego regenta Francji. Małżeństwo to było nieszczęśliwe, mimo że Elżbieta Liselotte Wittelsbach, babka Marii Ludwiki Elżbiety, nazywała męża swojej wnuczki "Berry-Bon Coeur" ("Berry Dobre Serce"). Żona de Berry'ego kilkakrotnie poroniła, ale urodziła również troje dzieci, które zmarły niedługo po urodzeniu:
Szansa na regencję.
W 1712 zmarł starszy brat Karola - Ludwik, książę Burgundii i następca tronu Francji. Kolejnym następcą coraz starszego króla Ludwika XIV został dwuletni bratanek de Berry'ego - Ludwik, książę Andegawenii. Pojawiła się szansa, że Karol zostanie regentem, i de Berry, który dotychczas nie interesował się losami państwa, zaczął się teoretycznie przygotowywać do tej nowej roli. Zmarł jednak zanim książę Andegawenii został królem, z powodu obrażeń wewnętrznych odniesionych w wypadku na polowaniu na samym początku maja 1714. Ludwik XIV musiał wyznaczyć regenta spośród dwóch innych kandydatur: bratanka Filipa II, księcia Orleanu lub nieślubnego syna Ludwika Augusta, księcia Maine.

</doc>
<doc id="805888" url="https://pl.wikipedia.org/wiki?curid=805888" title="Lotnisko sportowe w Bielsku-Białej">
Lotnisko sportowe w Bielsku-Białej



</doc>
<doc id="805892" url="https://pl.wikipedia.org/wiki?curid=805892" title="Lotnisko w Bielsku-Białej">
Lotnisko w Bielsku-Białej



</doc>
<doc id="805894" url="https://pl.wikipedia.org/wiki?curid=805894" title="Ester Rachel Kamińska">
Ester Rachel Kamińska

Ester Rachel Kamińska, z domu Halpern (; ur. 22 lutego lub 10 marca 1870 w Porozowie, zm. 27 grudnia 1925 w Warszawie) – polska aktorka teatralna pochodzenia żydowskiego, prowadząca wraz z mężem pierwszy teatr żydowski, posiadający stałą siedzibę. Nazywana „matką teatru żydowskiego”. Matka Idy Kamińskiej.
Życiorys.
Urodziła się w Porozowie, jako córka Szymona Halperna, kantora synagogalnego. W młodości przeprowadziła się do Warszawy, gdzie pracowała w fabrykach papierosów, wstążek i kapeluszy.
W 1892 zadebiutowała na deskach warszawskiego teatrzyku Eldorado. Od 1893 grała z grupą teatralną swojego przyszłego męża, Abrahama Izaaka Kamińskiego.
W 1900 wraz z mężem założyła wędrowny teatr, a w 1913 stały teatr w Warszawie przy ul. Oboźnej 1/3, w którym grano ambitny repertuar światowy. Środki na teatr zdobyła odbywając w latach 1910 i 1913 tournée po Stanach Zjednoczonych. Od 1914 podróżowała po Europie występując na deskach teatrów w Petersburgu, Kijowie, Odessie i Paryżu. Grała w jidysz, po polsku i rosyjsku. Styl jej gry porównywano do stylu Eleonory Duse.
Uważana jest za najważniejszą aktorkę żydowską w Polsce i najwybitniejszą aktorką języka jidysz swoich czasów. Jest uznawana za matkę teatru żydowskiego. 
W czasie I wojny światowej występowała wraz z córką Idą i Zygmuntem Turkowem na okupowanych przez Niemców terenach Cesarstwa Rosyjskiego. Do Polski powrócili w 1921.
Grała m.in. role młodych dziewcząt i kobiet w sztukach pisarzy żydowskich, m.in. tytułową w "Sierota Chasia" Jakuba Gordina i Lei w "Siostrach" Icchoka Lejba Pereca, a także Amalię w "Zbójcach" Friedricha Schillera i Norę w "Domu lalki" Henrika Ibsena. Zagrała także w kilku filmach jidysz.
Z Abrahamem Izaakiem Kamińskim miała troje dzieci: Reginę, Idę oraz Józefa.
Jest pochowana w alei głównej cmentarza żydowskiego przy ulicy Okopowej w Warszawie (kwatera 39). Autorem jej nagrobka jest Feliks Rubinlicht.
Obecnie teatr nosi jej i córki Idy imię Teatr Żydowski im. Estery Rachel i Idy Kamińskich w Warszawie – Centrum Kultury Jidysz.

</doc>
<doc id="805896" url="https://pl.wikipedia.org/wiki?curid=805896" title="ADNR">
ADNR

ADNR, Aggregated diamond nanorods ("zagregowane nanopręty diamentowe") – alotropowa odmiana węgla, najtwardszy i najmniej ściśliwy materiał znany obecnie ludzkości.
Współczynnik sprężystości objętościowej ADNR wynosi 491 GPa, podczas gdy dla diamentu wynosi on 442 GPa. ADNR jest o 0,3% gęstszy od diamentu i twardszy zarówno od diamentu typu IIa, jak i fulerytu.
Wytworzenie ADNR wymaga sprasowania fulerenów w prasie diamentowej pod ciśnieniem 2-20 GPa w temperaturze 300-2500 K. Powstała struktura składa się z posczepianych diamentowych prętów o średnicy 5-20 nm i długości rzędu 1 μm.

</doc>
<doc id="805897" url="https://pl.wikipedia.org/wiki?curid=805897" title="Antoni Radliński">
Antoni Radliński

Antoni Radliński (ur. 7 lipca 1910 w Strychowicach na Podolu, zm. 31 maja 1992) – polski inżynier chemik i polityk, minister przemysłu chemicznego w latach 1957–1970.
Życiorys.
Syn Kazimierza i Leopoldy. Ukończył studia na Uniwersytecie Jana Kazimierza we Lwowie, od 1933 do 1935 był młodszym asystentem na uczelni. Następnie do 1939 był laborantem w Państwowej Fabryce Związków Azotowych w Chorzowie, po czym powrócił na uniwersytet, gdzie do 1941 był asystentem. Do 1946 pracował jako urzędnik i inspektor w Zakładach Miejskich we Lwowie, po czym do 1947 był dyrektorem technicznym w Państwowej Fabryce Wyrobów Metalowych w Chorzowie, a do 1951 dyrektor Zjednoczenia Nawozów w Gliwicach. W latach 1951–1954 dyrektor departamentu w Państwowej Komisji Planowania Gospodarczego, po czym do 1957 zajmował stanowisko dyrektora Zjednoczenia Syntezy Chemicznej w Gliwicach.
Od 1945 należał do Polskiej Partii Robotniczej, a od 1948 do Polskiej Zjednoczonej Partii Robotniczej. Od 1959 do 1964 był członkiem centralnej komisji rewizyjnej Komitetu Centralnego PZPR, a następnie do 1980 zastępcą członka KC. W 1957 objął urząd ministra przemysłu chemicznego, który zajmował do 1970. Po opuszczeniu ministerstwa do 1979 wiceprezes Najwyższej Izby Kontroli.
Żonaty z Heleną Zofią Radlińską z domu Reinold (1914-1992). Został pochowany na Cmentarzu Wojskowym na Powązkach w Warszawie (kwatera A 3 Tuje rz. 1 m. 29).

</doc>
<doc id="805898" url="https://pl.wikipedia.org/wiki?curid=805898" title="Idrissa Seck">
Idrissa Seck

Idrissa Seck (ur. 9 sierpnia 1959 w Thiès) – senegalski polityk, premier Senegalu od 4 listopada 2002 do 21 kwietnia 2004.
Życiorys.
Idrissa Seck urodził się w 1959 w Thiès. Studiował w Instytucie Nauk Politycznych w Paryżu oraz na Princeton University. Po zakończeniu nauki, w latach 1986-1992 był konsultantem senegalskiego oddziału PricewaterhouseCoopers. Jednocześnie zaangażował się w życie polityczne. W wieku kilkunastu lat wstąpił do opozycyjnej Senegalskiej Partii Demokratycznej (PDS). W 1988 kierował kampanią wyborczą Abdoulaye'a Wade przed wyborami prezydenckimi.
W latach 1995-1998, gdy PDS wchodziła w skład koalicji, zajmował stanowisko ministra handlu, rzemiosła i uprzemysłowienia. Od 1998 do 2000 był wiceprzewodniczącym partii, a w latach 2000-20042 (po zmianie nazwy tego urzędu) zastępcą sekretarza krajowego. W czasie kampanii wyborczej w 2000 zaangażował się w tworzenie zaplecza politycznego dla Abdoulaye'a Wade, dzięki czemu ten uzyskał poparcie od pozostałych kandydatów przed drugą turą głosowania, co zapewniło mu zwycięstwo nad Abdou Dioufem. Po zwycięstwie Wade w wyborach prezydenckich w kwietniu 2000, został mianowany ministrem stanu i dyrektorem jego gabinetu. 4 listopada 2002 został powołany przez niego na urząd szefa rządu. W tym samym roku został wybrany merem Thiès. W 2009 uzyskał reelekcję na tym stanowisku.
21 kwietnia 2004 został zdymisjonowany ze stanowiska premiera po tym, jak wszedł w konflikt z prezydentem Wade. W lipcu 2005 został aresztowany pod zarzutem korupcji w związku z budową drogi w Thiès i dodatkowo oskarżony o zagrażanie bezpieczeństwu państwa. W sierpniu 2005 został wykluczony z szeregów PDS. Do procesu jednakże nie doszło, gdyż w styczniu i w lutym 2006 zarzuty przeciwko niemu zostały wycofane, a on sam zwolniony z aresztu.
Po uwolnienie założył własne ugrupowanie polityczne Rewmi i ogłosił zamiar udziału w nadchodzących wyborach prezydenckich. W wyborach z 25 lutego 2007 zajął drugie miejsce z wynikiem 14,92% głosów, przegrywając z prezydentem Wade, który zwyciężył już w pierwszej turze głosowania, uzyskując 55,90% głosów poparcia. W czerwcu 2007, razem z innymi partiami opozycji, zbojkotował wybory parlamentarne z powodu odrzucenia postulatu rewizji list wyborczych i powołania nowej komisji wyborczej.
26 lutego 2012 po raz drugi wziął udział w wyborach prezydenckich, w których zajął piąte miejsce, uzyskując 7,86% głosów poparcia. W drugiej turze, razem z pozostałymi kandydatami opozycji, poparł kandydaturę byłego premiera Macky'ego Salla, który wygrał wybory.

</doc>
<doc id="805907" url="https://pl.wikipedia.org/wiki?curid=805907" title="Araka">
Araka



</doc>
<doc id="805908" url="https://pl.wikipedia.org/wiki?curid=805908" title="Gniazdo (elektronika)">
Gniazdo (elektronika)

Gniazdo – mechaniczny interfejs służący do łączenia urządzeń, najczęściej za pomocą przewodów. Wyróżnia się gniazda męskie (ze stykami w postaci bolców lub pinów) jak i gniazda żeńskie (ze stykami wewnątrz otworów) lub mieszane (kombinacja bolców/pinów i otworów). 
Gniazdo jest częścią interfejsu (odmienną od wtyczki), która znajduje się w urządzeniu, w ścianie lub na przewodzie. Gniazdo jest zatem przeważnie elementem stabilnym (wyjątkiem są przedłużacze elektryczne i elektroniczne), a wtyczka to element ruchomy. 
Według innej nomenklatury gniazdo jest synonimem złącza żeńskiego, bez względu na miejsce i sposób montażu. Tym samym gniazdo może być zamontowane na kablu lub w dowolnej obudowie. Zgodnie z takim nazewnictwem, o tym czy dana część złącza jest gniazdem, czy wtykiem decyduje wyłącznie kształt styków – jeśli złącze ma elementy stykowe w postaci bolców lub pinów to jest wtykiem (wtyczką), a jeśli w postaci otworów, to jest gniazdem.

</doc>
<doc id="805914" url="https://pl.wikipedia.org/wiki?curid=805914" title="Joanna Worek">
Joanna Worek

Joanna Worek (ur. 23 stycznia 1986 w Pszczynie) – polska szachistka, arcymistrzyni od 2013 roku, od 2016 roku reprezentantka Czech.
Kariera szachowa.
Jest wielokrotną medalistką mistrzostw Polski juniorek:
W latach 1995–2003 była etatową reprezentantką Polski na mistrzostwach świata i Europy juniorek. Największy sukces w karierze osiągnęła w 2001 r., zdobywając w Oropesa del Mar brązowy medal mistrzostw świata juniorek do 16 lat. Jest również dwukrotną medalistką mistrzostw Europy: srebrną (Tallinn 1997 – do lat 12) i brązową (Rymawska Sobota 1996 – do lat 10).
Wielokrotnie startowała w finałach mistrzostw Polski seniorek. Pięciokrotnie zdobyła medale mistrzostw Polski w szachach błyskawicznych: dwukrotnie złote (2008, 2009), dwukrotnie srebrne (2010, 2013) oraz brązowy (2012). W 2015 r. zdobyła w Trzciance srebrny medal mistrzostw Polski w szachach szybkich.
W 2006 r. zwyciężyła w otwartym turnieju w Pszczynie. Normy na tytuł arcymistrzyni wypełniła w Sztokholmie (2008), Frýdku-Místku (2012). oraz Legnicy, na mistrzostwach Europy).
Reprezentowała Polskę w turniejach drużynowych, m.in.: oraz .
Najwyższy ranking w dotychczasowej karierze osiągnęła 1 grudnia 2013 r., z wynikiem 2351 punktów zajmowała wówczas 6. miejsce wśród polskich szachistek.

</doc>
<doc id="805916" url="https://pl.wikipedia.org/wiki?curid=805916" title="Samoa Joe">
Samoa Joe

Nuufolau Joel "Joe" Seanoa (ur. 17 marca 1979 w Hrabstwie Orange w Kalifornii) – amerykański wrestler, znany najbardziej ze swoich występów, w federacji Total Nonstop Action Wrestling (TNA) i WWE pod pseudonimem ringowym Samoa Joe. 
Joe zadebiutował w Ring of Honor (ROH) w 2002, gdzie zdobył ROH World Championship i bronił go od maja 2003 do grudnia 2004. Po dołączeniu do federacji Total Nonstop Action Wrestling (TNA) w czerwcu 2005, Joe rozpoczął nieprzerwane pasmo zwycięstw przez 18 miesięcy. W promocji zdobył TNA World Heavyweight Championship, pięciokrotnie TNA X Divison Championship, dwukrotnie TNA World Heavyweight Championship i TNA Television Championship. W rezultacie jest również zdobywcą osiągnięcia Triple Crown Championship i Grand Slam Championship
Walczył również dla wielu federacji niezależnych, gdzie między innymi zdobył GHC Tag Team Championship z Magnusem w federacji Pro Wrestling Noah, a także był inauguracyjnym NWA Intercontinental Tag Team Championem z Keijim Sakodą. Opuścił TNA w lutym 2015, gdzie przez trzy miesiące ponownie wrócił na scenę niezależną i do Ring of Honor.
Joe oficjalnie zadebiutował w rozwojówce NXT w maju 2015, zaś miesiąc później podpisał oficjalny kontrakt z promocją. Stał się pierwszym dwukrotnym posiadaczem NXT Championship. Potem, w kwietniu 2021 roku Samoa Joe został zwolniony z federacji WWE, poprzez rzekome cięcia budżetowe firmy.
Dzieciństwo.
Seanoa urodził się i wychował w hrabstwie Orange w Kalifornii. Jego rodzina założyła grupę tańca polinezyjskiego "Tiare Productions". Seanoa zatańczył z grupą po raz pierwszy w wieku pięciu lat, podczas ceremonii otwarcia Letnich Igrzysk Olimpijskich w 1984. Stał się mistrzem juniorów stanu Kalifornia w judo, trenował też futbol amerykański. Uczęszczał do Ocean View High School w Huntington Beach. Zanim został wrestlerem, pracował jako doradca hipotetyczny.
Kariera wrestlera.
Seanoa rozpoczął treningi w UIWA West Coast Dojo, gdzie przyjął pseudonim ringowy Samoa Joe. Jego trenerami byli wrestlerzy Cincinnati Red i Johnny Hemp. Zadebiutował w grudniu 1999, trzy miesiące po rozpoczęciu treningów.
Ultimate Pro Wrestling (2000–2001).
Joe szybko podpisał kontrakt z ówczesną rozwojówką federacji WWE – Ultimate Pro Wrestling (UPW). Rywalizował tam m.in. z Johnem Ceną, zawalczył z Essem Riosem na jednym z odcinków "WWF Jakked". Na UPW Proving Ground, połączył siły z Mikiem Knoxem i wraz z nim pokonał debiutującego Al Katrazza i Brasila. W marcu 2001 zdobył UPW Heavyweight Championship i stał się najdłużej panującym posiadaczem tego tytułu.
Pro Wrestling Zero-One (2001–2002).
W czerwcu 2001, Joe dołączył do japońskiej federacji Pro Wrestling Zero-One. Walczył głównie na galach pay-per-view z cyklu Shingeki oraz na turniejach Burning Heart.
Joe pracował w federacji przez cały rok 2002, w drużynie z Kejijim Sakodą zdobył nowo wprowadzony pas NWA Intercontinental Tag Team Championship. Podczas pobytu w Pro Wrestling Zero-One używał też pseudonimu King Joe. Opuścił federację po tym, jak nakazano mu zmienić swój wizerunek ringowy.
Ring of Honor (2002–2008).
W 2002, po powrocie do Stanów Zjednoczonych, Joe rozpoczął pracę w federacji Ring of Honor (ROH). Zadebiutował na gali "Glory by Honor" jako "płatny zabójca" Christophera Danielsa; jego zadaniem było wyeliminować rywala Danielsa – Low Kiego. Choć początkowo miał stoczyć jedynie jedną walkę z Low Kim, Joe zaimponował zarówno fanom, jak i właścicielom ROH, którzy postanowili podpisać z nim kontrakt.
22 marca 2003, Joe pokonał Xaviera w walce o ROH Championship (późniejsze ROH World Championship). Trzykrotnie obronił tytuł przeciwko CM Punkowi; jedna z ich walk została nagrodzona pięcioma gwiazdkami czasopisma "Wrestling Observer". Mistrzostwo utracił po 645 dniach panowania, w pojedynku z Austinem Ariesem. 7 maja 2005, na gali "Manhattan Mayhem", Joe stał się piątym posiadaczem ROH Pure Championship. Panował ponad 3 miesiące, a tytuł utracił na rzecz Nigela McGuinnessa.
W październiku 2005, Samoa Joe zmierzył się z Kentą Kobayashim; walce tej przyznano maksymalne pięć gwiazdek "Wrestling Observer", jak również nagrodę "Walki Roku 2005". W 2006, Joe stał się jednym z głównych przedstawicieli Ring of Honor w "wojnie" z federacją Combat Zone Wrestling (CZW). Punktem kulminacyjnym rywalizacji dwóch federacji był 5-on-5 Cage of Death match pomiędzy ich przedstawicielami. Podczas walki, Joe został brutalnie zaatakowany przez Bryana Danielsona, a w wyniku ataku doznał kontuzji kolana. Ostatecznie, bitwę wygrało Ring of Honor, a kończące walkę przypięcie zdobył Homicide. Joe połączył siły z Homicidem we wrześniu 2006, wraz z nim zawalczył przeciwko braciom Briscoe. Joe kilkukrotnie zmierzył się z mistrzem ROH, Bryanem Danielsonem, lecz w żadnej z walk nie udało mu się zdobyć tytułu mistrzowskiego.
31 stycznia 2003, Samoa Joe ogłosił, że wkrótce rozstanie się z Ring of Honor. W swojej ostatniej walce jako zawodnik ROH, 4 marca 2003, Joe pokonał Homicide'a. Jednorazowo powrócił do ROH na "Rising Above" w 2008; pokonał Tylera Blacka w walce wieczoru gali.
1 marca 2015, Samoa Joe powrócił do Ring of Honor i wyzwał na pojedynek mistrza ROH – Jaya Briscoe. 27 marca, na "Supercard of Honor IX", Joe przegrał walkę o ROH World Championship. 29 marca, pokonał Kyle'a O'Reilly'ego. W swojej ostatniej walce połączył siły z AJ-em Stylesem i wraz z nim pokonał Christophera Danielsa i Frankiego Kazariana.
Total Nonstop Action Wrestling.
Seria zwycięstw (2005–2006).
Samoa Joe podpisał kontrakt z Total Nonstop Action Wrestling (TNA) w czerwcu 2005 roku. Zadebiutował 19 czerwca 2005 na gali Slammiversary, na której pokonał Sonjaya Dutta; wygrana ta zapoczątkowała serię zwycięstw Joego. Wziął udział w turnieju Christopher Daniels Invitational Super X Cup; w finałowej walce na Sacrifice pokonał AJ-a Stylesa, dzięki pomocy samego Danielsa. Skutkiem tego wydarzenia był Triple Threat match o TNA X Division Championship należący do Danielsa pomiędzy mistrzem, Joem i Stylesem. Starcie wygrał AJ Styles, a samej walce czasopismo "Wrestling Observer" przyznało maksymalne pięć gwiazdek.
Na gali Genesis w listopadzie 2005, Joe połączył siły z Danielsem, Alexem Shelleyem i Roderickiem Strongiem, by wraz z nimi wygrać 8-Man Tag Team match. Po walce, Joe brutalnie zaatakował Danielsa, przechodząc heel turn. W obronie Danielsa stanął AJ Styles; wyzwał Joego na pojedynek na Turning Point. Na gali, Joe pokonał Stylesa, zdobywając TNA X Division Championship. Po walce, Joe próbował zaatakować przeciwnika, lecz powstrzymał go powracający Christopher Daniels. Joe i Daniels zmierzyli się ze sobą na Final Resolution w styczniu 2006. Podczas walki, Joe skupił się na głowie Danielsa, raz po raz wykonując "dropping knee" na przeciwniku. Zaniepokojony AJ Styles, stojący w narożniku Danielsa, wrzucił do ringu biały ręcznik, symbolizujący poddanie się Danielsa. Joe obronił tytuł mistrzowski w starciu ze Stylesem i Danielsem na Against All Odds. Rywalizacja między trzema zawodnikami zakończyła się na Destination X, gdzie Joe utracił pas mistrzowski na rzecz Danielsa w Ultimate X-matchu. Jednakże, seria zwycięstw Joego trwała dalej, ponieważ nie został on ani przypięty, ani zmuszony do poddania się.
13 kwietnia, na tygodniówce "Impact!", Samoa Joe odzyskał X Division Championship w pojedynku z Christopherem Danielsem. Obronił tytuł w walce z Sabu na gali Lockdown. Na Sacrifice, Joe i Sting pokonali Jeffa Jarretta i Scotta Steinera w starciu drużynowym. Po walce, Joe pozostawił narażonego na atak ze strony przeciwników Stinga samego w ringu. Na następnej gali, Slammiversary, Joe pokonał Steinera.
Po powrocie do ringu po krótkiej przerwie spowodowanej kontuzją kolana, Joe utracił tytuł mistrzowski w Triple Threat matchu przeciwko Sonjayowi Duttowi i Senshiemu; Senshi przypiął Dutta po tym, jak interweniujący w starcie Scott Steiner uderzył Joego stalowym krzesłem. Joe wziął udział w 4-Way matchu o miano pretendenckie do NWA World Heavyweight Championship, lecz nie zdołał wygrać walki.
Joe pokonał Jeffa Jarretta w "Fan's Revenge Lumberjack Strap matchu" na gali No Surrender. Po walce, ukradł należący do Jarretta pas NWA World Heavyweight Championship. Zgodził się oddać pas zwycięzcy walki Jarrett/Sting na Bound for Glory, pod warunkiem, że otrzyma szansę walki o tytuł. Oferta Joego nie została przyjęta i ostatecznie, debiutujący w TNA Kurt Angle pomógł Jarrettowi odzyskać skradziony pas mistrzowski. Na Bound for Glory, Joe wygrał czteroosobowy Monster's Ball match i jeszcze tej samej nocy wdał się w bójkę z Kurtem Anglem. Na gali Genesis, Angle zakończył trwającą 18 miesięcy serię zwycięstw Joego, zmuszając go do poddania się po założeniu na nim "Ankle Locku".
TNA World Heavyweight Champion (2006–2008).
Joe kontynuował swoją rywalizację z Kurtem Anglem aż do roku 2007. Pokonał go poprzez poddanie na gali Turning Point w grudniu 2006. Również w grudniu, doznał kolejnej kontuzji kolana. Na Final Resolution w styczniu 2007, zmierzył się z Anglem w trzydziestominutowym Iron Man matchu; w ostatnich sekundach walki, Joe założył "Ankle Lock" na przeciwniku, ten jednak odmówił poddania się i wygrał starcie z wynikiem 3–2.
15 lutego, na tygodniówce "Impact!", Joe wygrał Gauntlet match o miano pretendenckie do NWA World Heavyweight Championship, będącego w posiadaniu Christiana Cage'a. Joe zmierzył się z mistrzem na Destination X, lecz nie zdołał go pokonać. 24 maja, Joe wygrał walkę kwalifikacyjną do King of the Mountain matchu na Slammiversary, lecz ostatecznie nie zdołał wygrać starcia na gali. 21 lipca 2007, Joe zdobył X Division Championship w walce z Jayem Lethalem i Chrisem Sabinem, tym samym kwalifikując się do walki mistrzów (ang. Match of Champions) na Victory Road. Na gali, Joe przypiął Brothera Raya, zdobywając TNA World Tag Team Championship. Tym samym, stał się pierwszym wrestlerem TNA, będącym w posiadaniu dwóch tytułów mistrzowskich jednocześnie. Joe zobowiązał się do bronienia World Tag Team Championship samemu. Na Hard Justice, Joe zmierzył się z Kurtem Anglem w walce, na której szali stały zarówno mistrzostwa zdobyte przez Joego, jak i IGF World Championship Angle'a. Joe przegrał pojedynek po tym, jak w starcie zainterweniowała Karen Angle. Na Bound for Glory, Joe przerwał trwającą 23 miesiące serię zwycięstw Christiana Cage'a.
W listopadzie 2007 ogłoszono, że Joe stanie się partnerem Kevina Nasha i Scotta Halla w ich walce drużynowej przeciwko The Angle Alliance na Turning Point. Ostatecznie, Hall nie pojawił się na gali, a Joe został poproszony o wygłoszenie kilkuminutowego proma, w którym załagodziłby sytuację i przedstawił Erica Younga jako zastępcę Halla. Joe natomiast wygłosił własne promo, w którym skrytykował Halla (którego sarkastycznie nazwał "Upiorem z Impact Zone"), Kevina Nasha i kilka innych gwiazd TNA, po czym powiedział do zarządców TNA "Coś się nie podoba? No dalej, zwolnijcie mnie, nie obchodzi mnie to!". Joe, Nash i Young pokonali Angle Alliance. Po walce, za kulisami gali, Joe pokłócił się z Nashem. Dzień później, na zebraniu z pracownikami TNA, Joe przeprosił za swoje zachowanie. Na antenie jednak, Joe kontynuował pokazy swojej frustracji, m.in. niszcząc przyjęcie z okazji Świąt Bożego Narodzenia. Na Final Resolution w styczniu 2008, Joe i Kevin Nash przegrali walkę drużynową z AJ-em Stylesem i Tomkiem po tym, jak Nash odmówił zmiany ze swoim partnerem i pozostawił go samego w ringu. Joe ponownie pokłócił się z Nashem, tym razem jednak była to część scenariusza.
Na Against All Odds, Joe otrzymał zadanie niedopuszczenia do interwencji w pojedynek o TNA World Heavyweight Championship między Kurtem Anglem a Christianem Cage’em. Podczas walki, AJ Styles odwrócił uwagę Joego, co pozwoliło Tomkowi na zaatakowanie Cage’a. 14 lutego, Joe dołączył do Kevina Nasha i Cage’a w rywalizacji z The Angle Alliance. Na Destination X, drużyna Joego pokonała The Angle Alliance.
Miesiąc później na Lockdown Joe pokonał Kurta Angle'a w starciu o TNA World Championship, stając się trzecim Triple Crown Championem w historii TNA. Na szali tegoż pojedynku stało nie tylko mistrzostwo, ale również kariera Joego. Joe pokonał byłego mistrza w starciu rewanżowym, po czym wygrał walkę ze Scottem Steinerem i Kazem na gali Sacrifice. Na Slammiversary, Joe stał się pierwszym w historii TNA mistrzem, który obronił swój tytuł w King of the Mountain matchu. Pojedynek między Joem a Bookerem T zakończył się no-contestem po tym, jak zainterweniował w niego Sting; po walce, Booker T ukradł pas mistrzowski. Na Hard Justice, Joe wygrał kolejną walkę z Bookerem T i odzyskał swój pas. Na Bound for Glory IV, Sting zakończył trwające 182 dni panowanie Joego jako TNA World Heavyweight Championa.
30 października 2008, Joe i AJ Styles utworzyli stajnię "The TNA Front Line" składającą się z młodszych wrestlerów TNA (Jay Lethal, Consequences Creed, Petey Williams, Eric Young, ODB i The Motor City Machine Guns (Alex Shelley i Chris Sabin), mających stawić czoła The Main Even Mafii (Kurt Angle, Sting, Kevin Nash, Booker T, Scott Steiner). Na Turning Point, Joe został pokonany przez Kevina Nasha. Na Final Resolution, The Front Line zostało pokonane przez The Main Event Mafię w 4-on-4 Tag Team matchu. 18 grudnia 2008, Joe i Styles wygrali Six Sides of Steel match przeciwko Stingowi i Nashowi. Po walce, Joe został zaatakowany przez członków Main Event Mafii, a w wyniku odniesionych kontuzji, zmuszony był pauzować do końca 2008 roku.
The Main Event Mafia (2009).
24 stycznia 2009, TNA wypuściło krótką winietę, mającą na celu zapowiedź powrotu Joego z nową, bardziej agresywną postawą wobec Main Event Mafii. Joe powrócił do ringu na gali Destination X, 15 marca 2009; został zdyskwalifikowany w walce z członkiem Main Event Mafii – Scottem Steinerem. Został też zdyskwalifikowany w starciu z Sheikiem Abdulem Bashirem, kilka dni później na odcinku "Impact!". Po walce, Joe zabrał przeciwnika na zaplecze, gdzie powiesił go do góry nogami i torturował.
W następnym tygodniu, wziął udział w dwudziestoosobowym Six Sides of Steel matchu, którego dwaj ostatni przetrwali zawodnicy mieli stać się kapitanami dwóch drużyn, biorących udział w Lethal Lockdown matchu na gali Lockdown. Joe wygrał walkę, jako ostatniego eliminując Kurta Angle'a. Joe odmówił bycia kapitanem, stał się jednak częścią drużyny Jeffa Jarretta. Na gali, Team Jarrett pokonało Main Event Mafię. Ujawniono, że Joe pracuje dla "tajemniczego doradcy"; wielokrotnie ukazywano Joego rozmawiającego z "doradcą", lecz nigdy nie ujawniono jego tożsamości. Joe wznowił swoją rywalizację z Kevinem Nashem; pokonał go na gali Sacrifice.
Na Slammiversary, Joe zdradził Stylesa, pomagając Kurtowi Angle zdobyć TNA World Heavyweight Championship w King of the Mountain matchu. 25 czerwca, Joe oficjalnie dołączył do Main Event Mafii. Wyjaśnił, że dołączył do ugrupowania dla pieniędzy i władzy. Jeszcze tej samej nocy, Joe pokierował kilkoma atakami na Stylesie, Danielsie i na liderze Mafii – Stingu. Sting został wyrzucony z Main Event Mafii, a jego miejsce ponownie zajął Kurt Angle. Na gali Victory Road, Joe zmierzył się ze Stingiem. Pod koniec pojedynku, debiutujący w TNA Taz zainterweniował w starcie, pomagając Joemu pokonać rywala. 16 sierpnia 2009, na Hard Justice, Joe pokonał Homicide'a, zdobywając TNA X Division Championship po raz czwarty. Wznowił feud ze swoim odwiecznym rywalem – Christopherem Danielsem; wygrał z nim walkę na No Surrender. 8 października, na odcinku "Impact!", Joe stracił X Division Championship na rzecz Amazing Reda po tym, jak w walkę zainterweniował Bobby Lashley. Na Bound for Glory, Joe został pokonany przez Lashleya. Na następnym odcinku "Impact!", Kurt Angle stał się facem, co zakończyło działalność Main Event Mafii. Miesiąc później, na Turning Point, Joe wziął udział w starciu o TNA World Heavyweight Championship z mistrzem AJ-em Stylesem oraz Christopherem Danielsem, lecz nie zdołał go wygrać.
Nation Of Violence (2009–2011).
20 grudnia 2009, na gali Final Resolution, Joe wygrał "Feast or Fired" match, zdobywając walizkę z kontraktem na walkę o TNA World Heavyweight Championship. Po kilku tygodniach przerwy od akcji w ringu, Joe powrócił do TNA na odcinku "Impact!", 4 lutego 2010. Zaatakował AJ-a Stylesa i zapowiedział, że wykorzysta zagwarantowany mu title shot Against All Odds. Na gali, Styles obronił TNA World Heavyweight Championship w No Disqualification matchu z Joem; sędzią specjalnym tego pojedynku był Eric Bischoff. Na następnym odcinku "Impact!", Joe został uprowadzony przez kilku zamaskowanych mężczyzn po przegranej walce z Orlando Jordanem. Powrócił 19 kwietnia 2010, jako członek drużyny Hulka Hogana (Abyss, Jeff Jarrett i Rob Terry), w 8-Man Tag Team matchu przeciwko drużynie Rica Flaira (Sting, Desmond Wolfe, Robert Roode i James Storm); starcie wygrała drużyna Hogana. Po walce, Joe odmówił świętowania z resztą drużyny i opuścił Impact Zone. Jego uprowadzenie nigdy nie zostało wyjaśnione. Tydzień później, Joe zaatakował posiadacza TNA X Division Championship – Kazariana. W następnych tygodniach, Joe atakował losowych zawodników TNA; w wyniku jednego z ataków, Matt Morgan i Hernandez utracili TNA World Tag Team Championship.
Joe zajął miejsce dziesiąte w pierwszym rankingu TNA Championship Committee do miana pretendenckiego do TNA World Heavyweight Championship. Zaczął wspinać się po szczeblach rankingu pokonując Hernandeza i AJ-a Stylesa, zajmującego miejsce czwarte. 22 lipca, zmierzył się z drugim w kolejce do miana pretendenckiego Jeffem Hardym; walka zakończyła się remisem, spowodowanym przekroczeniem 10-minutowego limitu czasowego. Niezadowolony z wyniku walki, jak i samego zastosowania limitu czasowego, Joe udał się na zaplecze i wyładował złość, krzycząc na zarząd TNA. Po tym wydarzeniu, TNA zawiesiło zawodnika na czas bliżej nieokreślony. Joe powrócił do ringu miesiąc później, 26 sierpnia, na odcinku "Impact!". Tydzień później, dołączył do Jeffa Jarretta i Hulka Hogana w ich rywalizacji ze Stingiem i Kevinem Nashem. Na No Surrender, Joe i Jarrett pokonali Stinga i Nasha w starciu drużynowym. Na Bound for Glory, Joe i Jarrett zmierzyli się ze Stingiem, Nashem i ich nowym sprzymierzeńcem – D'Angelo Dinero. Początkowo, w starciu miał wziąć udział także Hulk Hogan, lecz ostatecznie został on z niego wycofany, z powodu operacji. Pod koniec walki, Jarrett pozostawił Joego samego w ringu i pozwolił Nashowi go przypiąć.
Joe próbował zaatakować Jarretta na odcinku "Impact!", lecz został powstrzymany przez ochroniarzy Gunnera i Murphy'ego i pobity przez Jarretta. Powrócił dwa tygodnie później, atakując Gunnera, Murphy'ego i Jarretta. Na Turning Point, Jarrett pokonał Joego dzięki interwencji ochroniarzy. Rywale zmierzyli się jeszcze raz, na Final Resolution, w Submission matchu. Joe stał się ofiarą kolejnych dwóch napaści Gunnera i Murphy'ego (przed i w trakcie walki), co pozwoliło Jarrettowi wygrać pojedynek. W styczniu 2011, Joe rozpoczął rywalizację z D'Angelo Dinero. W lutym, na Against All Odds, Joe pokonał Dinero, lecz po walce został przez niego brutalnie zaatakowany. 10 marca, na "Impact!", Dinero pokonał Joego w walce rewanżowej. Rywalizacja wrestlerów zakończyła się na gali Lockdown w kwietniu, na której Joe zwyciężył w Steel Cage matchu z Dinero.
Kolejnym rywalem Joego okazał się niepokonany dotąd Crimson. 12 czerwca, na Slammiversary IX, Joe został pokonany przez Crimsona, a po walce uścisnął jego dłoń. Sfrustrowany Joe nie zdołał pokonać także Roba Van Dama, Devona, Kazariana i Boody'ego Roode'a. Po przegraniu wszystkich dziewięciu walk w Bound for Glory Series, Joe w końcu odbił się od dna, pokonując D'Angelo Dinero na jednym z odcinków "Impact Wrestling". Radość Joego nie trwała jednak długo, ponieważ jego wygrana została unieważniona. Wściekły na zarząd TNA Joe zaatakował uczestników Bound for Glory Series i kontuzjował lidera rankingu – Crimsona. W ostatnim tygodniu zmagań Bound for Glory Series, Joe próbował interweniować w walkę Gunnera z Robem Van Damem, lecz został powstrzymany przez Matta Morgana. Na No Surrender we wrześniu, Joe przegrał Grudge match z Morganem. Został też pokonany przez powracającego Crimsona, a na Bound for Glory nie zdołał wygrać Three-Way matchu z Morganem i Crimsonem.
Współpraca i rywalizacja z Magnusem (2011–2012).
5 stycznia 2012, Joe i Magnus pokonali AJ-a Stylesa i Kazariana w finale turnieju Wild Card. Trzy dni później, na Genesis, Joe i Magnus przegrali walkę o TNA World Tag Team Championship z Crimsonem i Mattem Morganem. Joe i Magnus zaatakowali mistrzów tag team na dwóch następnych odcinkach "Impact Wrestling", a 2 lutego zdobyli miano pretendenckie do tytułów. 12 lutego, na Against All Odds, Joe i Magnus pokonali Crimsona i Morgana, zdobywając TNA World Tag Team Championship. Mistrzowie obronili tytuły w walkami z Mexican America, The Motor City Machine Guns oraz Jeffem Hardym i Mr. Andersonem. Ich panowanie zostało przerwane przez Christophera Danielsa i Kazariana, którzy pokonali mistrzów na gali Sacrifice w maju 2012.
Joe rozpoczął rywalizację z posiadaczem TNA X Division Championship – Austinem Ariesem. Na Slammiversary w czerwcu, Joe zmierzył się z Ariesem, lecz nie zdołał go pokonać. Joe wziął udział w Bound for Glory Series 2012 i zakończył fazę grupową na drugim miejscu, przechodząc do półfinału. Na No Surrender, Joe przegrał walkę półfinałową z Jeffem Hardym. 27 września, Joe pokonał Mr. Andersona w walce o zawieszony pas TNA Television Championship, jednocześnie stając się trzecim Grand Slam Championem w historii TNA. Po kilku udanych obronach, Joe rozpoczął rywalizację ze swoim byłym tag team partnerem – Magnusem. Zmierzył się z nim 1 listopada na "Impact Wrestling" i wygrał walkę poprzez dyskwalifikację po tym, jak Magnus uderzył go kluczem francuskim. Punktem kulminacyjnym rywalizacji był wygrany przez Joego No Disqualification match na gali Turning Point.
6 grudnia, Joe utracił Television Championship na rzecz Devona; w walkę zainterweniował DOC z ugrupowania Aces &amp; Eights. Na Final Resolution, Joe połączył siły z Garettem Bischoffem, Kurtem Anglem oraz Wesem Brisco; wraz z nimi pokonał Devona, DOC-a i dwóch zamaskowanych członków Aces &amp; Eights. 3 stycznia 2013, Joe i Angle pokonali Devona i członka Aces &amp; Eights w Steel Cage Tag Team matchu. Po walce, powracający Sting uratował Joego i Angle'a przed atakiem ze strony wrogiego ugrupowania. Tajemniczym członkiem Aces &amp; Eights okazał się Mike Knox. Na Genesis, Joe przegrał walkę z Mr. Andersonem. 10 marca, na Lockdown, Team TNA (Joe, Eric Young, James Storm, Magnus i Sting) pokonało Aces &amp; Eights (Devon, DOC, Garett Bischoff, Mike Knox i Mr. Anderson) w Lethal Lockdown matchu. 21 marca, Joe nie zdołał wygrać miana pretendenckiego do TNA World Heavyweight Championship, zaś 18 kwietnia został pokonany przez Devona w walce o Television Championship.
New Main Event Mafia (2013–2014).
Joe powrócił 23 maja i uratował Magnusa przed atakiem ze strony Aces &amp; Eights. Na Slammiversary XI w czerwcu, Joe połączył siły z Magnusem oraz Jeffem Hardym w walce z Aces &amp; Eights (Garett Bischoff, Mr. Anderson i Wes Brisco); udało im się wygrać starcie. Na następnym epizodzie "Impact Wrestling", Joe wygrał walkę kwalifikacyjną do Bound for Glory Series 2013. 27 czerwca, Kurt Angle i Sting pomogli Joemu wygrać starcie z Mr. Andersonem, po czym nazwali go trzecim członkiem ich nowego ugrupowania – The Main Event Mafii. Na Bound for Glory, Joe wziął udział w Ultimate X matchu, lecz nie udało mu się go wygrać. 7 listopada, Main Event Mafia została "chwilowo rozwiązana" przez Stinga, zaś Joe stał się uczestnikiem turnieju o TNA World Championship. Tydzień później Joe zapowiedział, że jeżeli wygra tytuł, będzie go bronił w walce z AJ-em Stylesem. 21 listopada, na Turning Point, Joe został pokonany przez Magnusa w pierwszej rundzie turnieju. W grudniu, wziął udział w Feast or Famine matchu, lecz nie zdobył żadnej z czterech walizek. 9 stycznia 2014, Joe zmierzył się z Ethanem Carterem III; wygrał przez dyskwalifikację po tym, jak w walkę zainterweniował Rockstar Spud.
W pierwszym dniu Genesis, Joe, James Storm, Gunner, Eric Young, Joseph Park i ODB wygrali 12-Man Tag Team match przeciwko The BroMans (Jessie Godderz, Robbie E i Zema Ion), Bad Influence (Christopher Daniels i Kazarian) i Lei'D Tapie. W drugim dniu, Joe pokonał Rockstar Spuda. Pomógł też wyrównać siły w walce między Stingiem a Magnusem po interwencjach ze strony Ethana Cartera III, Bad Influence, The BroMans i Bobby'ego Roode'a.
The Beat Down Clan (2014–2015).
6 lutego 2014, Joe wygrał walkę o miano pretendenckie do TNA World Heavyweight Championship. Dwa tygodnie później zapowiedział, że na gali Lockdown zmierzy się ze zwycięzcą walki Magnus vs. Gunner. 9 marca, na Lockdown, Joe przegrał Steel Cage match z Magnusem, przez interwencję Abyssa. Walka rozgrywała się na "Zasadach Joego", tj. mogła zakończyć się jedynie poprzez nokaut lub poddanie. 13 marca, Joe pokonał Abyssa dzięki drobnej pomocy ze strony Erica Younga. 3 kwietnia, Joe wziął udział w 4-Way matchu o TNA World Heavyweight Championship, lecz nie zdołał go wygrać. Po krótkiej przerwie od akcji w ringu, Joe powrócił do TNA 29 maja, pomagając Youngowi i Bully'emu Rayowi odpędzić MVP, Bobby'ego Lashleya i Kenny'ego Kinga. 7 sierpnia, Joe pokonał Low Kiego i Senadę w walce o X Division Championship. Na Hardcore Justice, Joe obronił tytuł mistrzowski w walce z Low Kim, zaś na Bound for Glory obronił tytuł w 3-Way matchu z Low Kim i Kazem Hayashim. W listopadzie, Joe zmuszony był zawiesić tytuł mistrzowski z powodu kontuzji.
7 stycznia 2015, Joe, MVP, Kenny King, Low Ki i Eric Young pomogli Lashleyowi odzyskać TNA World Heavyweight Championship. Na następnym odcinku "Impact Wrestling", MVP ogłosił nowo powstałe ugrupowanie "The Beat Down Clanem" (BDC). Lashley zdecydował się opuścić grupę, lecz został zaatakowany przez jej członków, twierdzących, że tytuł należy do BDC. 6 lutego, Team Angle (Kurt Angle, Austin Aries, Gunner i Lashley) pokonali Beat Down Clan w Lethal Lockdown matchu.
17 lutego 2015, Joe ogłosił, że "rozstaje się" z TNA, jednocześnie odchodząc z BDC i kończąc niemal dziesięcioletnią współpracę z federacją.
Inne federacje.
W latach 2003–2007, Joe sporadycznie występował dla Pro Wrestling Guerrilla (PWG). Zadebiutował 15 listopada 2013, w wygranej walce z CM Punkiem. Rywalizował z Super Dragonem; w lutym 2005 przegrał z nim walkę o PWG Championship. 18 listopada 2005, Joe otrzymał kolejną szansę zdobycia głównego mistrzostwa federacji, lecz tym razem został pokonany przez Kevina Steena. 8 kwietnia 2007, po raz ostatni zawalczył dla PWG. Przegrał pojedynek z Low Kim.
W latach 2004-2006 kilkukrotnie zawalczył dla Independent Wrestling Association Mid-South (IWA-MS). Podczas pobytu w federacji dostał się do finału turnieju Ted Petty Invitational w 2004, jak również wygrał turniej Revolution Strong Style.
10 marca 2006, na gali "Rey de Reyes", Joe zadebiutował w meksykańskim Asistencia Asesoría y Administración (AAA). Połączył siły z Konnanem i Ronem Killingsem, tworząc Team TNA w 4-Way 12-Man Tag Team matchu. Joe powrócił do federacji we wrześniu 2006, jako jeden z reprezentantów TNA w 8-Man Tag Team matchu przeciwko reprezentacji AAA. Ponownie pojawił się na nagraniach telewizyjnych i gali "Verano de Escándalo" w lipcu 2011.
25 października 2007, Joe zadebiutował w japońskiej federacji Pro Wrestling Noah. Połączył siły z Yoshihirem Takayamą i wraz z nim pokonał Mitsuharu Misawę i Takeshiego Morishimę. Dwa dni później, Joe ponownie zmierzył się z Misawą o GHC Heavyweight Championship, lecz nie zdołał zdobyć tytułu. Dla federacji ponownie zawalczył 22 lipca 2012; wraz z Magnusem zdobył wówczas GHC Tag Team Championship w walce z Akitoshim Saito i Junem Akiyamą. Joe i Magnus utracili tytuły mistrzowskie już w swojej pierwszej obronie, 8 października 2012.
Joe występował też w International Wrestling Association (IWA), Championship Wrestling From Hollywood, German Stampede Wrestling (GSW), International Pro Wrestling: United Kingdom (IPW:UK) oraz Westside Xtreme Wrestling (wX w.).
WWE (2015-2021).
NXT (2015–2017).
Joe zadebiutował w NXT 20 maja 2015, na ; obronił Samiego Zayna przed atakiem ze strony Kevina Owensa. Początkowo, WWE pozwalało Joemu na walki w innych federacjach, lecz w czerwcu postanowiło podpisać z nim kontrakt. Joe zadebiutował w "NXT" 10 czerwca 2015; pokonał Scotta Dawsona. Tydzień później, Joe zmierzył się z Kevinem Owensem, lecz ich walka zakończyła się bez rezultatu. Na , Joe wygrał pojedynek z Baronem Corbinem. W sierpniu, połączył siły z Finnem Bálorem i wraz z nim przystąpił do turnieju "". Na , Joe i Bálor pokonali Barona Corbina i Rhyno w walce finałowej turnieju. 4 listopada, Joe zaatakował Bálora w trakcie jego walki z Apollo Crewsem, tym samym przechodząc heel turn.
Na , Joe przegrał walkę o NXT Championship z Bálorem. 27 stycznia 2016, zmierzył się z Baronem Corbinem i Samim Zaynem w starciu o miano pretendenckie do mistrzostwa NXT. Walka zakończyła się bez rezultatu po tym, jak Corbin poddał się po założeniu na nim dźwigni przez obydwu Joego i Zayna. 17 lutego, pojedynek Joego i Zayna zakończył się kolejnym no contestem. Zmierzyli się więc jeszcze raz, w 2-Out-Of-3 Falls matchu i tym razem to Joe okazał się lepszy. Nie udało mu się jednak wygrać walki z Bálorem na . 21 kwietnia 2016, podczas live eventu NXT, Joe pokonał Bálora w pojedynku o NXT Championship, zdobywając mistrzostwo po raz pierwszy. Obronił tytuł w rewanżowym Steel Cage matchu z Bálorem na . 27 lipca, Generalny Menedżer "NXT", William Regal, ogłosił, że Joe będzie bronił mistrzostwa NXT na w pojedynku z Shinsuke Nakamurą. Początkowo, Joe nie godził się na walkę, lecz ustąpił pod groźbą odebrania mu NXT Championship. Na gali, Joe utracił NXT Championship na rzecz Nakamury; jego panowanie trwało 121 dni. 19 listopada na gali , Joe pokonał Nakamurę w rewanżu stając się pierwszym dwukrotnym NXT Championem w historii. Tytuł utracił 3 grudnia w walce rewanżowej z Nakamurą podczas Live eventu NXT w Osace w Japonii. W rezultacie stał się najkrótszym posiadaczem tytułu (jego panowanie trwało 14 dni). 8 grudnia 2016, Joe przegrał z Nakamurą w Steel Cage matchu o tytuł, tym samym kończąc ich rywalizację. Po raz ostatni pojawił się w NXT wśród publiki na gali .
Raw (2017-2018).
Joe zadebiutował w głównym rosterze 30 stycznia 2017 podczas odcinka Raw, gdzie zaatakował Setha Rollinsa i sprzymierzył się z Triple H. Z powodu kontuzji odniesionej przez Rollinsa podczas tego ataku, Joe rozpoczął rywalizację z Samim Zaynem, który skrytykował Joe za atak na Rollinsie. 20 lutego ponownie zaatakował Zayna przed jego walką z Kevinem Owensem. Na Fastlane Joe pokonał Zayn'a, w swoim debiutcie pay-per-view głównego składu. 
Życie prywatne.
Seanoa ożenił się 27 lipca 2007. Jego syn urodził się 22 grudnia 2008. Jest bliskim przyjacielem wrestlerów CM Punka, Homicide'a, Christophera Danielsa, AJ-a Stylesa i Roba Van Dama.
Seanoa trenuje brazylijskie jiu-jitsu, judo i boks tajski. Przyjaźni się z członkami grupy zawodników MMA Team Punishment.
Kilkukrotnie wystąpił w amerykańskiej wersji teleturnieju "Distraction". Ma własny kanał w serwisie Twitch.

</doc>
<doc id="805917" url="https://pl.wikipedia.org/wiki?curid=805917" title="Kirk Cameron">
Kirk Cameron

Kirk Thomas Cameron (ur. 12 października 1970 w Los Angeles) – amerykański aktor telewizyjny i filmowy, producent, kompozytor i scenarzysta.
Życiorys.
Wczesne lata.
Urodził się w Panorama City, dzielnicy Los Angeles w stanie Kalifornia jako jedyny syn menadżerki Barbary (z domu Bausmith) i nauczyciela podstawówki Roberta Cameronów. Wychowywał się z trzema siostrami – Bridgette (ur. 1967), Melissą (ur. 1970) i Candace (ur. 1976), która została aktorką, powszechnie znaną jako D.J. Tanner z serialu "Pełna chata". Jego rodzina sąsiadowała z mieszkaniem aktora Adama Richa, którego matka Fran zachęciła państwa Cameron do aktorstwa. Ukończył Chatsworth High School.
Kariera.
W wieku 11 lat Kirk pojawił się po raz pierwszy w seryjnym westernie TV-NBC "Bret Maverick" (1981) z Jamesem Garnerem w roli tytułowej oraz telewizyjnym melodramacie przygodowym sci-fi "„Goliat” czeka" ("Goliath Awaits", 1981) z Markiem Harmonem i Emmą Samms. Na kinowym ekranie debiutował u boku Robina Williamsa i Kurta Russella w komediodramacie sportowym "Najlepsze czasy" ("The Best of Times", 1986). Kolejna rola mającego problemy szkolne syna naukowca w instytucie medycznym, który po wypiciu mikstury zamienia się z jaźnią ojca w komedii fantasy "W koga ja się wrodziłem/Jaki ojciec, taki syn" ("Like Father Like Son", 1987) z Dudleyem Moore przyniosła mu nagrodę Saturna. Zwrócił na siebie uwagę w dramacie "Wysłuchaj mnie" ("Listen to Me", 1989) jako syn senatora ze stanu Oklahoma. Sławę z dnia na dzień zdobył rolą Miken’a Seavera w sitcomie familijnym ABC "Dzieciaki, kłopoty i my" ("Growing Pains", 1985-1992), która zdobyła dwa razy nominację do Złotego Globu. Trafił na listę idolów lat 80. magazynów „Tiger Beat”, „Teen Beat” czy „16” i miał opinię „najsympatyczniejszego uśmiechu Hollywoodu”.
W hybrydowej grze wideo "The Horde" (1994), która została pierwotnie wydana na platformę 3DO, ale wkrótce została przeniesiona na Segę Saturn i MS-DOS, wcielił się w rolę protagonisty Chauncey’ego. Swoją karierę na srebrnym ekranie kontynuował w sitcomie Warner Bros. "Kirk" (1995-1997) jako Kirk Hartman. Pojawił się także gościnnie w dwóch serialach CBS: "Dotyk anioła" ("Touched by an Angel", 2001) i "Sprawy rodzinne" ("Family Law", 2002).
Kiedy miał 17 lat, przyłączył się do chrześcijańskiego kościoła ewangelicznego, wcześniej nie chodził ze swoją rodziną do kościoła. Zagrał potem reportera w trzech ekranizacjach bestsellerowych powieści poruszającej temat wiary – "Pozostawieni w tyle" ("Left Behind: The Movie", 2000), "Koniec jest bliski" ("Left Behind II: Tribulation Force", 2002) i "Spisani na straty" ("Left Behind: World at War", 2005). Został współpracownikiem ewangelicznej Służby Chrześcijańskiej "Droga Mistrza" (The Way of the Master). Współpracował z chrześcijańską wytwórnią filmową Cloud Ten Pictures, pojawił się w kilku filmach, m.in. "Cud kart" ("The Miracle of the Cards", 2001). Miał swój największy sukces na dużym ekranie z chrześcijańskim motywem dramatu "Ognioodporny" ("Fireproof", 2008) jako strażak Caleb Holt. W 2015 roku przyznano mu dwie Złote Maliny za rolę Kirka jako najgorszy aktor i najgorsza ekranowa kombinacja (Kirk Cameron i jego ego) w komedii familijnej "Zbawienne Boże Narodzenie" ("Saving Christmas", 2014).
Życie prywatne.
Swoją żonę, aktorkę Chelseę Noble (ur. 1964), poznał na planie "Dzieciaki, kłopoty i my" ("Growing Pains"), kiedy grała jego przyjaciółkę. Pobrali się 20 lipca 1991 roku. Mają sześcioro dzieci; czworo adoptowanych: Jacka (ur. 1996), Isabellę (ur. 1997), Annę (ur. 1998) i Luke (ur. 2000) oraz dwoje biologicznych: Olivię Rose (ur. 18 lipca 2001) i Jamesa Thomasa (ur. 13 kwietnia 2003).

</doc>
<doc id="805925" url="https://pl.wikipedia.org/wiki?curid=805925" title="Postawa ciała (psychologia)">
Postawa ciała (psychologia)

Przez postawę ciała rozumie się odruchowy sposób utrzymywania ciała w pozycji stojącej. Pod pojęciem tym kryje się także jeden z ważnych typów informacji z zakresu komunikacji niewerbalnej. Artykuł dotyczy drugiego rozumienia tego terminu i w tym sensie postawa ciała oznacza:
Komunikaty wyrażane postawą ciała.
Przedstawiciele różnych gatunków zwierząt, zwłaszcza zwierząt społecznych, muszą wymieniać między sobą informacje i komunikaty. Komunikacja niewerbalna rozwinęła się u ludzi wcześniej niż komunikacja werbalna. U ludzi jednym ze sposobów komunikowania np. swojej pozycji w hierarchii grupy lub nastawienia do innych jest właśnie przybieranie odpowiedniej postawy (obok mimiki, dystansów personalnych, gestów i ruchów ciała).
Postawa ciała niesie informacje o:
Analiza postawy ciała.
Postawa ciała informuje zarówno o trwałych cechach osoby (charakterze, temperamencie itp.), jak i o jej aktualnych stanach wewnętrznych (emocjach, wzbudzonych postawach itd.). W związku z tym postawę ciała rozważać można w kontekście danej sytuacji, jak i niezależnie od niej.
Należy jednak zaznaczyć, że ludzie przybierają pewne postawy ciała w sposób nawykowy. Choć w chwili wytwarzania nawyku zwykle postawa ciała jest odzwierciedleniem stanów wewnętrznych, to jako nawyk może tracić funkcję wywoływania bądź tłumienia odpowiednich doznań i przeżyć.
W trakcie analizowania postawy ciała, a także innych komunikatów niewerbalnych, łatwo jest popełnić podstawowy błąd atrybucji – czyli ulec złudzeniu, że postawa informuje o trwałych cechach wewnętrznych człowieka, a nie jego reakcjach wywołanych przez czynniki sytuacyjne.
Zmieniające się stany i nawykowe postawy ciała.
Postawa ciała jako informacja o aktualnym stanie wewnętrznym powinna być analizowana w kontekście innych komunikatów zarówno werbalnych jak i niewerbalnych a także norm kulturowych i społecznych, które obowiązują w danej sytuacji.
To samo ułożenie ciała może w różnych kontekstach nieść inne informacje. Ustalono na przykład, że im większe jest zniewolenie danej grupy społecznej, tym silniejsza skłonność jej członków do wyrażania uprzejmości.
Otwarta i zamknięta postawa ciała.
Aktorzy i badacze wyróżniają te dwie opozycyjne postawy. Ludzie o otwartej postawie postrzegani są jako przyjaźni i pozytywnie nastawieni, tworzący wokół siebie poczucie bezpieczeństwa. Ludzie o zamkniętej postawie ciała sprawiają wrażenie zdystansowanych, niezainteresowanych kontaktem, nieprzyjaznych.
Ważnym elementem zamykającym lub otwierającym pozycję ciała są dłonie. Pokazywanie wnętrza dłoni odczytywane jest jako otwartość, przyjazność, chęć kontaktu, zwłaszcza jeśli dłoń jest rozluźniona – czyli palce lekko stykają się ze sobą. Pokazywanie wierzchu dłoni, zaciskanie ich, chowanie kciuka jest sygnałem zamknięcia ("zobacz też: gesty i ruchy ciała").
Dłonie splecione za plecami po części zamykają postawę ciała, mimo że jego przód jest odsłonięty. Wywołują bowiem u rozmówcy wrażenie ukrywania czegoś. Dłonie są także najczęściej dotykaną strefą ciała, a ich "schowanie" może być odczytywane jako opór przed bliższym kontaktem.
Zamknięta i otwarta pozycja ciała dotyczy także siedzenia. Zakładanie nogi na nogę, zaciskanie nóg, krzyżowanie ramion to zamykanie ciała. Lekkie pochylenie do przodu, wysunięcie głowy, pokazywanie wnętrza dłoni otwiera pozycję.
Postawy interpersonalne.
Postawy interpersonalne (przychylność-nieprzychylność, akceptacja, zaufanie itp.) komunikowane są poprzez:
Pozycja społeczna.
Postawa ciała jest w dużym stopniu uzależniona od wzorców kulturowych. Wyrażanie szacunku poprzez zgięcie ciała wpół i pochylenie głowy w kulturze japońskiej ma inne znaczenie niż w kulturze zachodniej.
Także w określonych środowiskach obowiązują niepisane normy przybierania postaw ciała. Członkowie gangu, żołnierze, kibice przybierają inne pozycje. W ten sposób postawa ciała ujawnia informacje o pochodzeniu społecznym i przynależności oraz środowisku, w którym wychowała się jednostka.
Wreszcie ciało może informować o pozycji w hierarchii społecznej. Inaczej poruszają się, stoją i siedzą arystokraci, inaczej służący. Charakterystyczny jest krok, którym porusza się władza, przełożony siedzi inaczej niż podwładny.
Samopoczucie.
Nastrój wpływa na napięcie mięśni, poziom energii, poczucie dobrostanu wewnętrznego. Toteż postawa ciała (np. podniesiona głowa czy zgarbione plecy) uwidacznia aktualny stan psychiczny.
W popularnej literaturze przyjęło się interpretowanie postaw ciała zgodnie z założeniami psychoanalizy – np. chronienie piersi czy krzyżowanie nóg miałyby być objawem kompleksów seksualnych. Przekonania te mają jednak bardzo skąpe poparcie w systematycznych badaniach i eksperymentach. Toteż bardziej prawdopodobne jest, że tego typu zachowania odzwierciedlają raczej pewien styl autoprezentacji, np. "człowiek boży", "uwodzicielka", "ekscentryczny artysta", niż nieświadome konflikty i kompleksy.
Postawa ciała a trwałe cechy osobowości.
Pod pojęciem "postawy ciała" rozumie się niekiedy wygląd ciała. W psychologii istnieje kilka koncepcji wiążących wygląd z trwałymi cechami osoby. Pewne nawykowe pozy również mogą odzwierciedlać stabilne cechy wewnętrzne człowieka.
Cechy osobowości.
Pewność siebie, otwartość, poczucie bezpieczeństwa wyrażane są poprzez postawę ciała.
Charakter.
Wilhelm Reich, uczeń Freuda jako pierwszy zwrócił uwagę na związek między płytkim oddechem i zablokowanym ruchem oraz trudnościami w doświadczaniu satysfakcji seksualnej a zaburzeniami emocjonalnymi, zwłaszcza nerwicami.
Koncepcję tę rozwijał Alexander Lowen, twórca bioenergetyki. On też jest autorem pojęcia blok mięśniowy. Lowen zauważył, że gdy ludzie nie chcą przeżywać pewnych emocji, to napinają określone partie mięśni. Na przykład gdy chłopiec nie chce płakać, może zacisnąć szczęki, co tłumi łzawienie. W stresie i gniewie napinamy mięśnie wzdłuż kręgosłupa i mięśnie ud, co może się objawiać bólami tych partii ciała, jeśli stres był długotrwały.
Według Lowena pewne napięcia stają się chroniczne: trwają nieprzerwanie, bez względu na okoliczności. Te chroniczne napięcia nazwano blokami mięśniowymi. Pojawiło się także pojęcie "zbroi mięśniowej" jako metafora pancerza, który ma chronić przed doświadczeniem niechcianych emocji.
Blok mięśniowy wpływa zarówno na postawę ciała, jak i sposób poruszania się, a także ogranicza doświadczanie uczuć oraz świadomość, w tym świadomość własnego ciała. ("Zobacz też: wyparcie"). Określone doświadczenia wpływają na tworzenie specyficznych bloków mięśniowych, a co za tym idzie jego wygląd, budowę i postawę, dzięki czemu można odczytać niektóre przeszłe doświadczenia człowieka odciśnięte w jego ciele, "podobnie jak można odczytać czy lato było ciepłe przez obserwacje słojów drzewa".
Myśl tę przeformułował Stephen Johnson w swojej teorii stylu charakteru. Według Johnsona napięcia mięśniowe pojawią się we wczesnych fazach życia dziecka ("zobacz też: rozwój psychoseksualny") i wpływają na specyficzny wygląd ciała. W tych okresach życia dochodzi do kształtowania się określonych właściwości psychicznych człowieka, sposobów myślenia i przeżywania świata, co powoduje że wygląd idzie w parze z określonym charakterem. Tak powstała koncepcja "stylu charakteru".
Według tej teorii istnieją następujące charakterystyczne typy budowy ciała i związane z nimi właściwości psychiczne:
Cechy temperamentu.
Teorie konstytucjonalne w psychologii (np. Sheldona, Kretschmera) akcentują związek między budową ciała a temperamentem. Już od czasów Hipokratesa uważano, że budowa ciała idzie w parze z temperamentem i podatnością na określone choroby. Te przekonania weszły do wiedzy potocznej – istnieje np. przeświadczenie, że "grubasy są dobrotliwe i ospałe", zaś osoby o atletycznej budowie ciała są bardziej agresywne i aktywne.
Naukowe badania nad związkiem wyglądu ciała i cech temperamentu rozpoczął na początku XX wieku niemiecki psychiatra Ernst Kretschmer. Badał on zależność między budową ciała a zachorowaniami na psychozy. Badania te należą dzisiaj do historii psychologii. Szersze ich omówienie – zobacz teoria konstytucjonalna Kretschmera.
Tu przedstawiona w skrócie zostanie teoria Williama Sheldona, najlepiej osadzona w systematycznych badaniach naukowych. Sheldon wyróżnił trzy "wymiary" budowy ciała (nazwał je "typami somatycznymi"), które u różnych ludzi mogą przybierać różne natężenie:
Niektórzy badacze twierdzili, że silne związki między budową ciała a typem temperamentu są związane z niedociągnięciami metodologicznymi i faktycznie związek ten jest niższy niż wykazał to Sheldon
Wygląd ciała a autorytet i atrakcyjność.
Wielkość ciała, a zwłaszcza wzrost jest ważnym czynnikiem wpływającym na spostrzeganie danej osoby jako autorytetu oraz skłonności do ulegania jej ("zobacz też: wpływ autorytetu").
Mężczyźni znacznie więcej czasu poświęcają na kształtowanie mięśni klatki piersiowej i ramion, kobiety zaś na ćwiczenie mięśni ud i pasa biodrowego. Jest to związane z dążeniem do atrakcyjności interpersonalnej, której jednym z istotnych składowych jest atrakcyjność fizyczna.
Atrakcyjne męskie ciało to takie, w którym ramiona są szersze niż biodra, natomiast wzór żeńskiej urody zawiera odpowiedni stosunek obwodu bioder do obwodu talii. Talia musi być węższa, jednak niezbyt wąska. Spostrzegana atrakcyjność takich sylwetek ciała jest związana z ewolucyjnym uwarunkowaniem preferencji w wyborze partnera i ilością hormonów płciowych – testosteronu i estrogenów.

</doc>
<doc id="805929" url="https://pl.wikipedia.org/wiki?curid=805929" title="Pardus">
Pardus

Pardus – turecka dystrybucja systemu GNU/Linux. Powstała ona pod koniec 2005 roku, lecz pierwsze zamysły pojawiły się już w 2003 roku. W wyniku postępującego światowego rozwoju technologicznego w dziedzinie Linuksa i Open Source, Turcja dostrzegła potrzebę rozwinięcia swojego przemysłu oprogramowania. Tak też pojawiła się myśl o stworzeniu własnej, lokalnej dystrybucji dostosowanej do aktualnych potrzeb i tendencji w branży IT. Pardus jako projekt jest finansowany przez Radę ds. Badań Naukowych i Technologicznych Turcji (TÜBİTAK) oraz Turecki Państwowy Instytut Badawczy Elektroniki i Kryptologii (UEKAE). Nazwa dystrybucji wywodzi się z łacińskiego nazewnictwa Pantery. . 
Pardus posiada wiele uniktowych rozwiązań. Są to m.in.:
Odbiorcy i środowisko graficzne.
Powyższe rozwiązania, jakie zastosowano w Pardusie wynikają z dostosowania go do potrzeb jego odbiorców – Turków. Pardus jest dystrybucją skierowaną głównie do użytkowników tego narodu. Domyślnie Pardus korzysta ze środowiska graficznego KDE, ale jest możliwość instalacji środowiska Gnome.
Wersje systemu.
System jest dostępny w dwóch wersjach:
Cykl wydawniczy.
System wydawany jest 2-3 razy do roku – w styczniu/grudniu i niekiedy marcu/lipcu. Chociaż dalsze wydania względem tego głównego, to przeważnie większe aktualizacje.

</doc>
<doc id="805930" url="https://pl.wikipedia.org/wiki?curid=805930" title="Rodowicz">
Rodowicz

Rodowicz – polskie nazwisko. Obecnie nosi je ponad 260 osób.

</doc>
<doc id="805932" url="https://pl.wikipedia.org/wiki?curid=805932" title="Tadeusz Stanisław Jełowicki">
Tadeusz Stanisław Jełowicki

Tadeusz Stanisław Jełowicki (ur. 30 kwietnia 1897 w Tarnopolu, zm. w latach 70. XX w.) – major artylerii Wojska Polskiego.
Życiorys.
Urodził się 30 kwietnia 1897 w Tarnopolu, w rodzinie Kazimierza i Wacławy z Ziemiańskich. Był bratem Stanisława, profesora Wyższej Szkoły Rolniczej w Krakowie. Ukończył szkołę realną, a od listopada 1918 r. służył w Wojsku Polskim. Po ukończeniu kursu podchorążych artylerii, został z dniem 1 kwietnia 1919 r. mianowany na stopień podporucznika. Uczestnik wojny polsko-bolszewickiej 1919–1920.
Na dzień 1 czerwca 1921 r. w stopniu podporucznika wojsk kolejowych pełnił służbę w Departamencie II Ministerstwa Spraw Wojskowych, pozostając etatowym oficerem 2 pułku kolejowego. Dekretem Naczelnika Państwa i Wodza Naczelnego z dnia 3 maja 1922 r. (L. 19400/O.V.) został zweryfikowany w tym stopniu (podporucznika), ze starszeństwem z dniem 1 czerwca 1919 r. i 6. lokatą w korpusie oficerów kolejowych. Następnie przeniesiony został do korpusu oficerów artylerii i w roku 1923 pełnił służbę w 15 pułku artylerii polowej z Bydgoszczy. Posiadał już wówczas stopień porucznika i zajmował 8. lokatę wśród poruczników korpusu artylerii ze starszeństwem z dniem 1 kwietnia 1921 roku. W roku 1924 była to już 6. lokata w swoim starszeństwie (nadal służył wówczas w 15 pułku artylerii polowej. Na przełomie lat 20. i 30. XX wieku pełnił służbę w pułku manewrowym artylerii w Toruniu – Podgórzu (pułk ten z dniem 1 stycznia 1932 r. został przemianowany na 31 pułk artylerii lekkiej). W roku 1928 jako oficer tegoż pułku zajmował nadal 6. lokatę w swoim starszeństwie, wśród poruczników korpusu artylerii. 
Zarządzeniem Prezydenta RP Ignacego Mościckiego z dnia 27 stycznia 1930 r. został awansowany na stopień kapitana, ze starszeństwem z dniem 1 stycznia 1930 roku i 67. lokatą w korpusie oficerów artylerii. W roku 1932 służył w toruńskim 31 pułku artylerii lekkiej (w pułku tym, między innymi, dowodził baterią) i zajmował 66. lokatę wśród kapitanów artylerii w swoim starszeństwie.
Do stopnia majora awansowany został ze starszeństwem z dniem 19 marca 1937 roku i 41. lokatą w korpusie oficerów artylerii. Do 1939 roku wykładał teorię strzelania w Szkole Strzelań Artylerii toruńskiego Centrum Wyszkolenia Artylerii. Na dzień 23 marca 1939 roku wciąż zajmował 41. lokatę wśród majorów korpusu artylerii w swoim starszeństwie i nadal pełnił służbę jako wykładowca teorii strzelania w Centrum Wyszkolenia Artylerii. W sierpniu 1939 r. mianowany został d-cą 2 dywizjonu artylerii ciężkiej, mobilizowanego przez 10 pułk artylerii ciężkiej z Przemyśla (2 dac przeznaczony był dla 2 Dywizji Piechoty Legionów).
W kampanii wrześniowej 1939 roku dowodził 2 dywizjonem artylerii ciężkiej. Walczył z niemieckim najeźdźcą na całym szlaku bojowym swego dywizjonu: przez Pabianice i Łask do Zduńskiej Woli. Od 8 września 1939 r. uczestniczył w walkach odwrotowych nad rzeką Mrogą (w tym dniu zajął północny odcinek obrony nad rzeką Mrogą, naprzeciw miasta Dmosin), potem (10 września 1939 r.) pod Błoniami. W dniu 14 września przebił się do Modlina i wziął udział w jego obronie – na odcinku „Zakroczym”. Po kapitulacji modlińskiej twierdzy, od 29 września 1939 r. w niewoli niemieckiej. Początkowo przebywał w oflagu II A Prenzlau (numer jeńca: 1590), a od dnia 22 lutego 1941 r. w oflagu II E Neubrandenburg. W dniu 17 września 1942 r. został przeniesiony do oflagu VI B Dössel - Warburg. W 1945 roku po uwolnieniu z oflagu powrócił do kraju.
Tadeusz Stanisław Jełowicki zmarł w Sopocie w latach 70. XX wieku.
Za swą postawę wykazaną podczas walk wojny obronnej 1939 roku odznaczony został Krzyżem Srebrnym Orderu Wojennego Virtuti Militari (nr 14060). Nadanie to zatwierdził ostatni Prezydent Rzeczypospolitej Polskiej na Uchodźstwie – Ryszard Kaczorowski, zarządzeniem z dnia 15 sierpnia 1989 roku.
Rodzina.
Żonaty z Martą Międzybrodzką. Miał syna Janusza, który zginął w czasie II wojny światowej. 

</doc>
<doc id="805933" url="https://pl.wikipedia.org/wiki?curid=805933" title="Greatest Video Hits 2">
Greatest Video Hits 2

Greatest Video Hits 2 – dwupłytowe wydawnictwo Queen z 2003, zawierające teledyski grupy, nakręcone w latach 1981–1989 oraz ponad trzy godziny materiałów archiwalnych. Na wydawnictwie ma się do wyboru trzy ścieżki audio do każdego utworu – DTS surround, stereo i komentarz muzyków z utworem w tle.
Nagrania w Polsce uzyskały status złotej płyty DVD.

</doc>
<doc id="805936" url="https://pl.wikipedia.org/wiki?curid=805936" title="Piłka nożna na Letnich Igrzyskach Olimpijskich 1960">
Piłka nożna na Letnich Igrzyskach Olimpijskich 1960

Wyniki turnieju piłki nożnej odbywającego się na Letnich Igrzyskach Olimpijskich w roku 1960 w Rzymie.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Grupa D.
Tabela końcowa.
Grupa D
Półfinały.
Reprezentacja Jugosławii wygrała losowanie przez rzut monetą i awansowała do finału.

</doc>
<doc id="805939" url="https://pl.wikipedia.org/wiki?curid=805939" title="Karabin WSSK Wychłop">
Karabin WSSK Wychłop

WSSK Wychłop (ros. "Винтовка Снайперская Специальная Крупнокалиберная (ВССК) "Выхлоп"") – rosyjski wytłumiony wielkokalibrowy karabin wyborowy.
W latach 80. do uzbrojenia radzieckich jednostek specjalnych przyjęto wytłumiony karabin wyborowy WSS Wintoriez kalibru 9 × 39 mm. Z czasem okazało się, że w niektórych przypadkach przebijalność tego naboju nie pozwala na skuteczne zwalczenie celów znajdujących się za osłonami, czy osłoniętych nowoczesnymi kamizelkami kuloodpornymi. Na początku XXI wieku opracowano nowy nabój 12,7 mm SCz-130PT i strzelający nim karabin samopowtarzalny WSSK Wychłop. Po raz pierwszy nowa broń została zaprezentowana publicznie na targach INTERPOLITEX 2005 w Moskwie.
WSSK Wychłop jest bronią zbudowaną w układzie bullpup. Karabin wyposażony jest w integralny tłumik dźwięku. Dzięki dużemu kalibrowi pocisk pomimo poddźwiękowej prędkości (poniżej 330 m/s) posiada dużą energię kinetyczną i przebijalność.

</doc>
<doc id="805943" url="https://pl.wikipedia.org/wiki?curid=805943" title="Moustapha Niasse">
Moustapha Niasse

Moustapha Niasse (ur. 4 listopada 1939 w Keur Madiabel) – senegalski polityk i dyplomata. Minister spraw zagranicznych w latach 1978–1984 oraz 1993–1998. Premier Senegalu od 3 do 29 kwietnia 1983 (jako pełniący obowiązki) oraz od 5 kwietnia 2000 do 3 marca 2001. Przewodniczący Zgromadzenia Narodowego od 30 lipca 2012.
Życiorys.
Moustapha Niasse urodził się w 1939 w Keur Madiabel. Ukończył liceum Lycée Faidherbe w Saint-Louis, po czym rozpoczął studia prawnicze na dakarskim uniwersytecie Université Cheikh Anta Diop. Naukę kontynuował w instytucie Institut d'Etudes du Développement Economique et Social na Uniwersytecie Paryskim. Zdobył również dyplom szkoły Ecole Nationale d'Administration du Sénégal. 
Po zakończeniu nauki rozpoczął działalność publiczną, wstępując w szeregi rządzącej Senegalskiej Partii Socjalistycznej. W latach 1967-1970 był dyrektorem Urzędu ds. Informacji i Prasy. Od 1970 do 1979 zajmował stanowisko dyrektora gabinetu prezydenta Léopolda Sédara Senghora. Od 15 marca do 19 września 1979 pełnił funkcję ministra urbanizacji, mieszkalnictwa i środowiska naturalnego, a następnie ministra spraw zagranicznych (1979-1984). Od 3 do 29 kwietnia 1983 pełnił obowiązki szefa rządu, aż do czasu nowelizacji konstytucji znoszącej to stanowisko. Od czerwca 1993 do lipca 1998 ponownie pełnił urząd ministra spraw zagranicznych. Od 1998 do 1999 był Specjalnym Przedstawicielem Sekretarza Generalnego ONZ ds. Regionu Wielkich Jezior. 
Pod koniec lat 90. zerwał współpracę z prezydentem Abdou Dioufem, wystąpił z Senegalskiej Partii Socjalistycznej i w lipcu 1999 założył własną partię, Sojusz Sił Postępu ("Alliance des Forces de Progrès", AFP). Został jej kandydatem w wyborach prezydenckich 27 lutego 2000. Zajął w nich trzecie miejsce (16,8% głosów poparcia) za urzędującym prezydentem Abdou Dioufem oraz liderem opozycji Abdoulaye'em Wade. W drugiej turze głosowania poparł Wade. Po zwycięstwie w wyborach, prezydent Wade 5 kwietnia 2000 mianował go szefem rządu. Niasse zajmował ten urząd przez 11 miesięcy. Zrezygnował 3 marca 2001, po odrzuceniu złożonej przez prezydenta propozycji wstąpienia do Senegalskiej Partii Demokratycznej
W wyborach parlamentarnych w kwietniu 2001 uzyskał mandat deputowanego do Zgromadzenia Narodowego, a jego partia zdobyła 11 mandatów. W czerwcu 2002 sekretarz generalny ONZ Kofi Annan mianował go specjalnym wysłannikiem do Demokratycznej Republiki Konga z misją pomocy w sformowaniu rządu jedności narodowej po latach wojny domowej. W lutym 2007 wziął po raz drugi udział wyborach prezydenckich, w których zajął czwarte miejsce, zdobywając niecałe 6% głosów poparcia. Sojusz Sił Postępu, razem z innymi partiami opozycji, zbojkotował wybory parlamentarne z 3 czerwca 2007 z powodu odrzucenia postulatu rewizji list wyborczych i powołania nowej komisji wyborczej. 
26 lutego 2012 po raz trzeci wziął udział w wyborach prezydenckich, w których zajął trzecie miejsce, uzyskując 13,20% głosów poparcia. W drugiej turze, razem z pozostałymi kandydatami opozycji, poparł kandydaturę byłego premiera Macky'ego Salla, który wybory wygrał. Przed wyborami parlamentarnymi przeprowadzanymi 1 lipca 2012 przystąpił do koalicji prezydenta Salla, która zdobyła 119 spośród 150 mandatów. W konsekwencji, 30 lipca 2012 został wybrany nowym przewodniczącym Zgromadzenia Narodowego.

</doc>
<doc id="805949" url="https://pl.wikipedia.org/wiki?curid=805949" title="The Way I Am (album)">
The Way I Am (album)

The Way I Am – płyta Any Johnsson wydana w kwietniu 2004 roku.

</doc>
<doc id="805950" url="https://pl.wikipedia.org/wiki?curid=805950" title="Baszta Słomiana">
Baszta Słomiana

Baszta Słomiana (niem. "Strohturm") – zabytkowa, ośmioboczna baszta warowna na Głównym Mieście w Gdańsku.
Historia.
Baszta została wzniesiona z cegły w drugiej połowie XIV wieku, w celu dodatkowej ochrony flankującej ówczesnych zachodnich obwarowań średniowiecznego Gdańska. Nazwę zawdzięcza być może pierwotnemu pokryciu dachu strzechą, która później została wymieniona na dachówkę. Obecny kształt baszta uzyskała w pierwszej połowie XV wieku. Jest przykryta charakterystycznym stożkowatym dachem namiotowym. Grubość murów w dolnej części baszty dochodzi do 4 metrów. W najniższej kondygnacji wieży znajduje się magazyn wskazujący na pierwotne wykorzystanie baszty jako reduty przystosowanej do długiej i samodzielnej obrony. W późniejszych latach baszta spełniała również funkcje wieży prochowej. W 1945 roku uległy zniszczeniu górne części murów i dach, w 1950 roku zostały odbudowane.
Baszta Słomiana sąsiaduje bezpośrednio z Wielką Zbrojownią. Obecnie w baszcie znajdują się sale Akademii Sztuk Pięknych.

</doc>
<doc id="805952" url="https://pl.wikipedia.org/wiki?curid=805952" title="Chlorobenzen">
Chlorobenzen

Chlorobenzen – organiczny związek chemiczny, chlorowa pochodna benzenu. Stosowany jest do produkcji fenolu i jego pochodnych (np. nitrobenzenu), barwników organicznych oraz jako rozpuszczalnik. Jest cieczą palną.
Otrzymywanie.
Otrzymywany jest w reakcji chlorowania benzenu, katalizowanej metalicznym żelazem i chlorkiem żelaza(III).
Właściwości i zastosowanie.
Stosowany do produkcji aniliny przez działanie amoniakiem w obecności katalizatora, w wysokiej temperaturze i ciśnieniu:
Ważnym zastosowaniem chlorobenzenu jest wykorzystanie go jako półproduktu w wielu syntezach organicznych, np. przy wytwarzaniu herbicydów, barwników czy gumy. Jest także używany jako rozpuszczalnik o wysokiej temperaturze wrzenia w syntezach przemysłowych oraz w laboratoriach.
Chlorobenzen jest nitrowany na dużą skalę, co prowadzi do otrzymania mieszaniny 2- i 4-nitrochlorobenzenów, które dalej mogą być rozdzielone poprzez krystalizację frakcyjną, a następnie destylację.

</doc>
<doc id="805958" url="https://pl.wikipedia.org/wiki?curid=805958" title="Przegląd Lokalny">
Przegląd Lokalny

Przegląd Lokalny – ukazuje się od 1991 roku w każdy czwartek na terenie Knurowa, Gierałtowic i Pilchowic. Początkowy był to miesięcznik, potem dwutygodnik a obecnie tygodnik. Ze względu na swój lokalny charakter tygodnik na swoich łamach zamieszcza przede wszystkim informacje dotyczące miejscowej społeczności – aktualności, problemy dotykające mieszkańców, informacje sportowe i kulturalne oraz rubryki poświęcone rozrywce i hobby. Wydawcą pisma jest Centrum Kultury w Knurowie.
W 2018 roku fotoreportaż „W pracy” autorstwa Krzysztofa Gołucha, współpracownika Przeglądu Lokalnego, zdobył I miejsce w kategorii Życie codzienne prestiżowego konkursu Grand Press Photo 2018.

</doc>
<doc id="805961" url="https://pl.wikipedia.org/wiki?curid=805961" title="Spółgłoska zwarta miękkopodniebienna bezdźwięczna">
Spółgłoska zwarta miękkopodniebienna bezdźwięczna

Spółgłoska zwarta miękkopodniebienna bezdźwięczna - rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:

</doc>
<doc id="805963" url="https://pl.wikipedia.org/wiki?curid=805963" title="Muzyka wokalno-instrumentalna">
Muzyka wokalno-instrumentalna

Muzyka wokalno-instrumentalna – muzyka przeznaczona do wykonywania przez głosy solowe, zespół wokalny lub chór z towarzyszeniem instrumentów muzycznych.
W utworach wokalno-instrumentalnych głos z reguły traktowany jest jako zasadniczy składnik obsady. Z uwagi na liczbę instrumentów współdziałających z głosami wokalnymi rozróżniamy trzy rodzaje utworów: z udziałem jednego instrumentu, zespołu kameralnego lub orkiestry.
Przykłady wokalno-instrumentalnych form muzycznych:

</doc>
<doc id="805965" url="https://pl.wikipedia.org/wiki?curid=805965" title="Korekty graniczne Polski">
Korekty graniczne Polski



</doc>
<doc id="805968" url="https://pl.wikipedia.org/wiki?curid=805968" title="Joachim Rücker">
Joachim Rücker

Joachim Rücker (ur. 30 maja 1951 w Schwäbisch Hall) – niemiecki polityk, dyplomata i ambasador. Od 1 września 2006 do 20 czerwca 2008 Specjalny Przedstawiciel Sekretarza Generalnego ONZ w Kosowie i dowódca międzynarodowej misji UNMIK.
Życiorys.
W latach 1973-1979 studiował ekonomię na Uniwersytecie we Fryburgu, na którym uzyskał stopień doktora. Od 1979 do 1991 pracował w strukturach Auswärtiges Amt w Bonn, w tym m.in. w niemieckim konsulacie generalnym w Detroit, ambasadzie w Dar es Salaam oraz w przedstawicielstwie przy organizacjach narodowych w Wiedniu. 
W latach 1991-1993 był doradcą ds. polityki zagranicznej klubu parlamentarnego SPD w Bundestagu. W latach 1993-2001 sprawował funkcję burmistrza Sindelfingen w Badenii-Wirtembergii. Od 2001 do 2002 był zastępcą Wysokiego Przedstawiciela ds. Administracji i Finansów w biurze Wysokiego Przedstawiciela w Sarajewie. Od 2002 do 2004 pracował jako szef Wydziału Finansów i Budżetu w Auswärtiges Amt w Berlinie. 
W latach 2005-2006 zajmował stanowisko zastępcy Specjalnego Przedstawiciela Sekretarza Generalnego ONZ w Kosowie oraz był odpowiedzialny za odbudowę gospodarczą w ramach misji UNMIK. Od 1 września 2006 do 20 czerwca 2008 był Specjalnym Przedstawicielem Sekretarza Generalnego ONZ w Kosowie.
Od 2008 do 2011 zajmował urząd ambasadora Niemiec w Szwecji. W latach 2011-2014 pełnił funkcję inspektora generalnego w Auswärtiges Amt. Od 2014 do 2016 był ambasadorem i stałym przedstawicielem Niemiec przy ONZ i innych organizacjach międzynarodowych z siedzibą w Genewie. Ponadto, w 2015 zajmował stanowisko przewodniczącego Rady Praw Człowieka ONZ. W lutym 2016 ponownie powrócił do pracy w niemieckim ministerstwie spraw zagranicznych, jako specjalny przedstawiciel ds. partnerstwa na Bliskim Wschodzie. 
Joachim Rücker jest żonaty, ma troje dzieci.

</doc>
<doc id="805970" url="https://pl.wikipedia.org/wiki?curid=805970" title="Antonia Byatt">
Antonia Byatt



</doc>
<doc id="805972" url="https://pl.wikipedia.org/wiki?curid=805972" title="Blood-Rooted">
Blood-Rooted

Blood-Rooted – album brazylijskiej grupy metalowej Sepultura, będący kompilacją niepublikowanych wcześniej utworów (głównie coverów), remiksów i nagrań koncertowych, wydany 3 czerwca 1997, już po odejściu z zespołu lidera, Maxa Cavalery.

</doc>
<doc id="805974" url="https://pl.wikipedia.org/wiki?curid=805974" title="Karabin WSK-94">
Karabin WSK-94

WSK-94 () – rosyjski wytłumiony karabin wyborowy produkowany przez KBI Tuła. Używany przez formacje podporządkowane MWD Rosji.
Historia.
Na początku lat 90. w KBP Tuła skonstruowano rodzinę małogabarytowych karabinków A91 kalibru 5,45, 5,56, 7,62 i 9 mm. Do małoseryjnej produkcji trafiła tylko wersja 9A91 kalibru 9 × 39 mm traktowana jako tańszy odpowiednik karabinka SR-3 Wichr. Powstała także wersja wyborowa karabina 9A91 oznaczona jako WSK-94. Jest ona traktowana jako tańszy zamiennik karabinu WSS Wintoriez.
Opis.
WSK-94 jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (4 rygle). Rękojeść przeładowania po prawej stronie broni, związana z suwadłem, składana. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po obu stronach komory zamkowej, nad chwytem pistoletowym. Kolba szkieletowa, stała. Przyrządy celownicze mechaniczne, składają się z muszki i celownika przerzutowego (nastawy 100 i 200 m), podstawowym celownikiem jest celownik PSO-1 z bocznym montażem. Karabin jest standardowo wyposażony w odłączany tłumik dźwięku (nie jest to tłumik integralny).

</doc>
<doc id="805976" url="https://pl.wikipedia.org/wiki?curid=805976" title="Tymoteusz Apostoł">
Tymoteusz Apostoł



</doc>
<doc id="805977" url="https://pl.wikipedia.org/wiki?curid=805977" title="Ardipithecus">
Ardipithecus



</doc>
<doc id="805980" url="https://pl.wikipedia.org/wiki?curid=805980" title="Ataxia teleangiectasia">
Ataxia teleangiectasia



</doc>
<doc id="805981" url="https://pl.wikipedia.org/wiki?curid=805981" title="Gildia.pl">
Gildia.pl

Gildia.pl – polska księgarnia internetowa.
Historia.
Portal internetowy Gildia.pl powstał w 2001 roku jako niezależny i autorski projekt skupiający fanów i profesjonalnych twórców związanych z szeroko rozumianą fantastyką. W roku 2005 w związku z osiągnięciem statusu największego wortalu fantastycznego w Polsce, właściciele zdecydowali się na rozszerzenie formuły portalu do codziennie aktualizowanego serwisu kulturalnego.
Nazwa serwisu pochodzi od wyrazu „gildia” – określenia średniowiecznych stowarzyszeń kupieckich lub rzemieślniczych.
Charakterystyka.
Portal zajmuje się kulturą i rozrywką w szerokim rozumieniu: od literatury i komiksu, przez film i muzykę, po gry komputerowe, bitewne i RPG. Istnieją również działy zajmujące się popularyzowaniem nauki i badaniem niewyjaśnionych zjawisk paranaukowych. Formuła serwisu Gildia.pl obejmuje rozbudowane bazy danych, codzienne newsy, recenzje, felietony, polemiki, relacje z festiwali, konwentów i innych wydarzeń kulturalnych. Gildia.pl oferuje również swoim czytelnikom jedno z największych polskojęzycznych forów dyskusyjnych, a także sklep internetowy.
Portal był współorganizatorem konwentu Teleport.
Gildia.pl patronuje także wielu wartościowym wydawnictwom i wydarzeniom kulturalnym. Wśród stałych partnerów portalu warto wymienić wydawców – Prószyński Media, Zysk, Supernowa, dystrybutorów filmowych Gutek Film, Blink oraz organizatorów Międzynarodowego Festiwalu Debiutów Filmowych Młodzi i Film i Toruń Film Festival TOFFI.
Poza tym redakcja Gildia.pl współpracuje z większością wydawców książek oraz komiksów, a także dystrybutorów filmów, gier komputerowych i fabularnych w Polsce, takimi jak Cenega, Electronic Arts, IQ Publishing, Licomp Empik Media, Mag, SPI, Warner Bros., Vision, Vivarto.
Oglądalność.
Według wyników Megapanelu PBI/Gemius, w listopadzie 2006 roku portal Gildia.pl zanotował 4 854 742 odsłony i 461 237 tzw. „unikalnych użytkowników”. Liczby te w roku 2006 systematycznie rosły (uwzględniając sezonowe wahania – np. wakacje), m.in. prawie dwukrotnie wzrosła liczba użytkowników powracających (z 65tys do ponad 110tys).
Forum dyskusyjne portalu zanotowało w grudniu 2006 1099277 odsłon i 149550 użytkowników.
Z racji tematyki i „fantastycznych korzeni” serwis jest odwiedzany w dużej mierze przez osoby młode, studentów i uczniów (przedział wiekowy 15–24 lata odpowiada ponad 50% wszystkich użytkowników), choć znaczący odsetek stanowią też użytkownicy starsi (w przedziale wiekowym 25–44 lata znajduje się 27% użytkowników).
Forum.
Integralną częścią portalu jest forum dyskusyjne, powstałe w 2002 roku. Struktura forum, pokrywa się ze strukturą portalu – każda Gildia ma wydzielone subforum.

</doc>
<doc id="805982" url="https://pl.wikipedia.org/wiki?curid=805982" title="Roman Skorupa">
Roman Skorupa

Roman Skorupa (ur. 28 kwietnia 1967 w Knurowie) - polski piłkarz grający na pozycji pomocnika. 
Grał w Concordii Knurów, Odrze Wodzisław, Dyskobolii Grodzisk Wielkopolski, BBTS Bielsko-Biała, a także Energetyku ROW Rybnik i Ruchu Stanowice.
W polskiej ekstraklasie rozegrał 78 meczów (71 w Odrze Wodzisław i 7 w Dyskobolii Grodzisk) oraz zdobył 2 bramki w barwach Odry.

</doc>
<doc id="805985" url="https://pl.wikipedia.org/wiki?curid=805985" title="Ataxia telangiectasia">
Ataxia telangiectasia



</doc>
<doc id="805986" url="https://pl.wikipedia.org/wiki?curid=805986" title="The Roots of Sepultura">
The Roots of Sepultura



</doc>
<doc id="805987" url="https://pl.wikipedia.org/wiki?curid=805987" title="Abraham Izaak Kamiński">
Abraham Izaak Kamiński

Abraham Izaak Kamiński (ur. 1867 w Woli, zm. 1918 w Łomży) – polsko-żydowski aktor, reżyser, scenarzysta, tłumacz, autor sztuk, kierownik trup i antreprener, mąż Ester Rachel i ojciec Reginy, Idy i Józefa Kamińskich.
Życiorys.
Urodził się w Woli, będącej obecnie dzielnicą Warszawy, w biednej ortodoksyjnej rodzinie żydowskiej. Naukę pobierał w chederze, a świeckie wykształcenie, w tym znajomość kilku języków zdobył na drodze samokształcenia. Około 1887 skompletował z amatorów pierwszą własną trupę jidysz, występującą zarówno na prowincji jak i w warszawskich teatrach. W 1893 założył Teatr Niemiecki Opery Dramatów i Komedii, który występował na terenie Imperium Rosyjskiego. W nim jako aktorka występowała jego przyszła żona – Ester Rachel Halpern. W 1905 powrócił z objazdu i osiadł w Warszawie.
W 1908 został współzałożycielem "Literarisze Trupe" (z jid. "Trupy Literackiej") – pierwszego czysto dramatycznego zespołu stawiającego sobie za cel wystawianie wartościowego repertuaru literackiego. W latach 1908–1909 wyruszył wraz z trupą na występy do Rosji, a następnie do Stanów Zjednoczonych. W 1909 sprowadził do siebie swoją żonę, która za pieniądze tam zarobione umożliwiła Kamińskiemu w 1913 adaptację gmachu rotundy na Dynasach na teatr na 1500 miejsc – pierwszy w Warszawie stały teatr żydowski. Zmarł w 1918 na scenie teatru w Łomży. Został pochowany na którymś z łomżyńskich kirkutów. Po jego śmierci teatr, który założył został nazwany jego imieniem. 
Abraham Izaak Kamiński był autorem kilku sztuk, m.in. "Jidisze aktiorn ojf der rajze" (z jid. "Żydowscy aktorzy w podróży") oraz "Rabbi Akiba mit zajne 24 tojznt talmidim" (z jid. "Rabbi Akiba i jego 24000 uczniów"), a także tłumaczem na jidysz: "Na dnie" Maksima Gorkiego, "Zbójców" Friedricha Schillera oraz "Skąpca" i "Chorego z urojenia" Moliera.
Kariera filmowa.
Od drugiej dekady XX wieku Kamiński związany był także z kinematografią. Wyreżyserował i napisał scenariusz do kilku polskich filmów w języku jidysz.

</doc>
<doc id="805991" url="https://pl.wikipedia.org/wiki?curid=805991" title="Antyprzeciwciała">
Antyprzeciwciała

Antyprzeciwciała lub antyimmunoglobuliny – przeciwciała, które są immunogenne względem innych przeciwciał. Wynika to z faktu, że przeciwciała będąc białkami też są immunogenne (mogą wywoływać odpowiedź immunologiczną).
Przeciwciała obcego organizmu podane innemu, wywołują w powstawanie antyprzeciwciał. Dzieje się tak szczególnie w przypadku, gdy dawca i biorca przeciwciał należą do różnych gatunków. Antyprzeciwciała mogą powstać również w obrębie tego samego organizmu. Nazywa się je wtedy "auto-antyprzeciwciałami". Antyprzeciwciała mogą powstać przeciwko różnym determinantom białkowym w cząsteczce immunoglobuliny (np. idiotypowym, allotypowym lub izotypowym).
Największe znaczenie kliniczne mają dwie grupy przeciwciał:

</doc>
<doc id="805994" url="https://pl.wikipedia.org/wiki?curid=805994" title="Pachycrocuta">
Pachycrocuta

Pachycrocuta - wymarły monotypowy rodzaj ssaka drapieżnego z podrodziny hien (Hyaeninae) w obrębie rodziny hienowatych (Hyaenidae). 
Charakterystyka.
"P. brevirostris" była wielkości zbliżonej do dzisiejszego lwa afrykańskiego. Była to największa hiena jaka kiedykolwiek żyła. Rodzaj "Pachycrocuta" zamieszkiwał pod koniec pliocenu i środkowego plejstocenu: Afrykę, Azję oraz Europę.

</doc>
<doc id="805996" url="https://pl.wikipedia.org/wiki?curid=805996" title="Jan Sysak">
Jan Sysak

Jan Sysak (ur. 1906, zm. 1991) - profesor zwyczajny, specjalista w dziedzinie inżynierii lądowej, ze szczególnym wskazaniem na drogi kolejowe. 
Twórca i pierwszy dyrektor Instytutu Inżynierii Lądowej Politechniki Poznańskiej w latach 1970-1976. Autor wielu podręczników akademickich.

</doc>
<doc id="805998" url="https://pl.wikipedia.org/wiki?curid=805998" title="Józef Kamiński (kompozytor)">
Józef Kamiński (kompozytor)

Józef Kamiński (ur. 17 listopada 1903 w Odessie, zm. 14 października 1972 w Tel Awiwie) – polsko-izraelski kompozytor i skrzypek żydowskiego pochodzenia. Syn Ester Rachel i Abrahama Izaaka Kamińskich, brat Idy i Reginy.
Studiował w Berlinie i Wiedniu. Komponował muzykę dla teatru i pracował jako koncertmistrz orkiestry radiowej. W 1937 wyemigrował do Palestyny i osiadł w Tel Awiwie, gdzie zmarł. Wcześniej pracował jako koncertmistrz Izraelskiej Orkiestry Symfonicznej.

</doc>
<doc id="806009" url="https://pl.wikipedia.org/wiki?curid=806009" title="Historia Gabonu">
Historia Gabonu

Historia Gabonu – Pierwsze odkryte ślady ludzkiej obecności na tym terenie pochodzą z przełomu paleolitu i neolitu. W pierwszym tysiącleciu przed naszą erą zasiedlone przez ludy z grupy Bantu. W XVIII wieku na terenie Gabonu zaczęli osiedlać się Francuzi, którzy w 1839 roku założyli w części dzisiejszego państwa swoją kolonię. W 1849 powstało Libreville, osada uwolnionych niewolników, obecnie stolica. Kraj niepodległość uzyskał 17 sierpnia 1960.
Czasy najdawniejsze.
Pierwsze odkryte ślady ludzkiej obecności na tym terenie pochodzą z przełomu paleolitu i neolitu. W późniejszym czasie ziemie te zostały zasiedlone przez liczne plemiona z grupy Bantu. W średniowieczu część kraju znajdowała się pod zwierzchnictwem Kongo. Pierwszymi Europejczykami, którzy dotarli do Gabonu byli w 1471 handlujący niewolnikami Portugalczycy. Portugalczycy założyli w tym czasie stałe kolonie na leżących naprzeciw wybrzeża współczesnego Gabonu wyspach zasiedlając je afrykańskimi niewolnikami.
W XVIII wieku na terenie Gabonu zaczęli osiedlać się Francuzi, którzy w 1839 roku założyli w części dzisiejszego państwa swoją kolonię. W 1849 powstało Libreville, osada uwolnionych niewolników, obecnie stolica. Do 1890, w wyniku wypraw Pierre'a de Brazzy opanowali cały kraj. W 1889 Gabon został włączony do Konga Francuskiego, a w 1910 stał się częścią do Francuskiej Afryki Równikowej. W 1946 otrzymał status francuskiego terytorium zamorskiego, a w 1958 roku na podstawie referendum stał się republiką posiadającą ograniczoną autonomię przewidzianą dla krajów Wspólnoty Francuskiej.
Niepodległy Gabon.
Początek niepodległości i prezydentura Leona M'Ba.
W latach 60. Gabon brał udział w tworzeniu grupy państw Brazzaville. Od momentu uzyskania niepodległości istniały dwie partie: konserwatywny BDG, rządzony przez Leona M'Ba, i centrolewicowy UDSG ("Union Démocratique et Sociale Gabonaise"), na czele którego stanął Jean-Hilaire Aubame. BDG uzyskało poparcie od trzech z czterech niezależnych ustawodawczych zastępców i M'Ba został zaprzysiężony premierem. Wkrótce potem było wnioskowane, że Gabon miał niewystarczającą liczbę osób dla systemu dwupartyjnego, dwóch przywódców partii zgodziło się co do jednej listy kandydatów. W lutym 1961 roku odbyły się wybory, utrzymane pod nowym systemem prezydenckim, w których Léon M'ba został prezydentem, a Aubame ministrem spraw zagranicznych. Koalicja centrolewicy i centroprawicy istniała do lutego 1963 roku, gdy większe BDG zmusiło członków UDSG do wybrania między przyłączeniem do swojej partii albo rezygnacji. Ministrowie UDSG ustąpili, a Léon M'ba rozpisał wybory na luty 1964 rok oraz również zmniejszył liczbę miejsc Zgromadzenia Narodowego (z 67 do 47). UDSG nie zebrał listy kandydatów zdolnych spełniać wymagania z wyborczych dekretów. Gdy BDG miało wygrać wybory na skutek eliminacji opozycji, gabońskie wojsko obaliło prezydenta M'Ba w bezkrwawym zamachu stanu 18 lutego 1964 roku. Utworzony przez armię Komitet Rewolucyjny nowym prezydentem mianował Jean-Hilaire’a Aubame’a. Rebelia została stłumiona przez francuskie wojska powietrznodesantowe, które pokonały zamachowców i przywróciły władzę prezydenta M’by. Wybory odbywały się w kwietniu z wieloma opozycyjnymi kandydatami. Kandydaci BDG odnieśli zwycięstwo wyborcze, otrzymując 31 miejsc, a opozycja 16. W marcu 1967 roku, Léon M'ba był wybrany na prezydenta, a Omar Bongo (wtedy Albert Bongo) na wiceprezydenta. M'Ba zmarł tego samego roku a Bongo został prezydentem.
Prezydentura Bongo seniora.
Bongo swoją prezydenturę rozpoczął od stosunkowo liberalnych i prodemokratycznych działań, nowy prezydent wypuścił z więzień przeciwników politycznych zmarłego M’by i pozwolił im powrócić na stanowiska w administracji lub do życia prywatnego. Ten model rządów zakończył się w marcu 1968 roku gdy w Gabonie utworzono system jednopartyjny. Prezydent Bongo utworzył konserwatywną Gabońską Partię Demokratyczną powstałą w wyniku przekształcenia Gabońskiego Bloku Demokratycznego. Wprowadzenie rządów jednopartyjnych zapewniło prezydentowi i klasie rządzącej środki do utrwalania swojej władzy bez konieczności dbania o potrzeby obywateli. Jakikolwiek bunt mógł zostać stłumiony, gdyż francuskie wojska w ramach umowy o współpracy obronnej, zapewniały spokój wewnątrz kraju. W 1969 Bongo rozpoczął ograniczanie wolności związków zawodowych. Do 1973 wszystkie związki zostały zmuszone do przyłączenia się do jednej federacji kontrolowanej przez rząd. Krytyka wyrażona przez studentów i profesorów, a dotycząca niedemokratycznej formy rządów i powszechnej korupcji, w 1972 doprowadziła do masowych aresztowań wśród antyrządowej opozycji. Oprócz funkcji prezydenta, Bongo pełnił również inne funkcje rządowe. W latach 1967–1975 był premierem Gabonu, a także ministrem obrony (1967–1981), ministrem informacji (1967–1981), ministrem planowania (1967–1977) oraz ministrem spraw wewnętrznych (1967–1970). W wyborach prezydenckich w 1973 był jedynym kandydatem na to stanowisko, zdobywając 99,56% głosów poparcia. Stosunki z Francją, dawnym mocarstwem kolonialnym, stały się najważniejszą osią polityki zagranicznej Gabonu. Gabon stanowił jeden z najważniejszych filarów tzw. Françafrique, systemu relacji i wspólnych interesów Francji z jej dawnymi koloniami w Afryce. Rządzący reżim prowadził z Francją szeroką wymianą handlową, udzielił koncesji francuskim firmom wydobywającym ropę naftową a z uwagi na własne bezpieczeństwo pozwolił wojskom francuskim na stacjonowanie w kraju. Relacje francusko-gabońskie były w okresie rządów Bongo często określane mianem neokolonialnych. Jednym z państw, z którym Gabon utrzymywał napięte stosunki była Gwinea Równikowa. Osią sporu była przynależność terytorialna wyspy Mbagne. Oba państwa rościły do niej pretensje, gdyż leżała w rejonie obfitującym w zasoby gazu ziemnego i ropy naftowej. W 1970 prezydent Bongo wysłał wojsko w celu okupacji wyspy. W 1972 państwa zobowiązały się rozwiązać spór polubownie. Porozumienia jednak nie wypracowano.
Pierwsze ruchy opozycyjne wobec władzy Bongo zaczęły powstawać pod koniec lat 70., kiedy pojawiające się trudności ekonomiczne stawały się coraz bardziej dotkliwe dla mieszkańców. Pierwszą zorganizowaną, lecz nielegalną, partią opozycyjną był Ruch Odbudowy Narodowej. Jako umiarkowanie ugrupowanie opozycyjne zorganizował demonstrację studentów i pracowników naukowych na Uniwersytecie Omara Bongo w Libreville w grudniu 1981, w wyniku którego uczelnia została tymczasowo zamknięta. Opozycja oskarżała prezydenta o korupcję i faworyzowanie własnego plemienia Bateke. Do następnej fali aresztowań doszło w lutym 1982, kiedy opozycja rozprowadziła ulotki krytykujące reżim Bongo w czasie pielgrzymki papieża Jana Pawła II. W drugiej połowie lat 80. XX w. Gabon dotknęło długotrwałe załamanie gospodarcze. O połowę zmniejszyły się wpływy do budżetu, rząd zamroził płace, wzrosło bezrobocie i niezadowolenie społeczne. W 1985 w Gabonie się wybory parlamentarne. Wszystkie mandaty zdobyli kandydaci monopartii. W wyborach prezydenckich w listopadzie 1986 Bongo jako jedyny kandydat zdobył 99,97% głosów poparcia. Pod koniec dziesięciolecia sytuacja gospodarcza uległa dalszemu pogorszeniu a w kraju wybuchły strajki, rząd pomimo oporów społeczeństwa zmuszony był do polityki oszczędności. We wrześniu 1989 władze poinformowały o odkryciu spisku przeciw prezydentowi. W spisek mieli być zaangażowani członkowie służb bezpieczeństwa oraz prominentni funkcjonariusze publiczni. Mieli działać w porozumieniu z Pierre’em Mamboundou, liderem szerzej nieznanej grupy opozycyjnej z siedzibą w Paryżu. Dwie osoby oskarżone w kraju o udział w zamachu, zmarły w niewyjaśnionych okolicznościach, a Mamboundou został wydalony z Francji. W styczniu 1990 w stolicy na nowo wybuchły strajki. Prezydent winą za falę strajków obarczył Międzynarodowy Fundusz Walutowy i jego obostrzenia narzucone na Gabon. Ogłosił podjęcie natychmiastowych reform i zwołanie w tym celu narodowej konferencji. Nie uspokoiło to nastrojów, a w kraju doszło do rozbojów i kolejnych strajków. 27 marca prezydent otworzył posiedzenie konferencji narodowej. Władze wprowadziły godzinę policyjną i zakazały prowadzenia strajków. W konferencji wzięło udział 2 tysiące delegatów. Uczestnicy opowiedzieli się za wprowadzeniem systemu wielopartyjnego. Bongo zaakceptował postulaty i 3 maja nowym szefem rządu mianował bankowca Casimira Oyé-Mbę. Prezydent zagwarantował status prawny wszystkim grupom opozycyjnym uczestniczącym w konferencji a 13 z nich utworzyło Zjednoczony Front Opozycyjny. Demokratyzacja okazała się pozorna a już 23 maja 1990 zamordowany został głośny krytyk prezydenta, Joseph Rendjambe. Jego śmierć doprowadziła do największych zamieszek w historii kraju. Opozycja oskarżyła prezydenta o śmierć Rendjambe. Jej zwolennicy podpalili kancelarię prezydenta i wzięli za zakładników francuskiego konsula generalnego i pracowników kompanii naftowej. Kryzys uspokoiła interwencja zbrojna Francji która uratowała istnienie reżimu. We wrześniu 1990 odbyły się pierwsze wielopartyjne wybory parlamentarne. Do udziału w nich mogło przystąpić tylko 13 partii uczestniczących w konferencji narodowej. Pierwsza tura głosowania 16 września przebiegła w atmosferze przemocy. Największy punkt wyborczy w stolicy musiał zostać zamknięty po tym, jak wyborcy odkryli w nim urny wyborcze wypełnione kartami do głosowania, dopiero co po rozpoczęciu głosowania. Pod naciskiem opozycji, rząd zmuszony do unieważnienia sfałszowanych wyborów. Nowe wybory parlamentarne odbyły się w październiku i listopadzie 1990. Prezydent ogłosił skład rządu jedności narodowej, w którym znaleźli się przedstawiciele opozycji. Szefem gabinetu pozostał Oyé-Mba. 5 grudnia 1993 prezydent wziął udział w wyborach, w których po raz pierwszy kandydatem nie był on sam jeden. Zdobył w nich 51,2% głosów. Kandydat opozycyjnej partii Zgromadzenie Narodowe Drwali, katolicki ksiądz Paul M'ba-Abessole uzyskał 26,5% głosów poparcia. Opozycja zarzuciła prezydentowi sfałszowanie wyników głosowania, kupowanie głosów wyborców i ogłosiła zwycięstwo. Zagroziła również stworzeniem własnego rządu. Obserwatorzy stwierdzili, że wybory były chaotyczne i łatwe do sfałszowania. W 1994 z powodu fałszerstw wybuchły zamieszki i demonstracje, które sparaliżowały kraj i doprowadziły na krawędź wojny domowej. Bongo zgodził się wziąć udział w specjalnie zwołanej konferencji z przedstawicielami opozycji. We wrześniu 1994 zawarto kompromis, tzw. Porozumienie Paryskie, na mocy którego w Gabonie powstał rząd koalicyjny, działający do wyborów parlamentarnych w 1996.
Wybory parlamentarne w 1996 wygrała Gabońska Partia Demokratyczna, jednak rok później opozycja uzyskała zwycięstwo w kilku dużych miastach (w tym w Libreville) w czasie wyborów lokalnych. W drugiej połowie lat 90. Bongo uważany był już za jednego z najbogatszych ludzi na świecie. W 1997 jego majątek znalazł się w centrum zainteresowania opinii społecznej po tym, jak według raportu Senatu Stanów Zjednoczonych jego wydatki miały wynosić 55 mln funtów rocznie, dwa lata później wyliczono, że Bongo posiadał 130 mln USD na prywatnym koncie bankowym. Pieniądze te mogły pochodzić z funduszy państwowych. W 1998 Bongo ogłosił swój udział w kolejnych wyborach prezydenckich. Podziały na opozycji ułatwiły mu zwycięstwo i zdobycie prawie 67% głosów. Opozycja oskarżyła prezydenta o fałszerstwa wyborcze. W grudniu 2001 Gabońska Partia Demokratyczna ponownie wygrała wybory parlamentarne po tym, jak główna partia opozycyjna, z obawy przed oszustwami, zbojkotowała głosowanie. Zagraniczni obserwatorzy skrytykowali sposób przeprowadzenia wyborów. Zaznaczyli, że pojawiły się problemy z organizacją głosowania. Po wyborach prezydent zaprosił największą partię opozycyjną księdza Paula M’by Abessole’a do koalicji rządowej. W marcu 2003 odżył na nowo konflikt z Gwineą Równikową po tym, jak rząd wysłał na wyspę gabońskie oddziały paramilitarne.
W październiku 2005 Bongo zdecydował się na start w kolejnych wyborach. Taktyka wyborcza prezydenta polegała na szerokim rozdawnictwie pieniędzy i obietnicach socjalnych. Zjawisko to, nazwane „frankiem wyborczym” polegało na przekazywaniu środków finansowych partiom, grupom społecznym i pojedynczym osobom, które wspierały lub zobowiązywały się wspierać urzędującego prezydenta. Przed samym głosowaniem Bongo ogłosił zwolnienie wszystkich obywateli z opłaty rachunków za wodę i elektryczność za miesiąc listopad. Rząd z obawy przed zamieszkami zamknął uniwersytet i wprowadził całkowity zakaz manifestacji. Według oficjalnych wyników zdobył 79,2% głosów. Po wyborach doszło do kolejnych w historii kraju starć służb bezpieczeństwa i opozycjonistów. W listopadzie 2007 prezydent Bongo świętował 40-lecie rządów. Był w tamtym czasie szefem państwa najdłużej pełniącym urząd w Afryce. W marcu 2008 między Francją a Gabonem doszło do pierwszych w historii istnienia reżimu napięć. Bongo zmarł z przyczyn naturalnych w 2009 roku.
Transfer władzy i prezydentura Alego Bongo.
W dzień po śmierci ojca Ali Bongo zaapelował do rodaków o zachowanie spokoju i poinformował o rozlokowaniu sił bezpieczeństwa w miejscach na terenie całego kraju. W kraju zamknięto wszystkie granice zewnętrzne: lądowe, morskie oraz powietrzne. Odcięty został dostęp do internetu, a państwowa telewizja rozpoczęła emisję nabożeństw religijnych. Tymczasowym szefem państwa została przewodnicząca Senatu Rose Francine Rogombé, która zarządziła przeprowadzenie wyborów prezydenckich w dniu 30 sierpnia 2009. 16 lipca 2009 Gabońska Partia Demokratyczna ogłosiła Alego Bongo swoim kandydatem w wyborach prezydenckich. 19 lipca, na nadzwyczajnym kongresie partii, otrzymał on oficjalną nominację PDG. Przy tej okazji podziękował delegatom za wybór oraz zobowiązał się do walki z korupcją i „redystrybucji dochodów z wzrostu gospodarczego” po wyborze na urząd prezydenta.
Po rezygnacji z funkcji premiera przez Jeana Eyeghe Ndonga, Ali Bongo zachował stanowisko ministra obrony w nowym gabinecie Paula Biyoghé Mby, zatwierdzonym 22 lipca 2009. Wywołało to protesty opozycji, która argumentowała, że jako kandydat w wyborach, Bongo powinien zrezygnować ze stanowiska w rządzie. 14 sierpnia 2009, w przededniu rozpoczęcia kampanii wyborczej, p.o. prezydenta Rose Francine Rogombé ogłosiła dymisję Alego Bongo z funkcji ministra obrony w celu „zapewnienia wszystkim kandydatom równych szans” w wyścigu wyborczym. 15 sierpnia 2009 obowiązki ministra obrony przejął od Bongo minister spraw wewnętrznych Jean-François Ndongou.
W czasie kampanii wyborczej Bongo podkreślał znaczenie zachowania pokoju w kraju, a także zapewnienia rozwoju i równości wszystkich obywateli. Zobowiązał się, że „będzie zazdrośnie strzegł pokoju, który pozostawił po sobie prezydent Omar Bongo” oraz działał na rzecz „trwałego rozwoju i równej dystrybucji dochodów pośród wszystkich obywateli”. Ogłosił również zreformowanie systemu edukacji oraz podniesienie poziomu kształcenia zawodowego. Dodał, że jego obowiązkiem będzie tworzenie miejsc pracy. Zadeklarował, że jeśli zostanie wybrany, nie będzie dążył do zachowania władzy na zawsze. Powiedział, że „jeśli obywatele Gabonu mu zaufają i wybiorą szefem państwa, z pewnością nie pozostanie nim przez 40 lat”.
30 sierpnia 2009, tuż po zakończeniu głosowania i jeszcze przed ogłoszeniem wyników wyborów, podobnie jak dwaj pozostali kandydaci opozycji, ogłosili swoje zwycięstwo w wyborach. Stwierdził, że „osiągnął bardzo dobry wynik”, a sekretarz generalny PDG ogłosił, że „wyniki dają Bongo zwycięstwo”. 3 września 2009 komisja wyborcza oficjalnie ogłosiła Alego Bongo zwycięzcą wyborów prezydenckich. Według oficjalnych wyników zdobył 41,73% głosów poparcia. Bongo, w wygłoszonym z tej okazji oświadczeniu, zobowiązał się do zjednoczenia narodu. Powiedział, że „jest i zawsze będzie prezydentem całego narodu gabońskiego” oraz „służy i będzie zawsze służył wszystkim bez wyjątku”. Obserwatorzy z Unii Afrykańskiej stwierdzili, że choć wybory spełniły wymagania prawne, w części lokali doszło do złamania procedur wyborczych. 3 września 2009 w Port Gentil wybuchły trzydniowe zamieszki i protesty społeczne przeciw domniemanym fałszerstwom. Do Sądu Konstytucyjnego wpłynęło 11 skarg wyborczych. W związku z tym nakazał on przeprowadzenie powtórnego liczenia głosów. 13 października 2009 Sąd Konstytucyjny ostatecznie potwierdził zwycięstwo Bongo w wyborach prezydenckich z wynikiem 41,79% głosów.
16 października 2009 Ali Bongo został uroczyście zaprzysiężony na stanowisko prezydenta republiki w pałacu prezydenckim w Libreville. Po ceremonii ulicami stolicy przeszła parada wojskowa. W uroczystościach wzięli udział prezydenci Beninu (Yayi Boni), Demokratycznej Republiki Konga (Joseph Kabila), Gwinei Równikowej (Teodoro Obiang Nguema Mbasogo), Konga (Denis Sassou-Nguesso), Mali (Amadou Toumani Touré), Togo (Faure Gnassingbé) oraz Wysp Świętego Tomasza i Książęcej (Fradique de Menezes). Bongo poprzysiągł „poświęcenie całej swojej energii dla dobra narodu gabońskiego” oraz stwierdził, że „pragnie Gabonu wolnego od korupcji i niekompetencji”. Tego samego dnia ponownie mianował premiera Paula Biyoghé Mbę na stanowisko szefa rządu. 17 października 2009 premier przedstawił skład nowego gabinetu.

</doc>
<doc id="806012" url="https://pl.wikipedia.org/wiki?curid=806012" title="Komora diamentowa">
Komora diamentowa

Komora diamentowa, imadło diamentowe (używany jest skrótowiec DAC od angielskiej nazwy "diamond anvil cell") – urządzenie pozwalające uzyskiwać w niewielkiej objętości ekstremalnie wysokie ciśnienie. Składa się z dwóch diamentów o stożkowatym kształcie, skierowanych do siebie wąskimi końcami. Nacisk na szerokie końce tych diamentów przekłada się na ciśnienie sięgające milionów atmosfer w punkcie styku.
Komora diamentowa używana jest do symulowania ciśnienia, jakie panuje we wnętrzu planet, umożliwiając tworzenie materiałów, jakie tam powstają. Przykładami materiałów, jakie wytworzono w ten sposób, są metaliczny wodór i ADNR.
Zasada działania.
Działanie komory diamentowej opiera się na równaniu:
gdzie:
Wysokie ciśnienie można uzyskać, przykładając siłę do małej powierzchni. Aby uniknąć deformacji i zniszczenia komory, musi ona być wykonana z możliwie twardego i mało ściśliwego materiału – a takim jest właśnie diament.
Historia.
Percy Williams Bridgman opracował pierwsze wysokociśnieniowe komory wywierające nacisk na niewielkie powierzchnie. Używając komory z węgliku wolframu, uzyskał ciśnienie kilku gigapaskali (za swoje dokonania otrzymał Nagrodę Nobla w 1946 roku). Jego urządzenia zostały w kolejnych latach udoskonalone przez wprowadzenie rdzenia z najtwardszego znanego materiału, czyli diamentu, dodanie uszczelek i kalibracji ciśnienia za pomocą rubinu. Komory diamentowe pozwalają uzyskać ciśnienia statyczne rzędu 250 GPa. Przy wyższym ciśnieniu diamenty zaczynają pękać. Wyższe ciśnienia można uzyskiwać, przepuszczając przez badaną próbkę falę uderzeniową, która dodatkowo ją kompresuje. Rekordowe wyniki sięgają 460 GPa, jednak takie ciśnienie można utrzymać tylko przez kilka nanosekund. W 2012 roku zaprezentowano komorę z wykorzystaniem nanokrystalicznego diamentu, który nie ma płaszczyzn łupliwości i dzięki temu nie pęka (w przeciwieństwie do jego postaci monokrystalicznej). Uzyskano w niej ciśnienie 640 GPa.
Konstrukcja.
Trzy główne elementy komory diamentowej to:

</doc>
<doc id="806013" url="https://pl.wikipedia.org/wiki?curid=806013" title="Kolegium jezuitów w Starych Szkotach">
Kolegium jezuitów w Starych Szkotach

Kolegium jezuitów w Starych Szkotach (w Szotlandzie, Schottlandzie, kolegium w Gdańsku) – uczelnia jezuicka prowadzona w Starych Szkotach (obecnie część Gdańska) w latach 1621–1780. Uczęszczali do niego zarówno duchowni, jak i szlachta. 
W najlepszych latach istnienia kolegium uczęszczało tu do 600 uczniów. Kolegium posiadało własną bibliotekę, bursę i teatr przyszkolny. 
Kolegium należało do prowincji polskiej jezuitów, a od 1759 do prowincji wielkopolskiej.
Historia.
Kolegium powstało z inicjatywy biskupa włocławskiego Hieronima Rozdrażewskiego. Planował on założenie kolegium w samym Gdańsku, jednak spotkawszy się ze zdecydowanym oporem miejscowej, przeważająco protestanckiej, ludności, zdecydował się na podgdański Szotland (Stare Szkoty). Ufundowano je w r. 1582, a jezuici przybyli do Gdańska w roku 1584, a w 1616 zamieszkali w nowo budowanych budynkach kolegium. Z powodu konfliktów z gdańszczanami oraz wojen, budowa kolegium zakończyła się w 1642. Mieszczanie, niechętni jezuitom i ich szkołom, starali się utrudniać ich działalność i w 1638 wystosowali list do króla Władysława IV Wazy, by ten zabronił określać kolegium w Szotlandzie nazwą "kolegium gdańskim". 
W 1626, podczas wojny polsko-szwedzkiej, kolegium zostało doszczętnie złupione i zniszczone do gołych murów. W czasie potopu szwedzkiego, w 1656 i 1657, Szwedzi złupili przedmieścia i majątek jezuitów, kolegium jednak ocalało. W mieście głoszono, że jezuici są w zmowie ze Szwedami i prowadzą z nimi korespondencję. W 1668 gdański gmin napadł na kolegium i doszczętnie zniszczył, a jezuitów poranił. 
Kolegium postanowiono odbudować, ale w nowym miejscu, na drugim (prawym) brzegu Raduni. Kamień węgielny położono w 1676, lecz budowa trwała wiele lat (częściowo z powodu wojny północnej i związanych z nią zniszczeń), kończąc się w 1726. 
Po I rozbiorze Polski w 1772 Szotland wraz z województwem pomorskim (a oprócz Gdańska) został włączony do Prus. Dzięki temu kasata zakonu jezuitów w 1773 nie wpłynęła od razu na jego działalność i kolegium kontynuowało nauczanie do 1780. Dopiero wtedy dokonano kasaty, a przedstawiciel króla pruskiego Fryderyka II ogłosił zmianę nazwy kolegium na "Collegium Patrum litteratorum" i pozwolił dawnym jezuitom na pozostanie. Stopniowo uczelnia jednak podupadała, a uczniów i nauczycieli było coraz mniej.
Nauka w kolegium.
Józef Wybicki, oddany tu na naukę w 1755, tak opisywał kolegium w swoich wspomnieniach:

</doc>
<doc id="806018" url="https://pl.wikipedia.org/wiki?curid=806018" title="Dorota Kika">
Dorota Kika

Dorota Kika (z domu Czarnota, ur. 9 lutego 1987 w Olkuszu) – polska szachistka, mistrzyni międzynarodowa od 2005 roku.
Kariera szachowa.
Jest wielokrotną medalistką mistrzostw Polski juniorek: złotą (Biała 2000 - do lat 14), dwukrotnie srebrną (Pokrzywna 2001 - do lat 14, Łeba 2005 - do lat 18) oraz trzykrotnie brązową Wisła 1999 - do lat 12, Bartkowa 2002 - do lat 18, Jarnołtówek 2003 - do lat 20). Wielokrotnie startowała również w mistrzostwach świata i Europy juniorek. Na swoim koncie posiada dwa medale mistrzostw Europy: srebrny (Chalkidiki 2001 - do lat 14) oraz brązowy (Budva 2003 - do lat 16). Oprócz tego, w 2002 r. zajęła IV miejsce w grupie do lat 16. W 2004 r. zadebiutowała w finale mistrzostw Polski seniorek, zajmując w Warszawie X miejsce. W tym samym roku osiągnęła duży sukces, dzieląc II miejsce w turnieju w Brnie. W 2005 r. reprezentowała Polskę na mistrzostwach Europy seniorek w Kiszyniowie. W 2008 po raz drugi wystąpiła w finale mistrzostw kraju, zajmując w Krakowie IX miejsce.
Najwyższy ranking w dotychczasowej karierze osiągnęła 1 kwietnia 2005 r., z wynikiem 2244 punktów zajmowała wówczas 15. miejsce wśród polskich szachistek.
Życie prywatne.
Brat Doroty Czarnoty, Paweł, jest czołowym polskim arcymistrzem, olimpijczykiem z 2006 roku.

</doc>
<doc id="806022" url="https://pl.wikipedia.org/wiki?curid=806022" title="Folklorystyka">
Folklorystyka

Folklorystyka – dyscyplina humanistyczna, obejmująca badania folkloru, mechanizmu jego funkcjonowania w kulturze oraz relacji zachodzących między folklorem a literaturą i kulturą masową. Czasem uznawana za jedną z dziedzin etnografii i antropologii kulturowej, jako że folklor jest elementem kultury ludowej, a ta przedmiotem badań etnografii.
Historia rozwoju.
Początki zainteresowania folklorem (pieśni ludowe polskie i ruskie) sięgają wieku XVII, sporadycznie pojawiało się już u schyłku wieku XVI. Znalazło to wyraz głównie w tzw. liryce mieszczańskiej. Pieśń ludowa zaczęła być modna w drugiej połowie wieku XVII, co poświadczają W. Potocki i A. Korczyński. Wspomnieć tu można, że na dworze królewskim Jana Sobieskiego znajdowała się śpiewaczka Kaczorowska (nieznana z imienia), specjalizująca się w wykonywaniu tekstów ludowych.
Rękopisy I połowy XVIII wieku zawierały zapisy pieśni ludowych polskich i ruskich, na przemian z tekstami o charakterze nieludowym. Zainteresowanie pieśnią ludową było w dużej mierze wynikiem ówczesnej mody na wiejskość i rodzimość. Jednocześnie akcje misyjne na wsi wymuszały przystosowanie wykładu religii do tradycji chłopskiej. Były to wówczas główne źródła zainteresowania się folklorem, jednocześnie stanowiąc źródła dla stylizacji poetyckich.
Rozwój folklorystyki poprzedziły szerokie prace zbierackie nasilone zwłaszcza w okresie romantyzmu, które zrodziły z czasem potrzebę refleksji teoretycznej. W Polsce za jednego z najważniejszych folklorystów uważa się Oskara Kolberga.

</doc>
<doc id="806027" url="https://pl.wikipedia.org/wiki?curid=806027" title="Fabianki">
Fabianki

2 miejscowości w Polsce:
Zobacz też:

</doc>
<doc id="806028" url="https://pl.wikipedia.org/wiki?curid=806028" title="Narda">
Narda



</doc>
<doc id="806029" url="https://pl.wikipedia.org/wiki?curid=806029" title="Libiąż (stacja kolejowa)">
Libiąż (stacja kolejowa)

Libiąż – stacja kolejowa w Libiążu, w województwie małopolskim, w Polsce. Linia kolejowa przebiegająca przez Libiąż została zbudowana jako kolej ze Lwowa do Wiednia. Otwarcie jej nastąpiło 1 lutego 1856. Na początku była to linia jednotorowa, o rozstawie szyn 1450 mm.
Na stacji wybudowano budynek stacyjny, posiadający pomieszczenia dyżurnego ruchu, poczekalnię.
W roku 2021 stacja obsługiwała 50–99 pasażerów na dobę.
Stacja w Libiążu oprócz obsługi pociągów osobowych, ze względu na istniejącą kopalnię węgla kamiennego, obsługiwała ruch pociągów towarowych.
Historia.
W związku ze zwiększonym zapotrzebowaniem na przewozy kolejowe w latach 60. i 70. XX wieku, podjęto decyzję o elektryfikacji tej linii. Pierwszy pociąg elektryczny przejechał 30 kwietnia 1973 roku. Ostatnie prace torowe na stacji w Libiążu przeprowadzono w latach 70. XX wieku, zmieniając układ torowy, jak również elektryfikując całą stację (założenie elektrycznych rozjazdów, elektrycznych semaforów świetlnych). Lata 90. XX wieku przyniosły drastyczny spadek przewozów zarówno osobowych, jak i towarowych, co pociągnęło za sobą niedofinansowanie stacji. Postępująca degradacja torowisk spowodowana masą pociągów (pociągi wyciągane z KWK Janina), jak i szkodami górniczymi sprawiła mocne ograniczenie prędkości przewozowej. Do 2015 roku przy wjeździe na stację wynosiła 20 km/h, natomiast średnia szlakowa Trzebinia – Czechowice-Dziedzice wynosiła 37 km/h.
Kasę biletową zamknięto w 2004 roku. 2006 rok przyniósł zamknięcie przejścia nad torami, jak również zburzenie magazynów usytuowanych wzdłuż torów rozładowczych. W 2007 PKP PLK oddało wykonawcy remontu przejścia nadziemnego plac na rozpoczęcie robót remontowych. Na początku 2007 roku, ze względu na zły stan techniczny wiaduktu nad trasą Chrzanów – Płaza zamknięto prawy tor szlakowy prowadzący do Chrzanowa i rozpoczęto prace budowlane. Około 12 października oddano do użytku, wcześniej zamknięty, tor numer II.
ni „Janina” oraz punkt zdawczo-odbiorczy Kamieniołomu.
W latach 2015–2016 stacja przeszła gruntowną modernizację. W jej ramach wybudowano nowe perony, wymieniono 9 km torów i sieć trakcyjną. Poprawiono także wyjazd z KWK Janina, poprzez budowę nowej bocznicy. Pozwoliło to podnieść prędkość szlakową do 100 km/h dla pociągów pasażerskich i 70 km/h dla pociągów towarowych.

</doc>
<doc id="806030" url="https://pl.wikipedia.org/wiki?curid=806030" title="Aleksander Rembowski">
Aleksander Rembowski

Aleksander Antoni Rembowski (ur. 8 listopada 1847 w Klonowie, zm. 9 września 1906 w Warszawie) – polski prawnik i historyk, czołowy przedstawiciel warszawskiej szkoły historycznej.
Życiorys.
Do 1869 studiował prawo w Warszawie, uzyskał tytuł magistra w ostatnim roczniku Szkoły Głównej. Następnie do 1872 kształcił się na Uniwersytecie w Heidelbergu. Pracował jako bibliotekarz i kustosz Biblioteki Krasińskich w Warszawie.
Uchodził za znawcę dziejów konstytucyjnych. Publikował w „Bibliotece Warszawskiej”, „Kurierze Warszawskim”, „Gazecie Polskiej”. Był członkiem Towarzystwa Historycznego we Lwowie, od 1895 Akademii Umiejętności w Krakowie. Pochowany został na warszawskich Powązkach (kwatera 84-4-25).

</doc>
<doc id="806032" url="https://pl.wikipedia.org/wiki?curid=806032" title="Tony Dorigo">
Tony Dorigo

Anthony "Tony" Robert Dorigo (ur. 31 grudnia 1965 w Melbourne w Australii), angielski piłkarz, grający na pozycji obrońcy. W reprezentacji Anglii w latach 1989-1993 rozegrał 15 meczów. Był członkiem angielskiej kadry na Euro 1988, Mistrzostwach Świata 1990 i Euro 1992.

</doc>
<doc id="806033" url="https://pl.wikipedia.org/wiki?curid=806033" title="Grand Prix Korei Południowej Formuły 1">
Grand Prix Korei Południowej Formuły 1

Grand Prix Korei – wyścig Formuły 1, który po raz pierwszy został zorganizowany w sezonie 2010 mistrzostw świata. Po trwających kilka miesięcy spekulacjach podpisanie umowy ogłoszono 2 października 2006 roku.
Tor wyścigowy Korean International Circuit, którego projektantem, podobnie jak w przypadku innych, które dołączyły do kalendarza w ostatnich latach, jest Hermann Tilke, kosztował 260 mln dolarów. Jego budowa rozpoczęła się w 2007, a ostatnie prace zakończono w 2009 roku. Tor, podobnie jak tory w Montrealu i Melbourne, był permanentno-uliczny, czyli składający się zarówno z sekcji ulicznej, jak i przygotowanej specjalnie na potrzeby wyścigu.
Budowa toru w Korei ulegała wielu opóźnieniom. Organizatorzy wywalczyli specjalne warunki certyfikacji obiektu, dzięki czemu mogli nanosić poprawki do ostatniego dnia przed wyścigiem. Jeszcze na miesiąc przed pierwszymi zawodami, trasa nie przypominała wielomilionowego projektu spełniającego wymogi FIA. Z tego powodu istniały poważne obawy o realizację koreańskiej rundy zawodów Formuły 1.
Zwycięzcy Grand Prix Korei Południowej.
Liczba zwycięstw (kierowcy):
Liczba zwycięstw (konstruktorzy):

</doc>
<doc id="806043" url="https://pl.wikipedia.org/wiki?curid=806043" title="Aleksandr Żukow (wicepremier)">
Aleksandr Żukow (wicepremier)

Aleksandr Dmitrijewicz Żukow (ros. "Александр Дмитриевич Жуков", ur. 1 czerwca 1956 w Moskwie) – rosyjski ekonomista, polityk i działacz państwowy, od 9 marca 2004 wicepremier Rosji.
Życiorys.
W 1978 r. ukończył studia ekonomiczne na Moskiewskim Uniwersytecie Państwowym im. Łomonosowa ze specjalnością ekonomista-matematyk. Uczęszczał na kursy ekonomiczne przy Państwowym Komitecie Planowania ZSRR. W 1991 r. uzyskał dyplom Uniwersytetu Harvarda.
Po ukończeniu studiów był pracownikiem naukowym Akademii Nauk ZSRR. Od 1980 do 1991 r. pracował w Głównym Zarządzie Walutowo-Ekonomicznym Ministerstwa Finansów ZSRR. W latach 1986–1989 zasiadał w Rejonowej Radzie Deputowanych Ludowych rejonu baumanskiego Moskwy. Od 1991 do 1993 r. pełnił funkcję wiceprezesa spółki „Awtotraktoreksport”.
W 1993 r. został wybrany do Dumy Państwowej jako kandydat komitetu wyborczego "Godność i Miłosierdzie" wchodzącego w skład bloku wyborczego Wybór Rosji. W Dumie I kadencji (1994–1995) zasiadał w komisji ds. budżetu, podatków, banków i finansów. Był także członkiem i zastępcą przewodniczącego grupy deputowanych Liberalno-Demokratycznego Związku 12 Grudnia. W lutym 1995 został wybrany do rady koordynacyjnej ruchu "Naprzód Rosjo!", a następnie został przewodniczącym regionalnej organizacji ruchu w Moskwie. W Dumie II kadencji (1996–1999) zasiadał jako kandydat komitetu wyborczego "Naprzód Rosjo!". Pełnił funkcje wiceprzewodniczącego i przewodniczącego komisji ds. budżetu, podatków, banków i finansów. Do Dumy III kadencji (2000–2003) został wybrany jako kandydat bloku wyborczego Ojczyzna-Cała Rosja; przewodniczył komisji ds. budżetu oraz działał w innych organach parlamentu. Do Dumy IV kadencji został wybrany jako kandydat Jednej Rosji, od grudnia 2003 do marca 2004 pełnił funkcję pierwszego zastępcy przewodniczącego Dumy Państwowej.
W latach 1998–2003 zasiadał w radzie nadzorczej Sbierbanku, radzie dyrektorów Agencji Restrukturyzacji Organizacji Kredytowych, radzie ekonomicznej przy Rządzie Federacji Rosyjskiej oraz narodowej radzie bankowej Banku Centralnego Rosji.
9 marca 2004 został mianowany wiceprzewodniczącym Rządu (wicepremierem) Federacji Rosyjskiej.

</doc>
<doc id="806047" url="https://pl.wikipedia.org/wiki?curid=806047" title="Lisiec">
Lisiec



</doc>
<doc id="806050" url="https://pl.wikipedia.org/wiki?curid=806050" title="Tomasz Rybarczyk (piłkarz)">
Tomasz Rybarczyk (piłkarz)

Tomasz Rybarczyk (ur. 14 kwietnia 1974 w Poznaniu) - polski piłkarz grający na pozycji pomocnika.
Grał w Warcie Poznań, Warcie Śrem, Sokole Tychy, Dyskobolii Grodzisk Wielkopolski, a także w Unii Swarzędz.&lt;br&gt;
W sezonie 2010/2011 broni barw Victorii Września.
W polskiej I lidze rozegrał 88 meczów (34 w Warcie, 2 w Sokole i 52 w Dyskobolii) i zdobył 2 bramki w barwach Dyskobolii.

</doc>
<doc id="806055" url="https://pl.wikipedia.org/wiki?curid=806055" title="Grzegorz Motyka">
Grzegorz Motyka



</doc>
<doc id="806058" url="https://pl.wikipedia.org/wiki?curid=806058" title="Siemkowo">
Siemkowo



</doc>
<doc id="806060" url="https://pl.wikipedia.org/wiki?curid=806060" title="Godzilla kontra Mechagodzilla II">
Godzilla kontra Mechagodzilla II

 – kolejny film z serii filmów o Godzilli, który powstał w 1993 roku.
Tytuł.
W Japonii film jest rozpoznawany pod tytułem "Gojira tai Mekagojira". W Ameryce film nosi tytuł "Godzilla vs. Mechagodzilla II", a w Polsce jest znany pod tytułem japońskim "Godzilla kontra Mechagodzilla". Jednakże powszechnie na świecie film ten jest nazywany "Godzilla vs. Mechagodzilla II" aby go odróżnić od filmu , który powstał w 1974 roku, gdyż oba filmy nie są ze sobą powiązane pod względem fabuły. 
Fabuła.
W 1992 roku Japończycy wyławiają z morza Mecha King Ghidorę – 140-metrowego cyborga, za pomocą którego ludzie z przyszłości pokonali Godzillę. Japonia zatrudniła wielkich uczonych z całego świata, aby rozpracowali XXIII-wieczną technologię, dzięki której został stworzony Mecha King Ghidorah. Na bazie tej technologii Japonia chce bowiem stworzyć ostateczną broń zdolną do zabicia Króla Potworów. Po wielu badaniach zostaje stworzona Garuda – latający pojazd, którego możliwości bojowe były jednak ograniczone. Jednak później zbudowano o wiele potężniejszą broń – Mechagodzillę. Jest to robot sterowany od wewnątrz przez załogę sił przeciwko Godzilli (G-Force). Robot ten z wyglądu przypomina Godzillę. 
Pewnego dnia na wyspie Adona Japończycy odkrywają coś niecodziennego. Na miejsce wyrusza rosyjsko-japońska ekspedycja naukowa, która odnajduje kości pterodaktyla, a także olbrzymie jajo. Naukowcy chcą zabrać duże jajo do Japonii do dalszych badań, jednakże atakuje ich ogromny pterodaktyl Rodan. Jednocześnie na wyspę przybywa Godzilla, która walczy z Rodanem. Korzystając z zamieszania, naukowcy odlatują z jajem do Japonii. Tymczasem Godzilla pokonuje Rodana. Po dotarciu na miejsce po kilku godzinach z jajka wykluwa się młode Godzilli. Okazuje się, że jajo było podrzucone przez Godzillę do gniazda Rodana. Wkrótce Japonię atakuje Godzilla, która upomina się o swojego potomka. Do akcji wkracza Mechagodzilla. Podczas walki wydaje się, że Mechagodzilla wygrywa, jednak Godzilla uszkadza robota i kontynuuje poszukiwania syna. W końcu go odnajduje, jednak odczuwając jego strach, oddala się. Korzystając z chwili spokoju, Mechagodzilla zostaje poddana naprawie. Zmodyfikowana zostaje też nieużywana do tej pory Garuda, która będzie wspierać Mechagodzillę, a także będzie mogła się z nią połączyć, tworząc Super Mechagodzillę. Przy okazji ekipa badawcza przetrzymuje dziecko Godzilli, które zostało nazwane Baby. Wynikiem badań jest odkrycie słabego punktu Godzilli będącym w jego ciele. Załoga Mechagodzilli szykuje się do ostatecznego pokonania Godzilli. Jednakże Rodan powraca jakimś cudem do życia jako potężniejszy Fire Rodan, który jako ojczym Baby także postanawia zaatakować Japonię, aby wyzwolić swoje przybrane dziecko. Załoga Mechagodzilli musi więc pokonać nie tylko Godzillę, ale także Fire Rodana. 

</doc>
<doc id="806063" url="https://pl.wikipedia.org/wiki?curid=806063" title="SF&amp;F">
SF&amp;F



</doc>
<doc id="806065" url="https://pl.wikipedia.org/wiki?curid=806065" title="Złośliwość">
Złośliwość



</doc>
<doc id="806066" url="https://pl.wikipedia.org/wiki?curid=806066" title="Tymoteusz (postać biblijna)">
Tymoteusz (postać biblijna)

Tymoteusz Apostoł (gr. "Τιμόθεος", cs. "Apostoł Timofiej") – uczeń Pawła Apostoła, pierwszy biskup Efezu, święty Kościoła katolickiego i prawosławnego.
Życiorys.
Urodził się w miasteczku Listra w Azji Mniejszej. Jego ojciec Grek był poganinem, a matka imieniem Eunike Żydówką. Babka nosiła imię Lois. Chłopiec uwierzył zwiastowanej Ewangelii przez apostoła Pawła i stał się jego uczniem. Opowiadają o tym Dzieje Apostolskie (16, 1-4). Stał się jego towarzyszem i wiernym współpracownikiem. Apostoł nazywał go nawet swym umiłowanym i rodzonym dzieckiem i pomimo młodego wieku przygotował do służby i ordynował na prezbitera.
Paweł obchodził wraz z Tymoteuszem krainy Azji Mniejszej, odwiedzając wiernych i zachęcając do przestrzegania postanowień powziętych w Jerozolimie. Obaj byli też w Macedonii, Atenach i Koryncie oraz gdy pisał Listy do Rzymian, Kolosan, Filipian, Filemona. Św. Paweł powierzył mu duszpasterską opiekę nad chrześcijanami w Efezie, gdzie Tymoteusz został pierwszym biskupem. Sprawując tę funkcję otrzymał od apostoła dwa listy pasterskie, będące swego rodzaju instrukcjami dla „pasterzy” Kościoła.
Tradycja głosi, że Tymoteusz miał ponieść śmierć męczeńską za panowania Trajana z rąk rozjuszonego tłumu pogańskiego, który rzucił się na biskupa i pobił go na śmierć, kiedy ten publicznie zaprotestował przeciwko krwawym igrzyskom. Martyrologium Rzymskie podaje jeszcze inną wersję: biskup miał występować przeciwko czci pogańskiej bogini Diany, która w Efezie miała swoje sanktuarium. Możliwe, że obie przyczyny były powodem jego śmierci około roku 97. Dlatego do roku 1969 św. Tymoteusz był w Kościele wspominany jako męczennik. Od ostatniej reformy liturgicznej Kościół wspomina go w liturgii jako wyznawcę w przekonaniu, że nie spędził on ostatnich chwil życia jako męczennik, choć wcześniej musiał wiele wycierpieć dla sprawy Chrystusa.
Kult.
W 356 r. relikwie Tymoteusza przeniesiono do Konstantynopola i złożono w Kościele Świętych Apostołów. W XII wieku krzyżowcy wywieźli je do włoskiego miasta Termoli. Zamurowane, zostały odnalezione w 1945. Tymoteusz obok św. apostoła Tytusa uważany jest za patrona Krety.
Kościół prawosławny wspomina świętego dwukrotnie: 
Wspomnienie liturgiczne świętego w Kościele katolickim w Novus Ordo Missæ obchodzone jest 26 stycznia, razem ze św. Tytusem, a w tradycyjnym obrządku 24 stycznia.
Ikonografia.
W sztuce wczesnochrześcijańskiej Tymoteusz przedstawiany był w sposób typowy dla apostołów: w tunice i sandałach. W późniejszym okresie ukształtował się jego wizerunek jako mężczyzny w średnim wieku z krótką, kasztanową brodą, w liturgicznych biskupich szatach, przeważnie z dominującą czerwienią. W dłoniach trzyma Ewangelię.
Poczynając od XII wieku apostoł jako jeden z dwóch lub trzech biskupów występuje na ikonach Zaśnięcia Bogurodzicy ("Zaśnięcie Matki Bożej.").
W sztuce zachodniej jego atrybutem są leżące u stóp kamienie.

</doc>
<doc id="806067" url="https://pl.wikipedia.org/wiki?curid=806067" title="Nowotwór złośliwy skóry">
Nowotwór złośliwy skóry

Nowotwory złośliwe skóry – nowotwory złośliwe, których pierwotnym miejscem powstania jest skóra.
Przeważającą większość stanowią raki skóry, w tym (najczęstsze typy):
Do rzadszych typów zalicza się rak neuroendokrynny skóry.
W piśmiennictwie anglosaskim raki skóry określane są nazwą "non-melanoma skin cancer". Są to najczęściej występujące nowotwory złośliwe u człowieka. Rzadziej spotykany jest, między innymi, chłoniak pierwotny skóry.
Nowotwory skóry diagnozuje się za pomocą dermatoskopii i badania histopatologicznego. Od niedawna stosuje się również refleksyjną mikroskopię konfokalną, polegającą na skanowaniu niewielkiego obszaru skóry laserem działającym w bliskiej podczerwieni. 

</doc>
<doc id="806069" url="https://pl.wikipedia.org/wiki?curid=806069" title="Telstar 1">
Telstar 1

Telstar 1 – pierwszy aktywny satelita telekomunikacyjny i pierwszy satelita zaprojektowany od podstaw do transmisji połączeń telefonicznych i przesyłu danych (obrazów telewizyjnych, sygnału telegraficznego i radiowego). Był to także pierwszy prywatny satelita. Telstar 1 dokonał pierwszej na świecie transmisji ruchomego obrazu telewizyjnego „na żywo”.
Statek pozostaje na orbicie, której żywotność szacuje się na 10 000 lat.
Projekt i budowa.
W 1960 firma AT&amp;T rozpoczęła prace nad satelitarnym systemem telekomunikacyjnym „Telstar”. W tym celu zawiązała porozumienie z Bell Telephone Laboratories, NASA, brytyjską General Post Office (obecnie British Telecom) i francuską Post, Telegraph &amp; Telephone Office (obecnie Orange).
Satelita został zbudowany w zakładach Bell Telephone Laboratories. Jego wymiary zostały ograniczone przez możliwości rakiety Thor Delta, która miała go wynieść na orbitę. Satelita na orbicie był stabilizowany obrotowo i dlatego ogniwa słoneczne umieszczono na jego całej powierzchni zewnętrznej. Wytwarzały one ok. 14 W energii elektrycznej.
Stacje naziemne.
Główna naziemna stacja odbiorcza znajdowała się w Goonhilly Downs, w Anglii, i należała do BBC, która to jeszcze w 1965 roku zapewniała transmisje z Europy do amerykańskich sieci telewizyjnych.
Zakłady Bella zbudowały także stację naziemną Andover Earth Station, w Andover. Kontrakt z NASA zakładał, że NASA będzie wypłacała Bellowi 3 miliony USD za każdy start satelity, z którym stacja miała się łączyć, niezależnie od powodzenia startu.
Działanie.
Wyniesiony został na orbitę przez NASA z Przylądka Canaveral 10 lipca 1962. Osiągnięta orbita pozwalała na transmisję transatlantycką tylko przez 20 minut w czasie każdego okrążenia Ziemi. Wysłanie jednego pakietu telemetrii zajmowało ok. 1 minutę.
Prędkość obrotu statku zmieniała się zgodnie ze wzorem:
gdzie t, to czas w dniach po starcie. Oś obrotu pierwotnie skierowana była w punkt o rektascensji 81,96° i deklinacji -65,57°. Położenie to wolno zmieniło się wraz z trwaniem misji, np. 9 listopada 1962 oś skierowana była w punkt o rektascensji 94,05° i deklinacji -51,91°.
Telstar przekazał pierwszy obraz telewizyjny – zdjęcie flagi na maszcie stojącym przed stacją naziemną w Andover – jeszcze w dniu startu.
Niespełna dwa tygodnie później, 23 lipca, Telstar 1 dokonał pierwszej transmisji sygnału telewizyjnego „na żywo”. Pierwsza transmisja miała odbyć się z udziałem prezydenta USA, Johna F. Kennedy’ego, ale łączność nawiązano nim prezydent był gotowy. Przekazano więc krótkie fragmenty meczu baseballowego między drużynami Philadelphia Phillies i Chicago Cubs, na stadionie Wrigley Field. Tego samego wieczora satelita przekazał pierwszą rozmowę telefoniczną, faks oraz sygnały telewizyjne „na żywo” i odtwarzane.
Pierwsza oficjalna transmisja „na żywo” była przekazem uroczystego odsłonięcia obrazu „Mona Lisa” w National Gallery of Art w Waszyngtonie, przez Johna F. Kennedy’ego. Obraz pomyślnie przekazano do francuskiej stacji naziemnej w Pleumeur-Bodou.
Statek pracował normalnie do listopada 1962, kiedy to kanał przyjmowania komend zaczął zachowywać się chaotycznie. Aby zapobiec komplikacjom, pozostawiano satelitę cały czas włączonego. 23 listopada 1962 kanał przyjmowania komend przestał odpowiadać. 20 grudnia udało się ponownie nawiązać kontakt ze statkiem. Dane odbierano do 21 lutego 1963. Wtedy też awarii uległ nadajnik. Przyczyną uszkodzeń i awarii Telstara 1 było najpewniej promieniowanie z próbnych eksplozji jądrowych przeprowadzanych w górnych warstwach atmosfery przez Stany Zjednoczone, w ramach operacji Fishbowl.
Eksperymenty z satelitarną transmisją danych oraz przekazywaniem programów radiowych i telewizyjnych oraz rozmów telefonicznych kontynuowano. W 1964 działały już dwa satelity Telstar, dwa Relay i dwa Syncom. Syncom 2 był pierwszym satelitą geosynchronicznym, a jego następca, Syncom 3, był pierwszym satelitą geostacjonarnym, przekazywał bezpośrednie transmisje telewizyjne z Igrzysk Olimpijskich w Tokio w 1964.

</doc>
<doc id="806070" url="https://pl.wikipedia.org/wiki?curid=806070" title="Fuþark starszy">
Fuþark starszy

Futhark (Fuþark) starszy – najstarsza forma alfabetu runicznego, o charakterze ogólnogermańskim, używana od II do VIII wieku. Zachowało się około 350 inskrypcji pisanych tą odmianą alfabetu, pochodzących głównie z terenu Półwyspu Jutlandzkiego i Skanii, ale również w Europie Środkowej m.in. na Morawach. W wyniku procesów fonetycznych zachodzących w językach germańskich został wyparty w Skandynawii przez zredukowany tzw. fuþark młodszy, a na Wyspach Brytyjskich przez 28-znakowy, a później 31-znakowy, fuþork.
Fuþark starszy składał się z 24 liter, podzielonych na trzy ośmioznakowe grupy. Każda z liter miała swoją nazwę, będącą zarazem określeniem pewnej wartości o najprawdopodobniej magicznym charakterze:

</doc>
<doc id="806072" url="https://pl.wikipedia.org/wiki?curid=806072" title="Jan Mycielski">
Jan Mycielski



</doc>
<doc id="806074" url="https://pl.wikipedia.org/wiki?curid=806074" title="Grzegorz Motyka (piłkarz)">
Grzegorz Motyka (piłkarz)

Grzegorz Motyka (ur. 31 stycznia 1972 w Gdańsku) – polski piłkarz grający na pozycji pomocnika.
Grał w Lechii Gdańsk, Lechii/Olimpii Gdańsk, Hutniku Kraków, Amice Wronki, Dyskobolii Grodzisk Wielkopolski, KSZO Ostrowiec Świętokrzyski, Aluminium Konin, KP Sopot, Unii Tczew, a także w Przylesiu Sopot i GKS Kowale.
W polskiej I lidze rozegrał 106 meczów (20 w Lechii/Olimpii, 29 w Hutniku, 43 w Amice i 14 w Dyskobolii) i zdobył 8 bramek (1 w Lechii/Olimpii, 3 w Hutniku, 2 w Amice i 2 w Dyskobolii).

</doc>
<doc id="806076" url="https://pl.wikipedia.org/wiki?curid=806076" title="Żukow">
Żukow

Żukow – nazwa miejscowości oraz nazwisko pochodzące od rzeczownika pospolitego „żuk” (ros. "жук")

</doc>
<doc id="806077" url="https://pl.wikipedia.org/wiki?curid=806077" title="Rybakowo">
Rybakowo



</doc>
<doc id="806082" url="https://pl.wikipedia.org/wiki?curid=806082" title="Bożyk">
Bożyk



</doc>
<doc id="806085" url="https://pl.wikipedia.org/wiki?curid=806085" title="Górnik Czerwionka">
Górnik Czerwionka

Górnik Czerwionka – klub sportowy, wielosekcyjny, z siedzibą w Czerwionce-Leszczynach, założony w 1923 roku.
Z klubu wywodzą się m.in. Andrzej Cofalik (podnoszenie ciężarów), Piotr Skierski (tenis stołowy), Dariusz Luks (piłka siatkowa) i Sebastian Musiolik (Piłka nożna).
Od roku 2012 klub działa pod nazwą MKS Czerwionka. W sezonie 2021/22 piłkarze z Czerwionki występują w śląskiej A klasie – grupa Rybnik.

</doc>
<doc id="806086" url="https://pl.wikipedia.org/wiki?curid=806086" title="Księży Dwór">
Księży Dwór



</doc>
<doc id="806087" url="https://pl.wikipedia.org/wiki?curid=806087" title="Memorandum paryskie">
Memorandum paryskie

Memorandum paryskie ("Paris Memorandum of Understanding on Port State Control") - międzynarodowe porozumienie państw Europy z 1982 roku, w sprawie regionalnego systemu portowej kontroli statków obcych bander zawijających do ich portów. Do tego memorandum należy także Kanada oraz Rosja. 
Polska jest uczestnikiem i sygnatariuszem porozumienia od 1 stycznia 1992 roku.
Cel.
Celem Memorandum jest stowarzyszenie państw prawnych dla inspekcji portowych statków obcych bander pod kątem bezpieczeństwa życia na morzu, zanieczyszczania środowiska morskiego oraz warunków pracy załóg statków na morzu.

</doc>
<doc id="806088" url="https://pl.wikipedia.org/wiki?curid=806088" title="Biała rewolucja">
Biała rewolucja

Biała rewolucja (pers. انقلاب سفید - Enghelab-e sefid) – proces modernizacji Iranu na wzór zachodni, wdrożony przez szacha Mohammeda Rezę Pahlawiego w 1963. Obejmował m.in. reformę rolną, modernizację szkolnictwa i systemu służby zdrowia, nadanie kobietom praw wyborczych. Szach miał nadzieję, że przemiany podniosą poziom życia społeczeństwa, zwłaszcza jego uboższych warstw, a tym samym skłonią większość Irańczyków do popierania monarchii, mimo panującego autorytarnego systemu rządów. 
Biała rewolucja znacząco zmieniła strukturę społeczną Iranu: likwidacji uległa klasa wielkich posiadaczy ziemskich, kilka milionów chłopów pierwszy raz wykupiło ziemię na własność. Podniósł się poziom szkolnictwa i opieki medycznej, wzrosła liczba szkół i przychodni. Równocześnie biała rewolucja wywołała ogromny sprzeciw wśród duchowieństwa szyickiego, które zorganizowało przeciwko zmianom wielotysięczne protesty. Ich uczestnikami byli również Irańczycy o poglądach lewicowych lub liberalnych, którzy nie byli przeciw modernizacji kraju, lecz domagali się jego demokratyzacji. W toku protestów przeciw białej rewolucji liderem opozycji antymonarchicznej stał się Ruhollah Chomejni. 
Tło wydarzeń.
Po odsunięciu od władzy premiera Alego Aminiego szach Mohammad Reza Pahlawi przedstawił jego reformatorski program polityczny jako własny i zapowiedział wdrożenie gruntownych przemian w kraju, nazwanych w 1962 białą rewolucją. Celem reform z jednej strony była reakcja na autentyczne potrzeby społeczeństwa; irańska wieś wymagała natychmiastowej modernizacji. Z drugiej strony szach zamierzał uderzyć w interesy dotąd uprzywilejowanych warstw społecznych, by odwrócić uwagę od własnego autorytarnego stylu sprawowania władzy. 
W styczniu 1963 projekt reform został poddany pod referendum i zdecydowaną większością głosów przyjęty. Obejmował on: 
W następnych latach program białej rewolucji rozwinięto o kolejne zadania, zaczęto ją również nazywać rewolucją szacha i narodu. Wśród nowych projektów znalazły się:
Przewidziano również dopuszczenie wyznawców innych religii niż islam do rad miejskich, poprzez wprowadzenie możliwości składania przysięgi przez radnych niekoniecznie na Koran, ale ogólnie na "świętą księgę".
Wiele z tych założeń nigdy nie zostało zrealizowanych. Nigdy nie wdrożono w życie również projektu utworzenia Armii Wiary - formacji, która miała propagować wśród Irańczyków taką wersję teologii islamskiej, którą popierały władze.
Przebieg białej rewolucji.
Reforma rolna.
Reforma rolna w Iranie została rozpoczęta jeszcze przed oficjalnym początkiem białej rewolucji. Jej deklarowanym celem było uczynienie rolnictwa bardziej wydajnym i zaprowadzenie sprawiedliwych stosunków społecznych na wsi poprzez przekazanie ziemi tym, którzy faktycznie na niej pracowali i ograniczenie znaczenia wielkiej własności. 
W jej pierwszej fazie szach rozparcelował wybrane majątki należące do panującego monarchy. Następnie właściciele dóbr większych niż jedna wieś zostali zobowiązani do sprzedania nadwyżki państwu, z przeznaczeniem do rozparcelowania. Regulacji tej nie podlegały gospodarstwa zmechanizowane i specjalistyczne, co otworzyło pole do licznych nadużyć. Wielu właścicieli, mając możliwość wyboru, które składniki majątku ziemskiego będą podlegały wykupowi, pozbywali się najmniej wartościowych gruntów. Chłopi mieli możliwość zakupu ziemi na 25-letni nieoprocentowany kredyt z nowo powstałego Banku Rolnego, za kwotę odpowiadającą ok. 1/3 wartości rynkowej. Takie prawo otrzymali jednak tylko chłopi, którzy już wcześniej dzierżawili gospodarstwa. Chłopi bezrolni ziemi wykupić nie mogli. Podczas reformy państwo wspierało również mechanizację rolnictwa, subsydiując zakup maszyn rolniczych i pestycydów.
W rezultacie reformy rolnej dwa miliony irańskich chłopów po raz pierwszy stało się właścicielami ziemi, niektórzy następnie wzbogacili się. Znacznie większa grupa chłopów wykupiła jednak działki zbyt małe, by mogły być samowystarczalne (ponad 65% posiadało mniej niż 5 hektarów). Według innego źródła beneficjentami reformy było nawet 9 mln chłopów. Tym samym nie spełniły się założenia szacha, który spodziewał się za pomocą reformy stworzyć klasę zamożnych gospodarzy, wdzięcznych i lojalnych wobec dynastii. Zlikwidowanie klasy wielkich właścicieli i oparcie się na drobnych właścicielach zalecili szachowi amerykańscy doradcy.
Mechanizacja rolnictwa pozwoliła na zwiększenie efektywności produkcji rolnej w Iranie. Szybko jednak jego rozwój utrudniło narzucenie przez państwo niskich cen skupu produkcji rolnej, jak również fakt, że niektórzy rolnicy wrócili do starych metod uprawy. Równocześnie wobec wysokiego przyrostu naturalnego na wsi szybko wzrosło bezrobocie, co stało się przyczyną zmasowanych migracji do miast. Rozwój miast był niezbędny dla modernizacji kraju, ale nowi migranci, opuszczając wieś, zwykle trafiali do tworzących się ubogich dzielnic o wyjątkowo niskim standardzie życia.
Pozostałe zmiany.
Spodziewanych rezultatów nie dała również akcja rozwoju oświaty i walki z analfabetyzmem, chociaż wskaźnik umiejętności czytania i pisania i tak wzrósł z 26 do 42% społeczeństwa. Młodzi wykształceni ludzie, kierowani do pracy na wsi w ramach "armii oświaty", rzadko byli w stanie porozumieć się z miejscową ludnością. Lepsze efekty dawały inwestycje w szkolnictwo w miastach, gdzie skierowano większość funduszy przeznaczonych na oświatę. Równocześnie w toku białej rewolucji liczba instytucji oświatowych wzrosła trzy razy. Liczba uczęszczających do przedszkoli wzrosła z 13 300 do blisko 222 tys., do szkół podstawowych - z 1 640 000 do ponad czterech milionów, do szkół ponadpodstawowych - z 370 tys. do 740 tys., na uniwersytety - z 24 885 do 145 210. Wzrosła także liczba Irańczyków kształcących się na zagranicznych uczelniach z 18 do 80 tys. 
Dzięki białej rewolucji liczba praktykujących lekarzy wzrosła w Iranie z czterech do ponad dwunastu tysięcy, radykalnie wzrosła liczba przychodni i łóżek szpitalnych. Znacząco poprawił się również standard opieki medycznej. Kraj nadal miał jednak jeden z najniższych na Bliskim Wschodzie wskaźników liczby lekarzy w przeliczeniu na liczbę pacjentów, a poważnym problemem była śmiertelność niemowląt. 
Nacjonalizacja pastwisk i łąk górskich pozbawiła plemiona ich tradycyjnej własności, przekazując ją już nie wspólnotom, ale konkretnym hodowcom. Musieli oni opłacać wypas każdej sztuki bydła. Teoretycznie reforma miała chronić irańskie środowisko naturalne, jednak intensywny wypas na ograniczonych przestrzeniach okazał się dla niego szkodliwy, a hodowla - nieopłacalna. 
Skutki.
Szyickie duchowieństwo zdecydowanie sprzeciwiało się białej rewolucji. Szczególnie ostrej krytyce poddało ono reformę rolną (znaczna część najlepszych jakościowo gruntów należała do duchowieństwa) i projekt nadania kobietom praw wyborczych. W 1963 we wszystkich większych miastach Iranu wybuchły protesty i zamieszki zainspirowane przez duchownych, a wymierzone w przeprowadzane reformy. Zostały one stłumione przez wojsko, według źródeł opozycyjnych padło nawet kilka tysięcy ofiar śmiertelnych. Krytycy białej rewolucji z pozycji religijnych sprzymierzyli się z intelektualistami o poglądach lewicowych i liberalnych, którzy występowali przeciw szachowi w imię demokracji i poszanowania praw człowieka. Wielu uczestników protestów nie było przeciwnych samej modernizacji Iranu, a autorytarnym rządom szacha i jego służalczości wobec USA. Protesty przeciw białej rewolucji wzmocniły jednak głównie opozycję religijną. Pierwszy raz pod rządami Mohammada Rezy Pahlawiego była ona tak liczebna, a duchowni cieszyli się tak wielkim autorytetem. W protestach wzięli udział ajatollahowie Mahmud Taleghani, Esmail Musawi Zandżani, Mohammad Hadi Milani i Mohammad Kazem Szari'atmadari, jednak największą rolę podczas protestów odegrał ajatollah Ruhollah Chomejni. Został on uwięziony, a następnie zwolniony, gdy zobowiązał się do wycofania się z polityki. Jako że ponownie wystąpił z krytyką rządu w 1964, został wydalony z kraju. Osiadł w irackim An-Nadżafie, skąd nadal wzywał do buntu przeciwko szachowi.
Efektem rewolucji było nadanie kobietom czynnych i biernych praw wyborczych oraz prawa do pracy w charakterze prawników, a następnie także sędziów. Wprowadzone w 1976 prawo rodzinne podniosło wiek zamążpójścia do piętnastu lat, jak również wprowadziło dodatkowo obostrzenia w zakresie uzyskiwania przez mężów rozwodu i w zakresie poligamii. Kobiety natomiast uzyskały większe prawa do opieki nad dzieckiem po rozstaniu z mężem. 
W ramach białej rewolucji nigdy nie zabroniono kobietom noszenia chust, natomiast na terenie instytucji publicznych zniechęcano do tego. Propagowano wśród kobiet wiedzę o zdrowiu i seksualności, w tym o metodach kontroli urodzeń. 
Biała rewolucja miała w zamyśle szacha zapobiec rewolucji "czerwonej". Mohammad Reza Pahlawi wychodził z założenia, że to socjaliści są głównym zagrożeniem dla jego władzy, a nierówności społeczne w Iranie mogą pomóc im pozyskiwać zwolenników. Dlatego wdrażał reformy, które miały temu przeciwdziałać. Ze strony duchowieństwa, mimo jego roli w protestach w 1963, szach nie spodziewał się większego zagrożenia. Zakładał, że w toku modernizacji w Iranie zaniknie tradycyjna kultura szyicka, a kraj upodobni się do zlaicyzowanych państw Europy zachodniej. Tymczasem biała rewolucja, kreując nową strukturę społeczną, wytworzyła również problemy i napięcia, na które szach nie był przygotowany. Powstałe wskutek przemian klasy bezrolnych robotników oraz niezależnych drobnych rolników bynajmniej nie stały się filarami monarchii. Również wśród inteligencji, duchowieństwa szyickiego i klasy średniej zmiany społeczne sprzyjały recepcji nowych radykalnych idei religijnych, przede wszystkim haseł Ruhollaha Chomejniego i filozofii Alego Szari'atiego. Jak stwierdził Erwand Abrahamian, biała rewolucja "utorowała drogę do rewolucji islamskiej".

</doc>
<doc id="806092" url="https://pl.wikipedia.org/wiki?curid=806092" title="Łochowo">
Łochowo



</doc>
<doc id="806094" url="https://pl.wikipedia.org/wiki?curid=806094" title="Zagórzyn">
Zagórzyn



</doc>
<doc id="806095" url="https://pl.wikipedia.org/wiki?curid=806095" title="Glynn Pedersen">
Glynn Pedersen

Glynn Pedersen (ur. 29 kwietnia 1981 w Thunder Bay) – brytyjski skoczek narciarski do 2000 reprezentujący Kanadę. Olimpijczyk (2002. Uczestnik mistrzostw świata seniorów (1999), a także trzykrotnie mistrzostw świata juniorów (1997–1999). Medalista mistrzostw Kanady. Były rekordzista Wielkiej Brytanii w długości skoku narciarskiego.
Przebieg kariery.
Reprezentacja Kanady (do 2000).
Pedersen urodził się w Kanadzie i początkowo reprezentował ten kraj. Jego trenerem był wówczas Jeremy Baig, były pięciokrotny mistrz Kanady w skokach narciarskich. W barwach tego kraju startował w zawodach międzynarodowych – m.in. w konkursach Pucharu Kontynentalnego. W marcu 1998 w zawodach tego cyklu w Schönwald im Schwarzwald zajął 7. pozycję.
W 1999 wystąpił podczas Mistrzostw Świata w Narciarstwie Klasycznym 1999 w Ramsau. Podczas konkursu na dużej skoczni zajął 52. miejsce wśród 67 startujących. Na skoczni normalnej był 62. w stawce 69 zawodników. Był to jego jedyny start w mistrzostwach świata.
W barwach Kanady Pedersen wystąpił także dwukrotnie w mistrzostwach świata juniorów – w 1998 w konkursie indywidualnym zajął 32. pozycję, a rok później był 49.
Reprezentacja Wielkiej Brytanii (od 2000).
Po zmianie obywatelstwa w 2000, zgodnie z przepisami Międzynarodowej Federacji Narciarskiej musiał odbyć roczną karencję i nie mógł startować w żadnych oficjalnych międzynarodowych zawodach. Do startów w zawodach powrócił latem 2001. Wystąpił wówczas w 5 konkursach Letniego Pucharu Kontynentalnego. Łącznie zdobył wówczas 67 punktów, dzięki czemu zajął 35. miejsce w klasyfikacji generalnej. Jego najlepszym rezultatem było 7. miejsce podczas konkursu indywidualnego na Skoczni Olimpijskiej w Calgary.
1 września 2001 w Park City w drugiej serii konkursu indywidualnego Letniego Pucharu Kontynentalnego ustanowił swój rekord życiowy, który wynosi 113,5 metra i był rekordem Wielkiej Brytanii w długości skoku narciarskiego mężczyzn.
W sezonie 2001/02 występował głównie w konkursach Pucharu Kontynentalnego. Zgodnie z ustalonymi przez Brytyjski Komitet Olimpijski kryteriami, aby Pedersen mógł wystartować w Zimowych Igrzyskach Olimpijskich 2002 w dniu 5 stycznia 2002 musiał zajmować miejsce w górnej połowie klasyfikacji generalnej Pucharu Kontynentalnego. Pedersen zajmował wówczas 61. miejsce wśród 180 sklasyfikowanych zawodników, dzięki czemu wypełnił kryteria i został zgłoszony do igrzysk.
W kwalifikacjach do konkursów olimpijskich zajął 55. miejsce na skoczni normalnej i 62. na skoczni dużej, w związku z czym nie zakwalifikował się do konkursów głównych.
Wziął także udział w 50. Turnieju Czterech Skoczni. Nie zakwalifikował się jednak do żadnego z konkursów głównych, zajmując 88. miejsce w kwalifikacjach w Oberstdorfie, 85. pozycję w kwalifikacjach w Garmisch-Partenkirchen, 89. miejsce w kwalifikacjach w Innsbrucku oraz 76. pozycję w kwalifikacjach w Bischofshofen.
Po sezonie 2001/2002 zakończył sportową karierę.
Życie prywatne.
Urodził się 29 kwietnia 1981 w Thunder Bay. Jest dzieckiem brytyjskich rodziców, Mary i Glynna, pochodzących z Norwegii. Ma trzy starsze siostry. Po przyjęciu brytyjskiego obywatelstwa w 2000 przeprowadził się do miejscowości Hebden Bridge koło Manchesteru. Zna język francuski i angielski. Jest kawalerem, nie ma dzieci.

</doc>
<doc id="806099" url="https://pl.wikipedia.org/wiki?curid=806099" title="Nieznajomy (film)">
Nieznajomy (film)

Nieznajomy (jid. "Der Unbekanter") – polski film fabularny z 1913 roku w języku jidysz, oparty na utworze Jakuba Gordina.
Film nie zachował się do dnia dzisiejszego.

</doc>
<doc id="806101" url="https://pl.wikipedia.org/wiki?curid=806101" title="Wskaźnik wysterowania">
Wskaźnik wysterowania

Wskaźnik wysterowania (VU-metr, czyt. wijumetr) – urządzenie elektroniczne służące do wskazywania poziomu sygnału w sprzęcie elektroakustycznym. Typowy VU-metr jest specjalnie wykonanym wskaźnikiem elektromagnetycznym, zwykle wyskalowanym od –20 do +3 dB, co odpowiada logarytmicznej skali od 1% do 200%. Coraz częściej wskaźniki elektromagnetyczne zastępowane są wskaźnikami elektrooptycznymi, np. wykonywane w postaci zestawu diod LED lub wyświetlaczy katodowych. Układ może posiadać wbudowany wewnętrzny wzmacniacz o regulowanym wzmocnieniu.

</doc>
<doc id="806105" url="https://pl.wikipedia.org/wiki?curid=806105" title="Mirełe Efros">
Mirełe Efros

Mirełe Efros lub Mirele Efros () – żydowski niemy film fabularny z 1912, oparty na sztuce Jakuba Gordina; trwał 40 minut, miał długość 1030 m, składał się z czterech aktów.
Nie ma pewności co do osoby reżysera filmu: niektóre źródła podają Kazimierza Kamińskiego (choć brak informacji o jego związkach z kinem żydowskim), inne zaś – Andrzeja Marka (Marka Arnsztejna), którego po zwolnieniu zastąpił Abraham Izaak Kamiński. Autorem zdjęć był Stanisław Sebel, a dekoracji – Izydor Lewenhardt.
Zdjęcia do filmu – zarówno plenerowe, jak i „we wnętrzach” – zostały zrealizowane na jednym z podwórek niedaleko teatru przy ulicy Oboźnej w Warszawie.
Film wyprodukował Kantor Zjednoczonych Kinematografów Siła. Premiera odbyła się 9 października 1912 roku. 
Film nie zachował się do dnia dzisiejszego.
Fabuła.
Centralną postacią filmu jest tytułowa Mirele Efros, dumna i szanowana przez otoczenie wdowa. Jeden z jej dwu synów, Josef, żeni się z Szajndlą, egoistyczną chłopką, zawistną i zarozumiałą, która chciałaby pozbawić teściową majątku i wypędzić ją z domu. Konflikt między kobietami trwa kilkanaście lat, co wynika także z uległej postawy Josefa wobec żony.
Jakub Gordin stworzył dwa zakończenia swej sztuki: w jednym wariancie Mirele pozostaje do końca nieugięta, w drugim zaś dochodzi do pojednania całej rodziny w dniu bar micwy Szlojmele, ukochanego wnuka Mirele (to drugie zakończenie grane jest częściej). Nie wiadomo jednak, jak kończył się film, ponieważ żadna jego kopia się nie zachowała.
Obsada.
W filmie wystąpili znani aktorzy teatrów żydowskich, w tym członkowie rodziny Kamińskich.

</doc>
<doc id="806109" url="https://pl.wikipedia.org/wiki?curid=806109" title="Konrad Typek">
Konrad Typek

Konrad Typek (ur. 31 grudnia 1966 w Legnicy) – polski szachista, mistrz międzynarodowy od 1993 roku.
Kariera szachowa.
W 1989 r. zajął IV miejsce w otwartym turnieju w Porąbce. W 1994 r. zajął II miejsce w międzynarodowym turnieju w Clichy. Dwukrotny medalista drużynowych mistrzostw Polski (Rewal 1992 – złoty, Lubniewice 1993 – brązowy) oraz dwukrotny brązowy medalista drużynowych mistrzostw Polski w szachach błyskawicznych (Miętne 1989, Głogów 1994) – wszystkie w barwach klubu "Miedź" Legnica.
Najwyższy ranking w karierze osiągnął 1 lipca 1993 r., z wynikiem 2410 punktów dzielił wówczas 23-26. miejsce wśród polskich szachistów. Od 1997 r. nie występuje w turniejach klasyfikowanych przez Międzynarodową Federację Szachową.

</doc>
<doc id="806116" url="https://pl.wikipedia.org/wiki?curid=806116" title="Szczepan Gracz">
Szczepan Gracz

Szczepan Gracz (ur. 2 sierpnia 1888 w Sypniewie – zm. 21 listopada 1942 w Łodzi) – rzymskokatolicki duchowny, pallotyn, doktor weterynarii, działacz narodowo-społeczny.
Życie świeckie.
Szczepan Gracz urodził się 2 sierpnia 1888 w Sypniewie w ówczesnej diecezji chełmińskiej, jako syn Wincentego i Franciszki z domu Matz. Od 1900 uczęszczał do Collegium Marianum w Pelplinie, a następnie do gimnazjum w Chełmnie, gdzie zdał egzamin dojrzałości. W czasie nauki szkolnej działał w tajnej organizacji filomackiej, w 1908 powołał do życia w gimnazjum tajne koło filomackie Towarzystwo Tomasza Zana i do 1912 pełnił funkcję prezesa. Po maturze w 1912 udał się na studia weterynaryjne do Berlina, które ukończył w 1915. Przez pewien czas w 1913 przebywał w Prusach Wschodnich, m.in. w Iławie, Ostródzie, Olsztynie, Giżycku i Szczytnie, z zamiarem prowadzenia agitacji polskiej. Również w Berlinie działał w polskich organizacjach akademickich, w latach 1913-1914 przewodniczył kołu filomackiemu, a także wszedł w skład naczelnych władz Towarzystwa Tomasza Zana na zabór pruski. Zainicjował działalność kółek filomackich m.in. w Wejherowie, Grudziądzu, Świeciu i Wałczu, współpracował z miesięcznikiem młodzieżowym „Blask”. W 1914 na krótko trafił do więzienia.
Po studiach podjął w 1915 pracę powiatowego weterynarza w Grudziądzu, a od 1917 w Lęborku; w obu miejscowościach uczestniczył w agitacji na rzecz przyłączenia Pomorza do Polski. Szczególnie aktywny w Lęborku, gdzie prowadził agitację wśród Kaszubów, organizował oddziały Straży Ludowych, Powiatową Radę Ludową w Lęborku i polskie rady ludowe na terenie powiatu lęborskiego. Powiat lęborski delegował go do Sejmu Dzielnicowego w Poznaniu, w którym wybrano go do prezydium. Był więziony za zorganizowanie w 1917 w Lęborku polskiego wiecu (razem z Józefem Czyżewskim). Po zwolnieniu z więzienia w 1918 (ze względu na stan zdrowia) wyjechał do Poznania, gdzie uczestniczył w pracach przygotowawczych do przejęcia administracji przez Polaków na Pomorzu. Pełnił funkcję skarbnika powołanego w sierpniu 1919 w Warszawie Warmińskiego Komitetu Plebiscytowego. W Gdańsku brał udział w pracach Podkomisariatu Naczelnej Rady Ludowej i współredagował dwutygodnik „Polnische Warte”.
W 1923 obronił pracę doktorską na Akademii Medycyny Weterynaryjnej we Lwowie. Od grudnia 1919 był wojewódzkim inspektorem weterynaryjnym w Toruniu i organizował polską służbę weterynaryjną w województwie pomorskim. Wojewoda Jan Brejski, uwzględniając jego wcześniejsze zaangażowanie narodowe, powołał go w skład Komitetu Pomocy Uchodźcom z terenu plebiscytowego Warmii, Mazur i Powiśla. Gracz działał także jako propagator harcerstwa na Pomorzu (przy jego udziale powstały drużyny m.in. w Chełmnie, Brodnicy, Świeciu, Nakle, Grudziądzu), był współzałożycielem Związku Filomatów Pomorskich (1922). W latach 1921-1924 pełnił funkcję skarbnika Towarzystwa Naukowego w Toruniu, a także organizował i kierował Wydziałem Matematyczno-Przyrodniczym; odegrał w Towarzystwie znaczącą rolę organizatorską w pierwszych latach powojennych, był pomysłodawcą sprowadzenia dla potrzeb toruńskiej instytucji biblioteki poselskiego Koła Polskiego z Berlina. Wygłaszał liczne prelekcje i odczyty, nie tylko w Towarzystwie Naukowym w Toruniu, ale i w toruńskim oddziale Polskiego Towarzystwa Krajoznawczego, gdzie mówił m.in. o malowidłach ludowych na Krajnie oraz prezentował swój bogaty zbiór bajek pomorskich. W 1924 przeniósł się do Poznania, gdzie również objął stanowisko wojewódzkiego inspektora weterynaryjnego. Od 1927 kierował wydziałem w Departamencie Weterynaryjnym Ministerstwa Rolnictwa. W departamencie tym, kierowanym przez Franciszka Fischoedera, uczestniczył w pracach nad polskimi przepisami weterynaryjnymi, mającymi później wieloletnie zastosowanie. W Brzezinkach pod Warszawą prowadził własną stację doświadczalną w zakresie hodowli bydła.
Napisał kilka książek, broszur i artykułów weterynaryjnych, m.in. poświęconych walce z chorobami zakaźnymi zwierząt. Jako pierwszy w Polsce omówił szerzej zagadnienie utylizacji zwłok zwierzęcych. Ogłosił, z czego część własnym nakładem: "Dżuma bydlęca czyli księgosusz" (Toruń 1921), "Nazwy poszczególnych części (ciała) konia" (Toruń 1921), "Higiena mięsa. Podręcznik dla urzędowych oględzin bydła rzeźnego i badania mięsa wraz z trychinoskopią na zasadach obowiązujących w byłej dzielnicy pruskiej" (Toruń 1921), "Zmodyfikowany sposób amputacji prącia u konia" ("Wiadomości Weterynaryjne", 1923, nr 3), "Uwagi do projektu ustawy w przedmiocie wykonywania praktyki lekarsko-weterynaryjnej w Państwie Polskim" ("Przegląd Weterynaryjny", 1924, nr 8 i 9), "Dezynfekcja przy chorobach zaraźliwych u zwierząt domowych i sprawa nieszkodliwego usuwania padlin" (Poznań 1926), "Wpływ procesów gnilnych na swoiste zarazki chorobotwórcze" ("Pamiętnik Polskiego Towarzystwa Lekarzy Weterynaryjnych", 1927/1928).
Życie pallotyńskie.
W 1936 Szczepan Gracz owdowiał (żoną jego była Pelagia Pruszak-Czapska) i 15 września tego roku rozpoczął w Sucharach nowicjat w Stowarzyszeniu Apostolstwa Katolickiego (Księży Pallotynów). Strój pallotyński otrzymał 24 września 1936. Studia filozoficzno-teologiczne odbył w Sucharach i Ołtarzewie. Święcenia kapłańskie przyjął w trybie przyspieszonym 11 lutego 1940 w Warszawie z rąk bp. Stanisława Galla. W czasie okupacji niemieckiej wyjechał na tereny przyłączone do Rzeszy, aby Polakom spieszyć z pomocą duszpasterską. W tym celu posługiwał się fałszywymi dokumentami na nazwisko Stefan Grenz i podawał się za handlarza bydła. Działał jako łącznik między rodzinami i polskimi organizacjami z terenów Generalnego Gubernatorstwa i Rzeszy. Obok duszpasterstwa – m.in. głosił rekolekcje dla sióstr zakonnych – i działalności charytatywnej, organizował fałszywe dokumenty i przepustki dla Polaków, część z nich wykonując samodzielnie (w tym dokumenty, którymi sam się posługiwał).
Podczas jednej z wypraw został ujęty w Łodzi przez gestapo; aresztowano go w czasie odprawiania mszy w łódzkiej suterenie. Osadzony został w więzieniu w Radogoszczy (dzielnica Łodzi). Zginął 21 listopada 1942 w Łodzi, według oficjalnego komunikatu niemieckiego umierając na niewydolność mięśnia sercowego. Pochowany początkowo na pobliskim cmentarzu, po wojnie jego ciało ekshumowano i pochowano w pallotyńskiej kwaterze na cmentarzu w Ołtarzewie. W 1992 w kościele św. Jakuba w Lęborku odsłonięto poświęconą mu tablicę pamiątkową.
Wymienione niżej pozycje bibliograficzne przynoszą pewne rozbieżności odnośnie do dat w życiorysie Szczepana Gracza. Dotyczy to m.in. daty doktoratu (Millak, Oracki, Grzebuła: 1920, Dyl, Przybyszewski, Szultka: 1923), daty święceń kapłańskich (Dyl, Szultka: 11 lutego 1940, Grzebuła, Oracki: 21 lutego 1940), wreszcie daty śmierci (Millak, Dyl: 11 listopada 1942, Grzebuła, Szultka, Przybyszewski, Oracki: 21 listopada 1942). Oracki jako datę ekshumacji zwłok Gracza podaje 26 listopada 1943.

</doc>
<doc id="806119" url="https://pl.wikipedia.org/wiki?curid=806119" title="Jeden z 36">
Jeden z 36

Jeden z 36 ( "Der lamed-wownik") – polski film fabularny z 1925 roku w języku jidysz.
Tytuł filmu nawiązuje do 36 sprawiedliwych z folkloru żydowskiego, zwanych łamed wownikami. Film nie zachował się do dnia dzisiejszego.

</doc>
<doc id="806120" url="https://pl.wikipedia.org/wiki?curid=806120" title="Maria Rodowicz">
Maria Rodowicz



</doc>
<doc id="806121" url="https://pl.wikipedia.org/wiki?curid=806121" title="Prawo rzymskie w Polsce">
Prawo rzymskie w Polsce

Prawo rzymskie w Polsce – elementy prawa rzymskiego przenikały do Polski już od przyjęcia chrztu, mimo to do jego recepcji nigdy nie doszło. Jednak jego wpływy uzewnętrzniły się m.in. w sądownictwie rektorskim Akademii Krakowskiej (scholarzy mieli być sądzeni według prawa rzymskiego) i w prawie chełmińskim. Rzymskim podziałem rzeczowym kierowali się autorzy różnych propozycji kodyfikacji, m.in. Andrzej Zamoyski.
Początki.
Przenikanie elementów prawa rzymskiego rozpoczęło się wraz z przyjęciem chrztu przez Mieszka I w 966 roku. Przybyli duchowni, umieszczający w tekstach urzędowych zwroty i terminy z prawa rzymskiego lub rzymsko-kanonicznego.
Założenie Akademii Krakowskiej.
Założenie uniwersytetu w średniowiecznej Europie wymagało zgody papieża lub cesarza, gdyż była to instytucja ponadpaństwowa. Kościół uznawał uniwersytet za instytucję prawa kanonicznego, dlatego dużą rolę przywiązywano do stopni i egzaminów. Wymagano nostryfikacji ("deterniuatio") – zwykle ten egzamin poprzedzało opublikowanie tezy, której potem dotyczyła dyskusja. Między Kazimierzem III Wielkim a papieżem Urbanem V doszło do sporu, gdyż pierwszy uważał, że przeprowadzanie egzaminu na stopień ma odbyć się przed kanclerzem królewskim, drugi zaś w akcie zatwierdzenia zwracał uwagę, że kompetencja ta należy do papieża.
Kazimierz III Wielki założył 5 katedr prawa rzymskiego – stąd bierze źródło podział na profesorów zwyczajnych i nadzwyczajnych, gdyż na czterech profesor zarabiał 40 grzywien srebra, z kolei na piątej – gdzie wykładano "Volumen" – zaledwie 20. Polski władca w porównaniu do uniwersytetów w Bolonii czy Padwie traktował katedry prawa rzymskiego w sposób uprzywilejowany; tam były zaledwie 3 katedry zwyczajne.
Wykłady jednak nie ruszyły; uruchomiono jedynie wydział sztuk wyzwolonych. W 1397 roku papież Benedykt IX zgodził się na otwarcie wydziału teologii.
Zygmunt I Stary zarządził, że wszyscy profesorowie ("doctores et profesores" pochodzenia plebejskiego uzyskają szlachectwo o ile nauczali minimum 20 lat. W akcie tym polski król odwoływał się do prawa rzymskiego. Prawo to miało być ograniczone do uniwersytetów pochodzenia królewskiego. Szlachta nie wyrażała na to zgody aż do sejmu grodzieńskiego w 1793 roku.
Prawo rzymskie miało zastosowanie w odniesieniu do świeckich scholarów i innych członków społeczności uniwersyteckiej, oskarżonych o ciężkie przestępstwa i sądzonych przez sąd królewski. Zasada ta została sformułowana po raz pierwszy przez Kazimierza III Wielkiego w akcie fundacyjnym Akademii Krakowskiej. Została powtórzona w: przywileju miasta Krakowa, akcie odnowienia uczelni wydanym przez Władysława II Jagiełłę i w konstytucji Zygmunta II Augusta z 1570 roku.
Błędnie sprawę przedstawiał Teodor Ostrowski, opisujący sąd rektora, uznając, że oskarżony jest sądzony według przekonania sędziego. Błąd wynikał z niezrozumienia określenia "leges", którym nazywano prawo rzymskie.
Podobnie czynił Józef Sołtykiewicz w dziele "O stanie Akademii Krakowskiej od założenia jej w roku 1364, do teraźniejszego czasu", przyjmując, że chodzi o "dane na ten przypadek od samego Króla lub Jego deputowanego sędziego przepisy".
Subsydiarna rola prawa rzymskiego.
Prawo magdeburskie nakazywało w przypadku luk prawnych szukać wyjaśnienia w prawie rzymskim. Tak więc prawa rzymskie było pomocniczo stosowane w miastach polskich lokowanych na prawie magdeburskim, co podkreślali m.in. Bartłomiej Groicki i Cerasinus.
Podobnie sprawa przedstawiała się z prawem chełmińskim wyrosłym na prawie magdeburskim – podkreślali to Marcin Kromer i Piotr Roizjusz.
Recypowanie szeregu instytucji prawa rzymskiego prywatnego.
W rewizji ludzbarskiej – "Ius Culmense Correctum" – z 1566 roku, mimo braku urzędowego zatwierdzenia, znalazła praktyczne zastosowanie w diecezji warmińskiej. Przykładem wpływów rzymskich jest szczegółowe wyliczenie przyczyn wydziedziczenia dzieci przez rodziców i rodziców przez dzieci.
"Ius Culmense Revisum" z 1594 roku, rewizja toruńska prawa chełmińskiego, nie zyskała oficjalnej sankcji, jednak znalazła zastosowanie w szeregu polskich miast m.in. w Gdańsku i miastach w północnej części Prus Królewskich.
Redaktorzy rewizji toruńskiej w niewielkim stopniu korzystali z poprzednich redakcji prawa chełmińskiego. Pod względem merytorycznym był to nowoczesny spis prawa, korzystający w przeważającej mierze z kodyfikacji justyniańskiej. Przykładami recepcji prawa rzymskiego są:
Wykorzystanie prawa rzymskiego w praktyce.
Postanowienia Kodeksu justyniańskiego, a zwłaszcza "lex quisquis", wykorzystywano w procesach o "crimen laesae maiestatis" za panowania Zygmunta III Wazy i Stanisława Augusta Poniatowskiego.
W 1775 roku wydrukowano pracę F. Minockiego zatytułowaną "Dissertatio canonico-civilis de crimine laese Majestatis". Autor najpierw definiuje pojęcie "majestatu", wykorzystując w tym celu wyciągi z prawa rzymskiego i kanonicznego; majestat to cecha władcy, która nie uznaje nad sobą żadnej władzy nad boską, jak cesarz, królowie, niezawiśli książęta i najwyższa magistratura w republice. Zbrodnia majestatu stanowi najgroźniejsze dla państwa przestępstwo; przy okazji cytuje postanowienie cesarza Nerwy, że w sprawach zbrodni obrazy majestatu należy pominąć reguły prawa.
Romuald Hube w pracy "O znaczeniu prawa rzymskiego i rzymsko-bizantyńskiego u narodów słowiańskich" stwierdził, że w zakresie prawa karnego prawo rzymskiego "miało tylko znaczenie teoryi, powagę zasady naukowej dla objaśnienia i rozwinięcia prawa ziemskiego, albo posługiwało pisarzom naszym jako argument naukowy, za pomocą którego w różnych czasach usiłowali wpłynąć na poprawę albo raczej umocnienie słabego systemu karania, uświęconego prawami krajowymi". Według tego prawnika w "zbrodniach obrazy majestatu" z 1620 i 1773 roku sądy, nie znajdując podstaw w prawach krajowych, skazały potomstwo sprawców na utratę szlachectwa, przy czym w uzasadnieniu powoływano się na prawo powszechne ("leges communes").
Przyjęcie rzymskiej systematyki prawa prywatnego.
Badacze nie są zgodni, czy o zastosowaniu rzymskiej systematyki można mówić w przypadku statutów Kazimierza Wielkiego.
Rzymską systematykę za wzorcową uważał Andrzej Frycz Modrzewski, stwierdzający w drugiej księdze dzieła "O poprawie Rzeczypospolitej": "nie wiem skąd można by zaczerpnąć lepszą metodę dla prawodawstwa niż z prawa rzymskiego".
W kodyfikacjach prawa chełmińskiego przejawiało się to w wyłącznym traktowaniu prawa rzeczowego i spadkowego z uwagi na ujmowania spadku jako jednego ze sposobów nabycia własności; a także w przeciwstaniu prawa publicznego ("ius publicum") prywatnemu ("ius privatum"). W ramach tego ostatniego miał miejsce podział na "personae", "res" i "actiones". Taką systematykę do polskiego prawa usiłowali wprowadzić Maciej Śliwnicki i Jakub Przyłuski.
Andrzej Zamoyski w swoim projekcie kodeksu oparł się na rzymskim podziale (osoby, rzeczy, proces).
Uznanie prawa rzymskiego za podstawę kodyfikacji.
Maciej Śliwnicki, który podjął się z inicjatywy prymasa Jana Łaskiego próby kodyfikacji, opierał się na prawie rzymskim, chcąc zastąpić nim obowiązujące w Polsce prawo magdeburskie.
W uchwale sejmu warszawskiego z 1768 roku powołano komisję, która miała opracować "projekt korektury praw czerpiąc prawa naprzód z statutu Litewskiego po tym z korektury Pruskiey, a na ostatku y z powszechnego cywilnego Rzymskiego lub innych obcych praw wszelkich". Działający w komisji pod przewodnictwem Andrzeja Zamoyskiego nie powinni przywiązywać się "bezwzględnie do żadney z dawnych legislatur". Walenty Dutkiewicz twierdził, że w tym przypadku chodziło o dawne prawo krajowe, a nie o prawo rzymskie; pogląd ten jest dominujący w literaturze. Z kolei Wacław Aleksander Maciejowski, piszą o Kodeksie Zamoyskiego pisał, że "jego twórca, równie jak Redaktorowie Francuzcy, umiał z Rzymskiego przejąć, co w nim było dobrego i dla Polski pożytycznego".
Artur Duck o roli prawa rzymskiego w dawnej Polsce.
Artur Duck (1580-1649), doktor prawa i kanclerz diecezji Londynu, w rozprawie "De usu et auctoritate iuris civilis Romanorum in dominis principus Christianorum libri duo" (1617) przedstawił całość wpływów rzymskich w średniowiecznej Europie. W pierwszej części przedstawił ogólną historię prawa rzymskiego, w drugiej charakterystykę danych państw wraz z rolą prawa rzymskiego.
Twierdził, że "Rzym starożytny to wojsko i prawo". Wprawdzie wszystkie wojny były niesprawiedliwe, ale prawo zawsze było idealne. Duck nie zgadzał się z poglądem, że gdzie obowiązuje prawo rzymskie, tam sięga władza cesarza.
Jeśli chodzi o Polskę, podkreślał, że zarówno zaborcze tendencje cesarza, jak i uznanie kraju za lenno papieskie (nie płacono daniny obiecanej papieżowi Janowi XXII przez Władysława Łokietka) nie mają podstaw. Królowie sprawują władzę najwyższą w Polsce.
Pisał o hierarchii praw (stanowione; saskie, ewentualnie chełmińskie; kanoniczne). Błędnie uznawał dzieło J. Herbsta za obowiązujące. Nie znał też pism Groickiego.
Dzieło Ducka legło u podstaw teorii Jana Wincentego Bandtkiego, opowiadającego się za posiłkową mocą prawa rzymskiego na ziemiach polskich.
Poglądy Teodora Ostrowskiego.
Teodor Ostrowski w podręczniku "Prawo cywilne albo szczególne narodu polskiego" twierdził, że prawo rzymskie miało w Polsce moc posiłkową – przesłanką było obowiązywanie posiłkowe Statutu Litewskiego w Koronie.
Spory w literaturze.
XIX wiek.
Tadeusz Czacki w 1809 roku opublikował rozprawę zatytułowaną "Czy prawo rzymskie było zasadą praw litewskich i polskich? I czy z północnymi narodami mieliśmy wiele wspólnych praw i zwyczajów". Już rok wcześniej Jan Wincenty Bandtkie uznał, że wpływ prawa rzymskiego był decydującym czynnikiem w rozwoju polskiego prawa; chociaż nie było wprowadzone ani wyraźną ustawą, ani "iussu principis", miało moc posiłkową ("vim atque auctoritatem iuris subsidiarii" – moc, także i powagę prawa subsydiarnego).
W 1822 roku Uniwersytet Wileński ogłosił nagrodę za najlepszą pracę na temat wpływów prawa rzymskiego w Polsce. Efektem było kilkanaście rozpraw (m.in. "Jaki wpływ prawodawstwo rzymskie na prawodawstwo polskie i litewskie mieć mogło?" Aleksandra Mickiewicza).

</doc>
<doc id="806123" url="https://pl.wikipedia.org/wiki?curid=806123" title="Osiedle Leśne (Zielona Góra)">
Osiedle Leśne (Zielona Góra)

Osiedle Leśne – osiedle domków jednorodzinnych i bloków mieszkalnych w Zielonej Górze. Znajduje się w lesie niedaleko od trasy wylotowej do Krosna Odr.
Nazwa osiedla została nadana uchwałą Rady Miasta Zielona Góra.
Osiedle posiada połączenie komunikacją miejską. Przewidywane jest również powstanie przystanku kolejowego.

</doc>
<doc id="806124" url="https://pl.wikipedia.org/wiki?curid=806124" title="Dil Hai Ki Manta Nahin">
Dil Hai Ki Manta Nahin

Dil Hai Ki Manta Nahin – "Serce odmawia posłuszeństwa") to bollywoodzka komedia miłosna wyreżyserowana w 1991 roku przez Mahesha Bhatta ("Duplicate" 1998). Jej tematem jest miłość, która przekracza społeczne bariery dzielące bogatych i biednych. W roli głównej sławny indyjski aktor Aamir Khan.
Film jest indyjską adaptacją klasycznego już filmu Franka Capry "It Happened One Night" z Clark Gable.
To film rodzinny – grająca główną rolę Pooja Bhatt jest córką reżysera. Jeden z producentów Mukesh Bhatt i scenarzysta Robin Bhatt są braćmi reżysera. Za kamerą stanął ich kuzyn Pravin Bhatt. Mamy więc do czynienia ze znanym w Bollywoodzie Klanem Bhatt.
Opis.
Młodziutka Pooja (Pooja Bhatt), córka milionera chce kolejnej gwiazdki z nieba. Upatrzyła sobie na męża pewnego aktora. Ojciec (Anupam Kher) podejrzewa, że aktorowi chodzi, nie tyle o Pooję, ile o jej pieniądze. Zabrania ślubu. Zakochana Pooja ucieka z domu ruszając autobusem przez Indie. Chce dojechać do grającego w Bangalore aktora. W autobusie spotyka czarującego kpiarza, reportera Raghu (Aamir Khan). Wpada on na pomysł, że napisze artykuł o ucieczce córki milionera. Towarzyszy jej, aby zebrać o niej materiał dla swojej gazety. Jednocześnie jednak zaczyna się nią opiekować. Z każdym dniem podróży młodzi czują do siebie coraz więcej. Raghu wiedząc, że niewiele może zaoferować przywykłej do bogactwa dziewczynie, boi się wyznać jej miłość. Tymczasem ojciec za odnalezienie córki wyznacza nagrodę...
Muzyka i piosenki.
Autorami muzyki jest duet Nadeem-Shravan, twórcy muzyki do takich filmów jak "Deewana", "Raja Hindustani", "Zamaana Deewana", "Pardes", "Aa Ab Laut Chalen", "Raaz", "Ek Rishtaa: The Bond of Love", "Haan Maine Bhi Pyaar Kiya", "Hum Tumhare Hain Sanam", "Dil Hai Tumhaara", "Dil Ka Rishta", "Yeh Dil", "Andaaz", "Qayamat", "Hungama", "Tumsa Nahin Dekha", "Bewafaa", "Deszcz" czy "".

</doc>
<doc id="806125" url="https://pl.wikipedia.org/wiki?curid=806125" title="Leon Forycki">
Leon Forycki

Leon Forycki (ur. 25 czerwca 1908 w Krzywosądowie Kościelnym, zm. 2 czerwca 1991 w Gdańsku) – rzymskokatolicki duchowny, pallotyn, wieloletni wykładowca teologii dogmatycznej, pastoralnej i homiletyki w Wyższym Seminarium Duchownym w Ołtarzewie.
Leon Forycki urodził się 25 czerwca 1908 w Krzywosądowie Kościelnym w archidiecezji gnieźnieńskiej, jako syn Jana i Katarzyny z domu Kaźmierczyk.
Pallotyńskie gimnazjum Collegium Marianum w Wadowicach ukończył w 1925 i w tym samym roku rozpoczął u pallotynów nowicjat. Sutannę pallotyńską otrzymał 7 października 1925 z rąk ks. Wojciecha Turowskiego, a 24 września 1927 na jego ręce złożył w Sucharach pierwszą profesję. Studia filozoficzne odbył w Sucharach i Ołtarzewie (w latach 1926-1928), zaś teologiczne na Uniwersytecie Gregoriańskim w Rzymie (1928-1832), uwieńczone stopniem naukowym doktora teologii.
Święcenia kapłańskie otrzymał 19 lipca 1931 w Rzymie z rąk kard. Selvagianni Marquettiego. Po święceniach wrócił do Polski i został skierowany na studia specjalistyczne z zakresu historii i na kurs pedagogiczny na Uniwersytecie Warszawskim.
W 1938 ks. Foryckiego skierowano do Chełmna nad Wisłą na stanowisko dyrektora pallotyńskiego Collegium Josephianum. W roku następnym został przeniesiony do Wyższego Seminarium Duchownego w Ołtarzewie na profesora teologii pastoralnej i homiletyki oraz prefekta (opiekuna) alumnów. Gdy w czasie II wojny światowej ołtarzewskie Seminarium ewakuowano do Wadowic i Kalwarii Zebrzydowskiej, również ks. Forycki w 1942 udał się tam również, gdzie wykładał wiele przedmiotów. W 1945 został profesorem i dyrektorem wadowickiego Collegium Marianum oraz rektorem pallotyńskiego domu. W 1952 powrócił do Ołtarzewa jako profesor teologii dogmatycznej. Od 1956 przebywał kolejno w Radomiu, Poznaniu i Szczecinie jako rekolekcjonista, kapelan szpitalny, duszpasterz inteligencji i sióstr zakonnych. W 1960 ponownie został w Ołtarzewie jako wykładowca teologii dogmatycznej i pastoralnej. W latach 1967-1969 ks. Forycki pracował na placówce w Kielcach, a następnie od 1969 w Gdańsku przy ul. Elżbietańskiej 1.
Zmarł 2 czerwca 1991 w Gdańsku i tam został pochowany na cmentarzu Srebrzysko (rejon I, groby rodzinne D).
Ks. Leon Forycki był rodzonym bratem pallotynów: Ignacego Foryckiego, Antoniego Foryckiego (zginął 6 marca 1915 w bitwie pod Inowłodzem k. Tomaszowa Mazowieckiego) oraz krewnym ks. Romana Foryckiego.

</doc>
<doc id="806126" url="https://pl.wikipedia.org/wiki?curid=806126" title="MiRNA">
MiRNA

miRNA, mikroRNA – jednoniciowa cząsteczka RNA o długości od 21 do 23 nukleotydów, regulująca ekspresję innych genów. 
Ten kwas rybonukleinowy kodowany jest przez genom komórki, jak normalne geny, i transkrybowany przez polimerazę RNA II jak mRNA. Jego prekursorem jest krótka cząsteczka RNA w kształcie spinki do włosów (shRNA, od ang. "short hairpin RNA"), która podlega obróbce podobnie do siRNA. miRNA wchodzi w skład kompleksów rybonukleoproteinowych swoiście blokujących translację mRNA i nadaje im specyficzność. W odróżnieniu od siRNA, miRNA nie charakteryzuje się całkowitą identycznością sekwencji z docelowym mRNA. miRNA obniża ekspresję genów podczas rozwoju – ocenia się, że bierze udział w regulacji 30% ludzkich genów. Jest mediatorem mechanizmu interferencji z translacją mRNA (RNAi).

</doc>
<doc id="806127" url="https://pl.wikipedia.org/wiki?curid=806127" title="Rahonawis">
Rahonawis

Rahonawis ("Rahonavis" syn. "Rahona") – rodzaj niewielkiego teropoda występującego na terenach północno-zachodniego Madagaskaru w późnej kredzie (83,5–70,6 mln lat temu). Znany z niekompletnego szkieletu (UA 8656) znalezione w kamieniołomie Berivotra (prowincja Mahajanga). Był ptakopodobnym drapieżnikiem, wielkości mniej więcej archeopteryksa. Miał długi kostny ogon i uzębione szczęki.
Klasyfikacja.
Klasyfikacja rahonawisa jest niepewna – niektórzy naukowcy klasyfikują go jako bliższego ptakom, inni – dromeozaurom. Początkowo z powodu obecności struktur, na których u ptaków umieszczone są lotki na kości łokciowej, został uznany za ptaka, mimo że reszta jego szkieletu posiadała cechy dromeozaurów. Z powodu teorii, według której nielotne dromeozaury pochodzą od prymitywnych ptaków, trudno było ustalić miejsce latającego rahonawisa między dromeozaurami. "Rahonavis" mógł być blisko spokrewniony z archeopteryksem (jak początku zasugerowane), ale jego miednica nieco różni się od miednicy archeopteryksa. Peter Makovicky i współpracownicy uznali, że "Rahonavis" jest blisko spokrewniony z rodzajami "Unenlagia" i "Buitreraptor" i zaliczyli go do podrodziny Unenlagiinae, umieszczonej wśród dromeozaurów. Obecnie teoria ta jest powszechnie przyjmowana. Norell i inni (2006) uznali rahonawisa za takson siostrzany unenlagii, a w 2007 Alan Turner i inni uznali te dwa rodzajowe, za blisko ze sobą spokrewnione. Natomiast z analizy filogenetycznej przeprowadzonej przez Godefroita i współpracowników (2013) wynika, że rahonawis był bazalnym ptakiem i taksonem siostrzanym do rodzaju "Shenzhouraptor".
"Rahonavis" początkowo został opisany pod nazwą "Rahona", ale później okazało się, że jest ona już zajęta przez pewną ćmę i została zmieniona na "Rahonavis".
Odkrycie.
Skamieniałości rahonawisa zostały odnalezione w 1995 przez połączone wyprawy SUNY i Uniwersytetu Antananarywy w pobliżu wioski Berivotra. Ponieważ większa część formacji geologicznej leżącej obok tej wioski jest porośnięta gęstą trawę, identyfikacja skamieniałości jest niemożliwa. Jednak na zboczu, na którym trawa została wypalona udało się znaleźć kości olbrzymiego zauropoda z rodzaju "Titanosaurus". Wokół nich znaleziono szczątki rahonawisa złożone z kończyn tylnych, fragmentów ogona, kości skrzydeł i ramienia. Ustalano, że ich właściciel był o jedną piątą większy niż archeopteryks. W prowincji Kem Kem w Maroku znaleziono kręg piersiowy (NMC 50852) podobny do kręgu rahonawisa. Jednak ponieważ jest on starszy od skamieniałości rahonawisa z Madagaskaru (ma 100–99 mln lat) i nieco się od niego różni, jest mało prawdopodobne, aby należał do przedstawiciela tego rodzaju.
Chimera?
Istnieją wątpliwości, czy kość łokciowa przypisywana rahonawisowi naprawdę do niego należy. Ponieważ w pobliżu znaleziono skamieniałości ptaka "Vorona", niektórzy naukowcy uważają, że "Rahonavis" jest chimerą złożoną z kości łokciowej tego ptaka oraz reszty szkieletu dromeozaura i uznają ten rodzaj za "nomen dubium". Jednak ponieważ kość łokciowa została znaleziona w odległości „mniejszej niż długość kartki papieru listowego” Luis Chiappe w 2007 odrzucił tę hipotezę. Stwierdził też, że Larry Martin (zwolennik teorii chimery i przeciwnik teorii dinozaurowego pochodzenia ptaków) błędnie zinterpretował kości skrzydła jako bardziej zaawansowane niż są w rzeczywistości, na czym oparł swą teorię. Stwierdził też, że "Rahonavis" był zdolny do aktywnego lotu, ale latał nieco gorzej niż współczesne ptaki.

</doc>
<doc id="806129" url="https://pl.wikipedia.org/wiki?curid=806129" title="T568B">
T568B



</doc>
<doc id="806130" url="https://pl.wikipedia.org/wiki?curid=806130" title="T568A">
T568A



</doc>
<doc id="806134" url="https://pl.wikipedia.org/wiki?curid=806134" title="Izabela Maria Parmeńska">
Izabela Maria Parmeńska

Izabela Maria Parmeńska (wł. "Elisabetta Maria Luisa Antonietta Ferdinanda Giuseppina Saveria Dominica Giovanna di Borbone-Parma", ur. 31 grudnia 1741, zm. 27 listopada 1763) – najstarsza córka Filipa I, księcia Parmy i Ludwiki Elżbiety, córki króla Francji Ludwika XV.
Wychowała się na dworze królewskim, w Madrycie, ale później razem z rodzicami przeniosła się do Parmy (północne Włochy). Z czasem stała się melancholiczką, a po śmierci jej matki w 1759 stale myślała o śmierci.
6 października 1760, w wieku 18 lat, poślubiła późniejszego cesarza Józefa II. W Wiedniu wszyscy szybko ją pokochali za jej urodę i inteligencję. Zaprzyjaźniła się również szybko z siostrą Józefa – Marią Krystyną. Mimo że obie spotykały się codziennie, pisały również do siebie liczne listy. W jednym z takich listów Izabela wyznaje, że kocha Marię Krystynę.
Izabela i Józef II mieli dwie córki:
Izabela zmarła na ospę po trudnym połogu, kilka dni po swojej młodszej córce. Została pochowana w Krypcie Cesarskiej w Kościele Kapucynów w Wiedniu, obok swojej teściowej. Jej mąż ożenił się po raz drugi, z Marią Józefą Wittelsbach.

</doc>
<doc id="806135" url="https://pl.wikipedia.org/wiki?curid=806135" title="W lasach polskich">
W lasach polskich

W lasach polskich (jid. "In pojlisze welder") – polski niemy film fabularny z 1929 w języku jidysz, oparty na powieściach Józefa Opatoszu: „W lasach polskich” oraz „Żydzi walczą o niepodległość Polski”.

</doc>
<doc id="806136" url="https://pl.wikipedia.org/wiki?curid=806136" title="Wiktor Christienko">
Wiktor Christienko

Wiktor Borisowicz Christienko (ros. Виктор Борисович Христенко, ur. 28 sierpnia 1957 w Czelabińsku) – rosyjski ekonomista i polityk, od 9 marca 2004 minister przemysłu i energetyki Rosji.
Życiorys.
W 1979 ukończył studia w zakresie ekonomiki i organizacji budownictwa w Czelabińskim Instytucie Politechnicznym, a w 1983 ukończył studia doktoranckie w Moskiewskim Instytucie Zarządzania. W 1995 ukończył studia w Akademii Gospodarki Narodowej przy Rządzie Federacji Rosyjskiej. Posiada stopień doktora habilitowanego nauk ekonomicznych.
Po ukończeniu studiów pracował w Czelabińskim Instytucie Politechnicznym jako inżynier informatyk w katedrze ekonomiki budowy maszyn, a w 1980 został kierownikiem laboratorium. W następnych latach był tam wykładowcą i docentem.
W 1990 został wybrany do miejskiej Rady Deputowanych Ludowych Czelabińska. Przewodniczył komisji ds. rozwoju miasta i zasiadał w prezydium Rady. Wkrótce objął stanowisko pierwszego wiceprzewodniczącego miejskiego komitetu ds. ekonomiki i przewodniczącego komitetu ds. zarządzania mieniem miejskim. Od października 1991 pełnił funkcję wicegubernatora obwodu czelabińskiego, a w latach 1994–1996 pierwszego wicegubernatora.
W 1995 stanął na czele czelabińskiej organizacji partii Nasz Dom – Rosja, a w 1996 przewodniczył kampanii wyborczej Borysa Jelcyna w wyborach prezydenckich w obwodzie czelabińskim. W marcu 1997 został mianowany pełnomocnikiem prezydenta Rosji w obwodzie czelabińskim.
W lipcu 1997 został powołany na stanowisko wiceministra finansów w rządzie Czernomyrdina. W kwietniu 1998 został wicepremierem w rządzie Siergieja Kirijenki odpowiedzialnym za politykę finansową. W sierpniu 1998 po odwołaniu Kirijenki został mianowany pełniącym obowiązki szefa rządu, a w październiku 1998 został powołany na stanowisko pierwszego wiceministra finansów w rządzie Jewgienija Primakowa. W maju 1999 powierzono mu funkcję pierwszego wicepremiera w rządzie Siergieja Stiepaszyna. Stanowisko to zajmował także w rządzie Władimira Putina od sierpnia 1999. W styczniu 2000 został przesunięty na stanowisko wicepremiera. W maju 2000 został wicepremierem w rządzie Michaiła Kasjanowa. Po dymisji Kasjanowa od 24 lutego do 5 marca 2004 był pełniącym obowiązki premiera Rosji. W marcu 2004, w nowo utworzonym rządzie Michaiła Fradkowa objął stanowisko ministra przemysłu i energetyki.

</doc>
<doc id="806137" url="https://pl.wikipedia.org/wiki?curid=806137" title="Wiktor Christenko">
Wiktor Christenko



</doc>
<doc id="806141" url="https://pl.wikipedia.org/wiki?curid=806141" title="Orbita (matematyka)">
Orbita (matematyka)



</doc>
<doc id="806143" url="https://pl.wikipedia.org/wiki?curid=806143" title="Jelena Romanowa">
Jelena Romanowa

Jelena Nikołajewna Romanowa (ros. Елена Николаевна Романова; ur. 20 marca 1963 w Woroneżu, zm. 27 stycznia 2007 w Wołgogradzie) – rosyjska biegaczka, wicemistrzyni świata z Tokio z 1991 i mistrzyni olimpijska z 1992 w biegu na 3000 metrów.

</doc>
<doc id="806144" url="https://pl.wikipedia.org/wiki?curid=806144" title="Rozbieżność pola wektorowego">
Rozbieżność pola wektorowego



</doc>
<doc id="806148" url="https://pl.wikipedia.org/wiki?curid=806148" title="EIA/TIA 568A">
EIA/TIA 568A



</doc>
<doc id="806151" url="https://pl.wikipedia.org/wiki?curid=806151" title="Pierścień wielomianów">
Pierścień wielomianów

Pierścień wielomianów – pierścień określony na zbiorze wielomianów jednej lub więcej zmiennych o współczynnikach z ustalonego pierścienia. Pierścienie wielomianów stanowiły inspirację do rozwoju wielu działów matematyki, począwszy od twierdzenia Hilberta o bazie, przez konstrukcję ciał rozdzielczych, po rozumienie operatora liniowego. Wiele ważnych hipotez, takich jak hipoteza Serre'a, wpłynęło na badania nad innymi rodzajami pierścieni, a nawet było źródłem nowych definicji pierścieni, takich jak pierścienie grupowe, czy pierścienie szeregów formalnych.
Wielomiany jednej zmiennej.
Wielomiany.
Niech dany będzie dowolny pierścień z jedynką formula_1 oraz symbol formula_2 nazywany "zmienną", oraz jego "potęgi", czyli symbole postaci formula_3 gdzie formula_4 jest nieujemną liczbą całkowitą. Wielomianem zmiennej formula_5 nad formula_1 nazywa się wyrażenie postaci
gdzie elementy formula_8 nazywa się "współczynnikami" tego wielomianu.
Przyjmując zwyczajowo formula_9 oraz formula_10 powyższe można zapisać jako kombinację liniową
Wyrażenia postaci formula_12 nazywa się "wyrazami", wyraz formula_13 często określa się mianem "wyrazu wolnego". Dowolny wyraz formula_12 o zerowym współczynniku, formula_15 zwykle się pomija.
Dwa wielomiany uważa się za równe wtedy i tylko wtedy, gdy odpowiadające sobie współczynniki przy każdej potędze formula_5 są sobie równe. Stopniem wielomianu nazywa się największe takie formula_17 dla którego współczynnik przy formula_18 jest niezerowy. W przypadku wielomianu zerowego stopień jest niezdefiniowany lub, z racji pożądanych własności algebraicznych tego symbolu, przyjmuje się oznaczenie formula_19
Pierścień wielomianów.
Sumy powyższej postaci można dodawać i mnożyć zgodnie ze zwykłymi regułami operowania na wyrażeniach algebraicznych takich jak łączność, przemienność (w odpowiednim przypadku), rozdzielność i łączenie wyrazów podobnych z zachowaniem tożsamości formula_20 dla dowolnych nieujemnych liczb całkowitych formula_21 Działania dodawania i mnożenia dane "explicite" odpowiednio wzorami
oraz
Ponieważ tylko skończenie wiele współczynników formula_24 oraz formula_25 jest niezerowych, to wszystkie sumy mają skończenie wiele wyrazów, przez co reprezentują one wielomiany z formula_26 co oznacza, że powyższe działania są poprawnie określone.
Zbiór wszystkich wielomianów zmiennej formula_5 o współczynnikach z pierścienia formula_1 tworzy wraz z wyżej zdefiniowanymi działaniami pierścień przemienny, oznaczany symbolem formula_29 nazywany pierścieniem wielomianów zmiennej formula_5 nad pierścieniem formula_31 Terminologia ma swoje źródło w ważnych przypadkach wielomianów o współczynnikach rzeczywistych czy zespolonych, które mogą być postrzegane jako rzeczywiste bądź zespolone funkcje wielomianowe. W ogólności jednak znak formula_5 oraz jego potęgi formula_18 traktuje się jako symbole formalne, spoza pierścienia formula_31 O pierścieniu formula_29 można myśleć jako o pierścieniu powstałym z formula_1 przez dodanie do niego nowego, zewnętrznego w stosunku do tego pierścienia, elementu formula_5 oraz wszystkich jego potęg, co gwarantuje, że formula_29 będzie tworzyć pierścień; prowadzi to wprost do definicji wielomianów jako kombinacji liniowych potęg formula_5 o współczynnikach z formula_31
Konstrukcja.
Powyższe spojrzenie wyrosło na bazie klasycznej postaci wielomianów. Formalnie wielomian o współczynnikach z pierścienia formula_1 definiuje się jako nieskończony ciąg jego elementów, w którym tylko skończenie wiele wyrazów jest różnych od zera.
Dla ciągów
oraz
można określić działanie dodawania po składowych, mnożenie dane jest zaś za pomocą splotu, odpowiednio:
co czyni ze zbioru formula_29 wszystkich wielomianów jednej zmiennej nad formula_1 pierścień z jedynką nazywany pierścieniem wielomianów.
Wzajemnie jednoznaczna odpowiedniość ciągów z wyrażeniami formalnymi wynika z utożsamień
przy czym dwa pierwsze elementy są elementami neutralnymi odpowiednio dodawania i mnożenia.
Funkcja wielomianowa.
Wartością wielomianu
w punkcie formula_70 nazywa się element
Przyporządkowanie formula_72 dane wzorem formula_73 nazywa się ewaluacją wielomianu formula_74 w punkcie formula_75 Pierwiastkami wielomianu formula_74 nazywa się wszystkie te elementy formula_77 dla których wartość wielomianu jest równa zeru.
Funkcją wielomianową nazywa się przekształcenie formula_78 dane wzorem formula_79 które przyporządkowuje każdemu elementowi pierścienia formula_1 jego wartość, co można zapisać wzorem
gdzie formula_82
Przekształcenie przyporządkowujące każdemu wielomianowi formula_74 jego funkcję wielomianową formula_84 oraz przekształcenie formula_72 są homomorfizmami pierścieni. Jądro homomorfizmu formula_72 stanowią wielomiany, dla których formula_87 jest pierwiastkiem (z twierdzenia Bézouta – podzielne przez formula_88).
W analizie matematycznej pojęć wielomianu i funkcji wielomianowej używa zamiennie. Jednak w algebrze zwykle jest to niedopuszczalne, gdyż różnym wielomianom mogą odpowiadać te same funkcje wielomianowe, np. w pierścieniu Z2 funkcje formula_89 i formula_90 są identyczne, gdyż formula_91 oraz formula_92 W pierścieniu nieskończonym bez dzielników zera każda funkcja wielomianowa wyznacza jednoznacznie wielomian.
Pochodna wielomianu.
Pochodną wielomianu określa się wzorem
W szczególności pochodną wielomianu stałego jest wielomian zerowy.
Definicja ta nie zależy od analitycznych własności pierścienia formula_94 tj. różniczkowanie wielomianów może być określone, np. w pierścieniu klas reszt modulo "n", gdzie branie granicy nie ma sensu. Tak określona pochodna ma następujące własności:
Za pomocą indukcji matematycznej można określić formula_4-tą pochodną wielomianu:
Teoria podzielności.
Wielomian formula_99 nazywa się wielomianem nierozkładalnym w formula_26 gdy nie można przedstawić go w postaci iloczynu wielomianów dodatniego stopnia.
Kryterium Eisensteina pozwala udowodnić nierozkładalność wielomianu o współczynnikach z pierścienia z jednoznacznością rozkładu.
Uogólnienia.
Określone powyżej pojęcie wielomianu można uogólnić:
Wielomiany wielu zmiennych.
Pierścień wielomianów formula_104 nad pierścieniem wielomianów formula_29 nad pierścieniem formula_1 nazywa się pierścieniem wielomianów zmiennych formula_107 nad pierścieniem formula_1 i oznacza formula_109 Używając indukcji matematycznej można określić pierścień wielomianów formula_110 zmiennych wzorem
Wielomian dwóch zmiennych można zapisać w postaci formula_112 Ogólniej, każdy wielomian formula_110 zmiennych w postaci
gdzie formula_115 jest zbiorem skończonym.
Wielomiany symetryczne.
Mając dany wielomian formula_116 można dokonać na nim permutacji zmiennych formula_117 otrzymując nowy wielomian:
Jeżeli wielomian nie zmienia się po tej operacji, to nazywa się go niezmienniczym względem permutacji formula_119 lub też mówi się, że permutacja "nie zmienia" wielomianu formula_120 Przykład: wielomian formula_121 nie zmienia się po zamianie zmiennych formula_90 i formula_123
Można udowodnić, że zbiór wszystkich permutacji nie zmieniających wielomianu wraz z działaniem składania permutacji tworzy grupę, zwaną grupą symetrii wielomianu.
Wielomianem symetrycznym nazywa się wielomian, który nie zmienia się po dowolnej permutacji zmiennych; innymi słowy, jest to wielomian którego grupa symetrii jest równa formula_124 Przykładem mogą być wielomiany
Wielomianami symetrycznymi podstawowymi formula_110 zmiennych nazywa się wielomiany
Zgodnie z zasadniczym twierdzeniem o wielomianach symetrycznych, każdy wielomian symetryczny formula_110 zmiennych można przedstawić w postaci złożenia wielomianu i wielomianów symetrycznych podstawowych, tj. dla każdego wielomianu symetrycznego formula_133 istnieje taki wielomian formula_134 że:
Takie przyporządkowanie jest izomorfizmem pierścienia wielomianów na pierścień wielomianów symetrycznych.

</doc>
<doc id="806153" url="https://pl.wikipedia.org/wiki?curid=806153" title="Dybuk (film 1937)">
Dybuk (film 1937)

Dybuk ( "Der dibek") – polski melodramat filmowy z 1937 roku w reżyserii Michała Waszyńskiego, oparty na dramacie Szymona An-skiego pod tym samym tytułem. Jest to pierwszy w Polsce pełnometrażowy film nagrany całkowicie w języku jidysz. Uznawany za najwybitniejszy film żydowski wyprodukowany w Polsce, jak też za najlepszy w historii kina film w języku jidysz.
Opis fabuły.
Film jest melodramatem nawiązującym do mistyki i obrzędowości żydowskiej. Akcja dzieje się w małych kresowych miasteczkach: Brynicy i Miropolu. Dwaj Żydzi (Nisan i Sender) przysięgają sobie, że ich przyszłe dzieci zostaną sobie poślubione. Nisanowi, który ginie w nurtach wzburzonej rzeki, rodzi się syn – Chonen, jego przyjacielowi – córka Lea. Po upływie osiemnastu lat nieświadomy dawnych przysiąg Chonen przybywa do domu Sendera i zakochuje się w Lei. Ojciec jej jednak przeznaczył ją na żonę bogacza z sąsiedztwa. Chonen, pilny student kabały, zwraca się o pomoc do ciemnych mocy, po czym pada martwy. Nieszczęśliwa Lea w dniu zaaranżowanego przez ojca ślubu idzie na cmentarz i zaprasza na uroczystość nie tylko swoją zmarłą matkę (tego wymaga obyczaj), ale także ukochanego Chonena. Ten wstępuje w ciało dziewczyny jako dybuk. Sender wyznaje rabinowi prawdę o przysiędze sprzed lat. Zostają odprawione obrzędy, mające na celu skłonienie zmarłego Nisana do wybaczenia wiarołomstwa. Duch Nisana jednak uparcie milczy, a wygnany z Lei dybuk zabiera ze sobą jej duszę. Dziewczyna umiera, by na zawsze połączyć się z Chonenem.
Produkcja filmu.
Pierwsza próba stworzenia filmu w oparciu o popularną sztukę An-skiego miała miejsce już w roku 1925, reżyser Wiktor Biegański nakręcił wówczas jedynie zdjęcia próbne. Film z 1937 roku wyprodukowano w wytwórni Feniks Izydora i Fenicji Fenigsteinów. W przeciwieństwie do powstałego w tym samym roku dźwiękowego remake’u "Ślubowania" (filmu o zbliżonej fabule), z którym konkurował w kinach, odniósł znaczny sukces, który pozwolił odrodzić się firmie Fenigsteinów. Inicjatorem przedsięwzięcia był Ludwik Prywes, który został kierownikiem produkcji, jego pomocnikiem był Zygfryd Mayflauer. Scenariusz stworzył posiadający prawa autorskie do sztuki An-skiego Alter Kacyzne, współpracował z nim Marek Arnstein, który także sprawował funkcję kierownika artystycznego. Konsultantem naukowym (tło historyczne) został profesor Majer Bałaban. Konsultację scenariusza powierzono Anatolowi Sternowi. Muzykę skomponował Henryk Kon, pieśni religijne wykonał pierwszy kantor synagogi warszawskiej Gerszon Sirota. Sceny plenerowe nakręcono w Kazimierzu Dolnym. Dekoracje do filmu przygotowali Jacek Rotmil i Stefan Norris.
Odbiór.
Pierwsze recenzje w Polsce po premierze filmu były przeważnie pozytywne. Mieczysław Sztycer określił "Dybuka" tryumfem produkcji żydowskiej w Polsce, który przewyższa „o klasę znakomitą większość nowych filmów europejskich. Jest dziełem prawdziwej, poważnej sztuki [...] która płynie z istoty talentu, z niezafałszowanego natchnienia twórczego”. Mniej przychylna produkcji Stefania Zahorska usiłowała szukać w filmie odwołań do polskiej sztuki i literatury ("Dziadów" Mickiewicza, twórczości Wyspiańskiego, malarstwa Podkowińskiego i Grottgera), w porównaniu z którymi dzieło Waszyńskiego zdawało się jej zdaniem „pozostawiać po sobie mdły osad patetycznego kiczu”. Wiesław Bończa-Tomaszewski próbował przekładać nauki kabały na zrozumiały polskiemu odbiorcy system spirytyzmu i okultyzmu. Mimo owych przejawów oswajania dzieła obcej kultury "Dybuk" zdaniem Jerzego Toeplitza „wszedł dziś do kolekcji klasyków filmowych, reprezentuje bowiem bezspornie najwyższe osiągnięcie artystyczne w produkcji filmów w języku żydowskim, realizowanych przez polską kinematografię”.
"Dybuk", mimo że w Stanach Zjednoczonych był początkowo przyjmowany z rezerwą (np. otrzymując negatywną recenzję Franka Nugenta, która była jednak głosem odosobnionym), utrzymywał się na ekranach amerykańskich kin przez 7 tygodni. Herbert Cohn ocenił film Waszyńskiego jako „jeden z najbardziej poruszających dramatów, które kiedykolwiek chcielibyśmy oglądać”. Wrogo natomiast do filmu odniósł się nazistowski minister propagandy Joseph Goebbels, który po obejrzeniu go w 1942 roku określił go w swoich dziennikach mianem „żydowskiego filmu propagandowego”.
Daria Mazur w analizie filmu Waszyńskiego wskazywała, że "Dybuk" zawiera w sobie liczne odwołania do nurtu chasydzkiego w judaizmie, podkreślającego jedność wyznawców religii z Bogiem. W "Dybuku" sztetl żydowski jest osobną rzeczywistością, „dla której członków «światem» są współbracia w wierze”. Jednocześnie Mazur przekonywała, że reżyser starał się dodać „nastrój przełamujący banał melodramatycznej opowieści”, posługując się ekspresjonistyczną symboliką, silną rytmiką oraz kontrastem światła i cienia.

</doc>
<doc id="806157" url="https://pl.wikipedia.org/wiki?curid=806157" title="Maxwell Aitken">
Maxwell Aitken

Maxwell William Humphrey Aitken (ur. 29 grudnia 1951) – brytyjski arystokrata, jedyny syn Maxa Aitkena, 2. barona Beaverbrook, i Violet de Trafford, córki Humphreya de Trafford, 4. baroneta.
Wykształcenie odebrał w Chaterhouse School w Godalming w hrabstwie Surrey i w Pembroke College na Uniwersytecie w Cambridge. Po śmierci ojca w 1985 r. odziedziczył tytuł barona Beaverbrook i zasiadał w Izbie Lordów. W Parlamencie zasiadał do 1999 r., kiedy to utracił swoje miejsce w wyniku reformy rządu Tony’ego Blaira. W latach 1986–1988 był Lordem-in-Waiting królowej Elżbiety II. W latach 1990–1992 był skarbnikiem Partii Konserwatywnej i Europejskiej Unii Demokratycznej. W 1986 r. i w latach 1988–1992 był przewodniczącym Ventech Healthcare Corporation.
19 lipca 1974 r. poślubił Susan Angelę O’Ferrall, córkę Francisa O‘Ferralla i Angeli Mather-Jackson, córki sir Anthony’ego Mather-Jackson, 6. baroneta. Maxwell i Susan mają razem dwóch synów i dwie córki:
W 2003 r. lord Beaverbrook ogłosił, że 133 cenne obrazy o łącznej wartości ok. 100 milionów dolarów, przekazane przez jego dziadka Beaverbrook Art Gallery nie zostały Galerii podarowane, tylko wypożyczone. Lord Beaverbrook żąda zwrotu obrazów. Obecnie sprawa toczy się w sądzie.

</doc>
<doc id="806164" url="https://pl.wikipedia.org/wiki?curid=806164" title="Río Bravo del Norte">
Río Bravo del Norte



</doc>
<doc id="806166" url="https://pl.wikipedia.org/wiki?curid=806166" title="Pyton obrączkowy">
Pyton obrączkowy

Pyton obrączkowy, nardoana, naradoa ("Bothrochilus boa") – gatunek węża z rodziny pytonów, jedyny przedstawiciel rodzaju "Bothrochilus" (choć postulowane przez Rawlings i współpracowników (2008) uznanie rodzaju "Leiopython" za młodszy synonim rodzaju "Bothrochilus" doprowadziłoby do zaliczenia do tego rodzaju jeszcze co najmniej jednego, a prawdopodobnie kilku dodatkowych gatunków).
Występowanie.
Nowa Gwinea, Archipelag Bismarcka, Umboi, Nowa Brytania, Wyspy Tokelau, Wyspy Duke of York, Mioko, Nowa Irlandia, Gasmata, New Hannover, Nissan Atoll, Wyspy Tatau i Bougainville.
Wygląd.
Długość do 1,5 m. Barwa ciała zwykle brązowa z czarnymi obrączkami lub plamami, czasem czarna z pomarańczowymi lub brązowymi obrączkami. Mała szpiczasta głowa.
Tryb życia.
Prowadzi nocny, naziemny tryb życia. Często spotykany w pobliżu ludzkich domostw, gdzie poluje na myszy.

</doc>
<doc id="806167" url="https://pl.wikipedia.org/wiki?curid=806167" title="Bothrochilus boa">
Bothrochilus boa



</doc>
<doc id="806170" url="https://pl.wikipedia.org/wiki?curid=806170" title="Rosjanie w Polsce">
Rosjanie w Polsce

Rosjanie w Polsce – mniejszość narodowa zamieszkująca różne obszary Polski, której przedstawiciele w większości są wyznawcami prawosławia w wersji kanonicznej i staroobrzędowej.
Ludność ogółem.
Z licznej przed II wojną światową mniejszości rosyjskiej (140 tysięcy osób) pozostało w 1945 roku 20-30 tysięcy. Jest to związane nie tylko ze zmianą granic, lecz także z obawą przed represjami ze strony sowieckiej, jakie mogłyby spaść na to środowisko. Obecnie Polskę zamieszkuje 10 do 13 tysięcy osób pochodzenia rosyjskiego, w tym 2,5 do 3 tysięcy stanowią starowiercy. Według Narodowego Spisu Powszechnego Ludności i Mieszkań 2011 narodowość rosyjską zadeklarowało 13046 osób, z czego 5176 jako jedyną. Według Narodowego Spisu Powszechnego Ludności i Mieszkań 2002, tylko w jednej polskiej gminie, mniejszość rosyjska stanowi więcej, niż 0,5% mieszkańców – jest to Gmina Augustów (0,66% ogółu mieszkańców).
Obszar zamieszkania.
Mniejszość rosyjską można podzielić na dwie części – Rosjan pozostałych w Polsce po okresie zaborów i emigracji porewolucyjnej oraz staroobrzędowców, którzy na terytorium Rzeczypospolitej osiedlali się już w XVII wieku. Na Suwalszczyznę przybyli oni w II poł. XVIII wieku, a na Mazury w 1830 r.
Staroobrzędowcy zamieszkują w trzech skupiskach w województwie warmińsko-mazurskim oraz województwie podlaskim. Do naszych czasów dotrwały tylko trzy wsie, w których ludność ta mieszka w zwartych grupach. Są to Gabowe Grądy, Wodziłki i Wojnowo. Duże grupy staroobrzędowców mieszkają też w Suwałkach i Augustowie. Pozostali są rozproszeni w wielu miejscowościach województwa (głównie wokół Rucianego i Ukty). Rosjanami są też jednowiercy skupieni wokół wojnowskiej parafii. W latach 70. i 80. zmalało znacznie skupisko mazurskie na skutek emigracji do Niemiec.
Od XIX wieku w Polsce mieszkają grupy Rosjan skupionych w dużych miastach, a przede wszystkim w Białymstoku, Łodzi i Warszawie. Ze względu na przekrój społeczny (inteligencja, w części wręcz arystokracja), stanowili oni w latach międzywojennych środowisko o dużych wpływach kulturalnych. Obecnie, po fali emigracji do państw zachodnich, środowisko to polonizuje się, zachowując właściwie tylko wyznanie.
W latach II wojny światowej oraz w okresie PRL w Ludowym Wojsku Polskim służyło od 20 do 30 tysięcy obywateli ZSRR, z których część przyjęła polskie obywatelstwo. W okresie 1949–1955 w sumie 682 radzieckich oficerów wojskowych przyjęło obywatelstwo polskie i pełnili wysokie stanowiska w armii PRL.
Religia.
Zdecydowana większość przedstawicieli mniejszości rosyjskiej należy do Polskiego Autokefalicznego Kościoła Prawosławnego. Staroobrzędowcy należą do Wschodniego Kościoła Staroobrzędowego oraz Staroprawosławnej Cerkwi Staroobrzędowców. W Polsce czynne są cztery cerkwie (molenny) staroobrzędowe w Gabowych Grądach, Suwałkach, Wodziłkach i Wojnowie. Do 1982 roku istniała molenna w Pogorzelcu, którą wbrew staroobrzędowcom miejscowe władze sprzedały jako materiał budowlany dla parafii rzymskokatolickiej Nawiedzenia Najświętszej Maryi Panny w Sejnach. Obie części społeczności rosyjskiej, pomimo wspólnego pochodzenia narodowego i wspólnej przynależności do kościoła wschodniego, są sobie wzajemnie obce, a niegdyś były sobie wręcz wrogie.
W Polsce działa również 19 zborów i 13 grup języka rosyjskiego Świadków Jehowy.
Stowarzyszenia.
Ludność staroobrzędową reprezentuje Naczelna Rada Staroobrzędowców powoływana przez Ogólnopolski Zjazd Staroobrzędowców. Radę zarejestrowano w 1993 roku. Powołano ją, jako obronę środowiska staroobrzędowego, po zniszczeniu cerkwi w Pogorzelcu.
Pozostałych Rosjan reprezentowało aż do lat 70. Rosyjskie Towarzystwo Kulturalno-Oświatowe z siedzibą w Łodzi. W 1991 powstał w Białymstoku Międzynarodowy Ruski Klub, przekształcony później w Rosyjskie Stowarzyszenie Kulturalno-Oświatowe, organizujące m.in. Dni Kultury Rosyjskiej.
Od roku 2004 w Warszawie działa największe stowarzyszenie mniejszości rosyjskiej „Russkij dom”, które wydaje własne pismo, organizuje międzynarodowe konferencje naukowe „Rosjanie w Polsce na przestrzeni wieków”, ma na swoim koncie liczne wydawnictwa w postaci książek, broszur, CD na temat obecności Rosjan w Polsce, stworzyło bibliotekę online publikacji na temat mniejszości rosyjskiej w Polsce https://rosjaniewpolsce.com/
Wydawnictwa.
Do lat 70. ukazywał się w Łodzi „Russkij Gołos”. Działalność wydawnicza została wstrzymana po administracyjnym rozwiązaniu Rosyjskiego Towarzystwa Kulturalno-Oświatowego w 1975 roku.
W roku 1991 w Warszawie, jako pierwsze wydanie rosyjskojęzyczne w postradzieckiej Europie zaczęto wydawać „Rosyjski Kurier Warszawski”. Gazeta jest ogólnopolskim miesięcznikiem.
Od roku 2003 ukazuje się ogólnopolskie czasopismo „Европа.RU” w języku rosyjskim z dodatkiem „Zdrawstwujte!/Здравствуйте!”, który jest organem mniejszości rosyjskiej w Polsce.
Mniejszość rosyjska w polskich mediach.
TVP3 Białystok nadawał raz w miesiącu program w języku rosyjskim z polską listą dialogową, o tematyce związanej z mniejszością rosyjską zamieszkującą Podlasie pt. Wiadomości rosyjskie (dawniej Rosyjski głos, a poprzednio również w programie wszystkich mniejszości narodowych i etnicznych na Podlasiu pt. Sami o sobie). Program został zdjęty z powodu oszczędności w trakcie pandemii COVID-19.
Obywatele rosyjscy w Polsce.
Według danych Urzędu do Spraw Cudzoziemców w 2022 r. 15 307 obywateli Rosji (8 045 kobiet i 7 262 mężczyzn) posiadało ważny dokument uprawniający do legalnego pobytu w Polsce. Najwięcej (5026) takich dokumentów wydano w województwie mazowieckim (2715 kobiet i 2311 mężczyzn), najmniej (76) w województwie opolskim (42 kobiety i 34 mężczyzn).

</doc>
<doc id="806171" url="https://pl.wikipedia.org/wiki?curid=806171" title="Jerzy Karol Jełowicki">
Jerzy Karol Jełowicki

Jerzy Karol Gerard Jełowicki (ur. 24 marca 1941 w Warszawie, zm. 28 lutego 2006 w Brukseli) – finansista belgijski polskiego pochodzenia. 
Życiorys.
Syn Kazimierza Jełowickiego i Cecylii Marii Henriette Trousson de la Tour. Absolwent Wolnego Uniwersytetu Brukselskiego - U.I.C.S. oraz Instytutu Wyższych Studiów Finansowych i Bankowych w Brukseli, a także studiów informatyki i zarządzania I.C.H.E.C. w Brukseli. 
Obywatel Królestwa Belgów od 1961 r. Od czerwca 1975 r. w Ministerstwie Finansów. Od 1987 r. Radca Generalny Finansów (Conseilleur General des Finances) Ministerstwa Finansów Królestwa Belgów. Członek Sekretariatu Naczelnej Rady Finansów Belgii. 
Ożeniony 8 października 1980 r. z Teresą Lubaszka (zniekształcone Lubańska w dokumentach belgijskich). 
Członek - od 1999 r. wiceprezes oraz skarbnik - Rady Polonii Belgijskiej.
W maju 2006 r. ambasador Rzeczypospolitej Polskiej zaproponował radzie Polonii Belgijskiej wmurowanie tablicy pamiątkowej na domu, w którym mieszkał Jerzy Karol Jełowicki, z kolei Zarząd Rady Polonii Belgijskiej zaproponował aby w Bibliotece Polskiej umieścić gablotę poświęconą Jerzemu Jełowickiemu ze zdjęciami, odznaczeniami itp. Odsłonięcia gabloty dokonał 12 grudnia 2006 r. Ambasador RP w Królestwie Belgii Iwo Byczewski.
Odznaczenia.
Komandor Orderu Korony (Belgijskiej; 1992); Oficer Krzyża Polonia Restituta (1995); Krzyża Obywatelskiego (2001); Komandor Orderu Leopolda II z Gwiazdą (Wielki Oficer; 2001); Komandor Orderu Leopolda II; Komandor Orderu z Gwiazdą Polonia Restituta (2004); Kawaler Orderu "Pro merito Meltensi" Suwerennego Zakonu Maltańskiego (2005); Kawaler Honorowy i Dewocyjny Związku Kawalerów Maltańskich.

</doc>
<doc id="806173" url="https://pl.wikipedia.org/wiki?curid=806173" title="Symediana">
Symediana

Symediana – prosta Cevy będąca odbiciem symetrycznym środkowej trójkąta względem dwusiecznej wychodzącej z tego samego wierzchołka. Symediany przecinają się w jednym punkcie (zwanym punktem Lemoine’a), jak wiele innych charakterystycznych prostych Cevy.
Właściwości.
Jeżeli czworokąt formula_1 jest wpisany w okrąg, to następujące fakty są równoważne (jeśli zachodzi jeden z nich, to automatycznie zachodzą pozostałe):
Twierdzenie o symedianie.
Jeżeli w formula_9 przez formula_10 oznaczymy punkt przecięcia symediany poprowadzonej z punktu formula_6 z bokiem formula_12 to zachodzi równość:
Dowód.
Niech formula_14 będzie środkiem boku formula_15 Wtedy z twierdzenia sinusów mamy:
zatem
Ponieważ symediana jest odbiciem środkowej w dwusiecznej, to
więc formula_21
Z twierdzenia sinusów mamy też, że
więc
formula_25 więc formula_26 stąd

</doc>
<doc id="806174" url="https://pl.wikipedia.org/wiki?curid=806174" title="Ślubowanie (film 1937)">
Ślubowanie (film 1937)

Ślubowanie (jid. "Tkhijes khaf") – polski film fabularny z 1937 roku w języku jidysz. W filmie gościnnie wystąpił Chór Wielkiej Synagogi w Warszawie.
Fabuła.
Podobnie, jak film Dybuk z 1937, dotyczy żydowskiej tradycji. Fabuła nawiązuje do przypowieści o tym, że kobieta jest wyznaczona swojemu przyszłemu mężowi czterdzieści dni przed opuszczeniem łona matki. Dwaj przyjaciele składają ślubowanie, że ich dzieci (jeśli będą przeciwnych płci), zostaną sobie poślubione. Poręczycielem tego przyrzeczenia ma być sam prorok Eliasz. Ich dorosłe dzieci, mimo że nie wiedziały o przyrzeczeniu ojców, zakochały się w sobie. Jednak obaj ojcowie próbowali złamać dane słowo. Sytuacja ta zmusiła do interwencji proroka Eliasza, który pojawił się siedem razy, za każdym razem w innej postaci.
Będące w posiadaniu Filmoteki Narodowej fragmenty liczą łącznie 61 minut; w zachowanej wersji czołówka oraz napisy rozdzielające poszczególne akty są w języku litewskim.

</doc>
<doc id="806175" url="https://pl.wikipedia.org/wiki?curid=806175" title="Constantin Régamey">
Constantin Régamey

Constantin (Konstanty) Régamey (ur. 28 stycznia 1907 w Kijowie, zm. 27 grudnia 1982 w Lozannie) – polsko-szwajcarski kompozytor, krytyk muzyczny i indolog.
Życiorys.
Edukacja.
Absolwent Gimnazjum im. Jana Zamoyskiego w Warszawie (1925). Muzyki uczył się m.in. u Reinholda Gliera oraz Jerzego Turczyńskiego. Studiował filologię klasyczną i indologię w Warszawie (studia ukończył w 1931 roku), a od 1932 roku orientalistykę i językoznawstwo w Paryżu. W 1935 roku na Uniwersytecie Józefa Piłsudskiego w Warszawie uzyskał doktorat w zakresie filologii indyjskiej i gramatyki porównawczej języków indoeuropejskich. Pełnił obowiązki starszego asystenta UJP, a od 27 września 1938 objął stanowisko docenta filologii indyjskiej na Wydziale Humanistycznym UJP. Na uniwersytecie wykładał indologię. Od 1932 roku działał również jako krytyk muzyczny. W latach 1937–1939 redagował czasopismo „Muzyka Polska”. Od 1937 roku był żonaty z Anną Janiną Kucharską.
Czasy II wojny światowej.
W czasie II wojny światowej przebywał w Polsce. Grywał w kawiarniach jako pianista, był też kurierem Armii Krajowej. Wtedy też zadebiutował jako kompozytor – lekcji kompozycji udzielał mu Kazimierz Sikorski. Jako jeden z pierwszych kompozytorów w Polsce stosował technikę dodekafoniczną. Zastosował ją w "Kwintecie" wykonanym w czasie okupacji na konspiracyjnym koncercie w Warszawie.
Po upadku Powstania warszawskiego, umieszczony przez Niemców w obozie w Sztutowie, potem w Hamburgu, zwolniony w listopadzie 1944 roku jako obywatel szwajcarski.
Czasy powojenne.
Od 1944 do 1977 roku wykładał filologię orientalną i słowiańską na uniwersytetach we Fryburgu i Lozannie. Był prezesem Associacion des Musiciens Suisses (1963-1968). W 1964 roku powołał do życia Szwajcarską Radę Muzyczną.
Komponował utwory orkiestrowe, kameralne, wokalno-instrumentalne ("Pieśni perskie"). Wiele z nich prawykonywał Paul Sacher. Publikował na temat buddyzmu oraz teorii muzyki.
Po wojnie wielokrotnie przyjeżdżał Polski, zarówno jako filozof-indolog, m.in. jako recenzent pracy habilitacyjnej ks. Franciszka Tokarza (KUL 1957) czy doktoratu Tomasza Rucińskiego (ATK 1978), jak i jako muzyk – na festiwalu Warszawska Jesień.

</doc>
<doc id="806176" url="https://pl.wikipedia.org/wiki?curid=806176" title="Tyloksapol">
Tyloksapol

Tyloksapol – organiczny związek chemiczny będący polimerem, stosowany jako lek zmniejszający napięcie powierzchniowe, przywracający ruch rzęsek nabłonka oskrzelowego i przez to ułatwiający usuwanie wydzieliny.
Stosuje się tylko w warunkach szpitalych, w torakochirurgii, w zaburzeniach oddychania u małych dzieci. Podawany przez inhalację.

</doc>
<doc id="806178" url="https://pl.wikipedia.org/wiki?curid=806178" title="Wyniszczenie nowotworowe">
Wyniszczenie nowotworowe



</doc>
<doc id="806180" url="https://pl.wikipedia.org/wiki?curid=806180" title="Gerald Cadogan">
Gerald Cadogan

Gerald Oakley Cadogan (ur. 28 maja 1869, zm. 4 października 1933 w Londynie) – brytyjski arystokrata, młodszy syn George’a Cadogana, 5. hrabiego Cadogan, i lady Beatrix Craven, córki 2. hrabiego Craven.
Po ukończeniu nauki wstąpił do 1 regimentu Life Guards w stopniu porucznika. W latach 1895-1905 był adiutantem lorda namiestnika Irlandii (którym był jego ojciec, a od 1902 r. lord Dudley). Walczył podczas II wojny burskiej jako kapitan 3 batalionu regimentu Suffolk ("3rd Battalion, Suffolk Regiment"). Po śmierci swojego bratanka w 1910 r. został dziedzicem tytułu hrabiego Cadogan i przyjął tytuł wicehrabiego Chelsea. Tytuł hrabiowski odziedziczył po śmierci swojego ojca w 1915 r. Zasiadł wówczas również w Izbie Lordów.
7 czerwca 1911 r. w Christ Church w Londynie, poślubił Lilian Eleanor Marie Coxon (zm. 24 listopada 1973), córkę George’a Coxona. Gerald i Lilian mieli razem syna i dwie córki:
Lord Cadogan był komandorem Orderu Imperium Brytyjskiego od 1919 r. Był także zastępcą lorda namiestnika Suffolk i honorowym podpułkownikiem Ochotniczego Regimentu Suffolk ("Suffolk Volunteers Regiment").

</doc>
<doc id="806182" url="https://pl.wikipedia.org/wiki?curid=806182" title="Jan Kukliński">
Jan Kukliński

Jan Maciej Kukliński (ur. 20 września 1939 w Warszawie, zm. 17 lipca 2006 w Częstochowie) – polski fotograf.
Życiorys.
Jan Kukliński urodził się 20 września 1939 roku w Warszawie. Po upadku powstania warszawskiego rodzina przeprowadziła się do Częstochowy, gdzie Kukliński uczył się w IV LO im. H. Sienkiewicza (1953–1957). Po maturze, którą zdał w LO im. Romualda Traugutta, podjął studia prawnicze na Uniwersytecie Warszawskim.
W 1961 roku opublikował na łamach „Życia Częstochowy” swoją pierwszą fotografię. Pasje fotograficzne rozwijał podczas służby wojskowej, publikując zdjęcia w czasopismach wojskowych „Żołnierz Polski” i „Wiraże”. Fotografie Kuklińskiego ukazywały w periodykach: „Sztandar Młodych”, „Dookoła Świata”, „Gazeta Częstochowska”, „Dziennik Zachodni”. Zajmował się fotografią architektury dla Biura Projektów „Miastoprojekt” (1963–1986). W połowie lat 60. po raz pierwszy miał wystawę, którą zorganizował Miejski Klub Prasy i Książki „Ruch”. Poświęcona była żużlowi. W latach 90. był fotoreporterem „Życia Częstochowy”, potem – „Życia Częstochowskiego”. Współpracował z Polską Agencją Prasową i Krajową Agencją Wydawniczą. 
Zmarł w Częstochowie 17 lipca 2006 roku.

</doc>
<doc id="806187" url="https://pl.wikipedia.org/wiki?curid=806187" title="Równanie klas">
Równanie klas



</doc>
<doc id="806188" url="https://pl.wikipedia.org/wiki?curid=806188" title="Ferdynand I Parmeński">
Ferdynand I Parmeński

Ferdynand Burbon, książę Parmy (ur. 20 stycznia 1751, zm. 9 października 1802) – książę Parmy w latach 1765-1802. Był drugim dzieckiem (jedynym synem) Filipa I Burbona, księcia Parmy i Ludwiki Elżbiety Burbon, księżniczki francuskiej.
Życiorys.
W latach 1757-1769 był uczniem Etienne Bonnot de Condillaca i Auguste de Keralio, dwóch francuskich filozofów. Ojciec Ferdynanda zmarł w 1765 i Ferdynand został nowym księciem, a Guillaume Du Tillot – protegowany księcia de Choiseul, został premierem Parmy. Wybranie kandydatki na żonę dla Ferdynanda stało się sprawą państwową. Zaaranżowania małżeństwa podjęła się Francja i Hiszpania. Hiszpania zaproponowała kandydaturę Marii Beatrycze d’Este, córki księcia Modeny – Ercole III d’Este, ponieważ po śmierci księcia oba księstwa można by połączyć. Książę de Choiseul zaproponował Batyldę, mademoiselle d’Orleans, córkę i bogatą dziedziczkę Ludwika Filipa, księcia Orleanu, która jednak nie spodobała się Hiszpanii. Cesarz Austrii i szwagier Ferdynanda – Józef II Habsburg zaproponował rękę swojej siostry – arcyksiężniczki Marii Amalii Habsburg (córki Marii Teresy Habsburg i Franciszka I Lotaryńskiego). W 1760 starsza siostra Ferdynanda Izabela Maria, poślubiła Józefa II – starszego brata Marii Amelii. Józef II planował, że jeśli Ferdynand umrze bez następców, Parma zostanie przyłączona do cesarstwa.
21 czerwca 1769 19-letni Ferdynanda poprosił o rękę 23-letniej Marii Amalii, z powodu bliskiego pokrewieństwa papież dał parze dyspensę. 27 czerwca 1769 w Wiedniu odbył się ślub pary "per procura". 1 lipca 1769 Maria Amelia opuściła Austrię i 16 lipca przybyła do Mantui razem ze swoim bratem Józefem II. Ferdynandowi towarzyszyli książę Sforza Cesarini i książę Grillo. 19 lipca 1769 w pałacu książęcym w Colorno, ceremonię ślubną powtórzono. Potem rozpoczęły się spektakle i festiwal. 24 lipca para książęca przybyła do Parmy.
Od 1759 Parmą zarządzała Francja poprzez Guillaume Du Tillot. Maria Amelia przywiozła ze sobą wpływy austriackie, które zastąpiły dotychczasowe francuskie i hiszpańskie. Maria Amelia otwarcie krytykowała premiera i miała skłonności do dominacji; udało jej się podporządkować sobie męża. W 1801 na mocy układu z Aranjuez, Ferdynand musiał przekazać swoje księstwo jako rekompensatę Francji. Jego starszy syn – Ludwik otrzymał w zamian ziemie Wielkiego Księstwa Toskanii, które nazwano Królestwem Etrurii.
Potomstwo.
Ferdynand i Maria Amelia mieli 7 dzieci:

</doc>
<doc id="806189" url="https://pl.wikipedia.org/wiki?curid=806189" title="Prosta Cevy">
Prosta Cevy

Prosta Cevy (czewiana) – prosta przechodząca przez wierzchołek trójkąta i przecinająca przeciwległą do tego wierzchołka prostą zawierającą bok trójkąta.
Czewianami lub cevianami bywają nazywane także odpowiednie półproste i odcinki np. czewianą jest środkowa trójkąta (odcinek), lub dwusieczna kąta wewnętrznego (półprosta).
Przykładami prostych Cevy są środkowe, dwusieczne, symediany, wysokości.

</doc>
<doc id="806192" url="https://pl.wikipedia.org/wiki?curid=806192" title="List do matki">
List do matki

List do matki (jid. "A briwełe der Mamen") – polsko-amerykański film fabularny z 1938 roku w języku jidysz, oparty na utworze Mendela Osherowitza.
Treść.
Józef Green, który przebywał wiele lat w USA, w filmie "A briwełe der mamen" starał się przenieść na polski grunt elementy podobające się widzom amerykańskim. Akcja rozpoczyna się w małym galicyjskim miasteczku przed I wojną światową. Dawid Berdyczowski, ojciec cierpiącej nędzę i skonfliktowanej rodziny, ucieka do Ameryki w poszukiwaniu zarobku. Po różnego rodzaju perypetiach rodzina ma szansę na ponowne złączenie. Spajającym całość motywem jest chasydzka melodia, symbolizująca tradycję, od której nie sposób się odciąć.

</doc>
<doc id="806194" url="https://pl.wikipedia.org/wiki?curid=806194" title="Stabilizator elementu">
Stabilizator elementu



</doc>
<doc id="806199" url="https://pl.wikipedia.org/wiki?curid=806199" title="Fuleryt">
Fuleryt

Fuleryty - ciała stałe utworzone z fulerenów i ich pochodnych. Czasem pod tym terminem rozumie się pojedynczy fuleren C60 (przez analogię do grafitu) - odmianę alotropową węgla.
Typy fulerytów.
Polimeryzowane nanorurki węglowe (P-SWNT) są klasą fulerytów o twardości porównywalnej z diamentem. W przeciwieństwie do diamentu nie mają jednak struktury krystalicznej, która umożliwia uzyskanie gładkich płaszczyzn cięcia. Dzięki temu są również mniej kruche, ponieważ wszelkie siły rozkładają się w nich równomiernie po całej objętości. Stanowią materiał lżejszy i wytrzymalszy od stali, jednak ich zastosowanie na masową skalę jest obecnie niemożliwe ze względu na bardzo wysokie koszty ich uzyskiwania.
Polimeryzacja niektórych typów fulerenów pozwala uzyskać tzw. ultratwarde fuleryty, przewyższające twardością diament. Obecnie najtwardszym ze znanych materiałów tego typu jest ADNR. Pokazano, że ultratwarde fuleryty mogą zarysować diament. Zmierzona przy ich pomocy twardość diamentu typu IIa wynosi 167±6 GPa (twardość materiału można zmierzyć wyłącznie przy pomocy twardszego materiału).

</doc>
<doc id="806201" url="https://pl.wikipedia.org/wiki?curid=806201" title="Żukowski">
Żukowski



</doc>
<doc id="806202" url="https://pl.wikipedia.org/wiki?curid=806202" title="Douglas D. Osheroff">
Douglas D. Osheroff

Douglas Dean Osheroff (ur. 1 sierpnia 1945 w Aberdeen (Waszyngton)) – amerykański fizyk; w roku 1996 otrzymał – wraz z Davidem Lee i Robertem Richardsonem – Nagrodę Nobla w dziedzinie fizyki za odkrycie nadciekłości w izotopie helu 3He.
W roku 2003 został powołany w skład komisji badającej przyczyny katastrofy promu Columbia.

</doc>
<doc id="806204" url="https://pl.wikipedia.org/wiki?curid=806204" title="Jackiewiczowie">
Jackiewiczowie

Jackiewicz – rodzina szlachecka, zamieszkująca Wielkie Księstwo Litewskie i tereny dzisiejszej Litwy i Białorusi.
Według herbarza polskiego, na Litwie mieszkały cztery rodziny o nazwisku Jackiewicz. Część rodu uległa rusyfikacji i zamieszkała w carskiej Rosji, m.in. w Petersburgu. W herbarzach rosyjskich wymieniani jako 'Яцкевичи'.
Jackiewiczowie (herbu Bawola Głowa).
zamieszkujący (powiat wileński i lidzki), województwa wileńskiego, pw. 1500.
Znani:
Jackiewiczowie (herbu Leliwa).
zamieszkujący województwo wileńskie.
Znani:
Jackiewiczowie (herbu Gozdawa).
zamieszkujący powiat kowieński, województwa trockiego, pw. 1855.
Jackiewiczowie (herbu Jelita).
zamieszkujący powiat miński województwa mińskiego, pw. 1859.
Znani:

</doc>
<doc id="806206" url="https://pl.wikipedia.org/wiki?curid=806206" title="Tadeusz Borowski (aktor)">
Tadeusz Borowski (aktor)

Tadeusz Jerzy Borowski (ur. 9 lipca 1941 w Warszawie, zm. 3 marca 2022 tamże) – polski aktor i lektor. Wieloletni członek Stowarzyszenia Filmowców Polskich.
Życiorys.
Wczesne lata.
Wychowywał się na warszawskim Powiślu. W dzieciństwie marzył, by być strażakiem, a matka chciała, żeby został księdzem. W młodości pływał, jeździł konno i trenował szermierkę. Przez dwa lata trenował boks i w wieku 16 lat został mistrzem Warszawy. Uczęszczał do XXVII Liceum Ogólnokształcącego im. Tadeusza Czackiego. W 1963 ukończył z wyróżnieniem studia na Wydziale Aktorskim stołecznej Państwowej Wyższej Szkoły Teatralnej, gdzie jego wykładowcami aktorstwa byli Aleksander Bardini i Jan Kreczmar. Jego rolą dyplomową w szkole był Malvolio w komedii szekspirowskiej "Wieczór Trzech Króli".
Kariera.
W 1962 zadebiutował na scenie Teatru Narodowego jako dworzanin w komedii Aleksandra hr. Fredry "Zemsta" w reż. Ewy Bonackiej. W 1963 Ali Bunsch zaangażował go do Teatru Wybrzeże w Gdańsku, gdzie w wieku 22 lat zastąpił Zenona Burzyńskiego w roli Ździebełka w sztuce Moliera "Skąpiec" w reż. Kazimierza Brauna. W latach 1963–1966 w gdańskim Teatrze Wybrzeże miał na koncie 28 ról, w tym połowa to były nagłe zastępstwa i był głównie obsadzany w rolach charakterystycznych w spektaklach Jerzego Golińskiego.
W 1966 został zaangażowany przez Kazimierza Dejmka do warszawskiego Teatru Narodowego, gdzie został obsadzony w roli wieśniaka w komedii fredrowskiej "Nowy Don Kiszot czyli sto szaleństw" (1966) w reż. Józefa Wyszomirskiego, sztuce Tadeusza Różewicza "Wyszedł z domu" (1966) w reż. Wandy Laskowskiej, jako Akast w komedii Moliera "Mizantrop" (1967) w reż. Henryka Szletyńskiego, w roli młodzieńca w "Kordianie" Juliusza Słowackiego (1967) w reż. Dejmka, w roli młodzieńca na balu, diabła i Jana w "Dziadach" Adama Mickiewicza (1967) w reż. Dejmka, Lyzandera w komedii szekspirowskiej "Sen nocy letniej" (1968) w reż. Wandy Laskowskiej, w roli rzemieślnika w "Nie-Boskiej komedii" Zygmunta Krasińskiego (1969) w reż. Adama Hanuszkiewicza i Jegomościa w "Świętej Joannie" George’a Bernarda Shawa (1969) w reż. Hanuszkiewicza. W 1969 na znak buntu przeciwko odwołaniu z Narodowego Kazimierza Dejmka w rezultacie marcowej afery z mickiewiczowskimi "Dziadami" i w reakcji na powołanie na jego miejsce Hanuszkiewicza, w latach 1969-1970 związał się z Teatrem im. Juliusza Osterwy w Lublinie, gdzie zaproszenie dyrektora Kazimierza Brauna zagrał reżysera w "Akcie przerwanym" Tadeusza Różewicza (1970) i Lenina w "Szóstym lipca" Michała Szatrowa (1970). W latach 1970-1972 ponownie występował w Teatrze Narodowym w Warszawie. Od 1972 był związany z warszawskim Teatrem Ateneum im. Stefana Jaracza.
Występował również w Teatrze Telewizji, m.in. w "Za kulisami" Cypriana Kamila Norwida w reż. Kazimierza Brauna (1966), w "Legendzie" Stanisława Wyspiańskiego w reż. Lecha Wojciechowskiego (1967), w "Śpiewie z pożogi" Krzysztofa Kamila Baczyńskiego w reż. Krystyny Sznerr (1968), w "Braciach Karamazow" Fiodora Dostojewskiego w reż. Jerzego Krasowskiego (1969), "Dwóch teatrach" Jerzego Szaniawskiego w reż. Kazimierza Brauna (1972), w spektaklu "Romeo i Julia" Williama Szekspira w reż. Jerzego Gruzy (1974) oraz w "Balu manekinów" Brunona Jasieńskiego w reż. Janusza Warmińskiego (1979), w "Indyku" Sławomira Mrożka w reż. Macieja Wojtyszki (1990) i w roli szefa Policji w "Królu Edypie" Sofoklesa w reż. Gustawa Holoubka (2005). Brał udział w realizacjach Teatru Telewizji TVP dla najmłodszych widzów w "Bajkach pana Perrault" w reż. Anette Olsen i Jerzego Sztwiertni (1974–1976) jako Kadet Rousselle.
W 1964 pojawił się po raz pierwszy na planie filmowym w epizodycznej roli uczestnika bójki na molo w dramacie psychologiczno–obyczajowym Zbigniewa Kuźmińskiego "Banda". Pierwszą dużą i jednocześnie jedną z głównych ról doktora Adama Rawicza zagrał w dramacie psychologicznym Romana Załuskiego "Kardiogram" (1971). Był narratorem w polskiej wersji językowej radzieckiego serialu przygodowo-wojennego "Siedemnaście mgnień wiosny" (1974).
24 marca 2022 został pochowany na cmentarzu parafialnym w Hornówku w gminie Izabelin.
Odznaczenia i nagrody.
Odznaczony Srebrnym Krzyżem Zasługi (1978), Odznaką „Zasłużony Działacz Kultury” (1988) i Krzyżem Kawalerskim Orderu Odrodzenia Polski (2003).
W 1971 otrzymał wyróżnienie na XII Festiwalu Polskich Sztuk Współczesnych we Wrocławiu za rolę Mefista w sztuce Jerzego S. Sito "Pasja Doktora Fausta" w reż. Tadeusza Minca w Teatrze Narodowym w Warszawie. W 1977 został uhonorowany Nagrodą Państwową RFSRR za rolę Eugeniusza Truszczyńskiego w filmie "Zapamiętaj imię swoje" (1974) w reż. Siergieja Kołosowa.

</doc>
<doc id="806211" url="https://pl.wikipedia.org/wiki?curid=806211" title="Bawola Głowa">
Bawola Głowa

Bawola Głowa "(Bawół, Głowa Bawola)" – polski herb szlachecki.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu czerwonym głowa bawola czarna."
"W klejnocie trzy pióra strusie."
"Labry herbowe czerwone, podbite czernią."
Geneza.
Według Piotra Małachowskiego, herb ma swój początek wśród książąt litewskich.
Nie ma pewności z jakiego okresu pochodzi dany herb. Franciszek Piekosiński spekuluje, że jego wizerunek występuje w "Herbarzu Arsenalskim," jako herb biskupa wileńskiego, Wojciecha Tabora. Jednakże ten dostojnik duchowny używał herbu Półkozic. Nietrudno tutaj o pomyłkę, ponieważ oba herby przedstawiają zwierzęcą głowę na czerwonym polu. Piekosiński uważa, że herb ten przedstawia pieczęć Jachny z Dworów ("Jachna de Dworow") z 1454 roku oraz Ondraszowa, bojara litewskiego z 1434 roku. Jednak współczesny heraldyk, Józef Szymański, nie wymienia tego herbu ani wśród herbów średniowiecznych (tutaj wręcz, za zapiską z 1401 utożsamia herb o nazwie "Bawola Głowa" z Wieniawą) ani XVI-wiecznych. Wówczas pierwszą wzmiankę o tym herbie należałoby przesunąć na wiek XVIII i herbarz Niesieckiego.
Bawola Głowa ma również swoje odmiany, herb Bolszewski oraz prawdopodobnie herb Janowski.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (48 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Bawola Głowa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Bawola Głowa:
Aksamitowski, Andrejewicz, Axamitowski, Bartoszewicz, Dargiewicz, Dąbrowski, Dougin, Dowgin, Dowginowicz, Dowgiń, Dowgird, Dowgirt, Dowmont, Giełwanowski, Ilcewicz, Jackiewicz, Janczyński, Jączyński, Jundził, Jundziłł, Kierdziuk, Kirdziewicz, Kordziuk, Kucewicz, Kuniewicz, Losen, Łastowski, Łukaszewicz, Michałowski, Mikowicz, Nagrodzki, Pawłowski, Pobikrowski, Racewicz, Sesicki, Sędomiński, Siesicki, Siesiecki, Steckiewicz, Szyłański, Tubielewicz, Tubilewicz, Tulcewicz, Walentynowicz, Zaleski, Złotkowski, Żochła, Żogło.

</doc>
<doc id="806212" url="https://pl.wikipedia.org/wiki?curid=806212" title="Kartezjański układ współrzędnych">
Kartezjański układ współrzędnych



</doc>
<doc id="806214" url="https://pl.wikipedia.org/wiki?curid=806214" title="Anastazy Pers">
Anastazy Pers

Anastazy Pers, Anastazy z Persji cs. "Prepodobnomuczenik Anastasij Piersijanin" (zm. 628) – święty Kościoła katolickiego i prawosławnego, mnich, męczennik.
Życiorys.
Był synem perskiego wróżbity o imieniu Wawa. Będąc poganinem nosił imię Magundat i służył jako żołnierz w armii perskiego króla Chozroesa.
W 614 r. Jerozolima została zburzona przez Persów. Wraz z innymi łupami król wywiózł część Krzyża Pańskiego. Stał się on źródłem licznych cudów i sami Persowie zaczęli mówić, iż „do Persji przybył chrześcijański Bóg”. Porażony siłą Krzyża, Magundat nawrócił się na chrześcijaństwo, udał się do Jerozolimy i został ochrzczony imieniem "Anastazy". Tam też złożył śluby zakonne i zamieszkał w monasterze położonym między Jerozolimą i Ławrą św. Sawy Uświęconego. Przez siedem lat wraz z innymi braćmi ponosił trudy życia mniszego, cechując się przy tym szczególną pokorą i zamiłowaniem do pracy.
Anastazy poniósł męczeńską śmierć w ojczystej Persji w 628 roku przez powieszenie. Jako zdrajcę wiary i narodu perskiego poddano go ciężkim torturom, m.in. bito pałkami i wieszano za rękę z przywiązanym u nogi kamieniem.
Kult.
Po śmierci króla Chozroesa relikwie świętego przeniesiono do jego rodzimego monasteru w Palestynie. Przed VII Soborem Powszechnym jego głowa została przeniesiona do Rzymu. Męczennik Anastazy cieszy się kultem głównie w Azji Mniejszej.
W ikonografii święty wyobrażany jest, jako starzec w czarnym habicie mnicha, bez nakrycia głowy. W jednej dłoni trzyma krzyż, a w drugiej niekiedy zwój. Ma ciemną, niedługą brodę.
Wspomnienie liturgiczne w Kościele katolickim obchodzone jest 22 stycznia (rocznica śmierci) i 24 stycznia, jako rocznica przeniesienia relikwii świętego do Palestyny. Cerkiew prawosławna wspomina odpowiednio: 4 i 6 lutego według kalendarza gregoriańskiego.

</doc>
<doc id="806215" url="https://pl.wikipedia.org/wiki?curid=806215" title="Czyściec (gmina Szamotuły)">
Czyściec (gmina Szamotuły)

Czyściec – wieś w Polsce położona w województwie wielkopolskim, w powiecie szamotulskim, w gminie Szamotuły.
W latach 1975–1998 miejscowość administracyjnie należała do województwa poznańskiego.

</doc>
<doc id="806216" url="https://pl.wikipedia.org/wiki?curid=806216" title="Współczynniki stechiometryczne reakcji">
Współczynniki stechiometryczne reakcji



</doc>
<doc id="806220" url="https://pl.wikipedia.org/wiki?curid=806220" title="Czyściec (ujednoznacznienie)">
Czyściec (ujednoznacznienie)



</doc>
<doc id="806222" url="https://pl.wikipedia.org/wiki?curid=806222" title="Vo (ujednoznacznienie)">
Vo (ujednoznacznienie)



</doc>
<doc id="806229" url="https://pl.wikipedia.org/wiki?curid=806229" title="Mateczka">
Mateczka

Mateczka ( "Mamele") – polski film fabularny z 1938 roku w języku jidysz, oparty na komedii Majera Schwarza.

</doc>
<doc id="806231" url="https://pl.wikipedia.org/wiki?curid=806231" title="Future Combat Systems">
Future Combat Systems

Future Combat Systems (FCS) – program przyszłościowych systemów pola walki rozwijany przez amerykańską armię. Koszt programu będzie wynosił 340 miliardów dolarów, a celem jego jest stworzenie nowych rozwiązań, które znajdą zastosowanie na polach bitew przyszłości. Program złożony jest z ponad 20 modułów. Program rozpoczął się w 1999 r. i ma zostać zakończony w 2040 r. System budują korporacje: Boeing, Lockheed Martin, Northrop Grumman, General Dynamics, BAE Systems, Raytheon, a pod względem naukowo-technicznym tworzą go: DARPA, Army Research Laboratory. Według specjalistów wojskowych program jako informatyzacja-robotyzacja armii jest największą rewolucją w dziedzinie wojskowości od czasu wynalezienia prochu.
Całość ma za zadanie opracowywanie systemów łączności i rozpoznawania, przez co poprawę i doskonalenie taktyki. Opracowywane są też samoloty bezpilotowe, nowe rodzaje inteligentnej amunicji, lądowe pojazdy kołowe i gąsienicowe, zarówno załogowe jak i bezzałogowe.
W ramach projektu powstają nowoczesne systemy wyposażenia żołnierzy.
Roboty.
Roboty ARV.
Roboty na podwoziu kołowym lub gąsienicowym. Powstaje wersja szturmowa (robot bojowy) oraz zwiadowcza. Pojazd będzie wyposażony w szereg zaawansowanych czujników oraz w rakiety przeciwpancerne.
Mule.
Bezzałogowy pojazd wielozadaniowo-logistyczny. Będzie to jednostka mająca zapewnić szerokie wsparcie piechocie. Planowano trzy wersje: bojowo-zwiadowczą, saperską, transportową, jednak ostatecznie zdecydowano się tylko na robota transportowego. Wersja ARV-A-L miała być kołowym robotem bojowym, a także wykonywać operacje zwiadowcze i znaczyć cele. Kolejna to pojazd wyposżony w nakładane gąsienice przystosowany do rozbrajania i niszczenia ładunków wybuchowych. Trzecia wersja ma służyć do transportu ładunków (maksymalnie ok. 4 tony), i jest umieszczona na podwoziu kołowym.
SUGV.
Przenośny bezzałogowy pojazd o wadze około 15 kg i udźwigu 2,7 kg. Ma służyć m.in. do penetracji trudno dostępnych miejsc rozminowywania i neutralizowania improwizowanych min, czy do podświetlania laserem celów do ataku.
Electromagnetic Gun System.
Broń elektromagnetyczna, nad którą pracuje Laboratorium Badawcze Armii Amerykańskiej (Army Research Laboratory – ARL) oraz Lockheed Martin Missiles and Control Fire przy pomocy wielu innych ośrodków badawczych. Celem projektu jest skonstruowanie elektromagnetycznego pistoletu. Obecnie technologia ta jest testowana przy użyciu bezzałogowego śmigłowca Dragonfly DP-4X, w którym pocisk granatnika jest rozpędzany impulsem elektromagnetycznym.

</doc>
<doc id="806235" url="https://pl.wikipedia.org/wiki?curid=806235" title="Przyszłościowy System Walki">
Przyszłościowy System Walki



</doc>
<doc id="806239" url="https://pl.wikipedia.org/wiki?curid=806239" title="Lasy borealne">
Lasy borealne



</doc>
<doc id="806246" url="https://pl.wikipedia.org/wiki?curid=806246" title="Wyklęta córka">
Wyklęta córka

Wyklęta córka (jid. "Di fersztojsene tochter") – polski film fabularny z 1915 roku w języku jidysz, oparty na utworze Abrahama Goldfadena.

</doc>
<doc id="806249" url="https://pl.wikipedia.org/wiki?curid=806249" title="Douglas Osheroff">
Douglas Osheroff



</doc>
<doc id="806252" url="https://pl.wikipedia.org/wiki?curid=806252" title="Makary Żabiński">
Makary Żabiński

Makary Żabiński (Żabinski), cs. "Prepodobnyj Makarij Żabynskij, Bielewskij czudotworec", ros. "Макарий Жабынский" (ur. 1539 koło Bielowa w obwodzie tulskim, zm. 22 stycznia 1623) – mnich, cudotwórca, święty prawosławny.
Żywot świętego.
Urodził się w 1539 roku w Bielowie (ros. Белёв). Swój przydomek zyskał od nazwy monasteru, z którym związał ostatnie lata życia.
Monaster Żabiński został założony w 1585, niedaleko miasta Bielew. W okresie wielkiej smuty wiele ucierpiał od wojsk polskich.
Podanie głosi, iż jeszcze w trudnym okresie święty spotkał polskiego żołnierza, który zabłądził w okolicy i był bliski śmierci z wyczerpania. Makary miał wówczas uderzyć swą laską w ziemię, z której wytrysnęło źródełko czystej wody i napoił spragnionego.
Po kilku latach kierowaniu wspólnotą mnich pozostawił swą funkcję, złożył śluby zakonne i zamieszkał obok źródełka, gdzie zmarł 22 stycznia/4 lutego w 1623 roku. Został pochowany w Monasterze Żabinskim.
Kult.
Św. Makary został prawie zapomniany przez potomnych. Tymczasem w 1814 r. okazało się, że jego ciało nie uległo rozkładowi. Uznano to za jasny dowód świętości jego ziemskiego życia. Wkrótce w obecności jego relikwii zaczęły mnożyć się przypadki uzdrowień, które powtarzały się aż do początków XX wieku. W 1902 r. oficjalnie zaczęto oddawać mu cześć jako lokalnemu świętemu.
Cerkiew prawosławna wspomina świętego mnicha Makarego dwukrotnie:
W ikonografii święty przedstawiany jest, jako stary mężczyzna z niedługą, niekiedy spiczastą brodą, odziany w szaty mnicha wielkiej schimy z nakryciem głowy.
Prawą dłoń ma złożoną w błogosławieństwie, w lewej trzyma zwinięty zwój pisma lub pastorał (scs. "żezł").

</doc>
<doc id="806253" url="https://pl.wikipedia.org/wiki?curid=806253" title="Bigamistka">
Bigamistka

Bigamistka (jid. "Zajn wajbs man") – polski film fabularny z 1913 roku w języku jidysz, oparty na utworze "Bigamistka" Majzela.

</doc>
<doc id="806254" url="https://pl.wikipedia.org/wiki?curid=806254" title="Zygmunt Heryng">
Zygmunt Heryng

Zygmunt Samuel Heryng (ur. 8 kwietnia 1854 w Warszawie, zm. 27 stycznia 1931 w Warszawie) – ekonomista, działacz socjalistyczny i społeczny.
Życiorys.
Zygmunt Heryng urodził się w zasymilowanej żydowskiej rodzinie kupieckiej w Warszawie. Rodzicami jego byli Edward Heryng (1818-1888), kupiec i obywatel miasta Warszawy, członek Komitetu Giełdy Warszawskiej (1873-1876), sędzia trybunału handlowego (1870), oraz Emilia Szletyńska (1823-1885). Wśród sześciorga rodzeństwa (oprócz Zygmunta) największą sławę zyskał Teodor Heryng (1847-1925), znany lekarz i laryngolog warszawski.
W 1871 Heryng ukończył II Męskie Gimnazjum Klasyczne w Warszawie i rozpoczął studia w Instytucie Górniczym w Petersburgu, które przerwał po roku. Edukację kontynuował w Wiedeńskiej Akademii Handlowej, a po uzyskaniu dyplomu w 1873 i krótkiej praktyce handlowej w kantorze ojca wyjechał ponownie w 1876 do Instytutu Górniczego w Petersburgu. Tam zaangażował się w działalność kółek socjalistycznych. Idea nie była mu obca, bowiem już w gimnazjum przyjaźnił się z Kazimierzem Hildtem (1853-1879), jednym z pionierów polskiego socjalizmu. Pobyt w Petersburgu zaowocował studiami nad teoriami Marksa, Rodbertusa i Lassalle’a, współredagował także wraz z Aleksandrem Więckowskim nielegalne pismo „Naczało”, brał udział w jednej z pierwszych demonstracji młodzieży i robotników przed Soborem Kazańskim 6 lutego 1876. W 1878 na wezwanie Ludwika Waryńskiego powrócił do Warszawy i zajął się zakładaniem kółek socjalistycznych. Za swoją działalność w kwietniu 1879 został osadzony w X Pawilonie i skazany w trybie administracyjnym na dwa i pół roku zesłania na Syberię Wschodnią. W X Pawilonie znalazła się także narzeczona Zygmunta Herynga, Helena Kon (1859-1916), również działaczka socjalistyczna, która dołączyła do niego dobrowolnie na syberyjskie zesłanie. Ich ślub odbył się w Krasnojarsku, a pierwsza córka Stefania urodziła się w 1881 na statku na rzece Jenisej. Zesłanie syberyjskie trwało od lipca 1881 do maja 1883, po Krasnojarsku, miejscem osiedlenia Heryngów stał się Jenisejsk.
Po powrocie do kraju w 1883. Zygmunt Heryng zajmował się działalnością publicystyczną, współpracował z "Gazetą Handlową", "Przeglądem Tygodniowym", "Ateneum" i "Prawdą", był jednym z założycieli miesięcznika "Fortuna" (1885) i tygodnika "Głos" (1886). Wykładowca Uniwersytetu Latającego w Warszawie. W 1898 związał się z Polską Partią Socjalistyczną, a po jej rozłamie pozostał w Polskiej Partii Socjalistycznej-Frakcji Rewolucyjnej. W 1904 brał czynny udział w demonstracji na placu Grzybowskim w Warszawie, współorganizował Uniwersytet dla Wszystkich. Był inspektorem prywatnej szkoły realnej Zdzisława Majewskiego pod nazwą „Szkoła Zrzeszenia Nauczycieli”, działającej przy ulicy Nowowielkiej 1c, po wiecu w 1907 zamkniętej administracyjnie, a Bukowiński skazany wówczas na trzy miesiące więzienia. Ścigany za działalność polityczną i oświatową w czasie rewolucji 1905-1907 przeniósł się do Galicji i osiedlił się wraz z rodziną w Skawinie. Wykładał w Uniwersytecie Ludowym w Krakowie oraz zainicjował wydawanie "Encyklopedii Ludowej". Nadal był aktywnym działaczem, od 1913 był członkiem Wydziału Finansowego Komisji Tymczasowej Skonfederowanych Stronnictw Niepodległościowych. W 1909 kolegium profesorskie Politechniki Lwowskiej powołało Herynga na stanowiska profesora zwyczajnego ekonomii politycznej, jednak władze austriackie nie zatwierdziły tego wyboru. W czasie I wojny światowej Heryngowie powrócili do Warszawy, gdzie w 1916 zmarła Helena. Zygmunt Heryng od 1915 działał w Uniwersytecie Ludowym, organizował Towarzystwo Szerzenia Wiedzy Handlowej i Przemysłowej, prowadził wykłady w Stowarzyszeniu Wolnomyślicieli Polskich oraz w Wolnej Wszechnicy Polskiej (ekonomia politycznej i ubezpieczeń społecznych). W niepodległej Polsce pracował w Ministerstwie Opieki Społecznej, w 1920 powierzono mu referat prac naukowych we wszystkich działach ubezpieczeń społecznych. Było to zgodne z dotychczasowym tokiem jego kariery zawodowej, bowiem przez całe życie zarabiał pracując w towarzystwach ubezpieczeniowych: "Przezorność", "Nadieżda", "Rosja", a następnie "Piast".
Po śmierci żony Heleny Zygmunt Heryng poślubił w 1919 Natalię Politur, z tego związku urodziła się najmłodsza córka Halina (1920-2011). W małżeństwie z Heleną miał pięcioro dzieci: Stefanię (1881-1937), Jadwigę (1884-1957), Jerzego (1886-1937), Juliana (1888-1920?) oraz Edwarda, który zmarł w dzieciństwie. Troje jego najstarszych dzieci związanych było z lewym skrzydłem ruchu socjalistycznego, Jerzy należał do czołowych działaczy komunistycznych w niepodległej Polsce. Stefania była żoną Maksymiliana Horwitz-Waleckiego, jednego z przywódców Komunistycznej Partii Polski.
Zygmunt Heryng zmarł 27 stycznia 1931 i został pochowany na cmentarzu Powązkowskim (kwatera c-3-16).
Działalność naukowa i pisarska.
Działalność naukowa i pisarska Zygmunta Herynga zaowocowała wieloma pracami. Największą sławę przyniosła mu książka "Logika ekonomii. Zasadnicze pojęcia ekonomiczne ze stanowiska nauki o energii", Warszawa 1896. Praca została podzielona na trzy części. W pierwszej części "Logiki ekonomii" autor przedstawiał "Teoretyczno – poznawcze podstawy badań ekonomicznych". Zajął się w tej części analizą zjawiska przyczynowości, opisywał pojęcia siły i energii. W drugiej części przedstawił "Logiczne podstawy badań ekonomicznych". Autor opierał się w nim na swoich poprzednich badaniach, które dotyczyły systemu logiki Wilhelma Wundta. Trzecia część pracy "Zasadnicze pojęcia ekonomiczne" była przedstawieniem własnego systemu ekonomicznego "ze stanowiska nauki o energii". Na gruncie "Logiki" Wundta oparł Z. Heryng własne poszukiwania metodologiczne nowych rozwiązań badawczych w ekonomii. Połączył je z energetyzmem, odwołując się w swoich w analizach ekonomicznych do ówczesnych prac z dziedziny fizyki (Helmholza, Meyera i Jule’a). "Logika ekonomii" ta była tłumaczona na rosyjski (Логика экономіи: основныя экономическія понятія съ энергетической точки зрѣнія 1909) oraz francuski (niewydana), podsumowujący rozdział ukazał się w "Annalen der Naturphilosophie" Wilhelma Ostwalda (1910). Praca spotkała się z niezwykle żywym odbiorem w środowisku naukowym. Poświęcono jej liczne recenzje, do najważniejszych należały: Ludwik Krzywicki, Kosmos i społeczeństwo (z powodu Zygmunt Herynga "Logiki ekonomii"), "Prawda" 1897, nr 14-17, recenzja Jana Steckiego na łamach "Głosu" oraz odrębna praca J. K. Potocki, "O energii społecznej. Rzecz z powodu "Logiki ekonomii" Herynga", Warszawa 1900. Inne książki ekonomiczne Herynga to:
Tytuły te nie dają jednak pełnego obrazu aktywności intelektualnej Herynga, który zajmował się także problemami filozoficznymi i religioznawczymi oraz interesował się matematyką (pozostawione w rękopisie materiały do podręcznika arytmetyki elementarnej), logiką, psychologią, socjologią. W rękopisie pozostało m.in. studium "Świat jako ruch" oraz materiały do pracy o Józefie Piłsudskim.
Pod konic życia Heryng opracował wspomnienia o swoim udziale w początkach ruchu socjalistycznego w Rosji i w Polsce. Są one spisane z pozycji nie tylko uczestnika historii, ale także uczonego, który wydarzenia wyjaśnia z punktu widzenia socjologii i psychologii:
Heryng tłumaczył także prace Wilhelma Wundta, "Teoria poznania", Warszawa 1889 oraz powieści Emila Zoli "Rougon-Macquart" na łamach "Przeglądu Tygodniowego".

</doc>
<doc id="806256" url="https://pl.wikipedia.org/wiki?curid=806256" title="Małżeństwo na rozdrożu">
Małżeństwo na rozdrożu

Małżeństwo na rozdrożu (jid. "Zajn wajbs man") – polski film fabularny z 1916 roku w języku jidysz, oparty na sztuki "Bigamistka" Majzela.

</doc>
<doc id="806260" url="https://pl.wikipedia.org/wiki?curid=806260" title="Ziemia Sasinów">
Ziemia Sasinów

Ziemia Sasinów, Ziemia sasińska, Sasinia (niem. "Sassen", łac. "Terra Sossinensia", lit. "Sasna", prus. "Sasnis") – kraina historyczna oraz terytorium plemienne, położone w południowo-zachodniej części Prus, zamieszkana przez plemię Sasinów. 
Etymologia.
Nazwa Sasinii pojawiła się w dokumencie księcia łęczyckiego Kazimierza z 4 sierpnia 1257 r. w formie "„[…] terre, que Sausin vulgariter nuncupatur ”", natomiast w dokumencie z 1263 r. w formie "Sassin". Z kolei w tzw. dokumencie króla Przemysława Ottokara z 1267 roku występuje w wersji "Soysim". Jej nazwa wywodzona jest od słowa "sasnis", co w języku pruskim znaczyło „zając”.
Położenie.
Ziemia Sasinów obejmowała w przybliżeniu obszar Garbu Lubawskiego wraz z terytoriami nad rzekami: Drwęcą, Welem, Nidą, Omulew i Sawicą. Od wschodu graniczyła z Galindią, od północy z Pogezanią, na zachodzie z Pomezanią, na południowym zachodzie z ziemią chełmińską i z Mazowszem na południu. Obecnie jest to południowo-zachodnia część województwa warmińsko-mazurskiego. 
Historia.
Za czasów Bolesława Krzywoustego, a potem jego synów, na ziemię sasińską organizowano wyprawy krzyżowe i w tym też czasie powstały polskie grody, takie jak Klasztorek, Łanioch, Zwiniarz, Gutowo, Nowe Grodziczno, które miały zabezpieczać granicę z Sasinami. Chronologia grodów w północnej części Sasinii wskazuje, że tylko Domkowo wraz z osadą funkcjonowało w VII–XIII w. Natomiast ceramika z wczesnośredniowiecznych grodów w południowej Sasinii (Nowy Dwór, Tarczyny, Trzcin, Leszcz, a w drugiej fazie Kajkowo) uznawana jest za słowiańską. Na lewym brzegu środkowej Drwęcy do rzeki Wel od drugiej połowy X wieku powstawały słowiańskie skupienia osadnicze wokół grodów w Grążawach-Świeciu i Nielbarku. Dawniej sądzono, że centralnym punktem osadniczym plemienia Sasinów miał być gród w Zajączkach, jednak podczas ostatnich badań stwierdzono, że był to gród słowiański zniszczony w XIII wieku.
O strukturze terytorialnej plemiennej Sasinii nic bliższego nie wiadomo. Być może nawiązuje do niej podział administracyjny komturstwa ostródzkiego. Można przypuszczać, że w jej obrębie również występowały małe ziemie.
W walkach z Polakami ludność terytorium przetrzebiono tak bardzo, że w czasie podboju krzyżackiego w XIII wieku było ono prawie bezludne. Wkrótce stało się częścią ziem Zakonu Krzyżackiego, a później Prus książęcych, zaś resztki Sasinów zostały zasymilowane przez Lubawian i Mazurów. Ziemia Sasinów pokrywała się z południową częścią Prus Górnych oraz częściowo z ziemią lubawską.
Miasta.
Do miast leżących współcześnie na terenie Sasinii należą:
Miasta zdegradowane.
Do miast Sasinii (które jednak z różnych przyczyn utraciły status miasta) należą również:

</doc>
<doc id="806261" url="https://pl.wikipedia.org/wiki?curid=806261" title="System ligowy piłki nożnej w Irlandii Północnej">
System ligowy piłki nożnej w Irlandii Północnej

System ligowy piłki nożnej w Irlandii Północnej

</doc>
<doc id="806262" url="https://pl.wikipedia.org/wiki?curid=806262" title="Sygietyński">
Sygietyński

Sygietyński (forma żeńska: Sygietyńska, liczba mnoga: Sygietyńscy) – jedno z najrzadszych polskich nazwisk, używane współcześnie przez mniej niż 10 osób.
Liczba i występowanie nazwiska świadczyć może o pokrewieństwie osób posiadających takie nazwisko.

</doc>
<doc id="806263" url="https://pl.wikipedia.org/wiki?curid=806263" title="Adler (II wojna światowa)">
Adler (II wojna światowa)

Adler (niem. "Orzeł") – planowana ofensywa Luftwaffe na Wielką Brytanię.
Rozkaz rozpoczęcia wojny powietrznej nad Brytanią został wydany przez Hermanna Göringa 2 sierpnia 1940 na podstawie dyrektywy Adolfa Hitlera z 1 sierpnia. Siły Luftwaffe wynosiły 2630 samolotów.
Samoloty Luftwaffe zostały zgrupowane w trzy floty:
Planowany czas działań bojowych, mających trwać do kapitulacji Wielkiej Brytanii, zakładano na cztery tygodnie, a zniszczenie RAF-u miało trwać cztery dni.

</doc>
<doc id="806265" url="https://pl.wikipedia.org/wiki?curid=806265" title="Czapetka pachnąca">
Czapetka pachnąca

Czapetka pachnąca, goździkowiec korzenny ("Syzygium aromaticum") – gatunek rośliny z rodziny mirtowatych. Rośnie dziko na Molukach (Indonezja), uprawiany jest w krajach o klimacie równikowym. Główne rejony uprawy to Półwysep Malajski, Zanzibar i Madagaskar.
Zastosowanie.
Roślina przyprawowa.
Po wysuszeniu częściowo rozwiniętych pączków kwiatowych ("Caryophylli Flos") uzyskuje się przyprawę zwaną goździkami (goździki korzenne) (gatunek zaliczany był w przeszłości do rodzaju goździkowiec ("Eugenia") jako "E. caryophyllata"). Goździki mają barwę ciemnobrunatną, powstałą w czasie suszenia i odymiania. Smak mają piekący, dzięki olejkowi znajdującemu się w pąkach w ilości 15–20%. Charakterystyczny zapach daje goździkom eugenol. Największym współczesnym producentem goździków jest Tanzania (wyspy Zanzibar i Pemba), następne miejsca zajmują Indonezja, Madagaskar, Sri Lanka, Kenia, Komory i Seszele. Goździki są używane jako przyprawa do kompotów, konfitur, marynat i wyrobów cukierniczych.
Roślina lecznicza.
Olejek goździkowy (eugenol, który jest silnym antyoksydantem) stosowany jest w przemyśle farmaceutycznym. Olejek goździkowy ma działanie antyseptyczne, pobudzające i rozkurczające. Goździki żuje się w stanach zapalnych gardła, jamy ustnej oraz przy bólach zębów.
Goździki używane są w medycynie indyjskiej Ajurweda, medycynie chińskiej i w medycynie zachodniej (ziołolecznictwo i stomatologia), w której używa się olejku goździkowego jako anodyny (środka przeciwbólowego), zwłaszcza w praktyce stomatologicznej w nagłych przypadkach bólu zębów.
Goździki są także używane jako środki wiatropędne w celu zwiększenia wydzielania kwasu solnego przez żołądek i do poprawy perystaltyki przewodu pokarmowego. Goździki są również uważane za naturalne leki przeciwrobacze. Olejek eteryczny stosowany jest w aromaterapii, gdy zachodzi potrzeba stymulacji i zwiększenia ciepłoty, zwłaszcza w przypadku problemów z trawieniem. Ząbki goździka pomagają także zmniejszyć ból zęba i zmniejszyć objawy związane z zakażeniem zęba z uwagi na ich właściwości antyseptyczne. Olej goździkowy zastosowany do wnęki zepsutego zęba łagodzi jego ból.

</doc>
<doc id="806266" url="https://pl.wikipedia.org/wiki?curid=806266" title="William Cadogan (7. hrabia Cadogan)">
William Cadogan (7. hrabia Cadogan)

William Gerald Charles Cadogan (ur. 13 lutego 1914, zm. 4 lipca 1997) – brytyjski arystokrata, jedyny syn Geralda Cadogana, 5. hrabiego Cadogan, i Lilian Coxon, córki George’a Coxona.
Wykształcenie odebrał w Eton College. Po śmierci ojca w 1933 r. odziedziczył tytuł hrabiego Cadogan i zasiadł w Izbie Lordów. W 1934 r. został prezesem klubu piłkarskiego Chelsea F.C. Później kontynuował naukę w Royal Military Academy w Sandhurst. Po ukończeniu nauki został kapitanem Coldstream Guards. Brał udział w II wojnie światowej. W 1943 r. został odznaczony Krzyżem Wojennym. Został również honorowym podpułkownikiem Coldstream Guards. Był również podpułkownikiem Królewskich Ochotników Wiltshire ("Royal Wiltshire Yeomanry") z Armii Terytorialnej. Od 1958 r. był zastępcą Lorda Namiestnika County London. W 1964 r. został burmistrzem Chelsea.
11 czerwca 1936 r. w kościele św. Trójcy na Sloan Street w Londynie, poślubił Primrose Lilian Yarde-Buller (24 grudnia 1918 - 6 grudnia 1970), córka Johna Yarde-Bullera, 3. barona Churston, i Jessie Smither, córki Alfreda Smithera. William i Primrose mieli razem syna i trzy córki:
Lord Cadogan rozwiódł się z pierwszą żoną w 1959 r. 13 stycznia 1961 r. poślubił Cecilię Margaret Hamilton-Wedderburn (zm. 31 marca 1999), córkę podpułkownika Henry’ego Hamilton-Wedderburna. Małżonkowie nie mieli razem dzieci.

</doc>
<doc id="806267" url="https://pl.wikipedia.org/wiki?curid=806267" title="Subsydia eksportowe">
Subsydia eksportowe

Subsydia eksportowe – dopłaty przyznawane w celu uzyskania nadwyżki eksportowej lub zwiększenia już występującego eksportu na dane dobro. Subsydia eksportowe, w odróżnieniu od subsydiów produkcji krajowej, przyznawane są podmiotom gospodarczym nie w związku z produkcją danego dobra, ale z jego wywozem.
Formy subsydiowania.
Typowe formy subsydiów eksportowych:
Subsydia eksportowe a liberalizacja handlu.
Negatywny wpływ subsydiów eksportowych na handel międzynarodowy spotkał się z reakcją GATT/WTO. Za zakazane uznano bezpośrednie wypłaty dla eksporterów, ulgi podatkowe i celne, preferencyjne stawki transportowe oraz preferencyjne kredyty eksportowe. Jednocześnie stworzony został system pozwalający krajom narażonym na subsydia stosowanie ceł wyrównawczych, zaś krajom znajdującym się w okresie transformacji pozwolono stosować subsydia eksportowe do 2001 roku.
Kraje WTO inaczej traktują jednak produkty rolne - stosowanie subsydiów wobec nich jest dozwolone, aczkolwiek stopniowo ograniczane (np. Runda Urugwajska).

</doc>
<doc id="806273" url="https://pl.wikipedia.org/wiki?curid=806273" title="Adam Rich">
Adam Rich

Adam Rich (ur. 12 października 1968 roku w Brooklynie, w stanie Nowy Jork, zm. 7 stycznia 2023 w Los Angeles) – amerykański aktor telewizyjny i filmowy.
Życiorys.
Jest jednym z dwóch synów mechanika Roberta i Francine Rich, ma brata Wayne'a. W wieku ośmiu lat po raz pierwszy pojawił się na srebrnym ekranie w serialu sensacyjnym sci-fi ABC "Sześciomilionowy dolarowy człowiek" ("The Milionów Dolarowy Six Million Dollar Man", 1976), gdzie swoją karierę rozpoczynała także Farrah Fawcett. Rok później stał się sławny, po tym jak wystąpił w roli najmłodszego syna Nicholasa Bradforda w operze mydlanej "Osiem to wystarczająco" ("An Eight Is Enough Wedding", 1977-81), za którą dwukrotnie (1980 i 1981) zdobył nagrodę dla Młodego Artysty w Los Angeles. Stworzył bardzo ciekawą kreację uhonorowaną Young Artist Award ślepego chłopca oskarżanego o kradzież największego diamentu w telewizyjnym dramacie kryminalnym "The Zertigo Diamond Caper" (1982). Zabłysnął także w roli Danny'ego Blake'a w sensacyjnym serialu przygodowym ABC "Code Red" (1981-82) z Andrew Stevensem. Po tych dwóch produkcjach telewizyjnych z jego udziałem zaczęły się kłopoty.
Od czasu gdy mając dziesięć lat po raz pierwszy zapalił marihuanę, w latach 1983-91 i 2003 roku wysyłany był na kuracje odwykowe. W 1986 roku porzucił Chatsworth High School w Chatsworth, w stanie Kalifornia, a rok potem trafił na terapię detoks. W 1989 roku przez dwa tygodnie był w śpiączce, a uzależniony od kokainy, alkoholu i narkotyków leczył się w klinice Betty Ford Center na Rancho Mirage, w stanie Kalifornia. W 1991-92 kilkakrotnie popadał w konflikt z prawem.
W latach 90. powrócił jednak na mały ekran w serialu "Słoneczny patrol" ("Baywatch", 1993).

</doc>
<doc id="806274" url="https://pl.wikipedia.org/wiki?curid=806274" title="Ben Okri">
Ben Okri

Ben Okri (ur. 15 marca 1959 w Minnie) – nigeryjski powieściopisarz i poeta.
Życiorys.
Większość życia, w tym dzieciństwo, spędził w Anglii. W Nigerii przeżył wojnę domową (secesja Biafry). Studiował na University of Essex. W 1991 za powieść "Droga bez dna" ("The Famished Road") zdobył Nagrodę Bookera, będąc wówczas najmłodszym laureatem w jej historii. W 2001 odznaczony Orderem Imperium Brytyjskiego IV klasy (OBE). Doktor honoris causa University of Westminster (1997) University of Essex (2002).

</doc>
<doc id="806276" url="https://pl.wikipedia.org/wiki?curid=806276" title="Okrutny ojciec">
Okrutny ojciec

Okrutny ojciec (jid. "Der wilder foter") – polski niemy film fabularny w języku jidysz z 1911 roku, w reżyserii Marka Arnsztajna, oparty na sztuce Zalmena Libina. Film składał się z dwóch aktów, długość taśmy wynosiła 1250 m, a jego premiera miała miejsce 12 listopada 1911 roku w Warszawie.
Główną oś filmu stanowi konflikt między ojcem a córką. Chłop Zachar pragnie wydać swą córkę Rachelę za mąż – wbrew jej woli – za zamożnego, o wiele od niej starszego sąsiada. Rachela darzy jednak uczuciem innego i rodzi nieślubne dziecko. Ojciec topi dziewczynę w stawie, lecz nękające go potem wyrzuty sumienia sprawiają, że popełnia samobójstwo rzucając się w przepaść. 

</doc>
<doc id="806284" url="https://pl.wikipedia.org/wiki?curid=806284" title="Ziemia Bertingen">
Ziemia Bertingen

Berting lub Bertingen, łac. "terra Berting" ("Bertingen"), "ziemia Bartąg" – terytorium na obszarze Galindii w Prusach, które w połowie XIV wieku weszło w skład komornictwa olsztyńskiego w południowej Warmii. Terytorium wzmiankowane jest w dokumentach w latach 1346-1362.
Terytorium.
Ziemia Bertingen obejmowała teren późniejszego Olsztyna i położonych na południe od niego wsi. Składały się na nią pruskie lauksy (pola): "Bertingen" (od którego ziemia wzięła nazwę, późniejsze wsie Bartążek i Bartąg) oraz "Grandelawke" (późniejszy majątek i wieś Gągławki). 
Terytorium leżało nad górną Łyną, na północy rozciągało się po jeziora Wulpińskie i Ukiel (Krzywe), na zachodzie sięgało lasów nad rzeką Pasłęką, a na wschodzie lasów nad jeziorem Klebarskim i rzeką Kośną. Na południu granicę ziemi Bertingen wyznaczała Puszcza Galindzka ("Wildnis") wzdłuż linii jezior Pluszne, Łańskie i Kośno.
Bertingen od wschodu sąsiadowała z galindzką ziemią Gunlauken (obszar nad jeziorem Wadąg i Pisą Warmińską), a na północy i zachodzie graniczyła z pomezańską ziemią Gudikus (rejony wsi Godki, Jonkowo, Wołowno, Gietrzwałd). Na południe od Bertingen rozciągała się puszcza, która sięgała aż Narwi i Jaćwieży.
Na pograniczu ziem Gudikus i Bertingen, pomiędzy dzisiejszymi wsiami Tomaszkowo i Naterki, znajdowało się pruskie centrum kultowe ze świętym gajem. Podobne znajdowało się na pograniczu z ziemią Gunlauken, między wsiami Mokiny i Skajboty.
Główny ośrodek ziemi Bertingen znajdował się nad jeziorem Bartąg (Berting), gdzie leżał lauks o tej samej nazwie. Najprawdopodobniej wszystkie te nazwy wywodzą się od bartnictwa.
Historia.
Pod koniec XIII wieku Galindia była już niemal całkowicie wyludnioną krainą. Nie jest pewne, jakie były tego przyczyny i kiedy to nastąpiło. Historycy uważają, że przyczyną mogły być najazdy jaćwieskie i litewskie lub ekspansja zakonu. Przypuszczalnie jednak plemię Galindów wyginęło jeszcze przed przybyciem do Prus Krzyżaków. Nowe osadnictwo było utrudnione przez częste najazdy Litwinów.
Kolonizacja południowej Warmii rozpoczęła się w XIV wieku. W latach 1325-1330 kolonizowaniem i zasiedlaniem puszczańskich terenów południowej Warmii kierował warmiński wójt krajowy (były komtur ragnecki) Fryderyk von Liebenzell. W pierwszym roku swej działalności założył w ziemi Gunlauken, w pobliżu jeziora "Wadangis" (Wadąg), umocniony przyczółek w postaci drewniano-ziemnej strażnicy obronnej, która nazwał "Wartburg" – czyli Góra Strażnicza (dzisiejsze Barczewko).
Kontynuatorem akcji osadniczej był kolejny wójt warmiński (a równocześnie brat zakonny) Henryk von Luter. W roku 1334 w ziemi Bertingen założył on drewniano-ziemną strażnicę obronną. Zameczek ten znajdował się prawdopodobnie między obecnymi wsiami Bartążek i Bartąg lub na terenie pobliskiego majątku Kielary. W roku kolejnym (1335) w pobliżu strażnicy założył nad jeziorem "Bertings" (jez. Bartąg) majątek rycerski i wieś "Bertingen" (dziś Bartążek). W następnych latach wydano przywileje dla 7 kolejnych wsi służebnych.
Pod osłoną strażnicy przystąpiono do zakładania wsi czynszowych na terytoriach Bertingen i Gudikus. Wójt warmiński Henryk von Luter założył w 1337 wieś i młyn Wadąg oraz wsie: Pistki, Brąswałd, Dywity, a w 1342 Jaroty. Jego następca Bruno von Luter w 1345 założył wsie: Warkały, Jonkowo, Bartąg i Tomaszkowo, z kolei w roku 1346 wieś Wołowno. 
Jednocześnie trwały poszukiwania nowej siedziby komornictwa. W zakolu Łyny, około 8-9 km na północ od starej strażnicy, w północnej części ziemi Bertingen i niedaleko granicy z ziemią Gudikus, rozpoczęto budowę nowego murowanego zamku, który nazwano Allenstein, czyli Olsztyn. Planowano tu również założyć miasto jako centrum administracyjne regionu.
W latach 1346/1347 nastąpił podział południowej Warmii na dwa komornictwa – biskupie komornictwo barczewskie (dawna ziemia Gunaluken) i kapitulne komornictwo olsztyńskie (dawne ziemie Bertingen i Gudikus). Na czele komornictwa olsztyńskiego kapituła postawiła komornika Sanglade, który urzędował początkowo w zameczku w Bertingen.
23 maja 1348 w strażnicy obronnej w Bartążku wystawiono dokumenty lokacyjne dla czterech wsi: Linowo, Gągławki (majątek rycerski), Gronity, Cegłowo. Tegoż dnia wystawiono przywilej lenny na 8 łanów "położonych we wsi Bartążku, pod naszym zamkiem", a także pięć innych przywilejów dla podobnych dóbr służebnych w bliższej lub dalszej okolicy.
31 października 1353 roku kapituła warmińska wydała przywilej lokacyjny Olsztyna, który stał się stolicą nowego komornictwa olsztyńskiego. Po roku 1350 nie pojawiają się już wzmianki o strażnicy w ziemi Bertingen. Po roku 1362 nie pojawia się też w dokumentach nazwa ziemi Bertingen, którą zastępuje nazwa komornictwa olsztyńskiego.
Po ziemi Bertingen pozostałością są nazwy dwóch wsi położonych na południe od Olsztyna: Bartążek (dawn. Pruski Bartąg, niem. Klein Bertung) i Bartąg (dawn. Niemiecki Bartąg, niem. Gross Bertung) oraz nazwa jeziora Bartąg (niem. Bertung, potocznie Bartążek).

</doc>
<doc id="806287" url="https://pl.wikipedia.org/wiki?curid=806287" title="Aepyceros melampus">
Aepyceros melampus



</doc>
<doc id="806289" url="https://pl.wikipedia.org/wiki?curid=806289" title="Wronkowo">
Wronkowo

Wronkowo – osada w Polsce położona w województwie pomorskim, w powiecie człuchowskim, w gminie Czarne.
W latach 1975–1998 miejscowość administracyjnie należała do województwa słupskiego.

</doc>
<doc id="806295" url="https://pl.wikipedia.org/wiki?curid=806295" title="Connochaetes gnou">
Connochaetes gnou



</doc>
<doc id="806296" url="https://pl.wikipedia.org/wiki?curid=806296" title="Gunlauken">
Gunlauken

Gunlauken lub Gunelauke (terra Gunlauken) – terytorium Galindii, które weszło w skład południowej Warmii. Występuje w dokumentach między 1349 a 1379 rokiem, a później tożsame jest z komornictwem wartemborskim (barczewskim).
Terytorium.
Gunlauken sąsiadowało na zachodzie z ziemią Bertingen, a na północy z Barcją. Na wschodzie ciągnęły się ziemie Galindii, a na południu Puszcza Galindzka. Terytorium to rozciągało się od rzeki Pisy pod Wartenborkiem, na północ i północny wschód sięgając do Barcji, a na zachód do Łyny.
Na terenie ziemi Gunlauken znane były lauksy (pruskie pola):
Na pograniczu ziem Gunlauken i Bertingen, pomiędzy dzisiejszymi wsiami Mokiny i Skajboty, znajdowało się pruskie centrum kultowe ze świętym gajem.
Historia.
Od roku 1230 do 1283 zakon krzyżacki dokonał podboju całości ziem Prusów i Jaćwingów, jednak pod koniec XIII wieku Galindia była już niemal całkowicie wyludnioną krainą, co należy przypisać najazdom polskim, litewskim lub jaćwieskim.. Nowe osadnictwo w południowych Prusach było utrudnione przez najazdy Litwinów. W roku 1325 warmiński wójt krajowy Fryderyk von Liebenzell założył w ziemi Gunlauken pierwszą strażnicę o nazwie "Wartenberg" (dziś Barczewko), pod osłoną której rozpoczęto akcję osadniczą. Około 1346 Barczewko zostało siedzibą komornictwa podlegającego biskupom warmińskim. Jednak – jak podaje "Kronika Wiganda" – w roku 1354 Litwini pod wodzą Kiejstuta i Olgierda zdobyli i zniszczyli zameczek w Barczewku („Wartenberg in terram Gunelauken”), wybijając całą jego załogę oraz pustosząc ziemię Gunlauken. Podjęto decyzję, by odbudować zamek i założyć miasto w nowym miejscu o lepszym położeniu. 4 lipca 1364 z polecenia biskupa warmińskiego Jana Stryprocka założone zostało miasto "Wartenburg", czyli Barczewo. Komornictwo barczewskie w zasadniczych granicach pokryło się z ziemią Gunlauken. Ostatnia wzmianka o tym terytorium pojawia się w 1379 roku.

</doc>
<doc id="806299" url="https://pl.wikipedia.org/wiki?curid=806299" title="Malinowo (województwo pomorskie)">
Malinowo (województwo pomorskie)

Malinowo – osada w Polsce położona w województwie pomorskim, w powiecie człuchowskim, w gminie Czarne.
W latach 1975–1998 miejscowość administracyjnie należała do województwa słupskiego.
Osada wchodzi w skład sołectwa Krzemieniewo .

</doc>
<doc id="806300" url="https://pl.wikipedia.org/wiki?curid=806300" title="Zakład pogrzebowy">
Zakład pogrzebowy

Zakład pogrzebowy – przedsiębiorstwo świadczące usługi związane z pochówkiem zmarłych. Kompleksowe usługi zakładu pogrzebowego obejmują:

</doc>
<doc id="806306" url="https://pl.wikipedia.org/wiki?curid=806306" title="Wygonki">
Wygonki

Wygonki – kolonia w Polsce położona w województwie pomorskim, w powiecie człuchowskim, w gminie Czarne.
W latach 1975–1998 miejscowość administracyjnie należała do województwa słupskiego.
Kolonia wchodzi w skład sołectwa Bińcze

</doc>
<doc id="806312" url="https://pl.wikipedia.org/wiki?curid=806312" title="Święty Mateusz (męczennik)">
Święty Mateusz (męczennik)



</doc>
<doc id="806314" url="https://pl.wikipedia.org/wiki?curid=806314" title="Wierzbnik (województwo pomorskie)">
Wierzbnik (województwo pomorskie)

Wierzbnik – kolonia w Polsce położona w województwie pomorskim, w powiecie człuchowskim, w gminie Czarne.
W latach 1975–1998 miejscowość administracyjnie należała do województwa słupskiego.
Kolonia wchodzi w skład sołectwa „Nadziejowo”, w którego skład wchodzą: Nadziejewo, Grabowiec, Wierzbnik, Wronkowo, Janowiec.

</doc>
<doc id="806318" url="https://pl.wikipedia.org/wiki?curid=806318" title="Okrąg Feuerbacha">
Okrąg Feuerbacha



</doc>
<doc id="806320" url="https://pl.wikipedia.org/wiki?curid=806320" title="Izomorfizm Curry’ego-Howarda">
Izomorfizm Curry’ego-Howarda

Izomorfizm Curry’ego-Howarda – określenie odpowiedniości pomiędzy termami rachunku lambda z typami a dowodami logiki intuicjonistycznej. Odpowiedniość ta pozwala na wyrażanie dowodów twierdzeń jako funkcji, co stało się podstawą dla licznych systemów dowodzenia twierdzeń opartych na logice intuicjonistycznej, takich, jak np. Coq.

</doc>
<doc id="806321" url="https://pl.wikipedia.org/wiki?curid=806321" title="Madrin Piegzik">
Madrin Piegzik

Madrin Piegzik (ur. 29 października 1978 w Chrzanowie) – polski piłkarz, pochodzenia romskiego, grający na pozycji pomocnika.
Grał w LKS Żarki, Gwarku Zabrze, Orle Białym Piekary Śląskie, Olimpii Piekary Śląskie, VfB Leipzig, Borussii Fulda, Carl Zeiss Jena, Dynamie Berlin, Dyskobolii Grodzisk Wielkopolski, Górniku Zabrze, Szczakowiance Jaworzno, Jagiellonii Białystok, Kallithei, Przyszłości Rogów, a także w Odrze Opole i Sandecji Nowy Sącz. 28 lipca 2011 roku podpisał kontrakt z Górnikiem Wesoła.
W polskiej I lidze rozegrał 42 mecze (10 w Dyskobolii i 32 w Górniku) i zdobył 1 bramkę w barwach Górnika.

</doc>
<doc id="806327" url="https://pl.wikipedia.org/wiki?curid=806327" title="Doktryna Eisenhowera">
Doktryna Eisenhowera

Doktryna Eisenhowera – doktryna polityki zagranicznej USA sformułowana przez prezydenta Eisenhowera w 1957 roku. Określa stosunek do państw Bliskiego Wschodu: pomoc dla tych państw, w tym także militarną. Stanom Zjednoczonym chodziło o zabezpieczenie się przed ewentualną agresją komunistyczną.

</doc>
<doc id="806331" url="https://pl.wikipedia.org/wiki?curid=806331" title="Lędyczek Drugi">
Lędyczek Drugi

Lędyczek Drugi – przysiółek wsi Krzemieniewo w Polsce, położony w województwie pomorskim, w powiecie człuchowskim, w gminie Czarne.
W latach 1975–1998 przysiółek administracyjnie należał do województwa słupskiego.

</doc>
<doc id="806334" url="https://pl.wikipedia.org/wiki?curid=806334" title="Ignacy Hołowiński">
Ignacy Hołowiński

Ignacy Hołowiński (pseud. "Żegota Kostrowiec", "Ignacy Kefaliński") (ur. w miejscowości Owrucz na Polesiu Wołyńskim, zm. 19 października 1855 w Petersburgu) – polski duchowny rzymskokatolicki, arcybiskup metropolita mohylewski w latach 1851–1855, profesor Uniwersytetu Kijowskiego, potem Akademii Duchownej w Petersburgu, apologeta i patrolog, pisarz i tłumacz.
Był synem Piotra i Dominiki z Łęskich. Ukończył szkołę pijarów w Międzyrzeczu Koreckim, a następnie Seminarium Duchowne w Łucku (1825–1826). Wysłany w 1826 na Wydział Teologiczny Cesarskiego Uniwersytetu Wileńskiego, po 4 latach uzyskał stopień magistra teologii. Święcenia kapłańskie przyjął 25 września 1830 w Łucku.
Działalność duszpasterska.
Nauczyciel religii w szkole szlacheckiej w Żytomierzu. W 1835 obdarzony godnością żytomierskiego kanonika katedralnego. Od 1837 profesor religii na Uniwersytecie Kijowskim i kapelan tej uczelni. Od 1842 do końca życia pełnił urząd rektora Akademii Duchownej w Petersburgu i w latach 1843–1844 wykładał dogmatykę, a w latach 1843–1855 patrologię i homiletykę. 3 lipca 1848 prekonizowany biskupem tytularnym Carystus i koadiutorem metropolity mohylewskiego abpa Kazimierza Dmochowskiego. Sakrę biskupią przyjął 30 listopada 1848 roku. Po śmierci abpa K. Dmochowskiego rządy w archidiecezji objął 11 stycznia 1851. Trwał w ścisłej łączności ze Stolicą Apostolską, bronił praw Kościoła i starał się w metropolii o realizację konkordatu z 1847.
Obdarzony zaufaniem rządu carskiego. Konserwatysta w sprawach społecznych. Autor licznych publikacji teologicznych. Pociągały go problemy z pogranicza filozofii i teologii fundamentalnej. W swoich pismach poruszał problematykę stosunku filozofii do wiary i roli rozumu w teologii, dając wkład w rozwój myśli apologetycznej. Bronił też filozofii scholastycznej, wskazywał na niebezpieczeństwo dla chrześcijaństwa ze strony hegelianizmu, poddał krytyce poglądy Bronisława Trentowskiego na religię katolicką. Autor podręcznika „Homiletyka” (Kraków 1859). Podjął reformę kaznodziejstwa w zaborze rosyjskim poprzez powrót do źródeł biblijnych i patrystycznych. Interesował się historią. Redaktor i wydawca półurzędowego wydawnictwa źródeł do dziejów Kościoła Katolickiego w Rosji „Akty i gramoty o ustrojstve Rimsko-katoličeskoj Cerkvi v Imperii Rossijskoj i Carstve Polskom” (Petersburg 1849).
Pielgrzymka do Ziemi Świętej.
W 1839 ksiądz Hołowiński odbył kilkumiesięczną pielgrzymkę do Ziemi Świętej, do której dostał się drogą morską z Odessy przez Konstantynopol i Cypr. Przez Bejrut i Damaszek dotarł do Jerozolimy, zwiedzając również szmat Libanu i fragment Syrii. Podczas swej wędrówki nie ograniczał się tylko do świętych miejsc: poznał jezioro Genezaret, Morze Martwe i rzekę Jordan, wszedł też na góry Karmel i Tabor, a nawet na pokryty śniegiem szczyt Dżabal Sanin (2695 m n.p.m.) w górach Libanu (na północny wschód od Bejrutu), który dwadzieścia lat wcześniej zdobywał Wacław Seweryn Rzewuski. W drodze powrotnej do kraju zatrzymał się w Bursie w północno-wschodniej Anatolii, skąd odbył konną wycieczkę na szczyt Uludağ (2543 m n.p.m.). Zdobył go 13 listopada 1839 r., prawdopodobnie jako pierwszy Polak. Obszerną relację z tej podróży zamieścił w dziele pt. "Pielgrzymka do Ziemi Świętej", wydanym po polsku w Petersburgu.
Działalność literacka.
W swoich utworach posługiwał się pseudonimem "Kefaliński", pod którym wydał przekład sonetów Petrarki. Zasłynął tym, że jako pierwszy przetłumaczył dzieła Williama Shakespeare’a na język polski z oryginału angielskiego. Ukazały się one w Wilnie, w dwóch tomach, w latach 1839–1841, translacji doczekało się wtedy 6 utworów pisarza ze Stratford (Hamlet, Romeo i Julia, Sen nocy letniej – zatytułowany w tym przekładzie Sen w wigilią św. Jana – Makbet, Król Lear i Burza). W mniemaniu współczesnych nie stały one jednak na wysokim poziomie, sam Juliusz Słowacki stwierdził, że prawie nie da się w nich dostrzec Szekspira. Dziś pogląd na ten temat uległ ewolucji korzystnej dla tego pioniera. Przyjaźnił się z ukraińskim poetą i prozaikiem Pantelejmonem Kuliszem.

</doc>
<doc id="806340" url="https://pl.wikipedia.org/wiki?curid=806340" title="Marcin Klaczka">
Marcin Klaczka

Marcin Klaczka (ur. 13 sierpnia 1973 w Knurowie) – polski piłkarz grający na pozycji obrońcy. 
Grał w Concordii Knurów, Dyskobolii Grodzisk Wielkopolski, Lechii/Polonii Gdańsk, Ruchu Radzionków, Włókniarzu Kietrz, Podbeskidziu Bielsko-Biała, Ruchu Chorzów, Pniówku Pawłowice Śląskie, KS Krasiejów, MRKS Czechowice-Dziedzice i Tempie Paniówki.
W polskiej I lidze rozegrał 33 mecze (21 w Dyskobolii i 12 w Ruchu Radzionków) i zdobył 1 bramkę w barwach Ruchu Radzionków.

</doc>
<doc id="806341" url="https://pl.wikipedia.org/wiki?curid=806341" title="Jaćwięgowie">
Jaćwięgowie



</doc>
<doc id="806343" url="https://pl.wikipedia.org/wiki?curid=806343" title="Grabowiec (powiat człuchowski)">
Grabowiec (powiat człuchowski)

Grabowiec – kolonia w Polsce położona w województwie pomorskim, w powiecie człuchowskim, w gminie Czarne. 
Miejscowość położona przy drodze wojewódzkiej nr , wchodzi w skład sołectwa „Nadziejowo”.
W latach 1975–1998 miejscowość administracyjnie należała do województwa słupskiego.

</doc>
<doc id="806345" url="https://pl.wikipedia.org/wiki?curid=806345" title="Stanisław Egbert Koźmian">
Stanisław Egbert Koźmian

Stanisław Egbert Koźmian (ur. 21 kwietnia 1811 we Wronowie, zm. 23 kwietnia 1885 w Poznaniu) – polski tłumacz, autor przekładów utworów Williama Szekspira.
Po powstaniu listopadowym został zmuszony do emigracji, uciekł do Anglii, gdzie zajął się pracami nad dziełami Williama Szekspira, a także zbieraniem pomocy finansowej dla innych emigrantów. W 1849 otrzymał prawo zamieszkania w Poznańskiem, w 1851 nabył majątek Przylepki koło Śremu, a w 1867 przeniósł się na stałe do Poznania. W 1875 wraz z Józefem Paszkowskim i Leonem Ulrichem wydał "Dzieła dramatyczne Williama Shakespeare (Szekspira)", dzięki którym cała trójka stała się szeroko znana. Przy pracy nad tym zbiorem pomagał Józef Ignacy Kraszewski.
W 1863 wyraźnie dystansował się od organizacji narodowej, reprezentując kierunek ultrakatolicki i konserwatywny, będąc wyraźnym przeciwnikiem idei liberalnych. Od 1875 pozostawał w spółce wydającej „Kurier Poznański”. Po śmierci Karola Libelta mianowany został prezesem Poznańskiego Towarzystwa Przyjaciół Nauk, którego działalność wyraźnie ożywił.
Jego bratem był ksiądz Jan Koźmian, a siostrą Zofia Przewłocka.

</doc>
<doc id="806348" url="https://pl.wikipedia.org/wiki?curid=806348" title="Zacier">
Zacier

Zacier – mieszanina otrzymywana z zalania wodą roztartych ziaren zbóż, ziemniaków lub melasy, w celu poddania jej fermentacji alkoholowej. Ze względu na przeznaczenie wyróżnia się zacier do wyrobu piwa i spirytusu (gorzelniczy).
Zacier w piwowarstwie.
Zacier do celów piwowarskich powstaje w wyniku zacierania słodu oraz wody. Stanowi główny składnik brzeczki piwnej. Zacieranie słodu przeprowadza się w kadzi zaciernej, w której zmielony (ześrutowany) słód mieszany jest z wodą i podgrzewany do ok. 65 °C, by doprowadzić do rozkładu skrobi na cukry proste oraz hydrolizy białka do polipeptydów, oligopeptydów i aminokwasów. Za proces rozkładu skrobi i białka odpowiadają dwie grupy enzymów: peptydazy i amylazy. Celem zacierania jest osiągnięcie maksymalnej ilości ekstraktu ze słodu.
Typy procesu zacierania.
W tej metodzie zacierania zacier podgrzewany jest do temperatury 66-68 °C, często poprzez wlewanie wrzącej wody. Poszczególne enzymy odpowiedzialne za przebieg procesów chemicznych w fazie zacierania wykazują najlepsze działanie w odpowiednich temperaturach. Dlatego po osiągnięciu danej temperatury ogrzewanie przerywa się na określony czas.
Ta metoda zacierania, charakterystyczna dla piw dolnej fermentacji, polega na przetłoczeniu części zacieru (dekoktu) do kotła zaciernego, doprowadzenia do temperatury 60-100 °C, a następnie ponownym przelaniu do kadzi zaciernej. Jednorazowe przeprowadzenie takiej operacji nazywane jest zacieraniem dekokcyjnym jednowarowym (jednopanwiowym), dwukrotny pobór dekoktu to zacieranie dwuwarowe, a trzykrotny – trójwarowe.
Zacier w gorzelnictwie.
Zacier do celów gorzelniczych przygotowuje się z ziemniaków, zbóż lub owoców. Dawniej proces zacierania prowadzono przy użyciu enzymów zawartych w słodzie jęczmiennym – α-amylazy oraz β-amylazy. Obecnie stosuje się preparaty enzymatyczne pochodzenia mikrobiologicznego zawierające α-amylazę, amyloglukozydazę oraz pullulanazę. Składy takich preparatów mogą się różnić w zależności od producenta. Po procesie fermentacji, powstały alkohol etylowy oddestylowuje się.
Zacier domowy.
W znaczeniu potocznym zacier kojarzony jest z domowym wyrobem spirytusu ("bimbru"), wówczas często zawiera dodatek cukru lub wysokosłodzonych przetworów owocowych. W późnym okresie PRL-u dostępny tylko na kartki cukier często był zastępowany łatwo dostępnym dżemem, lub słodyczami (np. cukierkami-landrynkami). Wysoko słodzony dżem malinowy dawał zacier będący namiastką taniego wina (po dosłodzeniu i przynajmniej miesięcznym dojrzewaniu).

</doc>
<doc id="806349" url="https://pl.wikipedia.org/wiki?curid=806349" title="Przestrzeń prehilbertowska">
Przestrzeń prehilbertowska



</doc>
<doc id="806353" url="https://pl.wikipedia.org/wiki?curid=806353" title="Halowe Mistrzostwa Europy w Lekkoatletyce 1998">
Halowe Mistrzostwa Europy w Lekkoatletyce 1998

XXV Halowe Mistrzostwa Europy odbyły się 27 lutego-1 marca 1998 w Walencji.

</doc>
<doc id="806355" url="https://pl.wikipedia.org/wiki?curid=806355" title="Stanisław Koźmian">
Stanisław Koźmian

Stanisław Koźmian (ur. 7 maja 1836 w Piotrowicach, zm. 4 lipca 1922 w Krakowie) – polski polityk konserwatywny, reżyser, krytyk teatralny, publicysta i historyk. Syn działacza politycznego, kolekcjonera i bibliofila Andrzeja E. Koźmiana oraz wnuk poety Kajetana Koźmiana.
Życiorys.
W latach 1852–1853 kształcił się na Uniwersytecie Jagiellońskim, w latach 1853–1856 pobierał nauki w Paryżu, a w 1856 w Bonn. W 1858 wrócił do kraju i zamieszkał w Dobrzechowie. W 1860 został korespondentem Biura Politycznego Hotelu Lambert. Uczestnik powstania styczniowego, od 1 grudnia 1863 członek Wydziału Rządu Narodowego dla Galicji. Redaktor i zastępca redaktora naczelnego krakowskiego Czasu.
W 1866 wraz z Józefem Szujskim i Stanisławem Tarnowskim założył „Przegląd Polski”. Został jednym z przywódców obozu Stańczyków. W latach 1869–1870 poseł do Sejmu Krajowego i deputowany do wiedeńskiej Rady Państwa.
W latach 1866–1868 był kierownikiem artystycznym sceny krakowskiej, której dyrektorem w tym okresie był Adam Franciszek Skorupka. W 1871, kiedy schorowany Skorupka wyjechał do Warszawy, oddał kierownictwo artystyczne Koźmianowi, ale zachował dla siebie tytuł dyrektora. Dopiero po śmierci Skorupki w 1873 Koźmian został prawowitym dyrektorem Teatru Krakowskiego.
Jako kierownik artystyczny dbał o przemyślany repertuar teatru. W latach 1871–1877 zamieszczał artykuły w czasopiśmie „Afisz teatralny”. Od aktorów wymagał nienagannego pamięciowego opanowania roli, nieskazitelności dykcji. Stawiał na grę zespołową i naturalność na scenie. Charakteryzację ograniczył do minimum. Starał się, aby dekoracje i kostiumy zawsze były zgodne z epoką, w której dzieje się akcja dramatu (często konsultował to z malarzami działającymi w Krakowie, gdyż teatr nie miał własnego malarza). Stworzona przez niego szkoła gry określona została mianem „szkoły krakowskiej”, albo „szkoły koźmianowskiej” i niesłusznie przeciwstawiana jest „szkole warszawskiej”. Organizował konkursy dramatyczne oceniane przez wybitnych znawców literatury. W jury zasiadali między innymi Karol Estreicher i Stanisław Tarnowski.
Jest autorem monumentalnej pracy "Rzecz o roku 1863" (wydanej w 1895), w której poddał wnikliwej krytyce powstanie styczniowe.
W życiu prywatnym jego partnerką była wybitna aktorka Antonina Hoffmann, nie zdecydowali się jednak na wspólne zamieszkanie i ślub. Mieli dwóch synów.

</doc>
<doc id="806357" url="https://pl.wikipedia.org/wiki?curid=806357" title="Osiem trygramów">
Osiem trygramów

 
Osiem trygramów (bagua) – starochińska koncepcja filozoficzna, według której siły przyrody można uprościć do ośmiu podstawowych elementów, reprezentowanych przez tzw. trygramy. Graficzną reprezentacją "bagua" jest ośmiokąt foremny, w którym każdy bok odpowiada jednemu z nich.
W centrum ośmiokąta wpisuje się zazwyczaj taijitu, bo same trygramy są kombinacjami yin i yang. Każdy trygram ("gua") składa się bowiem z trzech linii - ciągłych (symbolizują yang) lub przerywanych (yin). Dwa "gua" składają się z kolei na jeden heksagram. 64 możliwe kombinacje heksagramów wyznaczają układ starochińskiego traktatu filozoficzno-wróżbiarskiego Yijing.
Jako narzędzie analityczne koncepcja "bagua" znalazła zastosowanie w wielu dziedzinach chińskiej kultury i nauki, tj. filozofia i magia taoistyczna, sztuki walki (por. Baguazhang), feng shui, nawigacja itd.
Z Chin koncepcja "bagua" trafiła do innych krajów Dalekiego Wschodu i znalazła odzwierciedlenie m.in. na fladze Korei Południowej.
Pochodzenie ośmiu trygramów.
Istnieją dwa źródła pochodzenia koncepcji "bagua:"
"Nieograniczone (Wuji) tworzy ograniczone, czyli Absolut (Taiji) Z Taiji wywodzą się dwie formy, czyli yin i yangDwie formy tworzą cztery fenomeny, zwane mniejszym i większym yang (Taiyang, czyli Słońce), oraz mniejsze i większe yin (Taiyin to Księżyc).Cztery fenomeny działają poprzez osiem trygramów i 64 heksagramy." 
Powyższy cytat wykazuje pewne podobieństwo do Genesis, aczkolwiek brak w nim sił sprawczej porównywalnej do Boga; na początku istnieje pustka, w której światło oddziela się od ciemności, ziemia od nieba, ląd od wody, słońce od księżyca itd.
Inne znaczenie.
W mandaryńskim slangu na Tajwanie oraz kantońskim slangu w Hongkongu słowo "bagua", jako symbol wszelkich przekształceń, oznacza "plotkę" lub "plotkarza". Na przykład zwrot 你很八卦 znaczy "Jesteś takim plotkarzem"; 八卦新聞 to "tabloid".

</doc>
<doc id="806358" url="https://pl.wikipedia.org/wiki?curid=806358" title="Rozprawa habilitacyjna">
Rozprawa habilitacyjna



</doc>
<doc id="806359" url="https://pl.wikipedia.org/wiki?curid=806359" title="Kameo">
Kameo



</doc>
<doc id="806363" url="https://pl.wikipedia.org/wiki?curid=806363" title="David Morrell">
David Morrell

David Morrell (ur. 24 kwietnia 1943 w Kitchener w Kanadzie) – kanadyjsko-amerykański pisarz.
W 1966 roku przeprowadził się do Stanów Zjednoczonych. Był wykładowcą uniwersyteckim do 1986 roku. W Polsce wydano w latach 1990-2005 ponad dwadzieścia jego książek.

</doc>
<doc id="806367" url="https://pl.wikipedia.org/wiki?curid=806367" title="Asceza seksualna">
Asceza seksualna



</doc>
<doc id="806369" url="https://pl.wikipedia.org/wiki?curid=806369" title="Wyrazy pokrewne">
Wyrazy pokrewne

Wyrazy pokrewne () – wyrazy w dwóch (lub więcej) językach cechujące się wspólnym pochodzeniem. Przykład: polskie słowo "brat", , , i (trb. "baraadar") pochodzą od praindoeuropejskiego *bʰréh₂tēr. 
Mianem wyrazów pokrewnych określa się również wyrazy utworzone bezpośrednio lub pośrednio od jednego wyrazu podstawowego. Grupuje się je na podstawie zgodności rdzenia. Wyrazy pokrewne tworzą rodzinę słowotwórczą, z którą łączy się (lub historycznie łączyło się) ich podstawowe znaczenie, np. „zielony”, „zieleń”, „zazieleniony”, „zazielenić się”, „zielonkawy”, „bladozielony”, „ciemnozielony”. Wyrazy pokrewne należy odróżnić od wyrazów bliskoznacznych (synonimów).

</doc>
<doc id="806379" url="https://pl.wikipedia.org/wiki?curid=806379" title="Oropesa del Mar">
Oropesa del Mar

Oropesa del Mar (hiszp. wym. ), Orpesa (walenc. wym. ) – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Charakterystyka i władze.
Powierzchnia gminy wynosi 26,40 km². Zgodnie z danymi INE, w 2005 roku liczba ludności wynosiła 7208, a gęstość zaludnienia 233,07 osoby/km². Wysokość bezwzględna gminy równa jest 33 metry. Współrzędne geograficzne gminy to 40°5'32"N, 0°8'2"E. Kod pocztowy do gminy to 12594.
Obecnym burmistrzem gminy Oropesa del Mar jest Rafael Albert Roca z Hiszpańskiej Partii Ludowej.
Zabytki i osobliwości.
Na terenie Oropesa del Mar znajdują się:
Od 1 do 8 października w gminie odbywają się regionalne fiesty.
Dzielnice i pedanías.
W skład gminy Oropesa del Mar wchodzi sześć dzielnic i pedanías, walencyjskich jednostek administracyjnych:

</doc>
<doc id="806381" url="https://pl.wikipedia.org/wiki?curid=806381" title="Orpesa">
Orpesa



</doc>
<doc id="806392" url="https://pl.wikipedia.org/wiki?curid=806392" title="Ustrój polityczny Jordanii">
Ustrój polityczny Jordanii

Jordania jest monarchią konstytucyjną. Obecna konstytucja Jordanii została uchwalona 1 stycznia 1952 roku i była wielokrotnie zmieniana.
Aktualnie urzędującym władcą jest Abd Allah II. Zastąpił on swojego ojca Husajna I, który zmarł w lutym 1999
Władza ustawodawcza należy do dwuizbowego parlamentu (Zgromadzenia Narodowego). Wyższą izbą jest 75-osobowy Senat, którego wszyscy członkowie są mianowani bezpośrednio przez króla. Niższą izbą jest Izba Reprezentantów w której 150 posłów wybieranych jest w sposób demokratyczny. 27 przedstawicieli w systemie proporcjonalnym z ogólnokrajowych list; pozostałych 108 z jednomandatowych okręgów wyborczych. Oprócz tego 15 miejsc zarezerwowanych jest wyłącznie dla kobiet.
Władzę wykonawczą sprawuje rząd z premierem, mianowanym przez króla.
W Jordanii równolegle do sądów cywilnych istnieją sądy szariatu. Najwyższą organem jest Sąd Najwyższy oraz niższe od niego Sądy Apelacyjne. Sądy cywilne mają jurysdykcję w sprawach karnych i cywilnych a sądy szariatu dotyczą wyłącznie statusu osobowego muzułmanów (m.in. ślubów, rozwodów i dziedziczenia). Niewierzący oraz wyznający inną religie niż islam podlegają w tym zakresie osobnym trybunałom. W sprawach dotyczących stron o różnych religiach jurysdykcje sprawują sądy świeckie. W sądach szariatu zeznania dwóch kobiet są równe zeznaniom jednego mężczyzny.
Jordania posiada system wielopartyjny. Poprawka do konstytucji z lipca 2012 umieściła partie polityczne pod jurysdykcją Ministerstwa Spraw Wewnętrznych oraz zabroniła tworzenia ugrupowań o podłożu religijnym. Jordański system prawny wywodzi się z prawa szariatu i Kodeksu Napoleona.
Ostatnie wybory parlamentarne odbyły się 23 stycznia 2013 roku. Zostały zbojkotowane przez opozycję (między innymi Bractwo Muzułmańskie) która zarzuciła władzy stworzenie ordynacji wyborczej korzystnej dla monarchy.

</doc>
<doc id="806394" url="https://pl.wikipedia.org/wiki?curid=806394" title="Bagua">
Bagua



</doc>
<doc id="806395" url="https://pl.wikipedia.org/wiki?curid=806395" title="Alex Garland">
Alex Garland

Alexander Medawar Garland (ur. 26 maja 1970 w Londynie) – brytyjski pisarz, scenarzysta, reżyser i producent.

</doc>
<doc id="806396" url="https://pl.wikipedia.org/wiki?curid=806396" title="Ba gua">
Ba gua



</doc>
<doc id="806400" url="https://pl.wikipedia.org/wiki?curid=806400" title="Pa kua">
Pa kua



</doc>
<doc id="806401" url="https://pl.wikipedia.org/wiki?curid=806401" title="Rufus Wainwright">
Rufus Wainwright

Rufus Wainwright (ur. 22 lipca 1973 w Rhinebeck w stanie Nowy Jork) – amerykański piosenkarz pochodzenia kanadyjskiego, syn Loudona Wainwrighta III, popularnego w latach siedemdziesiątych piosenkarza folkowego.
Grę na pianinie rozpoczął mając sześć lat. W wieku trzynastu lat wspólnie ze swoją siostrą, matką oraz ciotką założyli zespół McGarrigle Sisters and Family. W tym okresie największą sławę przyniosła mu piosenka „I’m Running”, za którą w 1988 roku otrzymał nagrodę Genie Award for Best Original Song. Studiował klasyczną oraz „rockową” grę na pianinie na Uniwersytecie McGill. Otwarcie przyznaje się do bycia osobą homoseksualną. Określa siebie jako libertarianina.
Życiorys.
Wczesne lata.
Urodził się w Rhinebeck w stanie Nowy Jork jako syn kanadyjskiej piosenkarki Kate McGarrigle i amerykańskiego śpiewaka folkowego Loudona Wainwrighta III. Jego rodzice rozwiedli się, gdy miał trzy lata. Uczył się muzyki, występował z matką i siostrami w rodzinnym zespole, uczęszczał do porządnych szkół. W młodości zaznał – jak sam to stwierdził – gejowskiej rozwiązłości, otarcia się o dno narkotykowego uzależnienia, gdy pierwsza sława uderzyła mu do głowy.
Na pianinie zaczął grać w wieku 6 lat, mając 13 zaczął koncertować z siostrą Marthą, matką Kate i ciotką Anną, jako zespół McGarrigle Sisters and Family. Piosenka „I’m Runnin’”, którą zagrał w filmie "Tomek Oszukaniec i znaczkowy podróżnik" (grał w nim bohatera drugoplanowego), sprawiła, że został nominowany w 1989 do Nagrody Genie w kategorii Best Original Song w wieku lat 14. Był również nominowany do Juno Award w 1990 w kategorii „Najbardziej obiecujący wokalista roku” (org. „Most Promising Male Vocalist of the Year”).
Przez większość dzieciństwa mieszkał z matką w Montrealu, studiował na Uniwersytecie Concordia i Uniwersytecie McGill zarówno klasyczną, jak i nowoczesną muzykę fortepianową. Niektóre z jego piosenek pokazują dobrą znajomość francuskiego. Wainwright wciąż mieszka w Kanadzie.
Jako homoseksualista ujawnił się będąc jeszcze nastolatkiem. W wydaniu "Rolling Stone" z 11 listopada 1999 Wainwright powiedział, że ojciec rozpoznał w nim homoseksualistę. „Jeździliśmy razem samochodem, leciało "Heart of Glass", a ja poruszałem ustami i udawałem, że jestem Debbie Harry [wokalistka rockowego zespołu Blondie]. To tylko jedna z wielu oznak.” Jednakże później przyznał: „Matka i ojciec nie umieli poradzić sobie z tym, że jestem gejem. Nigdy o tym tak naprawdę nie rozmawialiśmy.”
Dorastając, Wainwright zainteresował się operą (widać to w jego piosence "Barcelona", w którą wpleciony jest tekst Giuseppe Verdiego). Słuchał również artystów takich jak Édith Piaf, Al Jolson, czy Judy Garland.
W wieku 14 lat Wainwright został zgwałcony w londyńskim Hyde Parku, po poderwaniu mężczyzny w barze. Przez siedem lat od tego zdarzenia nie utrzymywał stosunków płciowych. Później mówił o tej nocy w wywiadzie: „Powiedziałem, że chcę iść do parku zobaczyć gdzie odbywa się ten duży koncert. Myślałem, że to będzie romantyczna przechadzka, a on zgwałcił mnie, obrabował i próbował udusić.” Twierdzi, że przeżył tylko dlatego, że udał atak epilepsji.
Kariera.
Po staniu się stałym muzykiem grającym co tydzień w Cafe Sarajevo w Montrealu, Wainwright nagrał kilka dem, wyprodukowanych przez Pierre Marchanda (który wyprodukował również "Poses"). Taśmy trafiły do rąk Lenny’ego Waronkera z DreamWorks, wkrótce wytwórnia podpisała z Wainwrightem kontrakt. Wiosną 1996 r. Rufus przeniósł się do Nowego Jorku i tam zaczął grywać w klubie Fez, żeby zdobyć publiczność. Jesienią przeprowadził się do Los Angeles i tam nagrał swój pierwszy album (eponimicznie zatytułowany "Rufus Wainwright") wyprodukowany przez Jona Briona i Van Dyke Parksa. Płyta została wydana wiosną 1998 i od razu zyskała przychylność krytyków, a przez magazyn „Rolling Stone” została nazwana jedną z najlepszych płyt roku. Przez ten sam magazyn Wainwright został później nazwany najlepszym debiutem roku.
Latem 1998 Rufus koncertował z synem Johna Lennona Seanem, później zaczął swoją pierwszą trasę koncertową. W grudniu 1998 pojawił się w reklamie Gap śpiewając piosenkę: "What Are You Doing New Year’s Eve?". Ta promocja przyniosła mu zwiększenie zainteresowania jego osoba oraz duży wzrost sprzedaży płyt.
1 marca 1999 w Hoboken Wainwright rozpoczął trasę koncertową, która trwała do połowy maja. Następnie aż do lata wziął sobie trochę wolnego czasu i odstawił muzykę na drugi plan. Mieszkał w Chelsea Hotel w Nowym Jorku przez sześć miesięcy, podczas których napisał większość piosenek na swój drugi album.
5 czerwca 2001 ukazało się "Poses", które zdobyło porównywalną przychylność krytyków jak debiutancka płyta, jednak Wainwright nie był zadowolony z jej sprzedaży.
Od 2001 do 2004 Wainwright koncertował z Tori Amos, Stingiem, Benem Foldsem i Guster, jak również w 2001 i 2002 odbył trasę koncertową promującą "Poses". Często występuje również ze swoją siostrą Marthą Wainwright w chórku. Mimo pozyskania licznej grupy fanów i przychylności krytyków, Wainwright osiągnął umiarkowany sukces komercyjny w Stanach. Dopiero niedawno wydana – wyprodukowana przez Neila Tennanta z Pet Shop Boys – płyta "Release the Stars" spotkała się tam z ogromną uwagą mediów. Rufus zakończył na wiosnę 2007 serię koncertów z piosenkami Judy Garland, a obecnie kontynuuje światową trasę koncertową promującą jego ostatnią solową płytę.
Piosenki śpiewane przez Wainwrighta pojawiły się w wielu filmach m.in. „Maker Makes” w "Tajemnicy Brokeback Mountain"), „Complainte de La Butte” w "Moulin Rouge!" czy „Hallelujah” w "Shreku")
Staje się coraz bardziej popularny także w Polsce. 11 kwietnia po raz pierwszy wystąpił w Polsce, w warszawskim klubie Palladium.
W 2008 roku pojawił się gościnnie na albumie "Easy Come Easy Go" Marianne Faithfull.
W 2009 roku Robert Wilson wyreżyserował w Berliner Ensemble spektakl oparty na sonetach Szekspira, do których muzykę napisał Wainwright.
W 2009 roku miała premierę opera autorstwa artysty pt. "Prima Donna", która oparta jest na życiu Marii Callas.
31 sierpnia 2010 roku wystąpił w uroczystym koncercie w reżyserii Roberta Wilsona zatytułowanym: „Solidarność, Twój anioł Wolność ma na imię”, zorganizowanym w Gdańsku z okazji 30 rocznicy podpisania Porozumień Sierpniowych i powstania „Solidarności”, śpiewając przebój Leonarda Cohena „Hallelujah”.
1 października 2011 roku wystąpił w koncercie z okazji 60. urodzin Stinga w Beacon Theatre w Nowym Jorku, śpiewając przebój The Police „Wrapped Around Your Finger”.
23 sierpnia 2012 w Montauk zawarł związek małżeński z niemieckim producentem teatralnym i administratorem sztuki Jörnem Weisbrodtem. Ich córka Viva Katherine urodziła się 2 lutego 2011 w Los Angeles. Rodzicami zostali Wainwright i Lorca Cohen, córka Leonarda Cohena.

</doc>
<doc id="806414" url="https://pl.wikipedia.org/wiki?curid=806414" title="Plana Alta">
Plana Alta

Plana Alta – comarca w Hiszpanii, w Walencji, w prowincji Castellón. Stolicą jest Castelló de la Plana. Comarca ma powierzchnię 957 km². Mieszka w niej 234 887 obywateli.
Gminy.
W skład comarki wchodzi 17 gmin. Są to:

</doc>
<doc id="806416" url="https://pl.wikipedia.org/wiki?curid=806416" title="Neurony lustrzane">
Neurony lustrzane

Neurony lustrzane – grupy komórek nerwowych (neuronów), które uaktywniają się podczas wykonywania pewnej czynności lub obserwowania jej u innych osobników. Neurony lustrzane odkryto w mózgu małp i człowieka. Podejrzewa się, że dzięki nim osobnik na widok pewnej czynności jest w stanie niemal natychmiast odgadnąć intencje innego osobnika nie tylko tego samego gatunku (zob. teoria umysłu). U człowieka odpowiadają prawdopodobnie również za zdolność do rozpoznawania cudzych emocji i intencji wyrażanych niewerbalnie, czyli empatię oraz współczucie.
Neurony lustrzane zostały odkryte na początku lat 90. XX w. na Uniwersytecie w Parmie we Włoszech przez zespół w składzie: Giacomo Rizzolatti, Leonardo Fogassi i . Podczas prac nad korą ruchową mózgu makaków zauważyli, że niektóre obszary mózgu reagują niemal identycznie, gdy któryś z badaczy sięga po jedzenie, jak w sytuacji, gdy małpy robią to same. W dalszych badaniach ustalili, że wzór aktywności jest reprezentacją danej czynności, niezależnie od tego, kto ją wykonuje.
Sądzono, że nieprawidłowe funkcjonowanie ośrodków mózgu, w których występują neurony lustrzane, może być jedną z przyczyn zaburzeń w spektrum autyzmu, schizofrenii, dyspraksji, jednak zaprzeczyły temu późniejsze badania w których stwierdzono, że osoby autystyczne nie wykazują dysfunkcji neuronów lustrzanych, a wraz ze sformułowaniem problemu podwójnej empatii błędna okazała się interpretacja, jakoby osoby autystyczne cechowało upośledzenie teorii umysłu.

</doc>
<doc id="806417" url="https://pl.wikipedia.org/wiki?curid=806417" title="Paul Barras">
Paul Barras

Paul Barras, właśc. Paul François Jean Nicolas, wicehrabia de Barras (ur. 30 czerwca 1755 w Fox-Amphoux, zm. 29 stycznia 1829 w Paryżu) – francuski polityk okresu Wielkiej Rewolucji Francuskiej, jedna z głównych postaci polityki francuskiej okresu Dyrektoriatu.
Życiorys.
Młodość.
Potomek szlacheckiej rodziny z Prowansji, urodzony w Fox-Amphoux, obecnie w departamencie Var. W wieku szesnastu lat wstąpił do pułku Langwedockiego, jako „kadet dżentelmen”. W 1776 r. wyjechał do Indii Francuskich.
Po pełnej przygód podróży, dotarł do Pondicherry i wziął udział w obronie tego miasta podczas , oblężenia, które zakończyło się 18 października 1778 r. poddaniem Majsuru wobec Wielkiej Brytanii. Po zwolnieniu z garnizonu Barras powrócił do Francji. Po ponownym udziale w ekspedycji do tego rejonu w latach 1782–1783 opuścił armię i następne lata spędził we względnym zapomnieniu.
Konwent Narodowy.
Po wybuchu Rewolucji 1789 r. opowiedział się za demokratycznymi ideami i został jednym z administratorów departamentu Var. W czerwcu 1792 r. objął stanowisko w Sądzie Najwyższym w Orleanie. Później tego samego roku, po wybuchu francuskich wojen rewolucyjnych, Barras został Komisarzem w armii francuskiej, stojącej naprzeciwko sił sardyńskich na półwyspie włoskim oraz wszedł do Konwentu Narodowego jako deputowany z Var.
W styczniu 1793 r. głosował razem z większością za egzekucją króla Ludwika XVI. Przeważnie jednak był nieobecny w Paryżu, przebywając w misjach do południowo-wschodnich rejonów Francji. W tym okresie, podczas oblężenia Tulonu, poznał Napoleona Buonaparte (jego późniejsze starcie się z Napoleonem spowodowało, że bagatelizował zdolności militarne tego ostatniego: zauważył, że oblężenie prowadzone było przez 30 tys. ludzi przeciwko niewielkim siłom rojalistycznych obrońców, podczas gdy rzeczywista liczba wynosiła 12 tys.; również minimalizował udział Bonapartego w zdobyciu tego miasta).
Termidor i Dyrektoriat.
W 1794 r. Barras opowiedział się za ludźmi, którzy zamierzali obalić frakcję Maximiliena de Robespierre’a. Przewrót Termidoriański spowodował wzrost jego znaczenia. W następnym roku, kiedy Konwent poczuł się zagrożony przez niezadowoloną Gwardię Narodową Paryża, mianował Barrasa na dowódcę sił zaangażowanych w jego obronę. Podczas próby zamachu stanu przez rojalistów znanego jako 13 Vendémiaire (5 października 1795 r.), Barras wyznaczył do jego stłumienia młodego Napoleona Bonapartego, który zastosował artylerię przeciwko buntownikom na ulicy Saint-Honoré w pobliżu pałacu Tuileries – W konsekwencji Barras został jednym z pięciu Dyrektorów, którzy sprawowali rządy w Republice. Barras po stłumieniu zamachu stanu mianował Bonapartego dowódcą wszystkich wojsk w Paryżu i jego okolicach.
Dzięki swym bliskim (intymnym) stosunkom z Józefiną de Beauharnais Barras pomógł doprowadzić do małżeństwa pomiędzy nią i Bonapartem. Niektórzy z jego współczesnych domniemywali, że to było przyczyną, kryjącą się za nominacją Bonapartego na dowódcę armii we Włoszech na początku 1796 r. Sukcesy Bonapartego dały Dyrektoriatowi niebywałą stabilizację i kiedy latem 1797 r. rojaliści i pozostała jeszcze opozycja żyrondystów stawiła opór wobec rządu, Bonaparte wysłał generała Augereau, jakobina, do stłumienia ich ruchu w (4 września 1797 r.).
Upadek i ostatnie lata życia.
Rzekomy brak moralności Barrasa, zarówno w życiu publicznym, jak i prywatnym, często jest przytaczany jako główny przyczynek upadku Dyrektoriatu i powstania Konsulatu. W każdym razie Bonaparte napotkał słaby opór podczas przewrotu 18 brumaire’a (9 listopada 1799 r.). W tym czasie Barras postrzegany był jako stronnik zmian, ale został pominięty przez Pierwszego Konsula, kiedy ten przekształcił rząd Francji.
Jako że zgromadził wielką fortunę, resztę życia Barras spędził w luksusie. Napoleon najpierw uwięził go w zamku Grosbois (własność Barrasa), następnie zesłał do Brukseli i Rzymu i ostatecznie w 1810 r. internował w Montpellier. Uwolniony po upadku Cesarstwa umarł w Chaillot (obecnie część Paryża) i został pochowany na cmentarzu Père Lachaise. Chociaż był zwolennikiem Restauracji, był pod nadzorem podczas rządów Ludwika XVIII i Karola X (jego "Pamiętniki" zostały ocenzurowane po jego śmierci).

</doc>
<doc id="806424" url="https://pl.wikipedia.org/wiki?curid=806424" title="Broughton (Ohio)">
Broughton (Ohio)

Broughton – wieś w USA, w stanie Ohio, w hrabstwie Paulding.
W roku 2010, 15% mieszkańców było w wieku poniżej 18 lat, 7,5% było w wieku od 18 do 24 lat, 17,4% miało od 25 do 44 lat, 40% miało od 45 do 64 lat, a 20% było w wieku 65 lat lub starszych. We wsi było 50,0% mężczyzn i 50,0% kobiet.
Liczba mieszkańców w 2010 roku wynosiła 166, a w 2012 wynosiła 118.

</doc>
<doc id="806425" url="https://pl.wikipedia.org/wiki?curid=806425" title="Buchtel">
Buchtel

Buchtel – wieś w USA, Hrabstwo Athens i Hrabstwo Hocking w stanie Ohio.
Miejscowość Buchtel była znana przede wszystkim jako wspólnota węgla kamiennego rozpoczętej przez syndykat, którego udziałowcem był John R. Buchtel (1820-1892). Przemysłowiec ten wykorzystał swoje zyski, aby założyć Buchtel College, później University of Akron.
W roku 2010, 21,9% mieszkańców było w wieku poniżej 18 lat, 10,5% było w wieku od 18 do 24 lat, 26,1% było od 25 do 44 lat, 26,7% było od 45 do 64 lat, a 14,7% było w wieku 65 lat lub starszych. We wsi było 48,6% mężczyzn i 51,4% kobiet.
Liczba mieszkańców w 2010 roku wynosiła 558, a w roku 2012 wynosiła 552.

</doc>
<doc id="806428" url="https://pl.wikipedia.org/wiki?curid=806428" title="Buckeye Lake">
Buckeye Lake

Buckeye Lake – wieś w Stanach Zjednoczonych, w stanie Ohio, w hrabstwie Fairfield.
Liczba mieszkańców w 2000 roku wynosiła 3 049.

</doc>
<doc id="806431" url="https://pl.wikipedia.org/wiki?curid=806431" title="La Serratella">
La Serratella

La Serratella (do 2013 roku pod hiszpańską nazwą "Sarratella") – gmina w Hiszpanii, we wspólnocie autonomicznej Walencja, w prowincji Castellón, w comarce Alt Maestrat.
Powierzchnia gminy wynosi 18,81 km². W 2018 roku liczba ludności wynosiła 101, a gęstość zaludnienia 5,37 osoby/km². W trzecią niedzielę sierpnia w gminie odbywają się regionalne fiesty.

</doc>
<doc id="806433" url="https://pl.wikipedia.org/wiki?curid=806433" title="Międzynarodowa Unia Telekomunikacyjna">
Międzynarodowa Unia Telekomunikacyjna



</doc>
<doc id="806438" url="https://pl.wikipedia.org/wiki?curid=806438" title="Andrzej Sokołowski (piłkarz ręczny)">
Andrzej Sokołowski (piłkarz ręczny)

Andrzej Sokołowski (ur. 23 listopada w 1948 w Komorznie.) – polski piłkarz ręczny, grający jako obrotowy, dwukrotny olimpijczyk (1972, 1976), brązowy medalista olimpijki (1976).
Życiorys.
Kariera klubowa.
Grę w piłkę ręczną rozpoczął jako piętnastolatek w Gwardia Opole. Jego pierwszym trenerem był Jan Pasoń, następnie trenował go Edward Hyla. W 1967 sięgnął z opolskim klubem mistrzostwo Polski juniorów. Od 1968 występował w Śląsku Wrocław, nosił pseudonimy boiskowe „Olaf” i „Sokół”. Z wrocławskim zespołem sięgnął kolejno po trzy tytuły mistrza Polski seniorów (1969, 1970, 1971) i siedem kolejnych tytułów mistrza Polski seniorów (1972, 1973, 1974, 1975, 1976, 1977, 1978), a także Puchar Polski w 1969 i 1976. Ponadto w 1978 zagrał w przegranym finale Pucharu Europy mistrzów krajowych. W latach 1978-1981 występował w belgijskiej drużynie HC Mechelen, w 1979 zdobył z nią tytuł mistrza Belgii. W lutym 1981 powrócił do Polski i gry w Śląsku Wrocław. W tym samym roku z wrocławskim klubem wywalczył Puchar Polski i brązowy medal mistrzostw Polski. W 1982 wywalczył swój ósmy w karierze tytuł mistrza Polski i czwarty w karierze Puchar Polski. W 1983 zdobył brązowy medal mistrzostw Polski. W kolejnych latach pracował w Śląsku jako trener. W styczniu 1987 ponownie wyjechał do Belgii. Przez półtora roku był zawodnikiem HC Apolloon Kortrijk, następnie trenerem tego zespołu (1987-1994 drużyny męskiej, 1994-1996 drużyny żeńskiej). Od 1996 do 2005 był trenerem trzecioligowej drużyny HC Izegem, którą w 1999 wprowadził do I ligi. W 2010 został trenerem żeńskiego zespołu DHT Middelkerke-Izegem.
Kariera reprezentacyjna.
W reprezentacji Polski seniorów debiutował 22 listopada 1969 w towarzyskim spotkaniu ze Szwecją. W 1970 wystąpił na mistrzostwach świata seniorów, zajmując z drużyna miejsce 13-16. miejsce. Zagrał tam we wszystkich trzech spotkaniach, zdobył jedną bramkę. Był wówczas zawodnikiem drugiego planu. W 1972 zagrał na igrzyskach olimpijskich w Monachium, zajmując z zespołem 10. miejsce. Zagrał tam we wszystkich pięciu spotkaniach, zdobył jedną bramkę. Następnie stracił miejsce w kadrze (ominęły go m.in. mistrzostwa świata w 1974). Powrócił jednak do reprezentacji we wrześniu 1978 i w tym samym roku wystąpił na turnieju o Puchar Świata, gdzie polski zespół zajął 2. miejsce. On sam należał do podstawowych zawodników swojego zespołu, zdobył sześć bramek. Swój największy sukces międzynarodowy odniósł na igrzyskach olimpijskich w Montrealu (1976), gdzie zdobył brązowy medal. Zdobył tam sześć bramek, a w meczu decydującym o medalu wypracował cztery rzuty karne. Karierę reprezentacyjną zakończył na mistrzostwach świata w 1978, gdzie jego zespół zajął 6. miejsce, a on sam zdobył trzy bramki. Ostatni raz w biało-czerwonych barwach zagrał 2 lutego 1978. Łącznie w I reprezentacji Polski seniorów wystąpił 145 razy, zdobywając 192 bramki.
Był też mistrzem Spartakiady Armii Zaprzyjaźnionych (1972), dwukrotnie w tych zawodach zdobył brązowy medal (1973, 1976). W 1975 wywalczył brązowy medal akademickich mistrzostw świata (1975).
Został odznaczony Brązowym Medalem za Wybitne Osiągnięcia Sportowe (1976), odznaką Zasłużony Mistrz Sportu (1978) i Srebrnym Krzyżem Zasługi. W 1993 otrzymał Diamentową Odznakę Związku Piłki Ręcznej w Polsce. W 2008 został wybrany do najlepszej siódemki 90-lecia piłki ręcznej w Polsce na pozycji obrotowego.
Życie prywatne.
Mieszka w Kortrijk, w Belgii. Jego żona Krystyna ukończyła Akademię Wychowania Fizycznego we Wrocławiu, córka Jowita Sokołowska była reprezentantką Belgii w koszykówce.

</doc>
<doc id="806439" url="https://pl.wikipedia.org/wiki?curid=806439" title="La Sarratella">
La Sarratella



</doc>
<doc id="806440" url="https://pl.wikipedia.org/wiki?curid=806440" title="Emmanuel-Joseph Sieyès">
Emmanuel-Joseph Sieyès

Emmanuel-Joseph Sieyès (ur. 3 maja 1748 we Fréjus, zm. 20 czerwca 1836 w Paryżu) – francuski duchowny katolicki, opat, jeden z głównych inicjatorów rewolucji francuskiej, a następnie instytucji Konsulatu, urzędnik w okresie I Cesarstwa. Jego pamflet pt. "Czym jest stan trzeci?" (wydany w 1789 roku) stał się manifestem rewolucji francuskiej, przyczynił się on do przekształcenia Stanów Generalnych w Zgromadzenie Narodowe w czerwcu 1789 roku.
W roku 1799 stał się inicjatorem zamachu stanu z 18 brumaire’a, w wyniku którego doszedł do władzy Napoleon Bonaparte.
Sieyès był również pionierem nauk społecznych, jako pierwszy użył terminu ‘socjologia’. Sieyès oraz jego partia opowiadali się za ustrojem demokratycznym w przeciwieństwie do Jeana Josepha Mouniera oraz związanych z nim monarchistów.
Młodość.
Sieyès urodził się we Fréjus w południowej Francji. Kształcił się do stanu kapłańskiego na Sorbonie. Podczas studiów zainspirowały go nauki Johna Locke’a, Étienne’a Bonnota de Condillaca, encyklopedystów oraz innych myślicieli politycznych związanych z naukami teologicznymi.
"Czym jest stan trzeci?" oraz "Deklaracja".
W roku 1788 król Francji Ludwik XVI zaproponował zwołanie Stanów Generalnych po ponad 150-letniej przerwie. Na polecenie króla, minister finansów Jacques Necker zaprosił francuskich pisarzy na posiedzenie Stanów, by przedstawili na tym forum swoje poglądy. Pozwoliło to Sieyèsowi ogłosić słynny pamflet ze stycznia 1789 roku pt. "Czym jest stan trzeci?" ("Qu’est-ce que le tiers état?"). Swój wywód rozpoczął w następujących słowach:
Słynne zdanie zostało podobno zainspirowane twórczością Nicolasa Chamforta. Pamflet zyskał wielki rozgłos, a jego autor, pomimo przynależności do stanu duchownego (co pozwalało mu reprezentować stan pierwszy), został wybrany na ostatniego (dwudziestego) przedstawiciela trzeciego stanu na zgromadzenie Stanów Generalnych w Paryżu.
Sieyès odegrał kluczową rolę w pierwszych latach rewolucji francuskiej. Brał udział w sporządzaniu tekstu Deklaracji praw człowieka i obywatela. Opierał się przy tym na oświeceniowych zasadach: suwerenności narodu, prawa narodu do wyboru i kontroli władzy oraz reprezentacji (osoby sprawujące władzę reprezentują interesy swoich wyborców).
W pamflecie Sieyèsa zawarte było rozróżnienie pomiędzy czynnym i biernym prawem wyborczym. Sieyès opowiadał się za cenzusem majątkowym w polityce oraz przyznaniem praw wyborczych wyłącznie mężczyznom.
Znaczenie pamfletu "Czym jest stan trzeci?" podczas rewolucji francuskiej.
Pamflet Sieyèsa wywarł ogromny wpływ na myśl rewolucyjną, która doprowadziła Francję do rewolucji. W swoim utworze wyraził potrzeby i frustrację odosobnionej klasy społecznej, która tworzyła stan trzeci. W ten sposób przyczynił się pośrednio do upadku "ancien régime" we Francji. Wyciągnął na wierzch nieuczciwość szlachty oraz przeciążenie i przygnębienie klasy pracującej, na której stan pierwszy żerował. Pamflet był „ośrodkiem krystalizacji”, wokół którego zgromadziła się warstwa społeczna pozbawiona do tej pory głosu. Po raz pierwszy stan trzeci stanowił siłę znaczną na tyle, by jego jasno zarysowane postulaty nie mogły zostać pominięte podczas obrad Stanów Generalnych.
Pamflet zburzył utarte, konwencjonalne znaczenie „służby publicznej”. Arystokracja uważała się za elitarną klasę rządzącą, obciążoną „żmudnym” obowiązkiem zarządzania porządkiem społecznym we Francji. Tymczasem Sieyès uważał, że służba publiczna powinna być pełniona nie przez pierwszy ani drugi, ale właśnie – przez trzeci stan. Radykalizm pamfletu zawarł się w myśli, że suwerenność nie jest przymiotem arystokracji, ale narodu, zdefiniowanego jako klasa pracująca Francji, której codzienne obowiązki i utrapienia przynoszą pożytek społeczeństwu. Rewolucja francuska nie potoczyłaby się w ten sam sposób bez swojego patriotycznego i zarazem radykalnego przesłania, które zjednywało przedstawicieli różnych profesji w obrębie stanu trzeciego.
Co więcej, definiując stan trzeci jako główny mechanizm napędowy służby publicznej, Sieyès przywołał kwestię roli arystokracji w społeczeństwie, sprowadzając ją nawet do roli obcej nacji wewnątrz francuskiego społeczeństwa. Arystokratyczna duma oraz jej lekceważenie względem niższych warstw społecznych stały się dla Sieyèsa podstawą do uznania przywilejów szlacheckich za „zdradę wspólnoty”. Był to „najostrzejszy” argument z retorycznego repertuaru Sieyèsa. Sieyès wykorzystywał wyniosłość szlachty oraz samozwańcze przywileje, by sprowadzić arystokrację do roli „obcego elementu”, nieprzystającego do zasadniczej woli narodu francuskiego. Na ironię, to z powodu własnych interesów, tak dosadnie krytykowanych przez Sieyèsa, arystokracja zwróciła się do króla z prośbą o zwołanie Stanów Generalnych. Z konfliktu, dotyczącego podziału głosów w Stanach Generalnych, wyłoniła się iskra, która rozpaliła płomień rewolucji.
Pamflet Sieyèsa miał wpływ na rozważania związane z kwestiami strukturalnymi zwoływanych Stanów. Przede wszystkim, stan trzeci zażądał, by zaniechać głosowania stanami i żeby każdy reprezentant głosował osobiście w swoim imieniu. Ponadto stan trzeci postulował o zrównanie liczebności jego reprezentacji z liczebnością połączonych przedstawicielstw dwóch pozostałych stanów. Zawarte w pamflecie tezy przemówiły do mas i wywołały reakcję rewolucyjną – nieustępliwość stanu trzeciego wobec rozwiązań kompromisowych oraz zerwanie z feudalnym porządkiem "ancien régime".
Zgromadzenie, Konwent i terror jakobiński.
Chociaż Sieyès osobiście nie występował jako mówca, miał on zasadniczy wpływ na przebieg zgromadzenia Stanów Generalnych. Zaakceptował decyzję Stanów o przekształceniu się w Zgromadzenie Narodowe, sprzeciwiał się jednak zniesieniu dziesięciny oraz konfiskacie majątków kościelnych. Sieyès został wybrany do specjalnej komisji konstytucyjnej. W trakcie jej obrad przeciwstawiał się uznaniu prawa króla do „absolutnego weta”. Prawo to bezskutecznie próbował przeforsować przewodniczący Zgromadzenia Narodowego, Honoriusz Mirabeau. Sieyès miał znaczny wpływ na ukształtowanie nowego podziału administracyjnego Francji na departamenty. Jednak, począwszy od wiosny 1790 roku, zaczął tracić na znaczeniu na rzecz innych polityków. Tylko jednokrotnie wybrano go na urząd prezesa Zgromadzenia Konstytucyjnego (pełnił tę funkcję przez dwa tygodnie).
Podobnie jak pozostali członkowie Konstytuanty, Sieyès został wykluczony z Legislatywy na mocy zarządzenia (zaproponowanego przez Maximilliana Robespierre’a), zgodnie z którym żaden z przedstawicieli Zgromadzenia nie mógł uczestniczyć w nowym ciele ustawodawczym. Sieyès pojawił się ponownie na scenie politycznej w trzecim Zgromadzeniu Narodowym, znanym również jako Konwent Narodowy Republiki Francuskiej (wrzesień 1792 – wrzesień 1795). Opowiadał się za karą śmierci dla Ludwika XVI. Wbrew temu, co mu przypisywano, nie odnosił się do monarchy w sposób lekceważący. W obliczu zagrożenia rządami terroru, Sieyès wyparł się nawet swojej wiary w okresie upowszechniania "kultu rozumu". Później uzasadnił swoje postępowanie w okresie terroru słynnym zdaniem: "Przetrwałem" ("J’ai vécu" – dosłownie "Żyłem").
Dyrektoriat i intryga.
W roku 1795 Sieyès udał się z misją dyplomatyczną do Hagi, gdzie zawarł traktat pomiędzy Francją a Republiką Batawską. Z odrazą odniósł się do konstytucji z roku 1795 (która wprowadziła instytucję dyrektorów) i odmówił zasiadania w Dyrektoriacie. W maju 1798 roku udał się jako pełnomocnik Francji do Berlina w celu nakłonienia Prus do sprzymierzenia się z Francją przeciwko drugiej koalicji. Pomimo znacznych wysiłków, misja nie powiodła się.
Autorytet Sieyèsa wzrósł, wskutek czego w maju 1799 roku wstąpił do Dyrektoriatu na miejsce Jeana-François Rewbella.
Pomimo to Sieyès snuł plany obalenia Dyrektoriatu i wizję zastąpienia rządu władcą absolutnym – rozważał pomiędzy arcyksięciem Karolem Ludwikiem Habsburgiem a Karolem Wilhelmem Ferdynandem z Brunszwiku (największym przeciwnikiem rewolucji). Próbował podkopać konstytucję, co doprowadziło do zamknięcia reaktywowanego Klubu Jakobinów, gdy ten proponował generałowi Joubertowi przygotowanie zamachu stanu.
Brumaire i konsulat.
Śmierć generała Jouberta podczas bitwy pod Novi oraz powrót Napoleona Bonaparte z kampanii egipskiej położyły kres projektowi Sieyèsa. Niemniej jednak, udało mu się uzyskać nowe porozumienie z Napoleonem. Po przewrocie 18 brumaire’a Sieyès stworzył projekt konstytucji, który już od dawna planował. Bonaparte całkowicie przekształcił jego dzieło, tworząc Konstytucję Roku VIII – dającą podstawę dla instytucji Konsulatu.
Sieyès wkrótce zrezygnował ze stanowiska marionetkowego konsula, które przyjął po zamachu 18 brumaire’a. Został jednym ze współtwórców Senatu Konserwatywnego (był jego przewodniczącym w roku 1799). W tym czasie otrzymał od Napoleona ogromny majątek ziemski w gminie Crosne. Po spisku z ulicy Saint-Nicaise w końcówce grudnia 1800 roku, Sieyès stał za bezwzględnymi i nielegalnymi procederami, które pozwoliły Napoleonowi oczyścić swoje otoczenie z jakobinów.
Cesarstwo i dalsze życie.
W okresie cesarstwa (1804-1814) Sieyès rzadko udzielał się publicznie. Gdy Napoleon powrócił do steru państwa w roku 1815 Sieyès został powołany do Izby Parów. Po drugiej restauracji królestwa w roku 1816 Sieyès został wyrzucony z Akademii przez Ludwika XVIII. Przeniósł się wówczas do Brukseli. Do ojczyzny powrócił po rewolucji lipcowej w roku 1830. Zmarł w Paryżu w roku 1836.
Sieyès i nauki społeczne.
W roku 1795 Sieyès został jednym z twórców klasy nauk moralnych i politycznych, które później przekształciły się w Akademię Nauk Moralnych i Politycznych w Instytucie Francuskim.
Gdy w roku 1803 zreformowano Akademię Francuską, Sieyèsa wybrano w miejsce Jeana Sylvaina Bailly’ego, zgilotynowanego w okresie terroru jakobińskiego 12 listopada 1793 roku.
Po drugiej restauracji królestwa Sieyès został na mocy zarządzenia wydalony z Akademii. Jego miejsce objął, na mocy dekretu królewskiego, markiz Lally-Tollendal.
Publikacja nieznanych prac Sieyèsa wykazała, że to on po raz pierwszy użył terminu „socjologia” w roku 1780. Ten sam termin został wprowadzony jako neologizm dopiero 50 lat później przez Auguste’a Comte, który spopularyzował nauki społeczne.

</doc>
<doc id="806443" url="https://pl.wikipedia.org/wiki?curid=806443" title="Zatoka Amatique">
Zatoka Amatique

Zatoka Amatique – zatoka u wybrzeża Ameryki Środkowej, część Zatoki Honduraskiej. Większość wód zatoki należy do Gwatemali, tylko jej zachodnia część należy do Belize. Do zatoki Amatique uchodzi rzeka Dulce. 
Najważniejsze miasta położone nad zatoką to port morski Puerto Barrios (48,6 tys. mieszk.) oraz Livingston (10,6 tys.).

</doc>
<doc id="806451" url="https://pl.wikipedia.org/wiki?curid=806451" title="O3">
O3



</doc>
<doc id="806454" url="https://pl.wikipedia.org/wiki?curid=806454" title="H2S">
H2S



</doc>
<doc id="806455" url="https://pl.wikipedia.org/wiki?curid=806455" title="La Paz (Honduras)">
La Paz (Honduras)

La Paz – miasto w południowym Hondurasie. Ludność: 15,9 tys. (2001). Ośrodek administracyjny departamentu La Paz.

</doc>
<doc id="806461" url="https://pl.wikipedia.org/wiki?curid=806461" title="Orrorin">
Orrorin

Praeanthropus tugenensis (Orrorin tugenensis) – wymarły gatunek ssaka człekokształtnego, jeden z najstarszych znanych przedstawicieli linii rozwojowej hominidów. Pierwszego odkrycia dokonał zespół Martina Pickforda i Brigitte Senut w 2000 r. w Kenii, w późnomioceńskich pokładach formacji Lukeino (Wzgórza Tugen, ang. Tugen Hills; stąd nazwa gatunkowa "tugenensis"). Z powodu roku odkrycia został nazwany przez prasę „człowiekiem milenijnym”. (Określenie "człowiek" było medialnie szumne, ale jest nadużyciem – w stosunku do tego gatunku.)
Opis.
Na podstawie analizy wieku popiołów wulkanicznych, w których dokonano odkrycia, ustalono, że żył około 6,1-5,8 mln lat temu. Znalezione szczątki to fragment szczęki, zęby, fragment kości ramiennej, fragment kości udowej i fragmenty kości ręki, łącznie 13 skamielin należących do co najmniej pięciu osobników, znalezionych na czterech stanowiskach. Na podstawie analizy znalezionych szczątków przypuszcza się, że orrorin mógł być istotą fakultatywnie dwunożną. Za bipedią przemawiają takie cechy, jak dystrybucja istoty zbitej w trzonie i szyjce kości udowej, asymetria w grubości warstwy kortykalnej – grubsza część dolna (u współczesnych małp człekokształtnych brak asymetrii w grubości tej warstwy lub grubsza część górna), wydłużona szyjka kości udowej tak jak u australopiteków, powiększone miejsce przyczepu mięśnia pośladkowego większego, głowa kości udowej większa niż u wcześniejszych homininów. Ta ostatnia cecha jest sporna i niektórzy (White) wskazują, że rozmiar głowy kości udowej jest porównywalny z głową kości udowej szympansa, a więc należałoby wykonać zdjęcia RTG. Budowa zębów nawiązuje do późniejszych ardipiteków i australopiteków. Chociaż redukowany kieł V-kształtny bardziej przypomina kieł szympansa, jest od niego mniejszy.
Cela-Conde i Ayala w 2003 uznali, że "Orrorin" to młodszy synonim rodzaju "Praeanthropus" i zaliczyli go do podrodziny Preanthropinae wraz z "Ardipithecus".

</doc>
<doc id="806464" url="https://pl.wikipedia.org/wiki?curid=806464" title="Powieść sensacyjna">
Powieść sensacyjna

Powieść sensacyjna – gatunek literacki wywodzący się m.in. ze średniowiecznych rycerskich romansów, od XIX wieku stanowiący jeden z typowych gatunków literatury rozrywkowej. 
Cechy gatunku.
Podstawową cechą tego gatunku literackiego jest szybka akcja oraz wiele jej dramatycznych zwrotów. W powieści sensacyjnej, w celu utrzymania czytelnika w ciągłym napięciu, do minimum ograniczone są opisy bohaterów i miejsc oraz charakterystyki postaci, bohaterowie tego typu utworów bardzo rzadko zresztą są bardziej rozbudowani psychologicznie. W powieści sensacyjnej nie ma również miejsca na postacie wieloznaczne, rzadkością są bohaterowie dynamiczni, zmieniający się psychologicznie w toku akcji. W przypadku samej akcji utworu dużą rolę odgrywa przypadkowość, nieoczekiwane zbiegi okoliczności, mające na celu dalsze dynamizowanie dzieła. 
Aktualnie czołowi jej twórcy to pisarze amerykańscy i brytyjscy: Robert Ludlum (już nieżyjący), John Grisham, Frederick Forsyth, Tom Clancy(również nieżyjący). W czasach PRL literaturę tego typu tłumaczono w Polsce w ograniczonym zakresie, po 1989 natomiast przeżywała ona nagły wzrost popularności.
Bibliografia.
M. Głowiński, T. Kostkiewiczowa, A. Okopień-Sławińska, J. Sławiński, Słownik terminów literackich, Zakład Narodowy im. Ossolińskich, Wrocław 2002, 

</doc>
<doc id="806467" url="https://pl.wikipedia.org/wiki?curid=806467" title="Tony Robinson">
Tony Robinson

Anthony Robinson (znany jako Tony Robinson, ur. 15 sierpnia 1946 w Londynie) - brytyjski aktor, pisarz i dziennikarz, najbardziej znany z roli Baldricka w serialu komediowym "Czarna Żmija" oraz jako wieloletni prezenter programów historycznych w brytyjskiej i australijskiej telewizji.
Życiorys.
Kariera aktorska i medialna.
Już od wczesnej młodości chciał być aktorem, jednak początki nie były zachęcające - jego kariera teatralna szła na tyle słabo, że na jakiś czas zamienił etat aktora na pracę w teatralnej administracji. W latach 70. występował w telewizyjnym programie dla dzieci "Sam On Boff's Island", jednak prawdziwą popularność zaczął zdobywać dopiero około czterdziestki. 
W 1983 zaczął pojawiać się w popularnym programie satyrycznym "Who Dares Wins". W tym samym roku wyemitowano pierwsze odcinki serialu Czarna Żmija, z którego jest dziś najlepiej pamiętany. Wystąpił we wszystkich odcinkach tej produkcji, łącznie ze zrealizowanym 11 lat po zamknięciu serialu milenijnym odcinkiem specjalnym "Czarna Żmija: Tam i z powrotem". Stworzył niezapomnianą postać Baldricka - poczciwego głupka, mężczyzny o inteligencji małego dziecka, wiecznie poniżanego i wyszydzanego przez swojego pana, który jednak nie może się bez niego obejść.
Po "Czarnej Żmii".
Po zakończeniu produkcji Czarnej Żmii, Robinson zagrał jedną z głównych ról w napisanym przez siebie popularnym serialu komediowym dla dzieci "Maid Marian and her Merry Men", stanowiącym bardzo luźną i dość prześmiewczą adaptację historii o Robin Hoodzie. Od 1994 jest stałym prezenterem historycznych programów popularnonaukowych w telewizji Channel 4, współpracuje też z National Geographic Channel oraz History Channel Australia. W 2009 wystąpił gościnnie w serialu "Hotel Babylon". 
Robinson pisuje także książki dla dzieci - jak dotąd ukazało się 16 dzieł jego autorstwa. Często użycza również swojego głosu w dźwiękowych wersjach książek oraz pojawia się na estradzie z autorskim programem komediowym w konwencji "one man show". W 2006 wzbudził sporo kontrowersji decydując się na udział w filmie dokumentalnym macierzystej stacji telewizyjnej, ukazującym pobyt jego matki w domu spokojnej starości - od etapu podejmowania przez niego tej niełatwej decyzji, aż do jej śmierci. 
Działalność społeczna i polityczna.
W latach 1996 - 2000 był wiceprzewodniczącym organizacji Equity, brytyjskiej odpowiedniczki polskiego ZASP. Z kolei w latach 2000 - 2004 był członkiem Krajowego Komitetu Wykonawczego Partii Pracy.
Wyróżnienia.
W czerwcu 2013 Robinson otrzymał tytuł szlachecki "Sir", co stanowi jeden z najwyższych wyrazów uznania przyznawanych przez monarchę Wielkiej Brytanii. W uzasadnieniu napisano, iż jest to forma docenienia jego działalności publicznej i politycznej. Na wieść o tym wyróżnieniu Robinson zapewnił, iż nowy tytuł zmobilizuje go do dalszej pracy społecznej. Dodał również żartobliwie - nawiązując do rycerskiego pochodzenia swojego tytułu - iż będzie zabijał wszelkie nieprawe smoki oraz ratował wszystkie białogłowy w niebezpieczeństwie, które będą potrzebować pomocy.

</doc>
<doc id="806468" url="https://pl.wikipedia.org/wiki?curid=806468" title="Melinit">
Melinit



</doc>
<doc id="806469" url="https://pl.wikipedia.org/wiki?curid=806469" title="Organizacja Narodów Zjednoczoncyh do spraw Wyżywienia i Rolnictwa">
Organizacja Narodów Zjednoczoncyh do spraw Wyżywienia i Rolnictwa



</doc>
<doc id="806470" url="https://pl.wikipedia.org/wiki?curid=806470" title="Organizacja Narodów Zjednoczonych do Spraw Oświaty, Nauki i Wychowania">
Organizacja Narodów Zjednoczonych do Spraw Oświaty, Nauki i Wychowania



</doc>
<doc id="806478" url="https://pl.wikipedia.org/wiki?curid=806478" title="Octan butylu">
Octan butylu

Octan "n"-butylu – organiczny związek chemiczny, ester kwasu octowego i alkoholu "n"-butylowego.
Stosowany jest na dość dużą skalę jako rozpuszczalnik organiczny. Ma ostry, ale umiarkowanie przyjemny zapach kojarzący się z bananami. Jest szkodliwy dla zdrowia, podrażnia błony śluzowe. Stosowany jest jako składnik bezacetonowych zmywaczy do paznokci.
Izomery octanu "n"-butylu to octan izobutylu, octan "tert"-butylu i octan "sec"-butylu.

</doc>
<doc id="806480" url="https://pl.wikipedia.org/wiki?curid=806480" title="Kirchanschöring">
Kirchanschöring

Kirchanschöring – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 15 km na północny wschód od Traunsteinu, przy granicy z Austrią, nad jeziorem Waginger See.
Polityka.
Wójtem gminy jest Hans-Jörg Birner z CSU, wcześniej funkcję tę pełnił Albert Reite, rada gminy składa się z 16 osób.

</doc>
<doc id="806483" url="https://pl.wikipedia.org/wiki?curid=806483" title="Siouxsie And The Banshees">
Siouxsie And The Banshees



</doc>
<doc id="806486" url="https://pl.wikipedia.org/wiki?curid=806486" title="Northern Line">
Northern Line

Northern Line – jedna z linii metra w Londynie, oznaczana kolorem czarnym. Jej pierwszy odcinek został otwarty w 1890 roku. Obecnie korzysta z niej ok. 207 milionów pasażerów rocznie, co daje jej pierwsze miejsce wśród wszystkich linii. Jej trasa liczy 58 kilometrów oraz 50 stacji, w tym 36 pod ziemią. 
Przebieg linii.
Northern Line jako jedyna w londyńskim metrze nie posiada odcinka, który można uznać za linię główną. Zamiast tego składa się z pięciu odgałęzień - dwóch w północnym Londynie, dwóch w centrum i jednego na południu. Pierwsze odgałęzienie północne bierze swą nazwę od krańca Edgware, drugie zaś od High Barnet. Na stacji Finchley Central odchodzi od niego dodatkowa odnoga do stacji Mill Hill East (obie stacje łączy linia wahadłowa). Odgałęzienia północne spotykają się na stacji Camden Town. Zaraz za nią linia rozdziela się ponownie, tworząc odgałęzienie Charing Cross (położone bardziej na zachód) oraz Bank (bardziej na wschód). Na stacji Kennington oba spotykają się ponownie i przechodzą w południowe odgałęzienie Morden. 
Tak skomplikowany układ Northern Line powoduje, że w praktyce jej składy kursują na czterech głównych trasach (choć w godzinach szczytu spotykane są również inne kombinacje):
Northern Line należy do grupy "deep level lines", co oznacza, że na odcinkach podziemnych tory w każdą stronę ułożone są w osobnym tunelu na średniej głębokości 20 metrów. W wielu miejscach linii głębokość ta jest jednak znacznie większa. Leżąca na trasie Northern stacja Hampstead posiada peron na głębokości ponad 58 metrów, co jest rekordem w skali całego metra. Do Northern Line należą także rekordy dotyczące punktu na trasie metra położonego najniżej pod ziemią (67 metrów, fragment tunelu w okolicy stacji Hampstead) i najwyżej nad nią (18 metrów, wiadukt blisko stacji Mill Hill East). Z kolei fragment trasy od East Finchley do Morden (przez Bank) stanowi najdłuższy w całym metrze odcinek, na którym pociągi cały czas pozostają pod ziemią (liczy 27,8 km).
Tabor.
Northern Line obsługiwana jest przez 106 pociągów klasy 1995 Stock, dostarczonych w latach 1998-2001 przez koncern Alstom. Pociągi te nie zostały zakupione przez metro, lecz wzięte w leasing. W godzinach szczytu na trasę wyjeżdżają równocześnie 84 składy.

</doc>
<doc id="806487" url="https://pl.wikipedia.org/wiki?curid=806487" title="Nußdorf (Bawaria)">
Nußdorf (Bawaria)

Nußdorf, Nußdorf im Chiemgau – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 5 km na północny zachód od Traunsteinu, przy drodze B299.
Dzielnice.
Dzielnicami w gminie są: Aiging, Hartmann, Herbsdorf, Litzlwalchen, Mögstetten, Mühlthal, Ruhpoint, Sondermoning, Wang i Weiderting.
Polityka.
Wójtem gminy jest Johann Gnadl z CSU, rada gminy składa się z 14 osób.
Oświata.
W gminie znajduje się przedszkole oraz szkoła podstawowa (99 uczniów w roku szkolnym 2009/2010).

</doc>
<doc id="806490" url="https://pl.wikipedia.org/wiki?curid=806490" title="Puerto San José">
Puerto San José

 
Puerto San José – miasto w południowej Gwatemali w departamencie Escuintla, położone na wybrzeżu Oceanu Spokojnego. Ludność: 17,4 tys. (2002) – jest największym gwatemalskim miastem na wybrzeżu pacyficznym.
Do lat 80. XX wieku Puerto San José było głównym pacyficznym portem morskim Gwatemali. W latach 1979-1985 w niedalekim sąsiedztwie miasta powstał nowy port morski Puerto Quetzal.
Miasto jest również ważnym ośrodkiem turystyki weekendowej dla mieszkańców stolicy kraju Gwatemali. Puerto San José ma ze stolicą połączenie kolejowe i drogowe. W mieście funkcjonuje port lotniczy San José.

</doc>
<doc id="806493" url="https://pl.wikipedia.org/wiki?curid=806493" title="Mamutak">
Mamutak

Mamutak, struś madagaskarski, epiornis, ptak-słoń (†"Aepyornis maximus") – gatunek wymarłego nielotnego ptaka z rodziny mamutaków (Aepyornithidae).
Ten przedstawiciel megafauny mierzył 3 metry wysokości i ważył około 500 kg. Występował na moczarach Madagaskaru od plejstocenu do co najmniej 1000 roku. Nie wiadomo dokładnie, w którym stuleciu gatunek wyginął (przypuszczalnie między XIV a XVII wiekiem), wiadomo jednak, że mamutaki żyły współcześnie z ludźmi, a ich jaja były dla ludzi pokarmem. Jedynymi pozostałościami po tych ptakach są szkielety i resztki jaj. Prawdopodobnie legendy o tych ptakach trafiły do "Księgi tysiąca i jednej nocy", gdzie określano je jako "rukh", olbrzymie sępy zdolne pochwycić i unieść w powietrze słonia.
Mamutaki składały największe jaja, których wymiary dochodziły do 34 cm długości, 1 m obwodu oraz do 10 kg masy, co czyni je rekordzistami w świecie współczesnych zwierząt. Jest to równowartość 5 lub 6 jaj strusia afrykańskiego lub około 160 jaj kurzych.
Jajo mamutaka mierzące 32 cm długości i 70 cm w obwodzie można zobaczyć na wystawie „Świat zwierząt” w Muzeum Przyrodniczym Uniwersytetu Wrocławskiego.

</doc>
<doc id="806496" url="https://pl.wikipedia.org/wiki?curid=806496" title="Palling">
Palling

Palling – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 15 km na północ od Traunsteinu.
Polityka.
Wójtem gminy jest Josef Jahner z UWG, rada gminy składa się z 16 osób.
Oświata.
W gminie znajduje się przedszkole (75 miejsc) oraz szkoła podstawowa z częścią Hauptschule (9 nauczycieli, 155 uczniów).

</doc>
<doc id="806497" url="https://pl.wikipedia.org/wiki?curid=806497" title="Organizacja Narodów Zjednoczonych do spraw Rozwoju Przemysłu">
Organizacja Narodów Zjednoczonych do spraw Rozwoju Przemysłu



</doc>
<doc id="806498" url="https://pl.wikipedia.org/wiki?curid=806498" title="Piłka nożna na Letnich Igrzyskach Olimpijskich 2000">
Piłka nożna na Letnich Igrzyskach Olimpijskich 2000

Wyniki turnieju piłki nożnej odbywającego się na Letnich Igrzyskach Olimpijskich w roku 2000 w Sydney.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Grupa D.
Tabela końcowa.
Grupa D

</doc>
<doc id="806499" url="https://pl.wikipedia.org/wiki?curid=806499" title="Morbid Visions">
Morbid Visions

Morbid Visions – debiutancki album długogrający brazylijskiego zespołu Sepultura, utrzymany w stylistyce deathmetalowej, wydany przez lokalną wytwórnię Cogumelo Records z Belo Horizonte 10 listopada 1986.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Opis.
Jako pierwszy otwór powstał „Troops of Doom”, stworzony przez Jairo Guedesa. Materiał na płytę został zarejestrowany w ciągu siedmiu dni w sierpniu 1985 w Estúdio Vice-Versa w São Paulo. Muzyka na płycie ma charakterystyczne brzmienie, co według wspomnień Maxa Cavalery było spowodowane nieświadomym użyciem wciśnięciem przez niego i Igora jednej z funkcji na konselecie. Pod względem stylistyki płyta zawierała więcej wpływu thrash metalu.
Pierwotne wydanie płyty zawierało fragmenty kantaty pt. "Carmina Burana" autorstwa Carla Orffa, które zostały usunięte na późniejszych edycjach z uwagi na konflikt praw autorskich. Przy okazji wydania płyty zostało zmodyfikowane logo grupy, prezentujące się bardziej okazale. Generalnie w tekstach na płycie były zawarte treści o charakterze satanistycznym. Po wydaniu płyty z zespołu odszedł gitarzysta prowadzący Jairo Guedes.
Wydanie albumu z 1986 ukazało się wyłącznie na płycie winylowej. W 1987 ukazało się wydanie w formacie CD nakładem New Reneissance Records. Album został powtórnie wydany przez Roadracer Records w 1990 – na jednym krążku z minialbumem "Bestial Devastation". W 1991 połączone wydawnictwo ukazało się w sprzedaży w wersji na płycie winylowej, wydanej nakładem Roadracer Records. W 1997 wytwórnia Roadrunner Records wydała zremasterowaną wersję wydawnictwa, do którego dołączona została wersja demo utworu „Necromancer” oraz utwór „Anticop” w wersji koncertowej.

</doc>
<doc id="806502" url="https://pl.wikipedia.org/wiki?curid=806502" title="Petting (gmina)">
Petting (gmina)

Petting – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 12 km na wschód od Traunsteinu, u południowego krańca jeziora Waginger See.
Polityka.
Wójtem gminy jest Karl Lanzinger z CSU, wcześniej urząd ten obejmował Markus Putzhammer, rada gminy składa się z 14 osób.
Oświata.
W gminie znajduje się przedszkole (60 miejsc) oraz szkoła podstawowa z częścią Hauptschule (10 nauczycieli, 165 uczniów).

</doc>
<doc id="806508" url="https://pl.wikipedia.org/wiki?curid=806508" title="Björn Kircheisen">
Björn Kircheisen

Björn Kircheisen (ur. 6 sierpnia 1983 w Erlabrunn) – niemiecki kombinator norweski, czterokrotny medalista olimpijski, dwunastokrotny medalista mistrzostw świata i sześciokrotny medalista mistrzostw świata juniorów.
Kariera.
Po raz pierwszy na arenie międzynarodowej Björn Kircheisen pojawił się w 26 sierpnia 2000 roku, kiedy wystartował w trzeciej edycji Letniego Grand Prix w kombinacji norweskiej. Zajął wtedy 70. miejsce w zawodach indywidualnych w Klingenthal. Pół roku później, 25 stycznia 2001 roku w Karpaczu zadebiutował w Pucharze Świata B, zajmując drugie miejsce w zawodach metodą Gundersena. W lutym 2001 roku wystąpił na mistrzostwach świata juniorów w Karpaczu, gdzie wraz z kolegami wywalczył złoty medal w konkursie drużynowym. Zaledwie kilka dni później, 10 lutego 2001 roku w Libercu Kircheisen zadebiutował w Pucharze Świata. Zajął tam 14. miejsce w Gundersenie, zdobywając jednocześnie swoje pierwsze punkty PŚ. W sezonie 2000/2001 wystartował jeszcze dwukrotnie, przy czym punkty zdobył 10 marca w Oslo, gdzie zajął 24. miejsce w sprincie. Dało mu to 50. pozycję w klasyfikacji generalnej.
Pierwszy raz na podium zawodów PŚ stanął już w pierwszym konkursie sezonu 2001/2002. Miało to miejsce 23 listopada 2001 roku w fińskim Kuopio, gdzie zajął drugie miejsce w Gundersenie, ustępując tylko swemu rodakowi, Ronny'emu Ackermannowi. Później na podium stanął jeszcze tylko 11 stycznia 2002 roku w Val di Fiemme, gdzie zajął trzecie miejsce w sprincie. Jeszcze w styczniu tego roku zdobył złote medale w Gundersenie i zawodach drużynowych podczas mistrzostw świata juniorów w Schonach. Bezpośrednio po nich wziął udział w igrzyskach olimpijskich w Salt Lake City, gdzie wraz z Ackermannem, Georgiem Hettichem i Marcelem Höhligiem wywalczył srebrny medal w zawodach drużynowych. Ponadto zajął dziewiąte miejsce w sprincie i piąte w Gundersenie. W klasyfikacji generalnej tego sezonu zajął czternaste miejsce.
Sezon 2002/2003 zaczął od zajęcia trzeciego miejsca w Ruce 29 listopada 2002 roku. Wysoką dyspozycję utrzymywał przez cały sezon, jeszcze pięciokrotnie stawał na podium. Już 6 grudnia w Trondheim Björn po raz pierwszy w karierze wygrał zawody PŚ - był najlepszy w sprincie. Wygrał także dwa kolejne konkursy w Trondheim: 7 grudnia metodą Gundersena i 8 grudnia kolejny sprint. Na podium stanął także 14 grudnia w Harrachovie, gdzie był trzeci w Gundersenie oraz 8 marca w Oslo, gdzie był trzeci w sprincie. W efekcie zajął trzecie miejsce w klasyfikacji generalnej oraz w klasyfikacji sprintu. W lutym 2003 roku zdobył ponadto złote medale we wszystkich zawodach w kombinacji norweskiej rozgrywanych na mistrzostwach świata juniorów w Sollefteå. Kilkanaście dni później wystartował także na mistrzostwach świata w Val di Fiemme, gdzie razem z Ackermannem, Hettichem i Thorstenem Schmittem zdobył srebrny medal w zawodach drużynowych. W swoim najlepszym indywidualnym starcie - sprincie - zajął siódmą pozycję.
W sezonie 2003/2004 przechodził wyraźny kryzys formy - jego najlepszym wynikiem było dziewiąte miejsce w Gundersenie 30 grudnia 2003 roku w Oberhofie. W klasyfikacji końcowej zajął 39. miejsce. Do czołówki powrócił już w sezonie 2004/2005, w którym zajął szóste miejsce. Trzykrotnie stawał na podium: 12 lutego w Pragelato był trzeci w sprincie, 4 marca 2005 roku w Lahti był drugi w sprincie, a dzień później wygrał zawody metodą Gundersena. W lutym wziął udział w mistrzostwach świata w Oberstdorfie, gdzie wspólnie z Haseneyem, Hettichem i Ackermannem zdobył srebrny medal w sztafecie. Ponadto srebro zdobył także w Gundersenie, ulegając Ackermannowi o 1,2 sekundy. W sprincie Kircheisen zajął czwarte miejsce, przegrywając walkę o brązowy medal z Kristianem Hammerem z Norwegii.
Ponownie na trzecim stopniu podium klasyfikacji generalnej Pucharu Świata Niemiec stanął w sezonie 2005/2006. Początkowo Björn osiągał przeciętne wyniki, plasując się często w drugiej lub trzeciej dziesiątce. Pierwszy raz na podium stanął dopiero w drugiej części sezonu, 22 stycznia 2006 roku w Harrachovie, gdzie zajął drugie miejsce w Gundersenie. Był to jeden z ostatnich konkursów PŚ przed igrzyskami olimpijskimi w Turynie. Na igrzyskach tych indywidualnie zajął siódme miejsce zarówno w sprincie jak i Gundersenie. W konkursie drużynowym Niemcy z Kircheisenem w składzie ponownie zdobyli srebrny medal. Po powrocie do rywalizacji pucharowej, 4 marca 2006 roku zajął drugie miejsce w Gundersenie, a dzień później okazał się najlepszy w sprincie. Na mocną końcówkę sezonu złożyły się także czwarte miejsce 11 marca w Oslo i zwycięstwo dzień później, a także drugie miejsce w starcie masowym 18 marca w Sapporo i czwarte w sprincie 19 marca 2006 roku.
Dobrze prezentował się także w sezonach 2006/2007 i 2007/2008. W tym czasie pięciokrotnie zwyciężał w zawodach Pucharu Świata, raz był drugi i raz trzeci. W lutym 2007 roku wystartował na mistrzostwach świata w Sapporo, gdzie swoją medalową kolekcję powiększył o kolejny srebrny medal zdobyty w konkursie drużynowym oraz o brązowy, wywalczony w sprincie, w którym lepsi byli tylko Hannu Manninen z Finlandii oraz Norweg Magnus Moan. W lecie 2007 roku wystąpił w dziesiątej edycji Letniego GP. Na podium stanął raz - 24 sierpnia 2007 roku był drugi w Klingenthal. Był także dwukrotnie czwarty i raz dziesiąty, co pozwoliło zająć mu trzecie miejsce w klasyfikacji końcowej cyklu.
Rywalizację w sezonie 2008/2009 zaczął od dwóch słabszych występów w Ruce. Pierwszego dnia, 29 listopada zajął 23. miejsce w Gundersenie, a drugiego dnia w tej samej konkurencji uplasował się sześć pozycji niżej. W pozostałych startach pucharowych prezentował się już tylko lepiej. Ośmiokrotnie stawał na podium. Już 7 grudnia w Trondheim zajął drugie miejsce w Gundersenie, wynik ten powtórzył 20 grudnia w Ramsau, a dzień później wygrał. W Schonach 4 stycznia był trzeci, a sześć dni później w Val di Fiemme był najlepszy w starcie masowym. Do końca stycznia jeszcze trzykrotnie zajmował miejsce na podium: 13 stycznia w Whistler był trzeci, a dzień później drugi w Gundersenie, trzeci był także 31 stycznia w Chaux-Neuve w tej samej konkurencji. Mistrzostwa świata w Libercu w 2009 roku zaczął od zajęcia 26. miejsca w starcie masowym. Niepowodzeniem zakończył się także start Kircheisena w Gundersenie na normalnej skoczni - zajął tam dopiero 45. miejsce. Razem z Ackermannem, Erikiem Frenzlem i Tino Edelmannem zdobył srebrny medal w drużynie. W ostatnim starcie tych mistrzostw, w zawodach metodą Gundersena na dużej skoczni, gdzie był drugi za Billem Demongiem ze Stanów Zjednoczonych. Sezon zakończył na czwartej pozycji w klasyfikacji generalnej.
W sezonach 2009/2010 i 2010/2011 spisywał się nieco słabiej, zajmując odpowiednio dziesiąte i siódme miejsce w klasyfikacji końcowej. W tym czasie czterokrotnie stawał na podium, wygrywając dwa konkursy: 20 grudnia 2009 roku w Ramsau i 11 marca 2011 roku w Lahti był najlepszy w Gundersenie. Na igrzyskach olimpijskich w Vancouver indywidualnie plasował się w okolicach 20. pozycji. Za to w zawodach drużynowych Niemcy w składzie: Johannes Rydzek, Tino Edelmann, Eric Frenzel i Björn Kircheisen zdobyli brązowy medal. Rok później, podczas mistrzostw świata w Oslo Niemcy w tym samym składzie zdobyli srebrne medale na normalnej i dużej skoczni. W indywidualnych startach Björn zajął 28. miejsce w Gundersenie na normalnej skoczni, a na dużej nie wystartował, chociaż został zgłoszony do zawodów. W lecie 2011 roku startował w czternastej edycji Letniego GP. Trzykrotnie plasował się na podium, z czego dwa razy był drugi i raz trzeci. W efekcie cykl zakończył na drugim miejscu w klasyfikacji końcowej.
W lutym w 2013 roku brał udział w mistrzostwach świata w Val di Fiemme, gdzie na normalnej skoczni zdobył brązowy medal. W zawodach tych wyprzedzili go jedynie Francuz Jason Lamy Chappuis oraz Austriak Mario Stecher. Na dużej skoczni był czternasty, a w sztafecie Niemcy zajęli szóste miejsce. Były to pierwsze od 12 lat mistrzostwa świata, na który reprezentacja Niemiec nie zdobyła medalu w zawodach drużynowych. Na rozgrywanych rok później igrzyskach olimpijskich w Soczi wspólnie z Fabianem Rießle, Johannesem Rydzekiem i Erikiem Frenzelem zdobył srebrny medal w drużynie. Indywidualnie wystąpił tylko w konkursie na dużej skoczni, gdzie był czwarty, przegrywając walkę o medal z Fabianem Rießle o 0,5 sekundy. Na mistrzostwach świata w Falun w 2015 roku brał udział tylko w Gundersenie na dużej skoczni gdzie zajął 23 pozycję.
W marcu 2018 zakończył karierę sportową i został trenerem kombinacji norweskiej.

</doc>
<doc id="806511" url="https://pl.wikipedia.org/wiki?curid=806511" title="Bestial Devastation">
Bestial Devastation

Bestial Devastation – debiutancki minialbum brazylijskiego zespołu Sepultura, wydany przez lokalną wytwórnię Cogumelo Records z Belo Horizonte 1 grudnia 1985 w formie wydawnictwa łączonego (split) wraz z płytą "Século XX" grupy Overdose.
Opis.
Materiał na płytę został zarejestrowany w ciągu dwóch dni w sierpniu 1985 w João Guimarães Studio w Belo Horizonte. Na splicie umieszczono pięć utworów Sepultury i trzy piosenki grupy Overdose. Był utrzymany w stylistyce deathmetalowej, znamionował się prymitywnym charakterem kompozycji, ale zyskał przychylne przyjęcie słuchaczy. Kompozycje były inspirowane dokonaniami formacji Slayer, Sodom, Kreator, Hellhammer. Według Maxa Cavalery przy nazwaniu tego albumu zainspirował się płytą "Eternal Devastation" grupy Destruction (wydana w 1986). Okładkę tego albumu stworzył znajomy członków zespołu, który opracował też pierwsze logo Sepultury. Na okładce wykorzystano wizerunek demona nad katedrą, pochodzący z obrazu pt. "In The Underworld" autorstwa Borisa Vallejo. Generalnie w tekstach na płycie były zawarte treści o charakterze satanistycznym.
Po wydaniu EP-ki Sepultura zagrała kilka koncertów w Brazylii (średnio ok. jeden miesięcznie), m.in. w Recife, a także u boku zespołu Overdose. Ich muzyka zyskała pozytywne przyjęcie nie tylko z uwagi na swoją nazwę, ale także muzykę.
Album został powtórnie wydany przez Roadracer Records w 1990 – na jednym krążku z albumem studyjnym "Morbid Visions". W 1991 połączone wydawnictwo ukazało się w sprzedaży w wersji na płycie winylowej, wydanej nakładem Roadracer Records. W 1997 wytwórnia Roadrunner Records wydała zremasterowaną wersję wydawnictwa, do którego dołączona została wersja demo utworu „Necromancer” oraz utwór „Anticop” w wersji koncertowej.

</doc>
<doc id="806513" url="https://pl.wikipedia.org/wiki?curid=806513" title="Paolo Bertoli">
Paolo Bertoli

Paolo Bertoli (ur. 1 lutego 1908 w Poggio Garfagnana – zm. 8 listopada 2001 w Rzymie) – włoski duchowny katolicki, kardynał, kamerling.
Życiorys.
Po ukończeniu seminarium duchownego w Lucca, a następnie studiów prawniczych w Rzymie otrzymał święcenia kapłańskie 15 sierpnia 1930 roku. Trzy lata później rozpoczął pracę w służbie dyplomatycznej Stolicy Apostolskiej. Jego pierwszą placówką była nuncjatura apostolska w Belgradzie. Pierwsze lata drugiej wojny światowej spędził w nuncjaturze w Paryżu, a następnie, w 1942 roku, został przeniesiony na Haiti, gdzie pracował przez kolejne cztery lata. W 1946 roku zamieszkał w Bernie w Szwajcarii. Reprezentował wówczas Stolicę Apostolską na licznych konferencjach międzynarodowych, które odbywały się tam w trudnych latach powojennych. W 1949 roku miał udać się do pracy w nuncjaturze w Pradze, lecz misja ta nie doszła do skutku ze względu na zerwanie przez rząd komunistyczny Czechosłowacji stosunków dyplomatycznych ze Stolicą Apostolską. 24 marca 1952 roku został mianowany arcybiskupem tytularnym Nikomedii. Po konsekracji, która się odbyła 11 maja 1952, udał się z misją do Turcji. W 1953 roku został mianowany nuncjuszem w Kolumbii, w 1959 roku objął placówkę w Libanie, a po roku w Paryżu. 28 kwietnia 1969 roku Paweł VI podniósł go do godności kardynała z tytułem diakona San Girolamo della Carità, powierzając mu stanowisko prefekta Kongregacji Spraw Kanonizacyjnych. Na tym stanowisku pozostawał do 1973 roku. Paweł VI w 1976 roku raz jeszcze posłał go z misją do Libanu, gdzie toczyła się wojna. W 1979 roku został przez Jana Pawła II mianowany Kamerlingiem Świętego Kościoła Rzymskiego; funkcję tę pełnił do 1985 roku, w którym miał wylew i został sparaliżowany.
Brał udział w konklawe po śmierci papieży Pawła VI oraz Jana Pawła I.

</doc>
<doc id="806514" url="https://pl.wikipedia.org/wiki?curid=806514" title="Lwi Dwór">
Lwi Dwór

Lwi Dwór – zabytkowy dwupoziomowy dom podcieniowy znajdujący się w Gdańsku. Według prof. Ignacego Tłoczka jest to najstarszy dom podcieniowy w Polsce wybudowany w 1600 roku oraz najstarszy tego typu obiekt w tzw. Grupie Żuławskiej. Obiekt od 18 grudnia 1959 znajduje się w rejestrze zabytków.
Obiekt znajduje się przy dzisiejszym Trakcie św. Wojciecha 297, na obszarze gdańskiego osiedla Lipce. Lwi Dwór jest typowym, dla ówczesnej zabudowy Żuław, budynkiem. Należy on do grupy zagród wiejskich Żuław i Powiśla charakteryzującym się połączeniem spichrza z budynkiem mieszkalnym. Budynek w rzucie 12x20 metrów, ze szczytowym podcieniem, pierwotnie zawierał w przyziemu mieszkanie o powierzchni 180 m² oraz niskie piętro i poddasze użytkowane w celach gospodarczych. W swoim przeznaczeniu służył za magazyn zbożowy wraz z mieszkaniem dla właściciela. Pierwotnie szkieletowa konstrukcja budynku wypełniona była gliną na drewnianych szczapach, a ośmioprzęsłowy podcień na słupach usztywniał i wiązał z oczepem mieczowanie. Ignacy Tłoczek uważa, że obiekt – z racji swej wielkiej kubatury wynoszącej około 1660 m³ – zalicza się w swym typie konstrukcyjnym do rzędu największych mieszkalno-gospodarczych budynków użytkowanych w swojej epoce na terenie Polski.
Lwi Dwór figurujący nadal na liście gdańskich zabytków został sprzedany w ręce prywatne z przeznaczeniem na obiekt hotelowo-konferencyjny.

</doc>
<doc id="806519" url="https://pl.wikipedia.org/wiki?curid=806519" title="Reit im Winkl">
Reit im Winkl

Reit im Winkl – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 25 km na południowy zachód od Traunsteinu, przy granicy z Austrią, przy drodze B305. Centrum sportów zimowych.1991 roku odbyły się tu mistrzostwa świata juniorów w narciarstwie klasycznym. W latach 1987,1989,1990,oraz 2000-2002 i 2004 roku organizowano tu Puchary Świata w kombinacji norweskiej.
Dzielnice.
Dzielnicami w gminie są: Birnbach, Blindau, Entfelden, Groißenbach, Maserer-Pass, Reit im Winkl, Seegatterl i Winklmoos.
Polityka.
Wójtem gminy jest Josef Heigenhauser, wcześniej urząd ten obejmował Fritz Schmuck, rada gminy składa się z 14 osób.
Współpraca.
Miejscowość partnerska:

</doc>
<doc id="806521" url="https://pl.wikipedia.org/wiki?curid=806521" title="Organizacje wyspecjalizowane ONZ">
Organizacje wyspecjalizowane ONZ

Organizacje wyspecjalizowane ONZ () – organizacje międzynarodowe powiązane i blisko współpracujące z Organizacją Narodów Zjednoczonych. ONZ wraz z jej organizacjami wyspecjalizowanymi nazywa się „rodziną ONZ”.
Organizacje wyspecjalizowane muszą spełnić następujące warunki:
Organizacje wyspecjalizowane są autonomicznymi organizacjami, stanowią odrębne podmioty prawa międzynarodowego, mają swoich członków, odrębne organy i własne budżety, a z ONZ są połączone specjalnymi porozumieniami zawieranymi z Radą Gospodarczo-Społeczną ONZ a zatwierdzanymi przez Zgromadzenie Ogólne ONZ. Organizacje wyspecjalizowane przedkładają sprawozdania ze swej działalności tym dwóm organom ONZ.
Lista organizacji wyspecjalizowanych ONZ.
Do organizacji wyspecjalizowanych należą:
Status odmienny od pozostałych ma Międzynarodowa Agencja Energii Atomowej, skróty: (MAEA), (IAEA).

</doc>
<doc id="806522" url="https://pl.wikipedia.org/wiki?curid=806522" title="Héctor Elizondo">
Héctor Elizondo

Hector Elizondo (ur. 22 grudnia 1936 w Nowym Jorku) – amerykański aktor charakterystyczny.
Życiorys.
Urodził się i wychował w Nowym Jorku jako syn Portorykańczyków. Jego ojciec, Martín Echevarría Elizondo, był notariuszem i księgowym, a matka, Carmen Medina Reyes, pochodziła z Wysp Kanaryjskich w Hiszpanii. W dzieciństwie występował u boku W.C. Handy'ego w lokalnym radiu i telewizji. Uczęszczał do publicznego liceum i brał lekcje emisji głosu. Był dobrze zapowiadającym się sportowcem – grał w szkolnej drużynie koszykówki, a potem został zawodnikiem Pittsburgh Pirates. W 1954 uczył się w nowojorskim City College, chcąc zostać nauczycielem. Około 1955 po raz pierwszy ożenił się i został ojcem. Małżeństwo skończyło się rozwodem w 1957. Studiował także taniec w Ballet Arts Company w Carnegie Hall.
W latach 1962-1963 ożenił się z młodą sekretarką. W nowojorskim Actor's Studio poznał aktorkę Carolee Campbell, z którą w 1969 wziął ślub. Zaczął grać w filmach, od 1970 wystąpił w ponad 80 filmach kinowych i telewizyjnych. Zagrał w 12 filmach Garry'ego Marshalla, np. "Pretty Woman" (1990) u boku Richarda Gere'a i Julii Roberts. Za rolę w tym filmie otrzymał Złoty Glob w kategorii najbardziej obiecujący aktor. W 1999 ponownie zagrał u boku Gere'a i Roberts w filmie "Uciekająca panna młoda" (1999).
Jego syn Rodd Elizondo został nauczycielem w teatrze.

</doc>
<doc id="806523" url="https://pl.wikipedia.org/wiki?curid=806523" title="Organizacja wyspecjalizowana ONZ">
Organizacja wyspecjalizowana ONZ



</doc>
<doc id="806524" url="https://pl.wikipedia.org/wiki?curid=806524" title="Surberg">
Surberg

Surberg – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 5 km na wschód od Traunsteinu, przy drodze B304 i linii kolejowej Monachium – Salzburg.
W miejscowości znajduje się dom rodziców papieża Benedykta XVI.
Dzielnice.
Dzielnicami w gminie są: Baumgarten, Buchen, Graben, Hufschlag, Lauter, Thunstetten, Moos, Pfarrhof, Hub, Schönau, Surtal, Tandlmaier, Wimm.
Polityka.
Wójtem gminy jest Josef Wimmer z FWGSLH. Rada gminy składa się z 16 osób.

</doc>
<doc id="806526" url="https://pl.wikipedia.org/wiki?curid=806526" title="Suflet">
Suflet

Suflet – rodzaj lekkiego, podawanego na gorąco wypieku, przyrządzanego na bazie utartych z cukrem lub masłem żółtek jaj oraz piany ubitej z białek. Dodatkowe składniki masy na suflet to np. bułka tarta, orzechy, migdały, przeciery owocowe albo warzywne.
Charakterystyczna dla tej potrawy jest delikatna, lekka i porowata struktura, uzyskiwana dzięki dużej zawartości piany z białek, mieszanej z pozostałymi składnikami (silnie rozdrobnionymi) bezpośrednio przed włożeniem do mocno rozgrzanego piekarnika – wysoka temperatura pieczenia zapewnia szybki wzrost objętości i ścinanie białka. Danie podczas pieczenia jest bardzo wrażliwe na zmiany temperatury – nawet nieznaczne jej wahania mogą spowodować kurczenie się i opadanie masy, a także znaczącą utratę walorów smakowych. Suflet należy spożyć bezpośrednio po wyjęciu z pieca, nie przekładając do innego naczynia – wychłodzenie spowoduje również bardzo szybką utratę smaku i opadnięcie ciasta.
Podczas przyrządzania należy zachować szczególną staranność w doborze i proporcjach składników. Pieczenie odbywa się w naczyniach ceramicznych o pionowych ściankach. Mogą być one mniejsze – na jedną porcję, lub większe – na kilka porcji.

</doc>
<doc id="806528" url="https://pl.wikipedia.org/wiki?curid=806528" title="CVSup">
CVSup

CVSup — aplikacja autorstwa Johna Polstry występująca dawniej standardowo w systemach z rodziny BSD. Pozwala na anonimową aktualizację lokalnej kopii źródeł z repozytorium CVS. W systemach BSD wykorzystywana do aktualizacji źródeł systemu oraz portów. Program posiada wersję konsolową (cvsup-without-gui) oraz graficzną dla środowiska X window (cvsup). Na bazie CVSup powstała implementacja napisana w języku C – csup.
We FreeBSD po migracji projektu z CVS do Subversion przestała być używana. 

</doc>
<doc id="806530" url="https://pl.wikipedia.org/wiki?curid=806530" title="Übersee">
Übersee

Übersee – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 12 km na południowy zachód od Traunsteinu, nad jeziorem Chiemsee, przy autostradzie A8 i linii kolejowej Monachium – Salzburg.
Polityka.
Wójtem gminy jest Marc Nitschke z CSU, wcześniej był nim Franz Gnadl, rada gminy składa się z 16 osób.

</doc>
<doc id="806534" url="https://pl.wikipedia.org/wiki?curid=806534" title="Prawo minimum">
Prawo minimum



</doc>
<doc id="806535" url="https://pl.wikipedia.org/wiki?curid=806535" title="Labasa">
Labasa

Labasa, Lambasa – miasto na Fidżi, w północno-wschodniej części wyspy Vanua Levu. Miasto jest największe na wyspie i liczy, według danych szacunkowych na rok 2009 28 083 mieszkańców. Leży w delcie utworzonej przez 3 rzeki: Wailevu, Labasa i Qawa. Ośrodek handlowy regionu rolniczego, produkcja cukru trzcinowego. Miasto jest stolicą Dystryktu Północnego i prowincji Macuata. W mieście znajduje się lokalny port lotniczy.

</doc>
<doc id="806537" url="https://pl.wikipedia.org/wiki?curid=806537" title="Traunreut">
Traunreut

Traunreut – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 12 km na północny zachód od Traunsteinu, nad rzeką Traun, przy drodze B304 i linii kolejowej Traunstein – Mühldorf am Inn.
Podział administracyjny.
W skład miasta wchodzą następujące dzielnice: Anning, Arleting, Attenmoos, Au, Biebing, Buchberg, Daxberg, Fasanenjäger, Frauenhurt, Frühling, Gigling, Grasreit, Haßmoning, Heiming, Hinterwies, Höberich, Hochreit, Höhe, Höhenberg, Hohenester, Hölzl, Holzreit, Hörpolding, Hörzing, Hurt, Hurtöst, Irsing, Kirchstätt, Mais, Matzing, Narnberg, Neudorf, Neugaden, Niedling, Nunhausen, Oberhaus, Oberwalchen, Oderberg, Parzing, Pertenstein, Pierling, Plattenberg, Poschmühle, Reit, Roitham, Schlichtersberg, Schmieding, Schneckenberg, Sieglreit, St. Georgen, Stein an der Traun, Steineck, Traunwalchen, Walchenberg, Walding, Weiher, Weisbrunn, Weisham, Wiesen, Zieglstadl i Zweckham.
Polityka.
Burmistrzem miasta jest Franz Parzinger z CSU, rada gminy składa się z 30 osób.

</doc>
<doc id="806541" url="https://pl.wikipedia.org/wiki?curid=806541" title="Biathlon na Zimowych Igrzyskach Olimpijskich 1980">
Biathlon na Zimowych Igrzyskach Olimpijskich 1980

Zawody w biathlonie na Zimowych Igrzyskach Olimpijskich 1980 odbyły się w dniach 16 – 22 lutego 1980 roku na trasach w kompleksie olimpijskim w Lake Placid w rozegrano w ośrodku Mt. Van Hoevenberg. Biathloniści po raz dziesiąty rywalizowali o medale igrzysk olimpijskich.
Zawodnicy walczyli w trzech konkurencjach: w biegu indywidualnym, sprincie i sztafecie. Były to pierwsze igrzyska, na których odbyła się rywalizacja w sprincie.
Łącznie rozdane zostały trzy komplety medali. W klasyfikacji medalowej zwyciężyła reprezentacja ZSRR, której zawodnicy zdobyli 4 medale: 2 złote, 1 srebrny i 1 brązowy. Dwóch zawodników zdobyło medale we wszystkich konkurencjach: Anatolij Alabjew z ZSRR (złoto w sztafecie i biegu indywidualnym oraz brąz w sprincie) oraz Frank Ullrich z NRD (złoto w sprincie oraz srebro w biegu indywidualnym i sztafecie).

</doc>
<doc id="806542" url="https://pl.wikipedia.org/wiki?curid=806542" title="Borazol">
Borazol

Borazol, borazyna, – nieorganiczny związek chemiczny, związek aromatyczny boru, azotu i wodoru o właściwościach fizycznych zbliżonych do benzenu.
Właściwości.
Jest to bezbarwna, palna ciecz o charakterystycznym zapachu, będąca dobrym rozpuszczalnikiem wielu substancji. Borazyna ulega reakcjom charakterystycznym dla związków aromatycznych (np. substytucji elektrofilowej), jest znacznie bardziej reaktywna od benzenu, co przypisać można jedynie częściowemu charakterowi aromatycznemu cząsteczki. W wodzie rozkłada się na kwas borowy, amoniak i wodór.
Otrzymywanie.
Otrzymywanie poprzez ogrzewanie diboranu w strumieniu amoniaku w temperaturze 250–300 °C:
Struktura.
Borazyna jest izostrukturalna z benzenem, z kątami między wiązaniami ok. 120° i zbliżonymi długościami wiązań (: 0,1436 nm, : 0,1397 nm). Długość wiązania B–N w borazynie jest pośrednia pomiędzy wiązaniem pojedynczym (0,151 nm) a podwójnym (0,131 nm). Atomy azotu mają cząstkowy ładunek dodatni, a boru – ujemny. Spowodowane jest to delokalizacją elektronów z wolnych par elektronowych atomów azotu, co opisują struktury mezomeryczne cząsteczki. Delokalizacja ta wynika z elektronodonorowych własności azotu (zasada Lewisa, elektroujemność 3,04) oraz elektronoakceptorowych własności boru (kwas Lewisa, elektroujemność 2,04). Efektem delokalizacji elektronów jest spłaszczenie cząsteczki i częściowe właściwości aromatyczne.
Zastosowanie.
Borazyna zwana jest „nieorganicznym benzenem”. Stosowana jako rozpuszczalnik substancji organicznych, a także wykorzystywany do wytwarzania warstw azotku boru (BN).

</doc>
<doc id="806543" url="https://pl.wikipedia.org/wiki?curid=806543" title="Zasada Shelforda">
Zasada Shelforda



</doc>
<doc id="806548" url="https://pl.wikipedia.org/wiki?curid=806548" title="Lotnisko Gdańsk-Wrzeszcz">
Lotnisko Gdańsk-Wrzeszcz

Lotnisko Gdańsk-Wrzeszcz – lotnisko w Gdańsku-Wrzeszczu funkcjonujące w latach 1919-1974. Teren po lotnisku zabudowany został osiedlami Zaspa-Młyniec i Zaspa-Rozstaje.
Historia.
Początki.
Pierwsze samoloty pojawiły się w Gdańsku w czerwcu 1910 podczas pokazów lotniczych "Danziger Fest- und Flugwoche" na wyspie Ostrów. W tym samym roku postanowiono o wybudowaniu lotniska na terenie utworzonego w 1829 wielkiego poligonu we Wrzeszczu. Niemniej jednak, do 1913 lądowisko znajdowało się na wyspie Ostrów. Dopiero w tym roku na lotnisku we Wrzeszczu powstał hangar i zapoczątkowano ruch lotniczy. W 1917 zbudowano kolejny hangar oraz zlokalizowano tu szkołę pilotów niemieckiej marynarki wojennej. 
Po I wojnie światowej, w wyniku postanowień traktatu wersalskiego Wolne Miasto Gdańsk zostało zdemilitaryzowane. W związku z tym lotnisko zostało przekształcone w cywilny port lotniczy, który oddano do użytku w 1919. Był to pierwszy port uruchomiony na terytorium współczesnej Polski. Obiektem administrował Senat WMG. Poza liniami pasażerskimi z lotniska korzystała poczta ("Danziger Luftpost", od 1921) oraz policja gdańska. W celu usprawnienia dowozu pasażerów, w rejonie obecnego przystanku SKM Zaspa powstał przystanek kolejowy "Danzig Flughafen" (Gdańsk Lotnisko), a w 1930 do lotniska doprowadzono linię tramwajową, której końcowy przystanek o nazwie "Heeresanger" znajdował się przy dzisiejszym skrzyżowaniu ulicy Kościuszki z al. Legionów, w sąsiedztwie stadionu Gedanii. W latach 50. XX wieku wybudowano w tym miejscu pętlę tramwajową.
W 1922 zawiązana została spółka pod nazwą Polska Linja Lotnicza „Aerolloyd”, która ulokowała we Wrzeszczu bazę techniczną, a 5 września 1922 uruchomiła regularną linię lotniczą z Gdańska do Warszawy i dalej do Lwowa. W 1925 baza została przeniesiona na warszawskie lotnisko mokotowskie, zaś "Aerolloyd" zmieniła nazwę na Polska Linja Lotnicza "Aerolot" (w trzy lata później przekształconą w Polskie Linie Lotnicze LOT). 
Lotnisko obsługiwało połączenia m.in. z Berlinem, Wystrucią, Elblągiem, Królewcem, Hamburgiem, Leningradem, Lwowem, Malborkiem, Moskwą, Olsztynem, Poznaniem, Słupskiem, Szczecinem i Warszawą; po II wojnie światowej: z Bydgoszczą, Katowicami, Krakowem, Rzeszowem, Szczecinem, Warszawą i Wrocławiem.
W latach 20. XX wieku obszar lotniska powiększono do 100 ha, a pasy startowe wyłożono betonowymi płytami. Na początku lat 30. pas startowy został przystosowany do lotów nocnych, m.in. zamontowano oświetlenie i urządzenia radionawigacyjne. W 1934 powstał hangar dla lotnictwa sportowego oraz nowy dworzec pasażerski, pod którym zbudowano pierwszy w Gdańsku schron przeciwlotniczy (pierwszy budynek dworca z l. 20 został zlokalizowany na tyłach browaru, ok. 500 metrów od stacji kolejowej Gdańsk Wrzeszcz). Lotnisko obsługiwało wówczas samoloty z czterech krajów. Liczba pasażerów nie przekraczała wówczas 2 tys. rocznie. W 1927 gościły tu samoloty myśliwskie z Wielkiej Brytanii i USA.
Regularnie też wykonywano stąd w drugiej połowie lat 30. loty do pobliskiego Portu Lotniczego Gdynia w Rumi-Zagórzu.
Lotnisko we Wrzeszczu nie było jednak jedynym cywilnym portem lotniczym w przedwojennym Gdańsku. Na Martwej Wiśle w Górkach Wschodnich powstał dworzec i pomost do obsługi wodnosamolotów. Niestety, z przyczyn ekonomicznych tylko w latach 1925 i 1928 odbywały się regularne połączenia: w 1925 do Sztokholmu, a w 1928 do Kalmaru. Poza tymi latami lądowania wodnosamolotów były sporadyczne i wymagały specjalnej zgody od władz Wolnego Miasta Gdańska. 
Rola w czasie II wojny światowej.
W czasie II wojny światowej lotnisko we Wrzeszczu było jednym z najważniejszych obiektów niemieckiego lotnictwa wojskowego w tej części Europy. Lotnisko zostało mocno zniszczone przez bombardowania Aliantów. W czasie natarcia wojsk radzieckich, w marcu 1945 pobliską strzelnicę sprzed I wojny światowej umocniono w celach obronnych. Z kolei po zajęciu lotniska Rosjanie wykorzystali je do ustawienia artylerii prowadzącej ostrzał centrum Gdańska. 
Okres powojenny.
Wraz z końcem wojny odbudowano i częściowo rozbudowano zniszczone obiekty portu lotniczego, a także samą płytę lotniska. Po wojnie lotnisko stało się portem cywilno-wojskowym. Istniały połączenia zarówno do prawie wszystkich istniejących wówczas portów pasażerskich w kraju, jak i międzynarodowe, m.in. do Berlina, Budapesztu, Burgas, Kopenhagi, Sztokholmu i Warny.
Casus przystanku SKM Gdańsk Lotnisko.
Choć w 1951 nieopodal zabudowań portu lotniczego powstał przystanek trójmiejskiej SKM "Gdańsk Lotnisko" (współcześnie: Gdańsk Zaspa), z lotniskiem był związany tylko nazwą, gdyż nigdy nie było z niego możliwości dojścia lub dojazdu na lotnisko.
Schyłek lotniska.
W końcu lat 1960., wskutek degradacji urządzeń oświetlających pas startowy, zaniechano lotów nocnych. Wraz z ekspansją terytorialną i przyłączeniem nowych gruntów w granice administracyjne Gdańska w 1973, zapadła decyzja o przeniesieniu portu lotniczego na skraj miasta – nieopodal wsi Rębiechowo. Spowodowane było to nie tylko wzrastającymi potrzebami mieszkalnictwa, ale również potrzebą wykonania dłuższego pasa startowego, przystosowanego do obsługi dużych pasażerskich samolotów odrzutowych. Lokalizacja pomiędzy brzegiem Zatoki Gdańskiej a linią kolejową to uniemożliwiała, a już sama bliskość tej ostatniej stwarzała dodatkowe zagrożenie. Lotnisko Gdańsk-Wrzeszcz zostało zamknięte 1 maja 1974 i ostatecznie przestało istnieć, kiedy to przystąpiono do budowy na jego terenach wielkiego zespołu mieszkaniowego Zaspa. Jego funkcję przejął Port Lotniczy Gdańsk im. Lecha Wałęsy.
Pozostałości po lotnisku.
Po dawnym lotnisku zachował się częściowo przebudowany w połowie lat 90. hangar cywilny przy al. Rzeczypospolitej, w którym znajdowało się centrum handlowe ETC, przemianowane na Galerię Zaspa po generalnym remoncie w 2017 roku. Na przełomie XX i XXI wieku istniały także dwa mniejsze hangary wojskowe przy ul. Hynka, w których - po opuszczeniu przez wojsko - mieściły się warsztaty modelarskie LOK, sklep meblowy i pizzeria. Rozebrano je w związku z budową budynku mieszkalnego. 
Z przedwojennych zabudowań lotniska zachowały się baraki warsztatów szybowcowych przy ul. Hynka, na wysokości przystanku SKM.
Inną pozostałością jest pas startowy, przecięty wybudowanym na początku lat 80. XX wieku wiaduktem, z poprowadzoną w poprzek lotniska linią tramwajową. W części zachodniej pas startowy zaadaptowany został na jezdnię w ciągu al. Jana Pawła II, wiodącą od ul. Hynka do al. Rzeczypospolitej. W tej części pasa, między jezdniami al. Jana Pawła II mieścił się ponadto bazar, którego działalność była stopniowo wygaszana w związku z planami zabudowy zachodniej części pozostałości pasa lotniczego, aż do jego likwidacji w 2017.
Wschodni odcinek pasa, znajdujący się obecnie wzdłuż al. Jana Pawła II, od al. Rzeczypospolitej do ul. Meissnera, jest zachowany częściowo. Zbudowano na nim hangar, który do końca pierwszej dekady XXI wieku służył jako małe centrum handlowe. Na przełomie XX i XXI wieku pusty plac był wykorzystywany przez motocyklistów oraz osoby uczące się jazdy samochodem, lecz zostało to utrudnione przez postawienie na pasie kilku rzędów betonowych zapór w kształcie walców. W latach 2015-2017 powstało tam osiedle budynków mieszkaniowych „Awiator”, zbudowane przez prywatnego dewelopera. Mieści się tu obelisk ku czci pomordowanych jesienią 1939 na terenie starej strzelnicy 38 obrońców Poczty Polskiej w Gdańsku.
Na lotnisku funkcjonowała wybudowana prawdopodobnie w latach 50. kilkunastometrowa wieża nabieżnikowa, znajdująca się na przedłużeniu pasa startowego w Oliwie, w okolicy połączenia ul. Bażyńskiego z ul. Polanki, na wzgórzu Głowica. Metalowa, kratownicowa oświetlona konstrukcja miała za zadanie wskazywać w nocy kierunek nalotu na pas startowy, a przy starcie stanowiła ostrzeżenie dla pilota o znajdujących się tam porośniętych lasem wzgórzach morenowych. Mimo jej dobrego stanu, władze miasta postanowiły ją rozebrać do końca 2009, niemniej wskutek protestów mieszkańców nie doszło do jej demontażu.

</doc>
<doc id="806550" url="https://pl.wikipedia.org/wiki?curid=806550" title="Trostberg">
Trostberg

Trostberg – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 20 km na północny zachód od Traunsteinu, nad ujściem Traun do Alz, przy drodze B299, B304 i linii kolejowej Mühldorf am Inn – Traunstein.
Polityka.
Burmistrzem miasta jest Karl Schleid z CSU, wcześniej urząd ten obejmował Ignaz Sperger, rada miasta składa się z 24 osób.

</doc>
<doc id="806551" url="https://pl.wikipedia.org/wiki?curid=806551" title="Borazyna">
Borazyna



</doc>
<doc id="806552" url="https://pl.wikipedia.org/wiki?curid=806552" title="Grabenstatt">
Grabenstatt



</doc>
<doc id="806553" url="https://pl.wikipedia.org/wiki?curid=806553" title="Grabenstaett">
Grabenstaett



</doc>
<doc id="806555" url="https://pl.wikipedia.org/wiki?curid=806555" title="Kirchanschoring">
Kirchanschoring



</doc>
<doc id="806556" url="https://pl.wikipedia.org/wiki?curid=806556" title="Kirchanschoering">
Kirchanschoering



</doc>
<doc id="806558" url="https://pl.wikipedia.org/wiki?curid=806558" title="Nussdorf (Bawaria)">
Nussdorf (Bawaria)



</doc>
<doc id="806559" url="https://pl.wikipedia.org/wiki?curid=806559" title="Ubersee">
Ubersee



</doc>
<doc id="806560" url="https://pl.wikipedia.org/wiki?curid=806560" title="Uebersee">
Uebersee



</doc>
<doc id="806566" url="https://pl.wikipedia.org/wiki?curid=806566" title="Szczapa">
Szczapa

Szczapa (polano) – drewno uzyskane przez łupanie wzdłuż włókien. Mianem "polano" określa się nierównomierne szczapy drewna, uzyskiwane przez rąbanie siekierą pieńków drewna, z przeznaczeniem do opalania w kominku lub piecu.
W leśnictwie.
W leśnictwie, według „Polskiej Normy PN-93/D-02002 – Surowiec drzewny”, szczapy zaliczane do drewna średniowymiarowego określone są jako:
szczapa – drewno średniowymiarowe, łupane o długości 0,5–2,6 m.
Drewno łupane – surowiec drzewny wyrabiany z drewna okrągłego przez dzielenie go wzdłuż włókien narzędziami rozłupującymi.

</doc>
<doc id="806568" url="https://pl.wikipedia.org/wiki?curid=806568" title="Dorota z Cezarei">
Dorota z Cezarei

Dorota z Cezarei, cs. "Muczenica Dorofieja Kiesarijskaja (Kappadokijskaja), diewa" (ur. w Cezarei Kapadockiej, zm. ok. 288-300 tamże) – dziewica i męczennica chrześcijańska, święta Kościoła katolickiego i prawosławnego.
Życiorys.
O jej życiu nie ma zbyt wiele udokumentowanych wiadomości. Najwcześniejszym źródłem wspominającym św. Dorotę jest "Martyrologium Hieronymianum" spisane przez św. Hieronima (zm. 419). Żyła prawdopodobnie pod koniec III wieku. Dorota była córką rzymskiego senatora i otrzymała staranne wychowanie.
W czasach prześladowań chrześcijan za panowania cesarza Dioklecjana (284–305), z wyroku Saprycjusza (namiestnika tej prowincji) Dorota została skazana na śmierć. Do zaparcia się wiary namawiały ją dwie odstępczynie (wcześniej chrześcijanki) św. Krystyna i jej siostra św. Kalista. Widząc jednak jej stanowczość, same wybrały męczeństwo. Związano je plecami do siebie i spalono w beczce ze smołą.
Prowadzona na śmierć Dorota spotkała młodego poganina, Teofila (pisarza namiestnika), który, szydząc, zapytał, dlaczego tak się śpieszy do śmierci. Gdy usłyszał odpowiedź: „Bo idę do niebieskich ogrodów”, zakpił, mówiąc: „Gdybyś z tych ogrodów dała mi kwiaty lub owoce, to wówczas bym uwierzył”. W tym momencie pojawiło się dziecko z koszem pięknych kwiatów i smacznych owoców. Nawrócony tym cudownym wydarzeniem, po wielu męczarniach św. Teofil został ścięty mieczem razem z Dorotą.
Niektóre źródła datują śmierć obojga na po 305 roku za czasów Maksymina Dazy.
Kult.
Kult Doroty rozszerzył się w Europie, szczególnie we Włoszech, Niemczech i Polsce.
Pod koniec średniowiecza w Szwecji św. Dorotę dodano jako piętnastą do grona Czternastu Świętych Wspomożycieli.
W Polsce jeszcze w dwudziestoleciu międzywojennym istniał zwyczaj „chodzenia z Dorotą” w okresie Bożego Narodzenia. Była to inscenizacja męczeństwa św. Doroty.
W ikonografii św. Dorota przedstawiana w stroju królewskim z koroną na głowie, czasami wśród chórów anielskich.
Atrybutami są: anioł, trzy jabłka i trzy róże (lub kosz z nimi), a także korona, krzyż, lilia, miecz oraz palma męczeństwa.
Jest patronką m.in. młodych małżeństw, ogrodników, botaników i górników.
Jej wspomnienie liturgiczne w Kościele katolickim obchodzone jest 6 lutego.
Cerkiew prawosławna, z uwagi na liturgię według kalendarza juliańskiego, wspomina męczennicę 6/19 lutego, tj. 19 lutego według kalendarza gregoriańskiego.
W kulturze.
Z dniem Doroty związane są przysłowia, m.in.:

</doc>
<doc id="806573" url="https://pl.wikipedia.org/wiki?curid=806573" title="Zbiornik hodowlany">
Zbiornik hodowlany



</doc>
<doc id="806587" url="https://pl.wikipedia.org/wiki?curid=806587" title="I liga argentyńska w piłce nożnej (1921)">
I liga argentyńska w piłce nożnej (1921)

W roku 1921 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub CA Huracán, natomiast tytuł wicemistrza Argentyny zdobył klub Del Plata Buenos Aires.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub Racing Club de Avellaneda, natomiast tytuł wicemistrza Argentyny zdobył klub River Plate.
Primera División – Asociación Argentina de Football.
Mistrzem Argentyny w roku 1921 w ramach rozgrywek organizowanych przez federację piłkarską Asociación Argentina de Football został klub CA Huracán, natomiast tytuł wicemistrza Argentyny zdobył klub Del Plata Buenos Aires. Do ligi awansowało aż 6 klubów – Argentinos Juniors, CA Alvear, Sportivo Dock Sud, Boca Alumni Buenos Aires, San Fernando Buenos Aires i Club Progresista. Ponieważ nikt nie spadł liga powiększyła się z 11 do 17 klubów.
Klub CA Platense po rozegraniu sześciu meczów został wycofany z rozgrywek, a mecze z jego udziałem anulowano.
Primera División – Asociación Amateurs de Football.
Mistrzem Argentyny w roku 1921 w ramach rozgrywek organizowanych przez federację piłkarską Asociación Amateurs de Football został klub Racing Club de Avellaneda, natomiast tytuł wicemistrza Argentyny zdobył klub River Plate. Do pierwszej ligi dołączył klub Palermo Buenos Aires, który w połowie poprzedniego sezonu wycofał się z rozgrywek federacji Asociación Argentina de Football. Ponieważ nikt nie spadł liga powiększyła się z 20 do 21 klubów.

</doc>
<doc id="806589" url="https://pl.wikipedia.org/wiki?curid=806589" title="Paulo Jr.">
Paulo Jr.

Paulo Jr., właśc. Paulo Xisto Pinto Júnior (ur. 30 kwietnia 1969 w Belo Horizonte) – brazylijski muzyk, basista grupy metalowej Sepultura. 
Życiorys.
Urodził się 30 kwietnia 1969 w Belo Horizonte. Jego ojciec był prawnikiem. Ma dwóch braci i siostrę.
Początkowe należał do zespołu AI-5, z którego został usunięty. W młodości uczęszczał do szkoły wojskowej w Belo Horizonte wraz z braćmi Maxem i Igorem Cavalera. Został basistą w założonym przez nich zespole Sepultura, zastępując w tej funkcji Roberta „Gato” Raffana. Po raz pierwszy wystąpił z Sepulturą na Metal BH Festival w marcu 1985. Był w tym czasie nazywany „Paulinho KISS”. W jego garażu (wzgl. przydomowej szopie) Sepultura miała swoje próby. Przy wydaniu pierwszego wydawnictwa grupy, tj. albumu EP pt. "Bestial Devastation" w 1985, nosił przydomek „Destructor”. Według wspomnień Maxa Cavalery, Paulo Jr. od początku miał spore problemy z nauczeniem się gry na gitarze basowej, co udało mu się ostatecznie po niespełna 10 latach przy wydaniu albumu "Chaos A.D.", gdy nagrał w studio partie gitary basowej (wcześniej te obowiązki podczas sesji przejmowali Max Cavalera i Andreas Kisser). W całym okresie poprzedzającym nagrał jedynie bas do utworu „Stronger Than Hate” z płyty "Beneath the Remains".
Przed wydaniem kolejnej płyty, na początku 1989 członkowie Sepultury przenieśli się z Belo Horizonte do São Paulo, a Paulo Jr. zamieszał na przedmieściach miasta (w dzielnicy Santo André) wraz z gitarzystą Andreasem Kisserem. W pobliżu ich domu, w Pompéia, mieściła się sala prób grupy. Około 1991 członkowie Sepultury wyprowadzili się z Brazylii, Paulo Jr. – z uwagi na znośniejszy klimat – zamieszkał w kalifornijskim San Diego, a reszta muzyków osiadła w Phoenix i w tym mieście odbywały się próby.

</doc>
<doc id="806592" url="https://pl.wikipedia.org/wiki?curid=806592" title="Agathocles">
Agathocles

Agathocles - belgijski zespół muzyczny grający grindcore. Zespół powstał w roku 1985, działa do dnia dzisiejszego. Cechą charakterystyczną zespołu jest wydawanie ogromnej ilości splitów w postaci siedmiocalowych EP.

</doc>
<doc id="806599" url="https://pl.wikipedia.org/wiki?curid=806599" title="Zamek w Legnicy">
Zamek w Legnicy



</doc>
<doc id="806602" url="https://pl.wikipedia.org/wiki?curid=806602" title="HiS">
HiS



</doc>
<doc id="806604" url="https://pl.wikipedia.org/wiki?curid=806604" title="Olejek goździkowy">
Olejek goździkowy

Olejek goździkowy (łac. "Oleum Caryophyllorum") – olejek eteryczny pozyskiwany z czapetki pachnącej ("Syzygium aromaticum"), gatunku drzewa z rodziny mirtowatych. Olejek powstaje w kulistych gruczołkach obecnych na wszystkich częściach rośliny. Najcenniejszą olejkodajną jej częścią są pączki kwiatowe. Głównym składnikiem olejku, otrzymywanego metodą destylacji z parą wodną, jest eugenol. Olejek goździkowy z pączków jest jednym z najważniejszych olejków eterycznych, stosowanych do aromatyzowania artykułów spożywczych oraz do wyrobu perfum i kosmetyków. Tanie gatunki olejku goździkowego, wykorzystywane do produkcji eugenolu, są otrzymywane z szypułek i liści.
Otrzymywanie i właściwości.
Czapetka pachnąca, to drzewo osiągające wysokość do 30 m. Czepetki rosną dziko na Molukach (Indonezja). Są uprawiane na obszarach o klimacie równikowym, takich jak np. Półwysep Malajski, Zanzibar, Pemba, Kongo i Madagaskar). Na wyspach Zanzibar i Pemba na powierzchni 16 000 ha rośnie ok. 4 milionów drzew. Kwitną różowożółto, tworząc potrójne baldachokształtne kwiatostany. Owocami są eliptyczne jagody na szypułkach.
Pączki kwiatowe do produkcji najlepszych olejków są zrywane, gdy przybierają różowawe zabarwienie. Zerwane za wcześnie zawierają zbyt małą ilość olejku, a nie zerwane w porę – szybko rozwijają się w białe kwiaty. Ich płatki opadają, a pozostają bezużyteczne dla ludzi oliwkowo-zielonkawe owoce, spożywane przez małpy.
Z jednego drzewa uzyskuje się przeciętnie 2,7 kg pączków. Są one poddawane destylacji z parą wodną w całości lub po rozdrobnieniu. Para jest wytwarzana w destylatorach, albo w odrębnych wytwornicach (stosowanie pary nasyconej lub przegrzanej). Destylujący olejek zbiera się częściowo na powierzchni wodnej fazy kondensatu, a częściowo w warstwie dolnej. Obie części olejku są łączone. Na Zanzibarze uzyskuje się wydajność 16–19%.
Głównymi składnikami olejku są eugenol i acetyloeugenol. Ich łączna zawartość wynosi 78–95% (wyjątkowo do 98%). Zawartość acetyloeugenolu jest oceniana na 7–17%. Stwierdzono, że obok składników głównych występują:
oraz prawdopodobnie:
Olejek goździkowy z szypułek zawiera, poza głównymi składnikami, ślady naftalenu, alkohol seskwiterpenowy C15H26O i inne bezpostaciowe substancje nierozpuszczalne w alkoholu. Zawartość eugenolu w olejku z liści jest w dużym stopniu zależna od miejsca uprawy drzew. Odróżnianie obu rodzajów olejków jest trudne, ponieważ szypułki i liście są często destylowane razem.
Zafałszowania.
Zafałszowania olejku z pączków olejkami z liści lub szypułek są trudne do wykrycia. Fachowcy kierują się węchem – zapach olejków zafałszowanych jest bardziej ostry. Dodatek terpenów (frakcja z destylacyjnego wyodrębniania eugenolu) powoduje zwiększenie się skręcalności optycznej. Równocześnie zmniejsza się zawartość eugenolu, współczynnik załamania światła i gęstość. Za najlepszy sprawdzian jakości olejku uznaje się zawartość fenoli, a przede wszystkim eugenolu.
Zastosowanie.
Olejek goździkowy należy do najważniejszych olejków, stosowanych do aromatyzowania artykułów spożywczych (np. wyroby cukiernicze, wódki i likiery, wyroby mięsne i sosy, pikle, kompoty). Jest składnikiem kompozycji zapachowych stosowanych w perfumiarstwie oraz produkcji kosmetyków i preparatów farmaceutycznych o działaniu antyseptycznym (np. wody do pielęgnacji jamy ustnej, pasty do zębów).
Jako preparat farmaceutyczny olejek goździkowy ma działanie rozkurczowe, odświeżające, odwaniające, znieczulające, przeciwświądowe, ściągające, odkażające na układ pokarmowy, układ żółciowy, układ oddechowy i drogi moczowe, przeciwkaszlowe, pobudzające wydzielanie soków trawiennych. W przypadkach stosowania na skórę i błony śluzowe rozgrzewa i łagodzi ból. Działa przeciwbakteryjnie, przeciwwirusowo, przeciwgrzybiczo. Niszczy roztocza i pierwotniaki oraz odstrasza pasożyty.

</doc>
<doc id="806606" url="https://pl.wikipedia.org/wiki?curid=806606" title="Iwan Kolew (ur. 1957)">
Iwan Kolew (ur. 1957)

Iwan Wenkow Kolew (ur. 14 lipca 1957 w Sofii) – bułgarski piłkarz i trener piłkarski. Był zawodnikiem Łokomotiwu Sofia i CSKA Sofia. Na początku lat 80. rozpoczął pracę szkoleniową; najpierw jako asystent w Lewskim Sofia (1982–1987). Następnie przez pięć lat – od 1987 do 1992 – był pierwszym trenerem drugoligowego Iskaru Pazardżik. Krótko prowadził również Slawię Sofia (1993–1994), Dunaj Ruse (1995–1996) i FK Kremnikevci (1996–199).
W 1997 roku został asystentem trenera reprezentacji Bułgarii do lat 19., a rok później tymczasowo przejął jego obowiązki. Od 2000 do 2002 roku był selekcjonerem kadry U-21.
W 1999 roku po raz pierwszy wyjechał do Indonezji, do klubu Persija Jakarta. Po kilku miesiącach powrócił do Bułgarii, aby objąć stanowisko selekcjonera młodzieżowej reprezentacji, ale po wygaśnięciu kontraktu z Bułgarskim Związkiem Piłki Nożnej ponownie zjawił się w Indonezji, jako szkoleniowec kadry, z którą pracował od 2002 do 2004 roku. Później prowadził Mjanmę (2004–2005) oraz kilka klubów z ligi Indonezji, gdzie mieszka na stałe. W styczniu 2007 roku po raz drugi został selekcjonerem tamtejszej reprezentacji.
Od połowy 2008 roku po raz drugi jest opiekunem bułgarskiej reprezentacji młodzieżowej.

</doc>
<doc id="806607" url="https://pl.wikipedia.org/wiki?curid=806607" title="Muzeum Miedzi w Legnicy">
Muzeum Miedzi w Legnicy

Muzeum Miedzi w Legnicy gromadzi zbiory związane z wydobyciem, przeróbką i zastosowaniem miedzi (minerały miedzi z całego świata, dawny i współczesny miedzioryt, zabytki techniki z zakresu górnictwa i hutnictwa miedzi, dawne i współczesne rzeźby kameralne z brązu, wyroby artystyczne i użytkowe z miedzi i jej stopów, kolekcję sztuki art déco), polskim złotnictwem współczesnym (dzieła artystów okresu międzywojennego i lat późniejszych oraz wykonane na legnicki konkurs srebra) oraz historią Legnicy i regionu legnickiego. Łącznie przez 60 lat funkcjonowania placówki zebrano ok. 30 tysięcy eksponatów, a w muzealnej bibliotece 8200 woluminów zwartych i 1700 tomów czasopism i liczby te stale rosną. 
Główną siedzibą muzeum jest zabytkowy, barokowy budynek dawnej kurii opatów z Lubiąża zlokalizowany w Legnicy przy zbiegu ulic św. Jana i Partyzantów, wzniesiony w 1728 (jeden z najcenniejszych zabytków architektury barokowej na Dolnym Śląsku). Do muzeum należy część budynku Akademii Rycerskiej, gdzie także prowadzi się działalność wystawienniczą. 
Muzeum zostało utworzone w 1962 r. z inicjatywy Tadeusza Gumińskiego.
Do Muzeum Miedzi należy także 
Oddziałem Muzeum Miedzi jest Muzeum Bitwy Legnickiej w Legnickim Polu. 
Dyrektorem muzeum od 2018 jest Marcin Makuch.

</doc>
<doc id="806608" url="https://pl.wikipedia.org/wiki?curid=806608" title="Konfitury">
Konfitury



</doc>
<doc id="806610" url="https://pl.wikipedia.org/wiki?curid=806610" title="Wiszary">
Wiszary

Wiszary – wieś w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.

</doc>
<doc id="806613" url="https://pl.wikipedia.org/wiki?curid=806613" title="Ian Rankin">
Ian Rankin

Ian Rankin (ur. 28 kwietnia 1960 w Cardenden w Fife) – szkocki pisarz, jeden z najbardziej poczytnych autorów opowieści kryminalnych w Wielkiej Brytanii, znany również na świecie.
Zarys biografii.
Zanim został pisarzem pracował jako zbieracz winogron, świniopas, poborca podatkowy, kiper, dziennikarz piszący o sprzęcie hi-fi i muzyk punkowy. Po ukończeniu Uniwersytetu Edynburskiego wyjechał na cztery lata do Londynu, a następnie na sześć lat do Francji.
Obecnie mieszka w Edynburgu razem ze swoją żoną Mirandą i dwoma synami, Jackiem i Kitem.
Kariera pisarska.
Zadebiutował powieścią "Ciemne wody" ("The Flood"), a rok później ukazała się pierwsza powieść z inspektorem Rebusem zatytułowana "Supełki i krzyżyki". Jego książki zostały przetłumaczone na 22 języki.
Akcja powieści z inspektorem Johnem Rebusem toczy się przeważnie w Edynburgu. Cztery z nich zostały zekranizowane (John Hannah jako John Rebus). W 2006 w rolę Rebusa wcielił się Ken Stott, który przez wielu jest uważany za idealnego odtwórcę tej roli.
Nagrody.
Otrzymał też honorowe doktoraty na Uniwersytecie Edynburskim (2003), na Uniwersytecie Abertay Dundee (1999), Uniwersytecie St. Andrews i na Uniwersytecie w Hull (2005). W czerwcu 2002 został odznaczony Orderem Imperium Brytyjskiego za zasługi dla literatury.

</doc>
<doc id="806615" url="https://pl.wikipedia.org/wiki?curid=806615" title="Kamienica przy ulicy Mickiewicza 22 w Katowicach">
Kamienica przy ulicy Mickiewicza 22 w Katowicach

Kamienica przy ulicy Adama Mickiewicza 20 w Katowicach – eklektyczna kamienica mieszkalno-handlowa, położona w Katowicach-Śródmieściu przy ulicy A. Mickiewicza 22, na rogu z ulicą Stawową 2.
Historia.
Kamienica ta została zbudowana w 1906 roku przy "August-Schneider Strasse" i "Teichstrasse". Zaprojektował i zbudował ją niemiecki zakład budowlany Perla i Trappa, z siedzibą w Katowicach. Rok później w budynku na parterze został otwarty „Casino-Bar”, który istniał przez kilka następnych lat. Po jego zamknięciu została uruchomiona „Wein-Restaurant”. W kolejnej dekadzie urządzono tu winiarnię. Obok znajdowała się piekarnia. W następnych latach na parter budynku wprowadził się sklep mięsny Pinkusa Friszera. W dwudziestoleciu międzywojennym funkcjonowała tu restauracja „Patria” (wcześniej „Flank”).
Architektura.
Budynek został wzniesiony na planie podobnym do litery „U”. Posiada pięć kondygnacji, podpiwniczenie, poddasze, trójksrzydłową bryłę, rozbitą narożnymi wykuszami − wieżyczkami nakrytymi hełmami oraz wykuszami na osiach centralnych elewacji frontowej i bocznej − zachodniej. Wykusze zwieńczono ozdobnymi szczytami. Kamienicę nakryto dachem dwuspadowym o stromej połaci frontowej, z facjatkami i wieżyczką na osi elewacji frontowej. Parter jest tynkowany, boniowany, nieznacznie przebudowany. Na osi elewacji frontowej umieszczono drzwi wejściowe w bogato zdobionym portalu, zwieńczonym łukiem pełnym. Tynkowane i boniowane elewacje ukształtowano symetrycznie. Elewacja frontowa jest pięcioosiowa, z balkonami z kamiennymi balustradami umieszczonymi na kondygnacjach od drugiej do czwartej łączącymi wieżyczki z wykuszem centralnym. Elewacja boczna od ul. Stawowej posiada pięć osi, elewacja boczna od ul. A. Mickiewicza − trzy osie z trójkątnymi balkonami z metalowymi balustradami na osi centralnej. Elewacje ozdobiono dekoracjami sztukatorskimi o motywach secesyjnych, umieszczonymi w płycinach podokiennych, na zwieńczeniu wykuszy i na elewacjach szczytów. W sieni zachował się sufit zdobiony fasetą oraz mozaikowa oryginalna posadzka lastrykowa i ściany, obłożone ceramiczną okładziną. Schody dwubiegowe mają drewnianą oryginalną balustradę o motywach geometrycznych, okna klatki schodowej przeszklono kolorowymi szybkami.

</doc>
<doc id="806619" url="https://pl.wikipedia.org/wiki?curid=806619" title="Piotrcovia Piotrków Trybunalski">
Piotrcovia Piotrków Trybunalski



</doc>
<doc id="806623" url="https://pl.wikipedia.org/wiki?curid=806623" title="Fiksacja analna">
Fiksacja analna



</doc>
<doc id="806625" url="https://pl.wikipedia.org/wiki?curid=806625" title="Język protoindoeuropejski">
Język protoindoeuropejski



</doc>
<doc id="806626" url="https://pl.wikipedia.org/wiki?curid=806626" title="Bernard Kacperak">
Bernard Kacperak

Bernard Kacperak (ur. 25 czerwca 1933 w Częstochowie, zm. 23 sierpnia 2007) – polski żużlowiec, zawodnik Włókniarza Częstochowa w latach 1953-1970
Brązowy medalista Indywidualnych Mistrzostw Polski 1960, 3-krotny finalista IMP, z Włókniarzem złoty medalista Drużynowych Mistrzostw Polski 1959, wielokrotny reprezentant Polski w meczach międzypaństwowych. Jako trener doprowadził Włókniarza do złotego medalu DMP 1974.
Pochowany na Cmentarzu św. Rocha w Częstochowie (sektor 34, rząd B, grób 1).
Starty w lidze.
Liga polska

</doc>
<doc id="806630" url="https://pl.wikipedia.org/wiki?curid=806630" title="Sołtyski">
Sołtyski

Sołtyski – osada w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.

</doc>
<doc id="806633" url="https://pl.wikipedia.org/wiki?curid=806633" title="Operacjonalizacja problemu badawczego">
Operacjonalizacja problemu badawczego

Operacjonalizacja problemu badawczego jest najobszerniejszym etapem przygotowania badań. 
Obejmuje ona następujące kroki:
Operacjonalizacja jest bardzo ważną częścią procesu badawczego. Podjęte w jej ramach decyzje bezpośrednio rzutować będą na wyniki badań.

</doc>
<doc id="806639" url="https://pl.wikipedia.org/wiki?curid=806639" title="Na południe od granicy, na zachód od słońca">
Na południe od granicy, na zachód od słońca

 – powieść japońskiego pisarza Harukiego Murakamiego.
Powieść została wydana w Japonii w 1992 r., wydanie anglojęzyczne ukazało się w 2000 roku. W Polsce powieść wydało wydawnictwo Muza SA w 2006 roku.
Fabuła.
Bohaterem powieści jest jedynak Hajime. W dzieciństwie zaprzyjaźnił się z Shimamoto, która podobnie jak on nie miała rodzeństwa, i dodatkowo cierpiała na chromanie. Ta znajomość wpłynęła na całe jego życie. Mimo iż po skończeniu szkoły podstawowej nie widział swej przyjaciółki przez długie lata, jej obraz miał cały czas przed oczami. Być może dlatego jego związki uczuciowe w latach młodzieńczych były bardzo nieudane. Swą drugą w życiu sympatię, Izumi, skrzywdził na całe życie, zdradzając ją z jej kuzynką. Po latach ustabilizował swe życie, bogato i szczęśliwie się ożenił, spłodził dwie córki i został właścicielem dwóch popularnych klubów jazzowych. Niespodziewana wizyta Shimamoto pokazała jak złudna była to stabilizacja. Tajemnicza kobieta jest i nie jest jego dawną znajomą, ale jeszcze bardziej go pociąga. Dziwny, platoniczny romans prawie niszczy jego małżeństwo i dotychczasowe życie. Dla największej miłości swego życia Hajime jest gotów zostawić wszystko. Jednak kobieta niespodziewanie znika, zostawiając bohatera zawieszonego między dawnym i obecnym związkiem, żyjącego tylko siłą inercji. Otrzeźwienie przychodzi po przypadkowym spotkaniu skrzywdzonej kiedyś Izumi. Hajime uświadamia sobie, że swoim zachowaniem rani bliskich. Teraz spróbuje do nich wrócić.
Shimamoto symbolizuje tu marzenie, ideał, do którego przez całe życie tęskni Hajime wiodący ustabilizowane, ale nieszczęśliwe życie. Tą powieścią Murakami wpisuje się w krąg utworów analizujących jednostkę szukającą swej prawdziwej drogi życiowej, podobnie jak "Alchemik" Paulo Coelho czy "Zen i sztuka oporządzania motocykla" Roberta Pirsiga.

</doc>
<doc id="806642" url="https://pl.wikipedia.org/wiki?curid=806642" title="Narzędzia stolarskie">
Narzędzia stolarskie

Narzędzia stolarskie – zestaw narzędzi do wykonywania prac w drewnie, w zawodach takich jak stolarstwo, meblarstwo, ciesielstwo.
Narzędzia te dzieli się według różnych kategorii, np.: narzędzia ręczne i elektronarzędzia.

</doc>
<doc id="806643" url="https://pl.wikipedia.org/wiki?curid=806643" title="Czarne Bagno">
Czarne Bagno

Czarne Bagno (Czarne Błoto) – osada w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.

</doc>
<doc id="806644" url="https://pl.wikipedia.org/wiki?curid=806644" title="Narzędzia ciesielskie">
Narzędzia ciesielskie

Narzędzia ciesielskie – zestaw narzędzi do wykonywania prac w drewnie, w zawodzie takim jak ciesielstwo.
Narzędzia te dzieli się na różne kategorie, np.: narzędzia ręczne i elektronarzędzia.
Przykładowe narzędzia to: ciesak, ośnik, piła, wyrzynarka, szlifierka, strugarka, frezarka, ścisk.

</doc>
<doc id="806645" url="https://pl.wikipedia.org/wiki?curid=806645" title="Czarne Błoto (ujednoznacznienie)">
Czarne Błoto (ujednoznacznienie)

Miejscowości w Polsce:

</doc>
<doc id="806646" url="https://pl.wikipedia.org/wiki?curid=806646" title="Gmach przy alei Korfantego 3 w Katowicach">
Gmach przy alei Korfantego 3 w Katowicach

Gmach przy alei Korfantego 3 w Katowicach − zabytkowy budynek w stylu neorenesansowym, znajdujący się w Katowicach przy alei Wojciecha Korfantego 3, który był siedzibą Muzeum Śląskiego w latach 1984–2018.
Historia.
Pod koniec XIX wieku niemiecki przedsiębiorca Max Wiener, właściciel hotelu "de Prusse", sprzedał miastu budynek na ratusz. Za otrzymane pieniądze wybudował elegancki hotel - "Grand Hotel". Architekt budynku jest trudny do ustalenia, bowiem autorzy albumu "Pozdrowienia z Katowic" wymieniają śląskiego architekta Ignatza Grünfelda, natomiast książka "Bugucice, Załęże et nova villa Katowice" wskazuje na Gerda Zimmermanna.
Budynek powstał w 1899. "Grand Hotel " był wówczas najbardziej reprezentacyjnym hotelem w Katowicach. Na parterze otwarto kawiarnię i restaurację. W hotelu zajmowano się również handlem winami. W 1922 w budynku swoje biura otworzyła Huta Pokój, Śląskie Zakłady Górniczo-Hutnicze i Zakłady Cegielskiego. Przez jakiś czas działał tu również Wyższy Urząd Górniczy. Kamienica stopniowo zmieniała swoich właścicieli. Od stycznia 1945 funkcjonowała tu komendantura wojsk radzieckich. Po jej odejściu, budynek przejęły Zakłady Drzewne Przemysłu Górniczego. W 1984 po swym reaktywowaniu, do budynku wprowadziło się tymczasowo Muzeum Śląskie, które trzy lata później obejmowało cały budynek; muzeum opuściło gmach w 2018 roku.
Architektura.
Budynek został zbudowany w stylu neorenesansowym. Były "Grand Hotel" ma powierzchnię około 1.710 m². W budynku funkcjonowała elektryczna, ozdobna winda. Przez lata fasada budynku ucierpiała: znajdujące się w holu wejściowym płaskorzeźby, obrazujące socjalistyczną moralność, zostały otynkowane bądź przykryte deskami; ze szczytu budynku zniknęła rzeźba, a windę zdemontowano.

</doc>
<doc id="806653" url="https://pl.wikipedia.org/wiki?curid=806653" title="Charles Burney">
Charles Burney

Charles Burney (ur. 7 kwietnia 1726, zm. 12 kwietnia 1814 w Londynie) – brytyjski muzyk i teoretyk muzyki, ojciec Frances Burney.
Życiorys.
Burney był jednym z największych autorytetów muzykologii swych czasów. Zwiedził całą Europę opisując jej życie muzyczne. Między innymi odwiedził Prusy i opisał życie muzyczne na dworze Fryderyka II Wielkiego.

</doc>
<doc id="806654" url="https://pl.wikipedia.org/wiki?curid=806654" title="Panzer X">
Panzer X

Panzer X – side-project polskiego gitarzysty i wokalisty Piotra Wiwczarka znanego przede wszystkim z występów w grupie Vader. Zespół powstał w 2004 roku, a wykonywany przez nią styl muzyczny to szeroko pojęty heavy metal. 
Wiwczarek do współpracy zaprosił wokalistę Grzegorza Kupczyka znanego z występów w grupach Turbo i CETI, gitarzystę Marka Pająka oraz perkusistę Witolda "Vitka" Kiełtykę. Debiutancki minialbum grupy zatytułowany "Steel Fist" ukazał się w 2006 roku nakładem Metal Mind Productions. Okładkę wydawnictwa przygotował Wojciech Błasiak, który współpracował m.in. z grupą Moonspell.
21 kwietnia 2012 roku w warszawskim klubie Progresja zespół dał jednorazowy koncert w ramach jubileuszu trzydziestolecia działalności artystycznej Grzegorza Kupczyka. 

</doc>
<doc id="806659" url="https://pl.wikipedia.org/wiki?curid=806659" title="SGGS">
SGGS



</doc>
<doc id="806666" url="https://pl.wikipedia.org/wiki?curid=806666" title="James Denton">
James Denton

James Thomas Denton Jr. (ur. 20 stycznia 1963 w Nashville) – amerykański aktor telewizyjny i filmowy.
Życiorys.
Urodził się w Nashville w stanie Tennessee jako drugie z trojga dzieci. Jego ojciec, J.T. Denton (1930–1993), był dentystą, który służył w wojsku. Jego matka, Mary Jean Woolslair Denton, zmarła na raka piersi w 2002. Denton wychowywał się jako południowy baptysta i został ministrem muzyki w Westmoreland United Methodist Church w Westmoreland w Tennessee. Dorastał w Atlancie, w stanie Georgia i Goodlettsville, w Tennessee. Uczęszczał do Goodlettsville High School, gdzie był świetnym graczem w koszykówkę. Ukończył studia na Uniwersytecie Tennessee w Knoxville na kierunku dziennikarstwa telewizyjnego. Mając dwadzieścia trzy lata związał się z objazdowym teatrem w Nashville, z którym występował w stanie Karoliny Północnej, Chicago i stanie Kalifornia. 
Zagrał m.in. George’a Gibbsa w przedstawieniu Thorntona Wildera "Nasze miasto" ("Our Town"), Stanleya w sztuce Tennessee Williamsa "Tramwaj zwany pożądaniem", terrorystę Beberta we francuskiej farsie "Lapin Lapin". Występował także na scenie The Griffin Theater i Strawdog Theater Ensemble. Po udziale w spektaklu "Ciało i krew" ("Flesh and Blood"), kolejna kreacja teatralna C.C. Showersa – kaznodziei z Kentucky w przedstawieniu "Wróżbici" ("The Diviners") zdobyła nominację do nagrody im. Josepha Jeffersona.
Na kinowym ekranie pojawił się po raz pierwszy w niezależnym filmie – dreszczowcu "Kwartet złoczyńców" ("Thieves Quartet", 1994). Jednak został zauważony dopiero w serialach telewizyjnych takich jak "JAG – Wojskowe Biuro Śledcze" ("JAG", 1996−2003), "Kameleon" ("The Pretender", 1997−2000) oraz "Ally McBeal" (2000). 
W 2004 przyjął rolę hydraulika Mike’a Delfino w serialu "Gotowe na wszystko" ("Desperate Housewives"), za którą to rolę odebrał Teen Choice Awards. Za postać Johna w 16-minutowym filmie "Przypuszczenie" ("Assumption", 2006) odebrał nagrodę Science Fiction Genre w Modesto, w stanie Kalifornia.
Życie prywatne.
W szkole średniej spotykał się z piosenkarką muzyki country Deaną Carter. W latach 1997–2000 był żonaty z Jenną Lyn Ward. 16 grudnia 2002 ożenił się ponownie ze scenarzystką Erin O’Brien. Mają dwójkę dzieci: syna Shepparda (ur. w marcu 2003) i córkę Malin (ur. 22 marca 2005).

</doc>
<doc id="806668" url="https://pl.wikipedia.org/wiki?curid=806668" title="Alfarabi">
Alfarabi



</doc>
<doc id="806669" url="https://pl.wikipedia.org/wiki?curid=806669" title="Lista najwyższych szczytów Ziemi">
Lista najwyższych szczytów Ziemi

Lista najwyższych szczytów Ziemi – lista szczytów Ziemi uporządkowanych względem malejącej wysokości bezwzględnej.

</doc>
<doc id="806670" url="https://pl.wikipedia.org/wiki?curid=806670" title="Maria Ginter">
Maria Ginter

Maria Ginter, z Zieleniewskich herbu Zgraja (ur. 23 listopada 1922 w Smolicach, zm. 26 sierpnia 2011 w Warszawie) – polska pisarka, rzeźbiarka, malarka i sportsmenka. Uczestniczka ruchu oporu w czasie II wojny światowej, powstaniec warszawski. Po wojnie była pierwszą w Polsce kobietą-zawodowym kierowcą ciężarówki.
Zarys biografii.
Urodziła się w rodzinnym majątku ziemskim w Smolicach i tam spędziła dzieciństwo. Była absolwentką klasztornych szkół sióstr urszulanek w Pniewach. Od najmłodszych lat wykazywała zamiłowanie do przyrody i zwierząt. Ponadto uprawiała z sukcesami wiele dyscyplin sportowych, m.in. jeździectwo, narciarstwo i tenis, tocząc zacięte pojedynki z najlepszą polską tenisistką, Jadwigą Jędrzejowską. Była także aktywną członkinią klubu automobilowego – uczestniczką wielu rajdów i wyścigów oraz szybowniczką.
Po wybuchu II wojny światowej wraz z rodziną przeniosła się do Warszawy. Podczas obrony stolicy zgłosiła się ochotniczo do pracy w szpitalu w charakterze sanitariuszki. Wstąpiła do ZWZ-AK (pseud. „Iza”) i w tym samym czasie wyszła za mąż za Jana Korzybskiego. Po aresztowaniu przez Niemców trafiła do więzienia na Pawiaku, skąd dzięki wielu zabiegom udało się ją wydostać. Walczyła w powstaniu warszawskim, w którym straciła męża, również powstańca, i została sama z maleńkim synem.
Po zakończeniu wojny, by zapewnić byt dziecku i zdobyć mieszkanie, musiała pokonywać liczne przeszkody stawiane przed nią przez ówczesne władze ze względu na figurujące w jej dokumentach zapisy: „b.z.” (były ziemianin) i „członek AK”. Imała się różnych zajęć, była m.in. pierwszą w tym okresie kobietą w Polsce, która zawodowo prowadziła samochody ciężarowe. Później pracowała – przeważnie dorywczo – jako graficzka, tłumaczka i dziennikarka. Po pewnym czasie uznała, iż chcąc utrzymać rodzinę, musi wyjechać za granicę.
Wyemigrowała w 1962. Najpierw przebywała w Wielkiej Brytanii, Francji i krótko w Maroku, a następnie w Kanadzie i Stanach Zjednoczonych. W USA podjęła studia uniwersyteckie na wydziałach romanistyki i sztuki, na obu uzyskując tytuł MA. Za oceanem współpracowała z tamtejszą Polonią, wśród której zdobyła duży szacunek. Malowała, rzeźbiła i organizowała wystawy swoich prac, pisała książki i podróżowała.
W 1980 wróciła do Polski i zamieszkała w Warszawie, na Żoliborzu. Niemal od razu zaangażowała się w działalność artystyczną, społeczną i sportową. Była członkinią polskiego PEN Clubu, Stowarzyszenia Pisarzy Polskich, Europejskiej Unii Kobiet, Światowego Związku Żołnierzy Armii Krajowej (miała stopień porucznika rezerwy) i Polskiego Towarzystwa Ziemiańskiego. Od 1987 była fundatorką corocznej nagrody literackiej za twórczość pamiętnikarską.
Wspomagała także finansowo warszawskie schroniska dla zwierząt. W swoim żoliborskim domu zawsze miała kilka psów, a przez dłuższy czas prowadziła – pionierską w Polsce – hodowlę labradorów. "Gdy byłam młoda, moją największą pasją były konie, a teraz gdy doszłam do wieku seniorskiego są nią psy, a szczególnie labradory".
Jej siostrą była Irena Findeisen-Bellert.
Maria Ginter zmarła 26 sierpnia 2011 w Warszawie. Pochowana z wojskowymi honorami, spoczęła w rodzinnym grobie na cmentarzu Powązkowskim.

</doc>
<doc id="806671" url="https://pl.wikipedia.org/wiki?curid=806671" title="Łyszczec rozesłany">
Łyszczec rozesłany

Łyszczec rozesłany, gipsówka rozesłana ("Gypsophila repens" L.) – gatunek rośliny należący do rodziny goździkowatych. Występuje w górach Europy. W Polsce tylko w Tatrach i Pieninach, a na niżu czasami jako ergazjofigofit – uciekinier z uprawy.
Biologia i ekologia.
Bylina, chamefit. Kwitnie od czerwca do września. Siedlisko: murawy, skały, głównie na podłożu wapiennym. W Tatrach występuje od regla dolnego do piętra halnego, głównie w reglu górnym i piętrze kosówki. W klasyfikacji zbiorowisk roślinnych gatunek charakterystyczny dla O. "Thlaspietalia rotundifolii". Liczba chromosomów 2n= 34.
Zastosowanie.
Roślina ozdobna. Ma podobne zastosowanie jak łyszczec wiechowaty zwany popularnie „gipsówką”. Jest dobrą rośliną okrywową, nadaje się do obsadzania murków, skarp i do ogrodów skalnych, często używany jest jako dodatek do wiązanek i bukietów kwiatowych. Jest łatwy w uprawie i nie wymaga żyznej gleby – może być piaszczysta lub gliniasta z dodatkiem piasku i kamieni. Potrzebuje natomiast słonecznego stanowiska. Zwykle sieje się go z nasion, można też uprawiać z gotowych sadzonek lub przez szczepienie na starszych korzeniach lub jednorocznych siewkach.

</doc>
<doc id="806672" url="https://pl.wikipedia.org/wiki?curid=806672" title="Non Iron">
Non Iron

Non Iron – polski zespół hardrockowy wzbogacający swoją muzykę o elementy bluesa i heavy metalu.
Historia.
Zespół powstał w 1985 roku w Poznaniu z inicjatywy basisty Henryka Tomczaka (Manufaktura Czterech Dyrektorów, Stress, Heam, Turbo, Izotop). Na początku swej działalności grupa wykonywała muzykę bluesową. W tym okresie skład tworzyli: były perkusista Turbo Wojciech Anioła, gitarzyści Janusz Musielak i Zbigniew Ślatała, Przemysław Hałuszczak - harmonijka ustna oraz wokalista zespołu Wolf Spider Leszek Szpigiel. Zespół dał serię koncertów klubowych, wystąpił też na Festiwalu Muzyków Rockowych Jarocin '85, Rawie Blues (1985, 1986 r.), Jesieni z Bluesem (1985 r.), Olsztyńskich Nocach Bluesowych (1985 r.), Muzycznym Campingu (1986 r.), X Ogólnopolskim Festiwalu Młodych Talentów we Wrocławiu (1986r). Zespół, oprócz własnych kompozycji, wykonywał również utwory Muddy'ego Watersa i B.B. Kinga. Nawiązał też współpracę z duetem Hamak, realizując wspólny program "Różne barwy bluesa".
Grupa wylansowała nagrania "Po prostu zostań", "Świat nie kończy się na Tobie", "Ten blues", "Nie wszystko można mieć ( laureat lutowego telewizyjnego Plebiscytu Piosenki "Opole 1988"), cover grupy Stress "Ciężką drogą". W roku 1986 miejsce Anioły zajął Przemysław Wawrzyniak. W 1987 roku zespół opuścił Ślatała, za którego doszedł Wojciech Hoffmann. W tym samym roku Wawrzyniaka zamienił Jędrzej Kowalczyk. Wkrótce zespół podjął współpracę z Metal Mind Productions. W latach 1987-1988 zespół wspierał gitarzysta Maciej Matuszak, który zastępował Janusza Musielaka. Po powrocie Musielaka zespół w powiększonym składzie o Matuszaka wystąpił w chorzowskiej Leśniczówce. Z tego koncertu Polton wydał koncertową kasetę jako Non Iron. Następne duże koncerty Non Iron miały miejsce podczas XXV KFPP w Opolu, gdzie zespół wykonał "Nie wszystko można mieć" w koncercie "Od Opola do Opola" (zamiast Hoffmanna wystąpił Matuszak) oraz festiwalu w Jarocinie w 1988 roku - utwór "Każdy ci to powie" znalazł się na składance "Jarocin 88". W 1989 roku ukazał się debiutancki album grupy "Innym niepotrzebni" zawierający muzykę hołdującą tradycyjnemu hard rockowi wzbogaconemu o elementy bluesa i heavy metalu. Dwa lata później ukazał się anglojęzyczny zbiór "Candles &amp; Rain" - nagrany bez Szpigla (wyemigrował do RFN, za to z Grzegorzem Kupczykiem (Turbo, CETI), a także z gościnnie grającym na instrumentach klawiszowych Grzegorzem Stróżniakiem (Lombard). Płyta brzmiała nowocześniej i bardziej świeżo, niż debiut. Non Iron wziął udział w imprezie "46' Sapra Del Mandorlo", która odbywała się na Sycylii i na festiwalu "Jarocin'92". Kiedy wydano "Candles &amp; Rain" w zespole już nie było Hoffmana, którego zastąpił Andrzej Łysów (CETI, eks- Turbo. Na początku 1992 roku ukazał się album "91" na którym grupa przedstawiła utwory hard-rockowe w swoim dawnym stylu (np. "Stupid Doll"), wzbogacając aranżacje o partie harmonijki ustnej (Przemysław Hałuszczak), który wspierał Non Iron m.in. na FMR' 85) i flet (Aleksandra Olszewska). Grupa nie odniosła sukcesu, dając tylko sporadyczne koncerty. W 1994 roku odszedł Kupczyk a jego miejsce zajął Zbigniew Dera. Z nowym wokalistą zespół dokonał kolejnych autorskich nagrań "Twoje graffiti", "Osaczony" oraz "Lustro". Wziął udział w programach telewizyjnych Partytura '94 i Medley '95. Henryk Tomczak odszedł w 1996 roku, współtworząc Izotop, do którego także dołączył Łysów. W sierpniu 1997 zespół wystąpił podczas poznańskich Dni Piątkowa, był to jeden z ostatnich koncertów z nowym basistą Arturem Gronowskim. Oficjalnie grupa rozwiązała się w 1997 roku. Okazjonalnie zespół wystąpił po wielu latach, 27 września 2011 roku w poznańskim klubie "Blue Note" podczas koncertu poświęconemu pamięci Andrzeja Sobczaka. Skład ponownie tworzyli: Tomczak, Musielak, Kowalczyk, Hałuszczak i Kupczyk. Koncert zorganizowali Piotr Przybylski, Wojciech Hoffmann i klub Blue Note. W koncercie wystąpili m.in. Turbo, Lombard i Korda Band...
Zespół ponownie reaktywował się w 2018 roku w składzie: Henryk Tomczak, Wojciech Hoffmann, Zbigniew Dera, Leszek Szpigiel, Grzegorz Kupczyk, Janusz Musielak, Andrzej Łysów, Jędrzej Kowalczyk i 26 października 2018 roku zagrał w klubie Blue Note w Poznaniu z okazji Jubileuszu „50 lat na scenie” swego założyciela Henryka Tomczaka. Koncert zorganizowany został przez Agencję Ranus (Krzysztof Ranus Agencja Artystyczna i Koncertowa).
W styczniu 2019 roku Non Iron odbył blisko dwumiesięczną pożegnalną trasę po kraju z okazji 30 rocznicy wydania studyjnego debiutu i reedycji krążka „Innym Niepotrzebni” nakładem Metal Mind Productions.

</doc>
<doc id="806675" url="https://pl.wikipedia.org/wiki?curid=806675" title="Gypsophila repens">
Gypsophila repens



</doc>
<doc id="806676" url="https://pl.wikipedia.org/wiki?curid=806676" title="Paweł Strzelecki (matematyk)">
Paweł Strzelecki (matematyk)

Paweł Strzelecki (ur. 19 czerwca 1963 w Warszawie) – polski matematyk, profesor zwyczajny Uniwersytetu Warszawskiego, popularyzator matematyki i tłumacz. Specjalizuje się w równaniach różniczkowych cząstkowych. Kierownik Zakładu Równań Różniczkowych na Wydziale Matematyki Informatyki i Mechaniki UW.
Kariera naukowa.
Absolwent VI Liceum Ogólnokształcącego im. Tadeusza Reytana w Warszawie (1981), gdzie działał w 1 Warszawskiej Drużynie Harcerskiej im. Romualda Traugutta „Czarna Jedynka”.
Ukończył studia na Wydziale Matematyki, Informatyki i Mechaniki UW (1987). Doktorat z teorii równań różniczkowych cząstkowych pt. "Klasyczna różniczkowalność słabych rozwiązań równań parabolicznych" obronił w grudniu 1993 (promotorem pracy był Bogdan Bojarski). W 1994 został zatrudniony jako adiunkt w Instytucie Matematyki Uniwersytetu Warszawskiego, gdzie w latach 2003–2005 sprawował funkcję wicedyrektora ds. dydaktycznych. Habilitował się na macierzystym Wydziale w 2005 na podstawie oceny dorobku naukowego i rozprawy pt. "Regularność słabych rozwiązań układów równań eliptycznych z krytyczną nieliniowością". Należy do Polskiego Towarzystwa Matematycznego, w ramach którego był m.in. członkiem zarządu głównego. Jest też członkiem Komitetu Matematyki PAN. W ramach macierzystego Wydziału pełnił funkcje: prodziekana ds. studenckich (2005–2008), prodziekana ds. badań i współpracy międzynarodowej (2012–2016) oraz dziekana od 2016.
Stypendysta Europejskiej Fundacji Nauki na Uniwersytecie Paris VI oraz Fundacji Aleksandra von Humboldta w Instytucie Matematyki Uniwersytetu Fryderyka Wilhelma w niemieckim Bonn.
Dorobek.
Autor szeregu prac naukowych i artykułów popularyzatorskich (publikowanych m.in. w czasopiśmie matematyczno-fizyczno-astronomicznym „Delta”) oraz podręcznika akademickiego.
Dorobek publikacyjny P. Strzeleckiego obejmuje m.in.:
Współautor serii programów TV Edukacyjnej na temat matematyki ("Łyk matematyki", "Tajniki matematyki"). Tłumacz książek popularyzujących matematykę, w tym:

</doc>
<doc id="806678" url="https://pl.wikipedia.org/wiki?curid=806678" title="Gipsówka rozesłana">
Gipsówka rozesłana



</doc>
<doc id="806680" url="https://pl.wikipedia.org/wiki?curid=806680" title="Przenośnik śrubowy">
Przenośnik śrubowy

Przenośnik śrubowy (zwany też "ślimakowym" lub "żmijką") – urządzenie do przemieszczania materiałów sypkich za pomocą śruby obracającej się wewnątrz koryta. Materiał może być transportowany w poziomie, skośnie lub w pionie.
Przenośniki śrubowe stosuje się jako urządzenie odbierające materiał spod różnego rodzaju zbiorników i silosów, służą również do dozowana produktu w procesach technologicznych. Dzięki zamkniętej budowie materiał transportowany może być odizolowany od otoczenia.
Budowa przenośnika.
Przenośniki śrubowe dzielą się na dwa rodzaje: z korytem zamkniętym i otwartym. Pierwsze mają zwykle koryto w kształcie rury okrągłej lub litery "U" z pokrywami, zaś drugie – w kształcie litery "U" (bez pokryw).
Przenośnik śrubowy składa się z koryta, wewnątrz którego znajduje się ślimak, czyli wał z nawiniętą powierzchnią śrubową (wstęgą ślimaka). Obracający się wał powoduje przesuwanie się materiału transportowanego. Produkowane są również ślimaki wykonane bez wału – wtedy wstęga musi być na tyle mocna, aby przenieść obciążenia. Koryto jak i ślimak wykonuje się ze stali lub z tworzywa sztucznego.
Podstawowa konstrukcja opiera się na tzw. śrubie Archimedesa.
Napęd przenośnika realizowany jest poprzez napędzanie wału ślimaka lub bezpośrednio ślimaka (dla ślimaków bezwałowych).

</doc>
<doc id="806681" url="https://pl.wikipedia.org/wiki?curid=806681" title="Meczet w Bohonikach">
Meczet w Bohonikach

Meczet w Bohonikach – jeden z kilku czynnych meczetów w Polsce. Znajduje się we wsi Bohoniki.
Jedna z dwóch świątyń muzułmańskich znajdujących się na Szlaku Tatarskim, ośrodek kultury tatarskiej. Obiekt jest unikalnym przykładem w skali kraju islamskiego, sakralnego budownictwa drewnianego.
Historia.
Meczet zbudowany został w drugiej połowie XIX w., prawdopodobnie w 1873. Dokumentacja historyczna nie zachowała się, ale taką datę odkryto w 2005 podczas kapitalnego remontu ścian budynków na futrynie drzwi wejściowych. Świątynia powstała po pożarze wcześniejszego meczetu osadników tatarskich, który miał być zlokalizowany w pobliżu zabytkowego cmentarza położonego we wschodniej części wsi, a istniejącego prawdopodobnie od XVIII w., a być może nawet od XVII wieku.
Podczas II wojny światowej meczet został zdewastowany przez hitlerowców, którzy urządzili w nim szpital polowy. Uległ częściowemu uszkodzeniu od wybuchu pocisku. Po 1945 meczet kilkakrotnie przechodził drobne remonty. Pojawiły się plany rozbudowy, lecz konserwator zabytków nie zgodził się na rozbudowę.
W 2003 przeprowadzony został remont dachu; zmieniono wtedy dach blaszany na gontowy. W 2005 przeprowadzono remont generalny. Został on zrealizowany przy pomocy środków finansowych:
22 października 2012 roku zarządzeniem Prezydenta RP meczet został uznany za pomnik historii.
Meczet zachował oryginalne rozplanowanie i bryłę oraz funkcję. Podczas przeprowadzonych remontów wymieniano tylko uszkodzone elementy z użyciem naturalnych materiałów: drewnianych bali, szalunku, gontu, blachy miedzianej i drewnianej stolarki. 
Architektura.
Jest to prosta budowla drewniana o kubaturze 460 m³ zbudowana na planie prostokąta o wymiarach 11,49 m × 8,03 m o konstrukcji zrębowej. Ściany są obustronnie oszalowane w układzie poziomym i wzmocnione lisicami.
Meczet podzielony jest na trzy części: męską i żeńską (Babiniec) (zgodnie z wymogami islamu) oraz wspólny przedsionek, w którym zostawia się obuwie. Większa część – męska – od mniejszej – damskiej – oddzielona jest drewnianą ścianką (przepierzeniem) z poziomą szczeliną, zasłoniętą przejrzystą tkaniną pozwalającą kobietom obserwować przebieg modlitwy. W części męskiej znajduje się powiększająca powierzchnię dla wiernych galeria wsparta na dwóch słupach. Oba pomieszczenia mają osobne wejścia ze wspólnego przedsionka z półkami na obuwie.
Najważniejszą częścią w czołowej ścianie sali męskiej zwróconej na południowy wschód jest mihrab – wnęka wskazująca kierunek Mekki oraz minbar – kazalnica, używana w czasie południowej piątkowej modlitwy (w tym meczecie odbywa się raz w miesiącu).
Zgodnie z wymogami religii muzułmańskiej w meczecie nie ma żadnych wizerunków postaci, a na zdobionych motywami pnącej się winorośli (tzw. arabeską) ścianach zawieszono jedynie muhiry (cytaty wersetów z Koranu po arabsku). Podłogę meczetu wyłożono dywanami.
Meczet nie posiada minaretu, a jedynie wieżyczkę na rzucie sześcioboku z cebulowato zakończoną kopułą pokrytą blachą miedzianą ze szpicem z trzema kulami i złoconym półksiężycem. Wieżyczka posiada sześć okien sześciokwaterowych z ozdobnymi nadokiennikami z motywem półksiężyca. Drewniane ściany zewnętrzne pomalowane były na zielono. Bryła główna budynku przykryta jest czterospadowym dachem namiotowym krytym gontem, podobnie jak dwuspadowe daszki nad mihrabem i gankiem. Z zewnątrz i wewnątrz deski szalowania są polakierowane.
Wejście do meczetu wyłożone jest kostką brukową. Działka na której zbudowano meczet ma powierzchnię 44 arów, porośnięta jest lipami, klonami i topolami i ogrodzona metalową siatką. Brama wejściowa na osi wejścia do meczetu ma kształt półkolisty, jest koloru brązowego i jest zawsze otwarta. Pod ziemią mieszczą się przeciwpożarowe zbiorniki wodne.
Inne.
W latach 90. XX w. imamem meczetu w Bohonikach był Stefan Mustafa Jasiński, wywodzący się z pobliskich Malawicz Górnych, zmarły w 2015 jako najstarszy duchowny muzułmański w Polsce.

</doc>
<doc id="806684" url="https://pl.wikipedia.org/wiki?curid=806684" title="Strój górniczy">
Strój górniczy



</doc>
<doc id="806686" url="https://pl.wikipedia.org/wiki?curid=806686" title="Rzeki na Słowacji">
Rzeki na Słowacji

Charakterystyka.
Dzisiejsza Słowacja niemal w całości leży w zlewisku Morza Czarnego i w zlewni Dunaju. Z liczącej 49 034 km² powierzchni kraju tylko 1950 km² (3,98%) należy do zlewni Wisły w zlewisku Morza Bałtyckiego. Północna granica Słowacji (z Polską i na niewielkim odcinku z Czechami) niemal w całości pokrywa się z głównym europejskim działem wodnym między zlewiskami Morza Czarnego i Morza Bałtyckiego. Na obszarze Słowacji nie ma obszarów bezodpływowych, chociaż znaczne obszary krasowych płaskowyżów (Kras Słowacko-Węgierski, Muránska planina i in.) nie mają odpływów powierzchniowych.
Na terenie Słowacji do zlewiska Wisły należą zlewnie Popradu i Dunajca, przylegające do granicy z Polską. Dunajec nie przepływa przez Słowację – jest tylko rzeką graniczną, i to na niedługim odcinku (16,6 km). Tym niemniej zbiera sporo drobnych odpływów z terenów Słowacji na północ od pasm Tatr Bielskich i Magury Spiskiej. Zlewnia Dunajca od południa graniczy ze zlewnią Popradu, który na terytorium Słowacji ma źródła i górną część biegu. Do jego zlewni należy wschodnia część Kotliny Liptowskiej i Kotlina Popradzka wraz z przyległymi częściami pasm górskich otaczających te kotliny: Magury Spiskiej, Tatr Zachodnich i Bielskich, Gór Lewockich i Gór Czerchowskich.
Cała pozostała część Słowacji należy do zlewni Dunaju, który jest największą i najważniejszą rzeką Słowacji. Słowacja ma dostęp do Dunaju na długości 172 km (od ujścia Morawy do ujścia Ipoli), z czego 7,5 km przypada na granicę słowacko-austriacką, na odcinku 22,5 km Dunaj płynie przez Słowację, po czym przez 142 km tworzy granicę słowacko-węgierską. Bezpośrednio do Dunaju uchodzą rzeki zachodniej i środkowej Słowacji, które na terenie tego kraju mają zarówno źródła, jak i ujścia – najdłuższą z nich jest Wag (403 km). Rzeki Słowacji wschodniej (w przybliżeniu na wschód od południka Tatr) należą do subzlewni Cisy. Cisa przepływa przez Słowację tylko na odcinku 6,5 km, gdzie tworzy granicę z Węgrami. Ujścia rzek wschodniej Słowacji znajdują się więc poza granicami Słowacji.
Charakter i reżim rzek Słowacji jest pochodną rzeźby powierzchni kraju, którego 63% powierzchni zajmują góry. Odpowiednio do tego niemal wszystkie rzeki mają charakter górski, a tylko dolne odcinki największych rzek, płynących przez Nizinę Naddunajską i Nizinę Wschodniosłowacką, mają charakter nizinny. Od tego schematu odbiega Mały Dunaj, który jest w całości rzeką nizinną, ale wynika to z tego, że w zasadzie nie jest to samodzielna rzeka, tylko ramię Dunaju, okalające największą w Europie wyspę rzeczną Žitný ostrov. Przeciętne roczne sumy opadów wahają się od 2000 mm na terenach górskich w zlewni Popradu i Wagu do 500 mm na obu nizinach. Stany wód są zróżnicowane w zależności od pory roku – wysokie występują w marcu i kwietniu, niskie latem i jesienią. Na Dunaju, Popradzie i Dunajcu maksima są o około dwa miesiące późniejsze.
Łączna długość zewidencjonowanych cieków wodnych Słowacji wynosi 49 775 km. Gęstość sieci rzecznej Słowacji wynosi przeciętnie 1,1 km/km² i waha się od 0,1 km/km² na terenach krasowych do 3,4 km/km² w wyższych partiach gór fliszowych. Ogólny przepływ wszystkich rzek Słowacji wynosi 3328 m³/s, z czego 2044 m³/s przypada na Dunaj, 378 m³/s – na Cisę, a 398 m³/s – na rzeki mające źródła na Słowacji.
Rzeki Słowacji nie są żeglowne (z wyjątkiem, oczywiście, Dunaju), ale mają duży potencjał energetyczny. Jest on w dużej części wykorzystany przez sieć elektrowni wodnych, z których najbardziej znane znajdują się na Dunaju w Gabčikovie oraz na Wagu (tzw. kaskada Wagu). Liczne są sztuczne jeziora, z których największe to Zemplínska šírava, Liptovská Mara i Jezioro Orawskie.
Poniżej zostały wymienione rzeki Słowacji o długości ponad 20 km.

</doc>
<doc id="806693" url="https://pl.wikipedia.org/wiki?curid=806693" title="Tyloxapol">
Tyloxapol



</doc>
<doc id="806697" url="https://pl.wikipedia.org/wiki?curid=806697" title="Copa América 1945">
Copa América 1945

Copa América 1945 – osiemnaste mistrzostwa kontynentu południowoamerykańskiego, odbyły się w dniach 14 stycznia – 28 lutego 1945 roku po raz czwarty w Chile (była to edycja specjalna turnieju, rozgrywana poza oficjalną kolejnością). Reprezentacje: Paragwaju i Peru wycofały się, a na turnieju zadebiutowała Kolumbia co spowodowało, że w turnieju grało siedem zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Santiago na stadionie Nacional"
Końcowa tabela.
Osiemnastym triumfatorem turnieju Copa América został po raz siódmy zespół Argentyny.

</doc>
<doc id="806699" url="https://pl.wikipedia.org/wiki?curid=806699" title="Związek Rewizyjny Spółdzielni Ukraińskich">
Związek Rewizyjny Spółdzielni Ukraińskich

Związek Rewizyjny Spółdzielni Ukraińskich, (ukr. "Rewizyjny Sojuz Ukrajinśkych Kooperatyw") w skrócie RSUK (do 1919 Krajowy Związek Rewizyjny) − związek rewizyjny stojący na czele ukraińskiego ruchu spółdzielczego w latach 20. i 30., mającego na celu prowadzenie pracy o charakterze kulturalno-oświatowym, a w szczególności podniesienia poziomu kultury na wsi. 
Utworzony w 1903 jako Krajowy Związek Rewizyjny, obejmował terytorium Galicji Wschodniej, a w II Rzeczypospolitej tereny województw: lwowskiego, tarnopolskiego i stanisławowskiego. 
Obejmował centrale spółdzielcze: Towarzystwo Ubezpieczeń Wzajemnych "Dnister", Centralny Bank Spółdzielczy Krajowy Związek Kredytowy, Krajowy Związek Mleczarski "Masłosojuz", Centrosojuz Związek Związków Spółdzielczych i spółdzielnie spożywców w miastach ("Narodna Torhiwla"). 
Centrali RSUK podlegały również terenowe Powiatowe Związki Spółdzielni (PSK). W roku 1921 RSUK zrzeszał 579 spółdzielni, w 1930 - już 3146. 1 stycznia 1937 obejmował 3097 spółdzielni, w tym 2116 spółdzielni zaopatrzenia i zbytu, 594 kredytowe, 136 mleczarskich i 124 spożywczych. 
Przewodniczącym Rady Krajowego Związku Rewizyjnego w latach 1904-1914 był Kost Łewycki, jego zastępcą Kost Pankiwśkyj. Głównymi działaczami związku w okresie międzywojennym byli Ostap Łucki i Julijan Pawłykowśkyj. 
Po agresji ZSRR na Polskę i aneksji wschodnich województw II Rzeczypospolitej przez ZSRR, w końcu 1939 RSUK został zlikwidowany przez władze sowieckie. Po ataku III Rzeszy na ZSRR w 1941 związek odtworzono w ograniczonym zakresie. Ostatecznie zlikwidowany w 1944 po ponownej okupacji Lwowa przez Armię Czerwoną.
Do roku 1939 RSUK był członkiem Międzynarodowego Związku Spółdzielczego.

</doc>
<doc id="806701" url="https://pl.wikipedia.org/wiki?curid=806701" title="Richard Amerike">
Richard Amerike

Richard Amerike (Ameryk lub ap Meryk) (ur. 1445 – zm. 1503) był bogatym angielskim kupcem z Walii. Ufundował on wyprawę Johna Cabota, podczas której odkrył Amerykę Północną w 1497.
Istnieje teoria, że od jego nazwiska pochodzi nazwa Ameryka.

</doc>
<doc id="806702" url="https://pl.wikipedia.org/wiki?curid=806702" title="USS Alabama (BB-60)">
USS Alabama (BB-60)

USS Alabama (BB-60) – amerykański pancernik typu "South Dakota", nazwany od stanu Alabama.
Stępkę pancernika położono 1 lutego 1940 roku w stoczni Norfolk Naval Shipyard. Został zwodowany 16 lutego 1942, matką chrzestną była pani Lister Hill, żona starszego senatora ("senior senator") z Alabamy. Okręt został przyjęty do służby 16 sierpnia 1942, z George'em B. Wilsonem na stanowisku dowódcy.
Okręt wziął udział w walkach II wojny światowej.
Okręt muzeum.
Mieszkańcy stanu Alabama utworzyli "Stowarzyszenie Pancernika USS Alabama" ("USS Alabama Battleship Commission"), aby zebrać fundusze na stworzenie z pancernika "Alabama" okrętu-muzeum, który miał być pomnikiem mężczyzn i kobiet służących w czasie II wojny światowej. Okręt został przekazany organizacji 16 czerwca 1964, a formalnie przejęty 7 lipca 1964 w trakcie ceremonii w Seattle. "Alabama" został przeholowany na miejsce stałego pobytu do Mobile w stanie Alabama, gdzie dotarł 14 września 1964. Okręt został udostępniony zwiedzającym 9 stycznia 1965. W 1969 obok zakotwiczono okręt podwodny USS "Drum", ale w wyniku uszkodzeń, jakich doznał podczas huraganu Georges, został on przeniesiony na ląd i tam udostępniony zwiedzającym.
Odwiedzający mogą oglądać wnętrza wież artylerii głównej i dział przeciwlotniczych. Magazyn amunicyjny jest dostępny poprzez otwór wycięty w pokładzie (dostawiono tam schody umożliwiające zejście niżej)
"Alabama" jest okazjonalnie wykorzystywana jako schron w czasie huraganów. Podczas huraganu Katrina okręt odniósł uszkodzenia, co spowodowało ośmiostopniowy przechył i przesunięcie okrętu i przemieszczenie się ze stałego miejsca zakotwiczenia. Rodziny 18 pracowników muzeum były na pokładzie podczas huraganu. W czasie huraganu mocno uszkodzony został także Pawilon Lotniczy, co spowodowało zniszczenie trzech z kilku wystawianych tam samolotów. Pod koniec 2005 roku zniszczenia zostały oszacowane na 4 miliony dolarów. Muzeum zostało otwarte ponownie 9 stycznia 2006 roku, gdy okręt miał nadal trzystopniowy przechył. Obecnie dla zwiedzających udostępnione są trzy oznakowane trasy prowadzące przez wnętrze okrętu z wieloma ekspozycjami tematycznymi.
Odznaczenia.
Za swoją służbę w II wojnie światowej okręt otrzymał 9 odznaczeń battle star.
W filmie.
Film "Liberator" ("Under Siege") z roku 1992, którego fabuła skoncentrowana jest wokół przejęcia przez terrorystów pancernika USS "Missouri" (BB-63), był kręcony na pokładzie USS "Alabama".

</doc>
<doc id="806706" url="https://pl.wikipedia.org/wiki?curid=806706" title="Temperaturowy Współczynnik Szybkości Reakcji">
Temperaturowy Współczynnik Szybkości Reakcji



</doc>
<doc id="806707" url="https://pl.wikipedia.org/wiki?curid=806707" title="TWSR">
TWSR



</doc>
<doc id="806708" url="https://pl.wikipedia.org/wiki?curid=806708" title="BMW V8">
BMW V8

Silnik V8 OHV służył do napędu pierwszych modeli BMW wyprodukowanych po II wojnie światowej.

</doc>
<doc id="806716" url="https://pl.wikipedia.org/wiki?curid=806716" title="Tarsjusz">
Tarsjusz



</doc>
<doc id="806719" url="https://pl.wikipedia.org/wiki?curid=806719" title="Paul Émile Lecoq de Boisbaudran">
Paul Émile Lecoq de Boisbaudran

Paul Émile Lecoq de Boisbaudran (ur. 18 kwietnia 1836 w Cognac, zm. 28 maja 1912 w Paryżu) – chemik francuski, odkrywca galu, samaru i dysprozu. Prowadził badania dotyczące składu chemicznego minerałów, wykorzystując do tego analizę widmową.

</doc>
<doc id="806720" url="https://pl.wikipedia.org/wiki?curid=806720" title="Marko Marulić">
Marko Marulić

Marko Marulić (ur. 18 sierpnia 1450 w Splicie, zm. 5 stycznia 1524, tamże) – poeta dalmatyńskiego renesansu. Tworzył zarówno w języku łacińskim (przede wszystkim traktaty etyczne) jak i chorwackim (liryka). Nazywany ojcem chorwackiej literatury.
Jego wizerunek od 1995 roku znajduje się na Orderze Chorwackiej Jutrzenki.
Ważniejsze utwory:

</doc>
<doc id="806722" url="https://pl.wikipedia.org/wiki?curid=806722" title="Paul Emile Lecoq de Boisbaudran">
Paul Emile Lecoq de Boisbaudran



</doc>
<doc id="806723" url="https://pl.wikipedia.org/wiki?curid=806723" title="Lexus IS">
Lexus IS

Lexus IS – samochód osobowy klasy średniej marki Lexus produkowany przez koncern Toyota Motor Corporation od 1998 roku. Obecnie produkowana jest trzecia generacja auta. Na bazie drugiej powstała sportowa odmiana IS F.
W sierpniu 2016 r. łączna liczba wyprodukowanych egzemplarzy wszystkich wersji modelu IS przekroczyła 1 milion.
Pierwsza generacja.
Lexus IS I - auto zostało zaprezentowane podczas salonu samochodowego w Genewie w 1998 roku. Marka Lexus tym samochodem wkroczyła w klasę D premium rywalizując z takimi samochodami jak Mercedes-Benz klasy C czy BMW serii 3. W 2001 roku zaprezentowano odmianę kombi.
Zegary auta przypominają zegarek naręczny. Samochód wyposażyć można było w klimatyzację, skórzane, elektrycznie sterowane oraz podgrzewane fotele, zmieniarkę płyt CD, nawigację satelitarną.
Druga generacja.
Lexus IS II został zaprezentowany podczas salonu samochodowego w Paryżu w 2005 roku. Auto zostało zaprojektowane zgodnie z filozofią "L-Finesse". Jest to drugi pojazd, po modelu GS, zaprojektowany zgodnie z tą ideą zapoczątkowaną przez koncepcyjne modele Lexus LF-S oraz Lexus LF-C. Jest uznawany za model bardzo mało awaryjny, ale części jak i serwis są stosunkowo drogie. 
Na Geneva Motor Show w 2008 roku zaprezentowano odmianę coupe-cabrio - Lexusa IS 250C oraz 350C. W 2010 roku zaprezentowano wersję po face liftingu. W aucie udoskonalono m.in. zestaw nagłośnieniowy i nawigacyjny, nowy pakiet wykończenia F-Sport oraz samoblokujący mechanizm różnicowy w odmianie IS F. W modelu po liftingu możliwy był wybór systemu nagłośnienia: dwie opcje to wysokiej klasy zestawy Lexusa z wbudowanym w deskę rozdzielczą 6-płytowym odtwarzaczem CD, sterowaniem przyciskami w kierownicy i 8 lub 13 głośnikami, a trzeci to 14-głośnikowy system Mark Levinson® Premium Surround Sound System, odtwarzający dźwięk w układzie wielokanałowym 5.1 zapisany na określonego rodzaju płytach CD i DVD. Wszystkie zestawy przygotowane są do odbioru radiowego w systemie cyfrowym DAB, a ponadto wyposażone zostały w złącze USB i gniazda przyłączeniowe audio, pozwalające w pełni kontrolować podłączone do nich przenośne urządzenia, np. odtwarzacze typu iPod, zaś funkcja transmisji strumieniowej umożliwia przesyłanie zapisu dźwiękowego z podłączonego do zastawu telefonu komórkowego Bluetooth. Fabrycznie montowany pakiet F-Sport dostępny był w wersjach z silnikiem diesla lub benzynowym wyposażonych w automatyczną skrzynią biegów. Jego zewnętrznymi atrybutami są między innymi osłona chłodnicy jak w modelu IS F, tylny spojler oraz specjalnie zaprojektowane 18-calowe tarcze kół.
Trzecia generacja.
Lexus IS III - trzecia generacja auta zadebiutowała w Detroit w styczniu 2013 roku. Model jest ostatnim w gamie Lexusa, który otrzymał charakterystyczny grill cechujący obecnie całą paletę Lexusa. Europejski debiut miał miejsce na salonie w Genewie w marcu 2013 roku. Sprzedaż auta w Polsce ruszyła w czerwcu 2013 roku. Premiera pojazdu została poprzedzona wersją koncepcyjną pod nazwą Lexus LF-CC zaprezentowaną w 2012 roku w Paryżu. W 2014 roku w Polsce wg Centralnej Ewidencji Pojazdów i Kierowców (CEPiK) zarejestrowano 474 nowe egzemplarze Lexusa IS. Tym samym był on drugim, najpopularniejszym modelem w ofercie marki. 
W 2015 roku zrezygnowano z silnika 2.5 na rzecz turbodoładowanego, czterocylindrowego silnika o pojemności 2 litrów i mocy 245 koni mechanicznych oznaczonego jako 200t a w roku 2018 symbol ten został zmieniony na 300. 
W kwietniu 2016 roku na wystawie motoryzacyjnej w Pekinie przedstawiono odświeżoną wersję auta o zaktualizowanej stylistyce i unowocześnionym wyposażeniu wnętrza z wysokorozdzielczym ekranem LCD o przekątnej 10,3 cala. 
Światła do jazdy dziennej w pojeździe zamontowano w kształcie litery L. Każda wersja auta dostępna jest z systemem Drive Mode Select, który umożliwia wybranie jednego z trzech trybów jazdy: Eco, Normal oraz Sport.
Wersje wyposażeniowe.
Auto wyposażone jest w aktywną pokrywę komory silnika, która unosi się w przypadku kolizji z pieszym, osiem poduszek powietrznych. Samochód wyposażyć można w 15-głośnikowy system audio marki Mark Levinson Premium, 12-kanałowy cyfrowy wzmacniacz klasy D współpracujący z 15-głośnikami GreenEdge TM oraz "Auto Volume", który dopasowuje głośność do każdego odtwarzanego utworu, a także w BSM - system monitorowania martwego pola i w interaktywny system multimedialny za którego pomocą sterować można nawigacją oraz telefonem komórkowym.
Hybryda.
Auto napędzane jest 2,5 litrowym, czterocylindrowym silnikiem benzynowym o mocy 181 KM pracującym w cyklu Atkinsona, wyposażonym w układ wtryskowy D-4S, podwójny układ zmiennych faz rozrządu VVT-i oraz układ recyrkulacji spalin EGR. Auto napędza tylną oś za pośrednictwem elektrycznie sterowanej bezstopniowej przekładni. Auto do setki przyśpiesza w 8,3 s i rozwija prędkość maksymalną 210 km/h. Auto zostało wyposażone w możliwość wybrania trybów jazdy: EV - tylko napęd elektryczny, ECO - minimalizacja zużycia paliwa, Normal - zwyczajna jazda, Sport/Sport S - dynamiczna reakcja na otwarcie przepustnicy oraz sportowe działanie układu kierowniczego, Sport S+ - modulowana sztywność zawieszenia. Akumulatory silnika elektrycznego ulokowano pod podłogą bagażnika.
W styczniu 2014 roku samochód wyróżniony został tytułem Best in Class przyznawanym cyklicznie najbezpieczniejszym pojazdom ubiegłego roku przez Euro NCAP.
Facelifting 2020.
W 2020 roku Lexus IS przeszedł gruntowny facelifting. Auto zyskało m.in. nowy wygląd nadwozia oraz zmodyfikowany system multimedialny z ekranem dotykowym i jest dostępne na wybranych rynkach. 
Lexus IS 500.
Na początku 2021 roku w Stanach Zjednoczonych ogłoszono wprowadzenie do oferty wariantu IS 500 z wolnossącym silnikiem V8 o pojemności 5 l i mocy niespełna 480 KM znanym z modeli LC 500 i RC F. Jednostka napędza wyłącznie tylne koła. Według danych producenta samochód przyspiesza od 0 do 60 mil/h (97 km/h) w 4,5 s. 

</doc>
<doc id="806725" url="https://pl.wikipedia.org/wiki?curid=806725" title="Paul Lecoq de Boisbaudran">
Paul Lecoq de Boisbaudran



</doc>
<doc id="806727" url="https://pl.wikipedia.org/wiki?curid=806727" title="Arpad Chowańczak">
Arpad Chowańczak

Andrzej „Arpad” Chowańczak (ur. 1863 w Głodówce, zm. 14 sierpnia 1949 w Warszawie) – polski przemysłowiec, właściciel jednego z największych zakładów kuśnierskich w II RP.
Życiorys.
W 1886, przeprowadził się do Warszawy z rodzinnej Orawy, gdzie rozpoczął pracę jak szewc, a następnie pracownik przechowalni futer. Przed 1900 Chowańczak otworzył mały zakładzik kuśnierski na Mokotowie, który z czasem przerodził się w renomowaną markę firmy i ekskluzywny sklep A. Chowańczak &amp; Swie, który prowadził z synami Janem Danielem i Władysławem. Przedsiębiorstwo miało siedzibę przy ul. Krakowskie Przedmieście 17, zatrudniając na dwóch kondygnacjach ok. 100 pracowników.
Firma Chowańczaka uchodziła za jedną z najlepszych w kraju, a wśród klientów sklepu przy Krakowskim Przedmieściu 17 byli między innymi: Ignacy Mościcki, Pola Negri czy ambasador Józef Potocki. Futra eksportowano do Chin, Kanady, USA i Wielkiej Brytanii. W szczytowym okresie istnienia przedsiębiorstwo Arpada Chowańczaka, mieszczące się przy ul. Puławskiej 61, zatrudniała ok. 500 osób. Właściciel był chodzącą reklamą swojego przedsiębiorstwa, zimą pokazywał się w najmodniejszych futrach.
Po wojnie futrzarskie imperium A. Chowańczak &amp; Swie straciło na znaczeniu i przestało istnieć. Przez jakiś czas istniał zakład futrzarski na antresoli budynku przy ul. Złotej 9. Do dziś po Arpadzie Chowańczaku przetrwała willa na Mokotowie przy ul. Morskie Oko 5 (początkowo kamienica miała adres Puławska 61).
Wnukiem Arpada był warszawski duchowny, ks. Jerzy Chowańczak.
Pochowany na cmentarzu Powązkowskim w Warszawie (kwatera 166-6-19,20).

</doc>
<doc id="806729" url="https://pl.wikipedia.org/wiki?curid=806729" title="Hazael">
Hazael

Hazael – polski zespół muzyczny grający początkowo death metal, natomiast w późniejszym okresie działalności doom/gothic. Został założony w 1990 roku, w Płocku. Tego samego roku ukazało się pierwsze demo pt. "Chapel of Doom". W 1992 roku zostało wydane drugie demo zatytułowane "Clairvoyance". 24 kwietnia 1994 roku nakładem Loud Out Records ukazał się pierwszy album studyjny zespołu pt. "Thor". Wydawnictwo zostało zrealizowane w łódzkim P.J.Haus Studio we współpracy z producentem muzycznym Piotrem "Muti" Woźniakiem. 
W 1995 roku nakładem Baron Records ukazał się minialbum pt. "When the Sun Is Dead" zarejestrowany w ciągu dwóch dni w niemieckim studio Woodhouse. Pod koniec roku zespół podpisał kontrakt z Century Media Records. W 1996 roku w Ancient Lore Studios grupa przystąpiła do prac nad albumem "The Kiss and Other Movements". Wytwórnia Century Media niezadowolona z uzyskanego brzmienia nagrań rozwiązała kontrakt z zespołem. Tego samego roku zespół został rozwiązany. W 1998 roku nakładem Ceremony Records ukazał się album "The Kiss and Other Movements", zadedykowany fanom zespołu Hazael.
W 2014 roku zespół wznowił działalność w składzie Tomasz Dobrzeniecki (śpiew, gitara basowa), Artur Banach (gitara), Rafał Spadło (gitara) oraz Artur Woźniak (perkusja). Jeszcze w 2014 roku Woźniaka zastąpił znany m.in. z występów w zespole Antigama - Paweł "Pavulon" Jaroszewicz, skład Hazael opuścił także gitarzysta Artur Banach. W 2015 roku zespół zakończył działalność.

</doc>
<doc id="806730" url="https://pl.wikipedia.org/wiki?curid=806730" title="Giorgio Cavazzano">
Giorgio Cavazzano

Giorgio Cavazzano (ur. 19 października 1947 w Wenecji) – włoski rysownik, obecnie jeden z najpopularniejszych w Europie twórców komiksów z postaciami znanymi z uniwersum Kaczora Donalda oraz Myszki Miki.
Od najmłodszych lat wiedział, że chce zostać rysownikiem, pierwsze swoje prace publikował już w dzieciństwie. W 1961 roku, w wieku zaledwie 14 lat, dzięki rekomendacji swego kuzyna, Luciano Capitanio, został asystentem jednego z najsłynniejszych pracujących dla Disneya twórców, Romano Scarpy. W 1967, nie przerywając współpracy ze Scarpą, rozpoczął, od kilku komiksów z udziałem Kaczora Donalda, solową karierę. Cztery lata później, w 1971, współpraca ze Scarpą dobiegła końca, od tego czasu Giorgio Cavazzano, uznany już twórca, mógł poświęcić się tworzeniu swoich własnych prac. W następnych latach światło dzienne ujrzały m.in. cykle "Walkie e Talkie", "Oscar e Tango" oraz "Smalto e Johnny".
W latach 1974 – 1979, wspólnie ze scenarzystą Tiziano Sclavi, tworzył cykl komiksowy "Altei e Jonson", z tego okresu pochodzą również inne dzieła: "I Ranger" oraz "Slim Norton". W 1979 nawiązał mającą trwać wiele lat współpracę z francuskim scenarzystą François Corteggianim, efektem czego były dwa bestsellerowe cykle: wydawany na łamach niemieckiej gazety "Zack" "Silas Finn" oraz drukowany we francuskim "Pif" "Capitan Rogers" (pierwsze odcinki "Capitana", stworzone wspólnie z Giorgio Pezzinem, ukazywały się na łamach włoskiego "Il Giornalino").
Pracując nad kolejnymi komiksami (m.in. "Pif le Chien", "Pifou" oraz "Timothée Titan") Artysta nie zaniedbywał swojej macierzystej wytwórni Disneya. W ciągu lat powstawały kolejne komiksy z udziałem "kaczych" (głównie Donaldem i Sknerusem McKwaczem) oraz "mysich" bohaterów. Na zlecenie gazety "Le Journal de Mickey" stworzył komiksowe adaptacje filmów "Wielki mysi detektyw" oraz "Bernard i Bianka".
W 2002, na zlecenie włoskiej filii "Playboya", rysował przeznaczony dla pełnoletnich czytelników komiks "Big Bazoon", na łamach legendarnej gazety "Spirou" publikował serie "Oran et Outang" oraz "C'Est la Jungle". Obecnie Giorgio Cavazzano wciąż współpracuje z Disneyem (do dnia dzisiejszego narysował dla tego wydawnictwa już blisko 5000 dzieł), w 2006 rozpoczął pracę nad nowym cyklem noszącym tytuł "Jungle Town".
Twórczość Cavazzano, w szczególności jej disneyowska część, jest dobrze znana w Polsce, jego "kacze" prace stale drukowane są na łamach miesięcznika "Gigant Poleca". Jest on, obok Flemminga Andersena i Massimo Fecchiego, najczęściej "występującym" na stronach tego czasopisma rysownikiem.

</doc>
<doc id="806737" url="https://pl.wikipedia.org/wiki?curid=806737" title="Przenośnik ślimakowy">
Przenośnik ślimakowy



</doc>
<doc id="806739" url="https://pl.wikipedia.org/wiki?curid=806739" title="Periera">
Periera

Periera, petriera - dawne działo okrętowe, strzelające kulami kamiennymi, używane od końca XV wieku do połowy XVII wieku, w niektórych flotach dłużej. 
Były to krótkolufowe działa odprzodowe, odlewane z brązu. Długość przewodu lufy wynosiła zwykle od 8 do 12 kalibrów. Działa te strzelały kulami kamiennymi, znacznie lżejszymi od żeliwnych o tym samym kalibrze (średnicy), przez to mogły używać słabszych ładunków miotających. W konsekwencji, ściany luf perier mogły być cieńsze od dział strzelających podobnej średnicy kulami żeliwnymi, a przez to periery były znacznie lżejsze od takich dział (ważąc mniej o ok. 30-50%) i mogły stanowić uzbrojenie także mniejszych okrętów.
Periery mogły również występować jako prymitywne działa odtylcowe, tzw. komorowe, nazwa pochodzi od wymiennych komór prochowych, które napełnione prochem umieszczano w specjalnym gnieździe, w tylnej części lufy i mocowano specjalnym klinem. Konstrukcja ta została zarzucona praktycznie w końcu XVI w. z uwagi na nieszczelności pomiędzy komorą prochową a kanałem lufy, co powodowało wydobywanie się gazów prochowych i zmniejszenie siły wyrzucającej pocisk.
Pociski perier, mimo małej przebijalności i zasięgu, dzięki dużej średnicy wywoływały jednak rozleglejsze zniszczenia. Szczególnie skuteczne były przeciw słabiej zbudowanym jednostkom o napędzie wiosłowym, dlatego najdłużej pozostały w użyciu na Morzu Śródziemnym (w marynarce tureckiej aż do końca XVIII wieku). Wadą perier była duża pracochłonność wykonania pocisków - kul kamiennych.
Późniejszym typem działa o zbliżonym charakterze (lekkie, o dużej sile rażenia) była karonada.

</doc>
<doc id="806740" url="https://pl.wikipedia.org/wiki?curid=806740" title="Hrabstwo Izard">
Hrabstwo Izard

Hrabstwo Izard – hrabstwo w Stanach Zjednoczonych, północnej części stanu Arkansas. W roku 2000 liczba mieszkańców wyniosła 13249. Stolicą jest Melbourne. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Historia.
Powstało 27 października 1825 w czasach Terytorium Arkansas jako trzynaste z kolei hrabstwo. Nazwane na cześć George'a Izarda, gubernatora w latach 1824 – 1828.
Geografia.
Całkowita powierzchnia wynosi 1513 km². Z tego 9 km² (0,57%) stanowi woda.

</doc>
<doc id="806742" url="https://pl.wikipedia.org/wiki?curid=806742" title="Akele Hum Akele Tum">
Akele Hum Akele Tum

Akele Tum Akele Hum – indyjski musical dramat wyreżyserowany w 1995 roku przez Mansoora Khana ("Namiętność" 2000). W rolach głównych występuje rozsławiony dzięki roli w "Lagaanie" Aamir Khan i Manisha Koirala nagrodzona Nagrodą Krytyków Filmfare za Najlepszą Rolę w filmie "Bombay". Film jest indyjską adaptacją hollywoodzkiego filmu Roberta Bentona "Sprawa Kramerów" i zaczyna się tam, gdzie wiele bollywoodzkich filmów się kończy. Od ślubu. Tutaj wbrew woli rodziców. Potem oglądamy dramat małżeństwa zmagającego się z rozpadem więzi i ich walkę o syna.
Fabuła.
Kiran (Manisha Koirala) podczas noworocznego koncertu daje się oczarować piosenkarzowi Rohitowi (Aamir Khan). Śpiew jest ich wspólną fascynacją. Z czasem zakochani w sobie decydują się na ślub, chociaż Kiran waha się, bo dotychczas celem jej życia było zdobyć sławę jako śpiewaczka. Rodzice Kiran protestują przeciwko ich małżeństwu lekceważąc początkującego piosenkarza i obawiając się, że ślub zniszczy szanse Kiran na karierę. Po latach życie Kiran mija na codziennej trosce o dom i synka. Rohit próbując się przebić jako piosenkarz zapomina o marzeniach Kiran o śpiewaniu. Umęczona szarzyzną swojego życia i rozczarowana niezrozumieniem ze strony męża Kiran odchodzi z domu pozostawiając Rohitowi wychowanie syna. Rohit samotnie wychowując Sunila odkrywa radość ojcostwa. Z czasem syn i ojciec stają się dla siebie wszystkim. Cierpi na tym kariera Rohita, gdy tymczasem Kiran staje się sławną gwiazdą filmową i odzyskawszy siłę przebicia na drodze sądowej próbuje zabrać syna ojcu.
Piosenki.
śpiewają Udit Narayan, Kumar Sanu, Adiya Narayan i Alka Yagnik

</doc>
<doc id="806743" url="https://pl.wikipedia.org/wiki?curid=806743" title="Copa América 1946">
Copa América 1946

Copa América 1946 – dziewiętnaste mistrzostwa kontynentu południowoamerykańskiego, odbyły się w dniach 12 stycznia – 10 lutego 1946 roku po raz szósty w Argentynie. Reprezentacje: Kolumbii, Peru i Paragwaju zrezygnowały, co spowodowało, że w turnieju grało sześć zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Buenos Aires na stadionach Gasómetro de Boedo, Independiente i Monumental de Núńez"
Mecz Argentyna – Brazylii został przerwany w 30 minucie gry na 70 minut i potem został dokończony.
Końcowa tabela.
Dziewiętnastym triumfatorem turnieju Copa América został po raz drugi z rzędu (w sumie ośmy) zespół Argentyny.

</doc>
<doc id="806748" url="https://pl.wikipedia.org/wiki?curid=806748" title="Zrąb (leśnictwo)">
Zrąb (leśnictwo)

Zrąb – ostatni etap w życiu drzewostanu użytkowanego gospodarczo. Podczas zrębu usuwa się jednorazowo (zrąb zupełny) lub etapami wszystkie drzewa na powierzchni. 
Zręby zaplanowane w planie urządzenia lasu wykonywane na różnych etapach rębni. Zręby nieplanowane wykonywane są na powierzchniach silnie zniszczonych przez różnego rodzaju klęski żywiołowe, choroby czy gradacje szkodliwych owadów.

</doc>
<doc id="806750" url="https://pl.wikipedia.org/wiki?curid=806750" title="Carlo Clerici">
Carlo Clerici

Carlo Clerici (ur. 3 września 1929 w Zurychu – zm. 28 stycznia 2007) – szwajcarski kolarz, zwycięzca wyścigu Giro d’Italia w 1954 r. 
Jako kolarz debiutował w 1953 r., reprezentując Włochy w Giro d’Italia, rok później po raz kolejny wystartował w wyścigu, reprezentując włoski zespół Guerra – Ursus. Mimo iż nie miał jak dotąd w karierze, żadnych znacznych sukcesów, wygrał. 
W późniejszych latach występował ponownie w charakterze pomocnika w peletonie, a jego jedynym sukcesem po zwycięstwie w Giro d’Italia, było mistrzostwo Zurychu w 1955 r. Karierę zakończył w 1958 r. 

</doc>
<doc id="806753" url="https://pl.wikipedia.org/wiki?curid=806753" title="Świątki (Szczecinek)">
Świątki (Szczecinek)

Świątki – część miasta Szczecinek, w woj. zachodniopomorskim, przy drodze krajowej nr 20 (Stargard–Gdynia). 
W okresie II wojny światowej mieścił się tu niemiecki obóz kobiecy Reichsarbeitsdienst "RAD 5/144 Marienthron".
Historia.
Na obszarze pomiędzy Świątkami a centrum miasta Szczecinka znajduje się porośnięte lasem wzgórze Marientron ("Świątki"), w miejscu tym od 1356 stał klasztor augustianów–eremitów, sprowadzonych ze Stargardu. Klasztor fundacji książąt Pomorza Zachodniego, synów Warcisława IV: Warcisława V, Bogusława V i Barnima IV Dobrego datowanej 2 lutego 1356. Na szczycie wzgórza "Świątki" pobudowano niewielki zespół budynków na planie prostokąta 35 × 45 m z dziedzińcem pośrodku. W klasztorze żyło stale 12 augustianów-eremitów i kilku braci świeckich. W podziemnej krypcie kościoła przyklasztornego pochowane zostały księżne: Elżbieta, pierwsza żona Bogusława V (zm. 1361) i Zofia, żona Barnima IV Dobrego (zm. 1364). W 1470 klasztor został splądrowany przez Brandenburczyków, nadchodzący wiek reformacji nie sprzyjał rozwojowi i popadł w ruinę. Część materiału budowlanego wykorzystano w XVI w. do wzniesienia wieży późnogotyckiego kościoła św. Mikołaja. Ocalałe resztki witraży z klasztornego kościoła można obejrzeć w Muzeum Regionalnym w Szczecinku (wieża dawnego kościoła św. Mikołaja).
Do 1945 r. poprzednią niemiecką nazwą wsi była "Marienthron". W źródłach z 1784 i 1862 r. wskazywano nazwę "Gut Marienthron", określającą dosłownie 'Majątek (posiadłość) Marientron'.
W 1948 r. ustalono urzędowo polską nazwę wsi "Świątki".
Świątki zostały włączone w granice miasta Szczecinek 1 stycznia 2010. Wcześniej miała status osady w gminie wiejskiej Szczecinek.
Turystyka.
Szlaki turystyczne.
Świątki są także węzłem znakowanych szlaków turystycznych:
Wszystkie szlaki rowerowe są okrężne, zaczynają się i kończą w Szczecinku.

</doc>
<doc id="806754" url="https://pl.wikipedia.org/wiki?curid=806754" title="Bring Me to Life">
Bring Me to Life

Bring Me to Life (pol. "Przywróć mnie do życia") – pierwszy singel promujący album "Fallen" amerykańskiego zespołu rockowego Evanescence. Piosenka została napisana przez Amy Lee, Bena Moody'ego i Davida Hodgesa. Gościnnie wystąpił w niej Paul McCoy z 12 Stones. W 2010 roku singel uzyskał status platynowej płyty sprzedając się w nakładzie 1 mln egzemplarzy w Stanach Zjednoczonych.
Utwór został umieszczony na ścieżce dźwiękowej do filmu "Daredevil". To właśnie dzięki "Bring Me to Life" Evanescence zaistniało na rynku muzycznym. Ponadto został wykorzystany w 3 odcinku 3. sezonu serialu "".

</doc>
<doc id="806755" url="https://pl.wikipedia.org/wiki?curid=806755" title="Literatura serbska">
Literatura serbska

Literatura serbska – termin obejmujący dzieła literackie tworzone przez Serbów, zarówno w kraju, jak i na emigracji. Literatura serbska pisana jest współcześnie w języku serbskim, aczkolwiek w dzieje piśmiennictwa serbskiego wpisują się także teksty pisane w serbskiej redakcji języka staro-cerkiewno-słowiańskiego, w języku słowianoserbskim oraz tzw. ruskosłowiańskim.
Do najwybitniejszych pisarzy serbskich należy Ivo Andrić, autor "Mostu na Drinie" i laureat nagrody Nobla w dziedzinie literatury za rok 1961. Niemałą popularność zdobył sobie również Milorad Pavić, autor "Słownika chazarskiego".
Średniowiecze.
Średniowieczna literatura serbska rozwijała się pod silnym wpływem Serbskiego Kościoła Prawosławnego. Głównymi ośrodkami piśmiennictwa były klasztory oraz dwory władców. Dominowała tematyka religijna, choć pisano także biografie, mające przeważnie charakter panegiryków. Powstawały również tłumaczenia (m.in. Aleksandreidy).
Jednym z najstarszych tekstów, włączanych w obręb piśmiennictwa serbskiego jest "Ewangeliarz Mirosława", bogato zdobiony rękopis, zawierający wybór tekstów z czterech Ewangelii (tzw. aprakos). Ewangeliarz wyrasta z tradycji religijnego piśmiennictwa staro-cerkiewno-słowiańskiego, jednak od strony językowej zawiera pewne cechy, które stanowią odstępstwo od norm, udokumentowanych w najstarszych tekstach s-c-s. W szczególności dotyczy to wpływu lokalnych dialektów serbskich, jak również pewnych osobliwości ortograficznych, nietypowych dla piśmiennictwa s-c-s. Sposób przygotowania manuskryptu od strony materiałowej i językowej wskazują na to, iż tekst ten nie powstał w próżni, lecz najprawdopodobniej dokumentuje ukształtowaną wcześniej na ziemiach serbskich rodzimą tradycją piśmienniczą.
Do najstarszych zabytków średniowiecznego piśmiennictwa świeckiego zaliczany jest "Przywilej Chilendarski" (serb. "Hilandarska povelja"). Jest to dokument prawno-literacki z przełomu XII i XIII w., zawierający prócz treści prawnych, związanych z nadaniami dla klasztoru Chilandar na górze Athos, także pewne elementy autobiograficzne fundatora, Stefana Nemanii. Zostały one rozwinięte w "Żywocie świętego Symeona", będącym ujętą hagiograficznie biografią Stefana Nemanii, który po ustąpieniu z tronu w 1196 r. złożył śluby mnisze i jako mnich Symeon osiadł w Chilandarze. Autorem żywota jest pierwszy arcybiskup serbski, Sawa (1175–1235).
Wśród uczniów i następców arcybiskupa Sawy wkrótce po jego śmierci rozwinął się kult, który zaowocował szeregiem utworów hagiograficznych oraz hymnograficznych poświęconych świętemu. Należy do nich m.in. powstała w 1237 "Służba na przeniesienie ciała św. Sawy", napisana przez nieznanego z imienia ucznia z okazji translacji relikwii świętego z Tyrnowa do klasztoru w Mileševie. W połowie wieku XIII (1243 lub 1254) na zamówienie króla Stefana Urosza I powstał "Żywot świętego Sawy", napisany przez mnicha Domentijana. Jest to tekst pisany wykwintnym, wysokim stylem, charakterystycznym dla literatury dworskiej tego czasu (tzw. "splatanie słów"), z licznymi reminiscencjami biblijnymi, zdradzający gruntowne wykształcenie teologiczne autora. Z końca wieku pochodzi natomiast inny żywot świętego Sawy, autorstwa mnicha Teodosije, będący przeróbką utworu Domentijana. Tekst ten pisany jest prostszym językiem, niż utwór Domentijana i w odróżnieniu od niego większą wagę przywiązuje do zdarzeń z życia świętego, niż ich teologicznej interpretacji.
Na przełomie XIII i XIV w. działał Danilo II (1270–1337), arcybiskup, biograf i poeta, autor sześciu biograficznych utworów zgromadzonych w cyklu "Żywoty królów i arcybiskupów serbskich" (wydane drukiem w 1866). Danilo przedstawił w nich postacie trzech serbskich władców z dynastii Nemanjiciów (zob. np. "Żywot świętego Stefana Dragutina") oraz trzech arcybiskupów. Są to teksty, których powstanie motywowane było głównie względami politycznymi i dlatego też bywają one zaliczane przez współczesnych historyków literatury raczej do utworów o charakterze historycznym i publicystycznym, niż do hagiografii. Kontynuatorem pracy Danila II był jego nieznany z imienia uczeń, który dopełnił cykl biografii żywotami świętego Stefana Deczańskiego, świętego króla Duszana oraz biografią samego Danila. Danilo napisał również dwie służby (nabożeństwa) ku czci arcybiskupów serbskich.
W literaturze serbskiej tego okresu wyróżniają się utwory, których autorką była uznawana za pierwszą serbską poetkę, mniszka Jefimija (ok. 1350–1405, w życiu świeckim Jelena Mrnjačević). Krótko przed bitwą na Kosowym Polu (1371) powstał krótki utwór żałobny "Płacz za małym synkiem Uglješą" wyrażający matczyny żal po śmierci dziecka. Z końca wieku (ok. 1398 r.) pochodzi modlitwa do Jezusa Chrystusa, wyhaftowana złotem na zasłonie w klasztorze Chilandar. Natomiast ok. 1402 r. powstała "Pochwała księcia Lazara", umieszczona na pokrowcu na relikwiarz, zawierający prochy księcia Łazarza. Utwory te, będące krótkimi poetyckimi tekstami niewielkiej objętości, zaliczane są ze względu na tematykę, kompozycję oraz sposób obrazowania, do najpiękniejszych dzieł średniowiecznej literatury serbskiej. Podkreśla się ich oryginalność, wyrażającą się w umiejętnym połączeniu tego co ludzkie (smutek, poczucie osobistej tragedii), z tym, co uniwersalne, ponadczasowe.
Do najważniejszych postaci serbskiej literatury przełomu XIV i XV w. należy Stefan Lazarević (1377–1427, panował od 1389 r.), władca i pisarz, zasłużony także jako mecenas kultury. Jest on autorem "Słowa miłości", poetyckiego listu, którego powstanie datuje się na rok 1404 lub 1409. Utwór ten, skomponowany z dziesięciu części, których pierwsze litery tworzą akrostych, uważany jest za jeden z najciekawszych tekstów tego typu w literaturze średniowiecznej.
Na dworze Stefana Lazarevicia działał Konstantyn Kostenecki (1380-ok. 1431), bułgarski mnich i pisarz, wychowany w tradycji tyrnowskiej szkoły piśmienniczej. Konstantyn jest autorem traktatu gramatycznego "Przepisy dotyczące pisma", który powstał najprawdopodobniej w klasztorze resawskim około 1425 roku. Wzorując się na reformach ortograficznych Eutymiusza Tyrnowskiego, zbliżających pisownię języka cerkiewnosłowiańskiego do ortografii greckiej, Konstantyn dokonał reformy ortografii serbskiej. Jego reformy obejmowały fonetykę, interpunkcję i terminologię liturgiczną. Opracowane przez Konstantyna zasady pisowni, zwane redakcją resawską, wywarły znaczny wpływ na piśmiennictwo serbskie i zachodniobułgarskie (macedońskie). Konstantyn napisał również obszerny "Żywot Stefana Lazarevicia".
Upadek piśmiennictwa średniowiecznego nastąpił po inwazji Turków osmańskich na tereny Półwyspu Bałkańskiego. Po bitwie na Kosowym Polu (1389) Serbia znalazła się w orbicie wpływów osmańskich, stając się państwem wasalnym.
Oświecenie.
Za prekursora nowoczesnej literatury serbskiej uważany jest Zaharije Orfelin (1726–1785), działacz kulturalny, poeta, historyk, rytownik, kaligraf, tłumacz oraz autor utworów teologicznych i dydaktycznych. Inspirowany ideami oświecenia europejskiego podjął on próbę wyjścia poza wciąż obowiązujące kanony językowe i gatunkowe literatury serbskiej, która pozostawała wciąż w kręgu wzorów ukształtowanych jeszcze w okresie średniowiecza. Dążąc do demokratyzacji języka, Orfelin próbował w tekstach zamieszczonych na łamach "Magazynu Słowianoserbskiego" (1768, uznawanego za uważany za pierwsze czasopismo serbskie oraz pierwsze w ogóle czasopismo południowosłowiańskie) zbliżyć język literacki (którym podówczas był język cerkiewnosłowiański) do żywej mowy. Efektem starań było powstanie tzw. języka słowianoserbskiego, w którym prócz elementów języka cerkiewnosłowiańskiego oraz cech zaczerpniętych z dialektów serbskich, znalazło się też dużo zapożyczeń z języka rosyjskiego.
Do najważniejszych utworów Orfelina zaliczany jest poemat "Płacz Serbii" (1761), uważany za najlepszy serbski tekst poetycki swej epoki. Jest to barokowy utwór alegoryczny o wymowie antyaustriackiej, pisany trzynastozgłoskowym wierszem, którego wzór został zaczerpnięty z polskiej tradycji literackiej. Orfelin był również autorem podręczników, utworów historycznych ("Żywot Piotra Wielkiego", 1772), teologicznych ("Księga przeciw papiestwu rzymskiemu", utwór pozostał w rękopisie) oraz naukowych ("Wielki zielnik serbski", nieopublikowany).
Dla rozwoju serbskiej historiografii zasłużył się Jovan Rajić (1726–1801), pisarz, historyk, teolog, mnich z klasztoru w Kovilju. Jest on autorem obszernego, czterotomowego dzieła historycznego "Historia różnych narodów słowiańskich, zwłaszcza Bułgarów, Chorwatów i Serbów" (oryg. Istorija raznih slovenskih narodov, najpače Bolgar, Horvatov i Serbov). Zostało ono opublikowane w Wiedniu w latach 1794–1795. Rajić był reprezentantem tzw. szkoły ruskosłowiańskiej, która posługiwała się językiem, stanowiącym mieszankę cech cerkiewnosłowiańskich, serbskich i ruskich. Rajić pisał także utwory poetyckie oraz dramatyczne. Należy do nich alegoryczno-historyczna pieśń "Walka smoka z orłami" (oryg. "Boj zmaja s orlovi", 1791), oraz dramat "Tragedia, czyli smutna opowieść o śmierci ostatniego cara serbskiego Uroša" (oryg. "Tragedija sireč pečalnaja povest o smerti poslednjago carja serbskago Uroša", 1798), będąca przeróbką wcześniejszego utworu Emanuila Kozaczyńskiego.
Literatura oraz system oświaty w Serbii aż do lat 70. XVIII w. pozostawała pod wpływem Cerkwi prawosławnej. Szkoły tworzone były przy cerkwiach lub siedzibach dostojników cerkiewnych, nauczali w nich głównie duchowni, zaś program, nierzadko obejmujący również przedmioty świeckie, skoncentrowany był raczej na sprawach związanych z religią. Wprowadzane przez Józef II Habsburg (1780–1790) reformy (józefinizm) ograniczyły na ziemiach serbskich wpływy cerkwi prawosławnej w szkolnictwie, m.in. poprzez usunięcie nauczycieli przybyłych z Rosji, zakazanie używania języka cerkiewnosłowiańskiego w redakcji ruskiej (tzw. ruskosłowiańskiego) oraz przywozu rosyjskich książek.
Jednym z najwybitniejszych twórców serbskiego oświecenia był Dositej Obradović (ok. 1739–1811), minister edukacji w rządzie Jerzego Czarnego. W swoich licznych pismach moralistyczno-wychowawczych krzewił kult oświaty oraz propagował idee racjonalizmu. Jako tłumacz przyswajał literaturze serbskiej dzieła wybitnych europejskich pisarzy oraz filozofów europejskich jego epoki. W 1808 roku założył pierwszą serbską uczelnię wyższą ("Velika Škola").
Pod wpływem idei oświeceniowych zaczęły się w Serbii pojawiać typowe dla epoki gatunki literackie, wśród nich przede wszystkim powieść. Za pierwszy utwór powieściowy w literaturze serbskiej uznawane jest dzieło Anastasije Stojkovicia (1773–1832), pt. "Aristid i Natalija". Jest to tekst pisany w konwencji powieści sentymentalnej, w której historia miłosna jest tłem dla rozważań moralnych oraz kwestii związanych z wychowaniem i edukacją społeczną. Dla rozwoju powieści serbskiej zasłużył się przede wszystkim Milovan Vidaković (1780–1841), autor kilku utworów, które zdobyły sobie niemałą popularność w serbskich kręgach czytelniczych pierwszej połowy XIX wieku. Vidaković w swych powieściach (m.in. "Usamljeni junoša" 1810, "Velimir i Bosiljka" 1811, "Ljubomir u Jelisijumu" 1814, "Kasija carica" 1827 i in.) nawiązywał do dziejów średniowiecznej Serbii, sięgając także po motywy egzotyczne i choć utwory te nie reprezentują wysokiego poziomu artystycznego, przyczyniły się do spopularyzowania tego gatunku w Serbii.
Preromantyzm.
Postacią, która w decydujący sposób wpłynęła na uformowanie się nowoczesnego literackiego języka serbskiego oraz wpłynęła na kształt literatury serbskiej, był Vuk Karadžić (1787–1864), językoznawca, etnograf i działacz kulturalny. Karadžić zreformował i skodyfikował alfabet serbski, przyjmując jako podstawową zasadę „pisz, jak mówisz, czytaj jak jest napisane”. Normę literacką języka oparł na dialekcie sztokawskim w wariancie ekawskim. Zbliżył tym samym język literacki do żywych dialektów i zerwał z dotychczasową praktyką używania w charakterze języków literackich języka słowianoserbskiego oraz ruskosłowiańskiego. Karadžić był również aktywnym zbieraczem serbskiej twórczości ludowej, zapisywał i wydawał ludowe pieśni, podania i zagadki serbskie. W oparciu o obfity materiał ludowy napisał słownik języka serbskiego ("Српски рјечник", 1818).
Reforma Karadžicia spotkała się z oporem czynników oficjalnych (kościelnych i państwowych), które nie zgadzały się na odstąpienie od dotychczasowych i sprawdzonych zasad. Stopniowo jednak zmiany wprowadzone przez Karadžicia zostały zaakceptowane i przyjęte przez ludzi pióra i działaczy kulturalnych z kolejnych generacji (m.in. Branka Radičevicia oraz Đurę Daničicia).
Do najważniejszych przedstawicieli literatury serbskiej pierwszej połowy XIX w. należał Petar Petrović Njegoš, władca i metropolita Czarnogóry. W 1834 r. wydał w Cetinju tom "Pustinjak cetinjski", zawierający pieśni inspirowane twórczością ludową. Niegosz w dziejach literatury serbskiej zapisał się jako autor "Górskiego wieńca" (1846), utworu oryginalnego gatunkowo i nawiązującego w treści do tragicznych wydarzeń z dziejów narodu serbskiego.
Romantyzm.
W literaturze serbskiej okresu romantyzmu dominuje poezja. Wśród autorów tego okresu wymienić należy takich autorów, jak m.in. Branko Radičević, Đura Jakšić, Laza Kostić czy Jovan Ilić.
Za jednego z najwybitniejszych twórców serbskiego romantyzmu uważany jest Jovan Jovanović Zmaj (1833–1904). Jest on autorem m.in. dwu tomów wierszy "Đulići" (1864) i "Đulići uveoci" (1882), będących poetyckim zapisem przeżyć autora. Tom pierwszy zawiera teksty w jasnej tonacji, pisane pod wpływem miłości i szczęśliwych lat małżeńskich, natomiast tom "Đulići uveoci" jest lirycznym dokumentem osobistej tragedii poety po śmierci żony i dzieci. Zmaj był twórcą bardzo płodnym, pisywał m.in. utwory dla dzieci (jako pierwszy w literaturze serbskiej), satyry, zasłużył się również jako tłumacz poezji węgierskiej, angielskiej, niemieckiej, rosyjskiej, polskiej i czeskiej.
Realizm.
Tendencje realistyczne dominowały w literaturze serbskiej w drugiej połowie XIX w., od lat 60. XIX w. aż do pierwszego dziesięciolecia wieku dwudziestego. W porównaniu z epoką romantyzmu, okres ten charakteryzuje zauważalna przemiana gatunkowa i tematyczna w produkcji literackiej. Wśród gatunków literackich największą rolę odgrywały gatunki prozatorskie, w tym przede wszystkim opowiadanie, oraz – w nieco mniejszym stopniu – powieść. Obiektem zainteresowania pisarzy stały się losy zwyczajnego człowieka, umiejscawiane w konkretnym kontekście historycznym bądź współczesnym.
Krytykę serbskiej twórczości romantycznej przeprowadził Svetozar Marković (1846–1875), wskazując w artykułach publicystycznych jej pseudopatriotyzm, sentymentalność i sztuczność oraz postulując wprowadzenie do literatury aktualnej tematyki, związanej z codziennym życiem i zaangażowanej w przemiany społeczne.
Do najważniejszych przedstawicieli tego nurtu należeli: Jakov Ignjatović, Milovan Glišić, Laza Lazarević, Janko Veselinović, Ilija Vukićević, Simo Matavulj, Stevan Sremac oraz Vojislav Ilić (poeta).
Ważnym twórcą przełomu XIX i XX w. był Radoje Domanović (1873–1908), który do literatury serbskiej wprowadził jako nowy gatunek nowelę satyryczno-alegoryczną. Domanović pisał początkowo (od swego debiutu w 1893 r.) realistyczne opowiadania o tematyce wiejskiej i bajki dla dzieci, jednak w późniejszym czasie zwrócił się ku satyrze. Za najcenniejsze w jego twórczości uznawane są satyryczne opowiadania, ukazujące w krzywym zwierciadle ustrój społeczny, polityczny i kulturę państwa serbskiego początków XX w. (zob. np. "Przywódca").
Wyróżniającym się dramatopisarzem tego okresu był Branislav Nušić, kontynuujący działalność pisarską także w okresie modernizmu oraz w okresie międzywojennym.
Charakterystycznym zjawiskiem epoki realizmu jest również intensywny rozwój krytyki literackiej, recenzującej powstające dzieła literackie z punktu widzenia ich wartości artystycznej, ale także stawiającej sobie za cel kształtowanie gustów czytelniczych. Do głównych krytyków literackich tego czasu należał Ljubomir Nedić (1858–1902), autor opracowań, poświęconych życiu i twórczości serbskich poetów i prozaików.
Modernizm.
Elementy estetyki modernistycznej zaczęły pojawiać się w literaturze serbskiej na przełomie XIX i XX w. Zmieniła się wtedy również orientacja kulturalna twórców serbskich, podczas gdy pisarze wcześniejszych pokoleń znajdowali się pod silnym wpływem literatury rosyjskiej i kultury rosyjskiej, coraz większą rolę pod koniec XIX w. zaczynały odgrywać wpływy francuskie, początkowo w krytyce literackiej i poezji, później także w prozie. Rosła rola czasopism literackich, takich jak m.in. "Srpski književni glasnik" i "Srpski pregled".
Pisarze, tacy jak Pavle Popović (1868–1939), Jovan Skerlić (1877–1914) oraz Sima Pandurović (1883–1960) podejmowali w swych utworach m.in. tematykę indywidualności jednostki w społeczeństwie, europejskości, nie stroniąc od wątków politycznych i pesymistycznego spojrzenia na rzeczywistość. Obecne w twórczości pisarzy tego czasu są również elementy dotyczące tożsamości narodowej i nacjonalizmu.
Literatura powojenna.
W literaturze powojennej rozwijała się refleksja nad historią oraz konkretnymi wydarzeniami, które zadecydowały o losach narodu serbskiego i Serbii pozostającej w ramach Jugosławii. Refleksja ta pozostawała pod wpływem dominującej podówczas oficjalnej wykładni ideologicznej (komunizm, jak również walka z komunizmem). Istotny był również rozwój świadomości narodowej narodów zamieszkujących Jugosławię, zarówno w Chorwacji, jak i Bośni i Hercegowinie czy Macedonii, czego owocem była dyskusja nad przynależnością poszczególnych twórców do konkretnych literatur narodowych. Jest to o tyle ważne, że wielu ówczesnych pisarzy uważało się za Jugosłowian i popierało ideę wspólnego państwa dla wszystkich zamieszkujących go narodów.
Walor literackiego i estetycznego przełomu miała w drugiej połowie lat 50. XX w. twórczość Miodraga Bulatovicia. Debiutancki tom opowiadań Bulatovicia, zatytułowany "Diabły nadchodzą" ("Đavoli dolaze", 1955) oraz kolejny "Wilk z dzwonkiem" ("Vuk i zvono", 1958) wywołały w jugosłowiańskiej prasie literackiej ożywioną polemikę. Obdarzonemu bujną wyobraźnią, eksperymentującemu z językiem i formą pisarzowi daleko było od opiewania komunistycznej rzeczywistości w zgodzie z kanonami estetycznymi epoki. Bohaterami jego utworów są ludzie zepchnięci na margines społeczny, członkowie artystycznej bohemy czy mieszkańcy czarnogórskich wiosek doświadczający okrucieństw wojny.
Do najważniejszych postaci współczesnej literatury serbskiej można zaliczyć laureata nagrody Nobla w dziedzinie literatury, Ivo Andricia (1892–1975), Miloša Crnjanskiego (1893–1977), krytycznego wobec reżimu Tity i pozostającego przez wiele lat na emigracji, oraz Branko Ćopicia, który w swych utworach zawarł własne doświadczenia wyniesione z czasów II wojny światowej. Temat walki narodowowyzwoleńczej był obecny również w dziełach wielu innych pisarzy serbskich, m.in. Dobricy Ćosicia (późniejszego prezydenta Federalnej Republika Jugosławii), Mihailo Lalicia, Skendera Kulenovicia czy Mešy Selimovicia.
Tendencje postmodernistyczne w literaturze serbskiej widoczne są w twórczości Danilo Kiša (1935–1989), powieściopisarza, poety, eseisty i tłumacza. Wywodząc się ze środowiska węgierskich żydów, przeżył w czasie wojny osobistą tragedię: stracił część krewnych, w tym ojca, którzy zginęli w obozach koncentracyjnych. W tzw. trylogii rodzinnej, na którą składają się utwory "Ogród, popiół" (serb. "Bašta, pepeo", 1965), "Wczesne smutki" (serb. "Rani jadi", 1969) oraz "Klepsydra" (serb. "Peščanik", 1972) Kiš sięgnął po wątki autobiograficzne. Posługując się rozmaitymi technikami literackimi (wskazuje się np., iż w powieści "Ogród, popiół" dostrzegalne są inspiracje twórczością Bruno Schulza), przedstawił w trylogii losy żydowskiej rodziny, mieszkającej w Wojwodinie w okresie poprzedzającym II wojnę światową.

</doc>
<doc id="806756" url="https://pl.wikipedia.org/wiki?curid=806756" title="Mgła (zespół muzyczny)">
Mgła (zespół muzyczny)

Mgła – polska grupa muzyczna grająca black metal. Powstała w 2000 roku w Krakowie z inicjatywy Mikołaja „M.” Żentary, początkowo jako projekt studyjny. Pierwszy koncert zespół zagrał w 2012 roku.

</doc>
<doc id="806758" url="https://pl.wikipedia.org/wiki?curid=806758" title="Herb Zambii">
Herb Zambii

Herb Zambii – jeden z oficjalnych symboli Zambii ustanowiony w 1964 roku.
Opis.
Herb został ustanowiony 24 października 1964, gdy Zambia uzyskała niepodległość. Herb został stworzony na podstawie herbu Rodezji Północnej. Orzeł reprezentuje zdobycie niepodległości i nadzieje narodu na przyszłość. Tarcza symbolizuje Wodospady Wiktorii – białe kaskady wody na czarnych skałach. Czerń oznacza także czarny naród i rzekę Zambezi, od której państwo wzięło swą nazwę. Na herbie widnieją symbole naturalnych bogactw Zambii – złóż minerałów, rolnictwa i dzikiej przyrody. Wśród nich sylwetka zebry. Obok tarczy przedstawieni są kobieta i mężczyzna – przeciętni mieszkańcy kraju. Na dole widnieje biała wstęga z wypisanym mottem kraju – „Jedna Zambia, Jeden Naród”.

</doc>
<doc id="806760" url="https://pl.wikipedia.org/wiki?curid=806760" title="Skotniki (powiat szczecinecki)">
Skotniki (powiat szczecinecki)

Skotniki (do 1945 niem. "Brandschäferei") – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zespół dworsko-pałacowy jest pozostałością po pruskiej domenie państwowej, założonej w XIX w. a funkcjonującej do 1939 r. Dwór wybudowano w końcu XIX w. i służył administratorowi majątku. Budynek w stylu neoklasycystycznym, podpiwniczony, na planie prostokąta. Po stronie wschodniej znajduje się aleja lipowa prowadząca do drogi głównej. Na północ od dworu rozciąga się park krajobrazowy z rodzimym drzewostanem.

</doc>
<doc id="806763" url="https://pl.wikipedia.org/wiki?curid=806763" title="Godzimierz (województwo zachodniopomorskie)">
Godzimierz (województwo zachodniopomorskie)

Godzimierz – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="806764" url="https://pl.wikipedia.org/wiki?curid=806764" title="Everybody’s Fool">
Everybody’s Fool

Everybody's Fool – czwarty i ostatni singel z albumu pt. "Fallen" amerykańskiego zespołu rockowego Evanescence.
Teledyskiem do tego utworu wokalistka Amy Lee chciała pokazać światu jak „sprzedają się” gwiazdy.

</doc>
<doc id="806765" url="https://pl.wikipedia.org/wiki?curid=806765" title="Omulna">
Omulna

Omulna – (do 1945 niem. "Neuhof") osada w Polsce położona w województwie zachodniopomorskim, w powiecie szczecineckim, w gminie Szczecinek.
W wieku XIX powstała w Omulnej domena państwowa, majątek ziemski, którego właścicielem było Państwo Pruskie. W drugiej połowie XIX w. wybudowano tu ceglany dwór, po którego południowej stronie powstał niewielki park krajobrazowy o pow. 1,2 ha.

</doc>
<doc id="806766" url="https://pl.wikipedia.org/wiki?curid=806766" title="Narwana miłość">
Narwana miłość

Narwana miłość (fran. "L’amour braque") – francuski film fabularny z 1985 roku w reżyserii Andrzeja Żuławskiego. Swobodna i uwspółcześniona adaptacja powieści Fiodora Dostojewskiego "Idiota".
Fabuła.
Mickey i jego banda rabują pieniądze z banku, a następnie ruszają do Paryża, by zemścić się na braciach Venin, którzy przed laty skrzywdzili matkę Mary - dziewczyny Micky’ego. W pociągu jadącym do Paryża poznają Leona, który utrzymuje, że jest potomkiem węgierskiego księcia. Wyraźnie zagubiony Leon podąża za bandą Micky’ego i wkrótce poznaje Mary.

</doc>
<doc id="806767" url="https://pl.wikipedia.org/wiki?curid=806767" title="Trzcinno">
Trzcinno

3 miejscowości w Polsce:
3 jeziora w Polsce:
Inne:

</doc>
<doc id="806771" url="https://pl.wikipedia.org/wiki?curid=806771" title="Godło Sudanu">
Godło Sudanu

Godło Sudanu powstało w 1969. Przedstawia ptaka sekretarza niosącego tarczę z czasów Mahdiego z Sudanu. Na godle widnieją dwie wstęgi - na górnej napisane jest motto Sudanu: "Al-nasr lana" (Zwycięstwo jest nasze), na drugiej widnieje oficjalna nazwa Sudanu: "Jumhuriyat as-Sudan" (Republika Sudanu).
Sekretarz został wybrany jako symbol, aby odróżnić godło Sudanu od innych arabskich godeł zawierających ptaki (np. godło Egiptu). Godło sprzed 1969 przedstawiało nosorożca i dwie palmy.

</doc>
<doc id="806772" url="https://pl.wikipedia.org/wiki?curid=806772" title="Damnable">
Damnable

Damnable – polska grupa muzyczna grająca muzykę z pogranicza death metalu i grindcore'a. Zespół powstał w roku 1992 w miejscowości Przysucha z inicjatywy wokalisty Yehovy, gitarzysty Andy'ego, basisty Clans i perkusisty Melona. Tego samego roku Clans objął stanowisko drugiego gitarzysty, natomiast jako basista dołączył Rolly. 
W kwietniu 1994 roku Yehovy opuścił zespół. Wokalistę zastąpił Bayn, z którym w składzie zostało zarejestrowane pierwsze demo pt. "Obsession Pain". W 1996 roku grupę opuścił Clans. Stanowisko gitarzysty dodatkowo objął Bayn. Również w 1996 roku ukazał się kaseta magnetofonowa "Inperdition", która ukazała się nakładem Immortal Records. W odnowionym składzie zespół odbył w styczniu 1997 roku trasę koncertową w Polsce wraz z formacją Deranged.
Tego samego roku ukazał się split Haemorrhage i Damnable. Rok później nakładem Novum Vox Mortis został wydany split "The Futuristic Trial of Mankind / Atrocious Vermin". W 1999 roku ukazał się split "Goat Beee...". W 2000 roku ukazał się 4-way split z Decapitated, Lost Soul i Yattering zatytułowany "Polish Assault". Tego samego roku muzycy nagrali demo pt. "Promo". Rok później ukazał się album "Completely Devoted". W 2002 roku ukazała się kompilacja nagrań zespołu pt. "Communication of Sounds". Na początku 2004 roku Rolly i Bayn odeszli z zespołu. Natomiast Andy i Melon rozpoczęli współpracę z grupą Squash Bowels. 
Muzycy.
Opracowano na podstawie materiału źródłowego.
Dyskografia.
Opracowano na podstawie materiału źródłowego.

</doc>
<doc id="806773" url="https://pl.wikipedia.org/wiki?curid=806773" title="Trzcinno (powiat szczecinecki)">
Trzcinno (powiat szczecinecki)

Trzcinno (przed 1945 r. niem. "Schützenhof") – osada w Polsce położona w województwie zachodniopomorskim, w powiecie szczecineckim, w gminie Szczecinek.
Trzcinno do dawna, XIX-wieczna domena państwowa. Zarządzana była przez administratora, który mieszkał we dworze, wybudowanym w 2 połowie XIX w. Od strony południowo-zachodniej do dworu przylega park krajobrazowy, założony w XIX w.
Zobacz też: Trzcinno

</doc>
<doc id="806774" url="https://pl.wikipedia.org/wiki?curid=806774" title="Trzebiechowo (województwo zachodniopomorskie)">
Trzebiechowo (województwo zachodniopomorskie)

Trzebiechowo (niem. "Buchwalde") – osada w Polsce, położona w województwie zachodniopomorskim, w powiecie szczecineckim, w gminie Szczecinek.
Duże założenie z pałacem, budynkami gospodarczymi i parkiem, położone nad jeziorem Trzebiechowo. Neogotycki pałac z końca XIX w. usytuowany jest nad samym jeziorem. Na zachód i południe od pałacu rozciąga się park naturalistyczny z 600-letnim dębem, przechodzący w las. W 2 połowie XIX w. właścicielami tego rycerskiego majątku była rodzina von Krause, dzięki której powstało to założenie.
Neogotycki kościół pw. Matki Boskiej Częstochowskiej z XIX wieku.
W Meyers "Buchwalde" to nieruchomość gruntowa, dobro rycerskie ("Rittergut, Landed Estate"), kilka podległych folwarków, 365 mieszkańców.

</doc>
<doc id="806775" url="https://pl.wikipedia.org/wiki?curid=806775" title="Zejście do piekieł">
Zejście do piekieł

Zejście do piekieł (fran. "Descente aux enfers") - francuski film fabularny z 1986 roku w reżyserii Francisa Giroda. Ekranizacja powieści Davida Goodisa.

</doc>
<doc id="806776" url="https://pl.wikipedia.org/wiki?curid=806776" title="Grochowiska (województwo zachodniopomorskie)">
Grochowiska (województwo zachodniopomorskie)

Grochowiska – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Grochowiska.

</doc>
<doc id="806777" url="https://pl.wikipedia.org/wiki?curid=806777" title="Analog (chemia)">
Analog (chemia)

Analog – związek chemiczny, w którym co najmniej jeden atom jest zastąpiony innym w stosunku do związku wyjściowego, natomiast ogólna budowa pozostaje niezmieniona.
Przykłady:

</doc>
<doc id="806778" url="https://pl.wikipedia.org/wiki?curid=806778" title="Nowe Gonne">
Nowe Gonne

Nowe Gonne – wieś w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="806779" url="https://pl.wikipedia.org/wiki?curid=806779" title="Kolorowa Tolerancja">
Kolorowa Tolerancja

Kolorowa Tolerancja – cykliczna, coroczna akcja prowadzona w Łodzi od 2000. Ma na celu przeciwstawianie się nietolerancji, ksenofobii i wandalizmowi.
Podczas „Kolorowej Tolerancji” zamalowywane są obraźliwe napisy na murach, organizowany jest przemarsz ulicą Piotrkowską, odbywają się spotkania z przedstawicielami różnych narodowości, wyznań i kultur. Organizowane są projekcje filmów, a w mieście otwarte są wszystkie świątynie, w których prowadzone są prelekcje. W akcji corocznie bierze udział młodzież szkolna, studenci, dziennikarze, politycy, urzędnicy, oraz liczne organizacje pozarządowe.
Pomysłodawcą „Kolorowej Tolerancji” jest Joanna Podolska, dziennikarka łódzkiej redakcji „Gazety Wyborczej”. Organizowana przez działające w Łodzi Stowarzyszenie Instytut Tolerancji.

</doc>
<doc id="806781" url="https://pl.wikipedia.org/wiki?curid=806781" title="Comes">
Comes



</doc>
<doc id="806784" url="https://pl.wikipedia.org/wiki?curid=806784" title="Dębowo (województwo zachodniopomorskie)">
Dębowo (województwo zachodniopomorskie)

Dębowo – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Dębowo.

</doc>
<doc id="806785" url="https://pl.wikipedia.org/wiki?curid=806785" title="Teresa Adamek-Guzik">
Teresa Adamek-Guzik

Teresa Adamek-Guzik (ur. 11 września 1939 w Sułkowicach, zm. 29 kwietnia 2008 w Krakowie) – prof. dr hab. med., specjalista chorób wewnętrznych i alergologii, od 1993 roku kierowniczka Kliniki i Katedry Chorób Wewnętrznych i Medycyny Wsi w Collegium Medicum Uniwersytetu Jagiellońskiego, która znajduje się w Szpitalu im. J. Dietla w Krakowie. 
Pochowana na Cmentarzu Salwatorskim w Krakowie (kwatera W-5-27).

</doc>
<doc id="806787" url="https://pl.wikipedia.org/wiki?curid=806787" title="Sławęcice (województwo zachodniopomorskie)">
Sławęcice (województwo zachodniopomorskie)

Sławęcice – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Sławęcice.

</doc>
<doc id="806788" url="https://pl.wikipedia.org/wiki?curid=806788" title="Wielisławice">
Wielisławice

3 miejscowości w Polsce:

</doc>
<doc id="806792" url="https://pl.wikipedia.org/wiki?curid=806792" title="Wielisławice (województwo zachodniopomorskie)">
Wielisławice (województwo zachodniopomorskie)

Wielisławice – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Wielisławice.

</doc>
<doc id="806795" url="https://pl.wikipedia.org/wiki?curid=806795" title="Jadwiżyn (powiat szczecinecki)">
Jadwiżyn (powiat szczecinecki)

Jadwiżyn – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="806798" url="https://pl.wikipedia.org/wiki?curid=806798" title="Litzmannstadt Getto">
Litzmannstadt Getto



</doc>
<doc id="806799" url="https://pl.wikipedia.org/wiki?curid=806799" title="Janowo (powiat szczecinecki)">
Janowo (powiat szczecinecki)

Janowo – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="806802" url="https://pl.wikipedia.org/wiki?curid=806802" title="Joanna Podolska">
Joanna Podolska

Joanna Małgorzata Podolska-Płocka (ur. 22 maja 1964) – polska dziennikarka i publicystka, pisząca o wielokulturowej Łodzi.
Życiorys.
Absolwentka Uniwersytetu Łódzkiego na kierunkach filologia polska i teatrologia. Od 1993 jest dziennikarką „Gazety Wyborczej”. Jest również pracownikiem Katedry Teorii Literatury Wydziału Filologicznego, prowadziła zajęcia dla studentów specjalizacji dziennikarskiej na Wydziale Filologicznym Uniwersytetu Łódzkiego.
Stypendystka Fundacji Kościuszkowskiej, Fundacji Marshalla i Fundacji Journalists in Europe. Autorka scenariusza filmu "Z głębokości wołam...", zrealizowanego przez Wojciecha Gierłowskiego.
Zainicjowała w 2000 akcję „Kolorowa Tolerancja”. Jest jedną ze współzałożycielek, a w latach 2003–2009 była prezesem, Stowarzyszenia Instytut Tolerancji. Od 2011 dyrektorka Centrum Dialogu im. Marka Edelmana.

</doc>
<doc id="806803" url="https://pl.wikipedia.org/wiki?curid=806803" title="Ethan Wayne">
Ethan Wayne

John Ethan Wayne (ur. 22 lutego 1962 w Los Angeles w stanie Kalifornia) – amerykański aktor telewizyjny i filmowy i kaskader. Swoje imię Ethan zawdzięcza ojcu, który nadał mu je przyjmując po swoim ekranowym głównym bohaterze Ethanie Edwardsie, byłym żołnierzu konfederacji z westernu "Poszukiwacze" ("The Searchers", 1956).
Życiorys.
Wczesne lata.
Jest synem wybitnego aktora i jednej z największych legend Hollywoodu Johna Wayne'a (ur. [1907, zm. 1979) i jego trzeciej żony Pilar Palette (ur. 1928 w Peru). Ma dwie siostry – starszą Aissę (ur. 31 marca 1956) i młodszą Marisę Carmelę (ur. 22 lutego 1966). Z wcześniejszych związków ojca ma czwórkę starszego przyrodniego rodzeństwa – dwóch braci: Michaela (ur. 1934, zm. 2003) i Patricka (ur. 1939) oraz dwie siostry: Mary "Toni" Antonię (ur. 1936) i Melindę Ann (ur. 1940).
Kariera.
Mając osiem lat debiutował na wielkim ekranie u boku ojca w przygodowym westernie "Rio Lobo" (1970)). Rok później ponownie wystąpił z ojcem, w roli Małego Jake'a McCandlesa w kolejnym westernie sensacyjnym "Wielki Jake" ("Big Jake", 1971). Po latach rozpoczął karierę aktorską od udziału w brytyjskim filmie "Kalifornijscy kowboje" ("Escape from El Diablo", 1983), a potem pojawił się w 1985 roku w trzech produkcjach kinowych: horrorze "Lampa" ("Scream/The Outing"), włoskim westernie "Man Hunt" ("Cane arrabbiato") i niemieckowłoskim sensacyjnym filmie wojennym "Misja cobra" ("Cobra Mission").
Na srebrnym ekranie wystąpił m.in. w serialu sci-fi NBC "Nieustraszony" ("Knight Rider", 1984) z Davidem Hasselhoffem, włoskim miniserialu "Misja miłości" ("Missione d'amore", 1992) u boku Carol Alt oraz sitcomie Warner Bros. "A teraz Susan" ("Suddenly Susan", 1997) z Brooke Shields. W operze mydlanej CBS "Moda na sukces" ("The Bold and the Beautiful", 1987-88, 1994, 1998, 2000-2001, 2003) zagrał postać Storma Logana.
Życie prywatne.
W latach 1989-90 był żonaty z Giną Rivadenegry.

</doc>
<doc id="806805" url="https://pl.wikipedia.org/wiki?curid=806805" title="Dobrogoszcz (powiat szczecinecki)">
Dobrogoszcz (powiat szczecinecki)

Dobrogoszcz – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Dobrogoszcz.

</doc>
<doc id="806808" url="https://pl.wikipedia.org/wiki?curid=806808" title="Pietrzykowo">
Pietrzykowo

2 miejscowości w Polsce:

</doc>
<doc id="806810" url="https://pl.wikipedia.org/wiki?curid=806810" title="Pietrzykowo (województwo zachodniopomorskie)">
Pietrzykowo (województwo zachodniopomorskie)

Pietrzykowo – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Pietrzykowo.

</doc>
<doc id="806811" url="https://pl.wikipedia.org/wiki?curid=806811" title="Brzostowo (powiat szczecinecki)">
Brzostowo (powiat szczecinecki)

Brzostowo – część miasta Szczecinek w Polsce położona w województwie zachodniopomorskim, w powiecie szczecineckim, w gminie miejskiej Szczecinek.

</doc>
<doc id="806812" url="https://pl.wikipedia.org/wiki?curid=806812" title="Lipnica (województwo zachodniopomorskie)">
Lipnica (województwo zachodniopomorskie)

Lipnica – osada w Polsce położona w województwie zachodniopomorskim, w powiecie szczecineckim, w gminie Szczecinek.
Nieopodal wsi jezioro Lipno o powierzchni 31 ha. Wzdłuż drogi do miejscowości Łabędź liczne głazy narzutowe.
Zobacz też: Lipnica.

</doc>
<doc id="806813" url="https://pl.wikipedia.org/wiki?curid=806813" title="Mario Andračić">
Mario Andračić

Mario Andračić (ur. 9 marca 1978 w Osijeku) – były chorwacki piłkarz, występujący na pozycji pomocnika.
Kariera klubowa.
Początki.
Andračić jako zawodnik urodzony w Osijeku, w młodości trenował piłkę nożną w młodzikach klubu NK Orijent. Po skończeniu 18 roku życia w roku 1996 Andračić nie podpisał zawodowego kontraktu z drużyną NK Orijent, wybrał grę w występującym w Trečej Lidze zespole NK Belišće. Przyczyną wyboru, jak później przyznawał Andračić była chęć gry, której nie gwarantował mu klub z Osijeku. Nie powiodło się tak dobrze w rozgrywkach Pucharu Chorwacji, gdzie zespół Andračicia odpadł w 1/16 finału z Slavenem Belupo Koprivnica po porażce na miejskim stadionie w Koprivnicy 0:2. Sezon 1997/1998 okazał się dla Andračicia bardzo udany – w pierwszym składzie wystąpił 16 razy, zdobywając 1 gola, a NK Belišće zajęło 2. miejsce w lidze i po barażach z NK Samobor awansował do drugiej ligi chorwackiej. Świetne występy Mario w tym sezonie docenili włodarze stołecznego klubu NK Hrvatski Dragovoljac, który znakomicie zaprezentował się w pierwszej lidze, zajmując 4. miejsce co w lidze, co było jak dotąd największym osiągnięciem tego klubu. Wykorzystując zainteresowanie zawodnikiem, Andračić został przez NK Belišće sprzedany do tego właśnie klubu.
Występy w NK Hrvatski Dragovoljac.
Mario Andračić podpisał 4-letni kontrakt na występy w NK Hrvatski Dragovoljac. Na decyzję działaczy klubu z Zagrzebia wpływ miało z pewnością uznanie Andračicia przez tygodnik "Nogomet" drugim najlepszym trzecioligowcem sezonu 1997/1998 obok Igora Vunicia z Marsonii Slavonski Brod. Występy w sezonie 1998/1999 zbiegły się także z powołaniami Andračicia do młodzieżowej reprezentacji Chorwacji. W tym czasie, po wywalczeniu przez Chorwatów na Mistrzostwa Świata w Piłce Nożnej 1998 we Francji brązowego medalu, francuscy menedżerowie zaczęli baczniejszą uwagę zwracać na chorwacki futbol. Tak było i z Andračiciem, który przykuł uwagę poszukiwaczy talentów francuskiego FC Istres. Wysłannicy klubu z Istres proponowali mu testy we francuskim klubie, jednak Andračić odmówił ze względu na brak chęci wyjazdu za granicę.
Andračić korzystnie zaprezentował się w debiutanckim sezonie w pierwszej lidze, a NK Hrvatski Dragovoljac spełniał przedsezonowe oczekiwania czyli znalezienie się w końcowej tabeli w środku stawki. Hrvatski Dragovoljac zajął 6. miejsce w lidze, tracąc 5 punktów do znajdującego się na 5. miejscu w tabeli NK Varteks. W Pucharze Chorwacji zespół poległ w 1/8 finału przegrywając z zespołem NK Osijek na stadionie w Osijeku przegrywając 1:3. Wcześniej, w 1/16 finału drużyna pokonała NK Samobor na wyjeździe 2:1. Bardzo dobrze odnalazł się w zespole Andračić, który z miejsca wskoczył do wyjściowej jedenastki "Czarnych". Wystąpił ogółem aż w 22 spotkaniach zespołu, zdobywając 3 gole. W lidze zadebiutował 16 sierpnia 1998 w rozgrywanym w Szybeniku spotkaniu przeciwko miejscowej drużynie HNK Šibenik. NK Hrvatski Dragovoljac wygrał 2:0, po bramkach Mario Baziny w 49 i Ratko Mileticia w 50 minucie. Pierwszego gola w lidze Andračić zdobył w rozgrywanym na własnym stadionie spotkaniu przeciwko NK Rijeka. Mecz ten Hrvatski Dragovoljac wygrał 1:0, a Andračić strzelił gola główkując po dośrodkowaniu z rzutu rożnego w 16 minucie. Gol ten okazał się zwycięski, a Andračić stał się jednym z bardziej lubianych zawodników wśród kibiców Hrvatskiego.
Kolejny sezon, 1999/2000 był udany szczególnie dla Andračicia, który cieszył się zaufaniem trenera, a także miał okazję ogrywać się w pierwszej lidze u boku takich zawodników jak chociażby Vlatko Djolonga czy reprezentant Bośni i Hercegowiny Spomenko Bošnjak. Tego samego nie mogli powiedzieć działacze zespołu Hrvatski Dragovoljac, którzy po zajęciu przez zespół dziesiątego miejsca w lidze, zwolnili dotychczasowego trenera Mile Petkovicia. Warto zauważyć, że zespół Hrvatski Dragovoljac swoje spotkania w tym sezonie rozgrywał w położonej nieopodal Zagrzebia miejscowości Zaprešić na stadionie tamtejszej drużyny NK Inter. Andračić wystąpił w 21 spotkaniach, zdobywając 1 gola w spotkaniu rozgrywanym 26 lutego 1999 przeciwko drużynie NK Osijek, wygranym przez NK Hrvatski 3:0, a Mario zdobył w tym spotkaniu gola na 2:0. Po raz kolejny nie udało się w Pucharze Chorwacji, gdzie stołeczna ekipa została wyeliminowana w 1/8 finału przez HNK Cibalia na stadionie w Vinkovci po dogrywce 1:2. Wcześniej w 1/16 finału "Crni Ratnici" pokonali drużynę Sloboda Varaždin 2:1.
Ciekawym doświadczeniem dla Mario Andračicia były wspólne występy w sezonie 2000/2001 na pomocy wraz ze słynnym Robertem Prosinečkim. Sezon ten dla ekipy "Czarnych Żołnierzy" był nieco bardziej udany niż poprzedni. Ten bowiem piłkarze Hrvatskiego Dragovoljaca zakończyli na 9. miejscu, ale i tak uplasowali się w strefie spadkowej ligi chorwackiej. W Pucharze Chorwacji Chorwacki Związek Piłki Nożnej wprowadził zasady, dzięki którym pierwszoligowcy, którzy gorzej radzili sobie w poprzedniej edycji Pucharu Chorwacji muszą rozpoczynać swój start w Pucharze od pierwszej rundy. Tak też było i w przypadku Maria i jego ekipy, którym tym razem nieco lepiej się powiodło. Dotarli do ćwierćfinału, gdzie spotkali się z Hajdukiem Split. W pierwszym spotkaniu Hrvatski sprawił pewną niespodziankę, remisując po wyrównanym spotkaniu 2:2. W rewanżu rozgrywanym w Splicie na stadionie Poljud Hrvatski Dragovoljac został zmiażdżony przez Hajduk, który triumfował 5:0. Sezon ten był udany dla Andračicia, który w 25 spotkaniach swojej drużyny strzelił aż 3 gole. W międzyczasie zatrudnionego na początku sezonu Milivoja Bračuna zastąpił inny szkoleniowiec, Predrag Jurić, z którym Mario Andračić nie mógł dojść do porozumienia.
Sezon 2001/2002 okazał się być przełomowym w karierze Andračicia. Drużyna NK Hrvatski Dragovoljac zajęła 13. miejsce w lidze i spadła do drugiej ligi. Nowym trenerem ekipy "Czarnych Żołnierzy" został Luka Bonačić. Nie pomogła obecność byłego reprezentanta Chorwacji, Ardiana Kozniku czy znanego z występów w Polonii Warszawa Branko Huciki. Do gry w barażach drużynie Hrvatskiego zabrakło tylko jednego punktu, w których to zagrała drużyna NK Kamen Ingrad, która w konsekwencji utrzymała się w lidze. Spadek z ligi Hrvatski odniósł w bardzo dramatycznych okolicznościach. Wiedząc o porażce rywalizującego z nim o miejsce w barażach zespołu NK Čakovec, Hrvatski Dragovoljac do utrzymania potrzebował remisu. Początkowo mecz układał się po myśli zagrzebskiego zespołu, który dzięki uderzeniu z woleja sprzed pola karnego Igora Novakovicia w 21 minucie prowadził 1:0. W 48 minucie wyrównał zawodnik Rijeki, Dejan Čaval. Kiedy już wydawało się, że Hrvatski Dragovoljac utrzyma się w lidze nieoczekiwanie wieczny zmiennik Natko Rački trafił w 90 minucie tego spotkania po indywidualnej akcji. Niespodziewanie tuż po wznowieniu znakomitymi umiejętnościami popisał się Leonard Bisaku, który przebiegł z piłką pod bramkę przeciwnika zdobywając od razu gola na 2:2. Już wtedy kibice Rijeki zaczęli z wolna opuszczać stadion, gdy nagle po jednej z akcji Hrvatskiego i nieudanym dośrodkowaniu, które na oślep do przodu wybił Elvis Brajković, do piłki dopadł Natko Rački, który popędził wprost na bramkę. Pierwsze uderzenie Tvrtko Kale zdołał odbić, ale przy dobitce był już bezradny. Po meczu wściekli "Crni Ratnici" starli się z policją i kibicami NK Rijeki w wyniku czego policja musiała użyć armatek wodnych i gazu łzawiącego. Sam Andračić wystąpił w 23 spotkaniach pierwszego zespołu, nie pokonując ani razu bramkarza rywali.
Po nieudanym sezonie i spadku do drugiej ligi Andračić nie chciał już występować w barwach Hrvatskiego Dragovoljac i poszukiwał nowego klubu. Zawodnik przybył do Polski, gdzie wraz z innymi Chorwatami, Ivicą Križanacem i Scavišą Pintą pojawił się na testach w Górniku Zabrze. O ile Andračić i Ivica Križanac przeszli testy i podpisali kontrakt z 17-krotnym mistrzem Polski, tak Pinta musiał powrócić do domu. Andračić podpisał z zespołem z Zabrza kontrakt na jeden sezon, z opcją przedłużenia na kolejne dwa.
Występy w Polsce – gra w Górniku Zabrze.
Występy w ekstraklasie Andračić rozpoczął 23 sierpnia 2002 w spotkaniu przeciwko mistrzowi kraju, Legii Warszawa. Górnik przegrał to spotkanie 2:3, a sam Chorwat pojawił się na placu gry w 80 minucie, zastępując Tomasza Prasnala. Pełne 90 minut zagrał w rozgrywanym 31 sierpnia w Szczecinie spotkaniu przeciwko Pogoni. Górnik wygrał to spotkanie 3:1, a wielkim talentem błysnął wtedy Ivica Križanac, który zdobył gola i zaliczył asystę. Sezon 2002/2003 Górnik Zabrze skończył na 7. miejscu w tabeli. Nie powiodło się natomiast w Pucharze Polski, gdzie Górnik przegrał w Płocku z miejscową Wisłą po dogrywce 1:3. W regulaminowym czasie gry padł remis 1:1, jednak z Pucharu Górnika wyeliminowały dwie bramki Litwina Gražvydasa Mikulėnasa. Ogółem w Górniku w lidze Andračić wystąpił 17 razy, zaliczył także jeden występ w Pucharze Polski. Po zakończeniu sezonu, Andračić zdecydował się za porozumieniem stron rozwiązać kontrakt z zabrzańskim klubem. Wtedy to testy w Polonii Warszawa zaproponowali mu działacze tego klubu, jednak zawodnik odmówił i wyjechał do Francji.
Wyjazd do Francji.
Andračić podpisał kontrakt z występującym w czwartej lidze francuskiej zespołem ES Viry-Châtillon wraz z innym zawodnikiem grającym wówczas w Górniku, Albańczykiem Enkeleidem Dobi. Liga ta jest popularna wśród obserwatorów francuskich pierwszoligowych klubów, ponieważ większość grających tam zespołów stanowią rezerwy tychże klubów. Zespół z Viry-Châtillon zajął 8. miejsce w swojej dywizji, a sam Andračić stał się podstawowym zawodnikiem swojego zespołu i wystąpił w 32 spotkaniach. Po zakończonym sezonie, w Polsce przypomnieli się działacze Górnika Łęczna i zaproponowali Chorwatowi testy w Łęcznej. Zawodnik jednak ich nie przeszedł i wrócił do Francji, gdzie grał jeszcze w sezonie 2004/2005. Sezon ten był jednak fatalny, bowiem zespół Maria zajął ostatnie, 18. miejsce w lidze i spadł do piątej ligi. Zawodnik wystąpił w 28 spotkaniach pierwszego zespołu i zdobył 4 gole. Po zakończeniu sezonu zgłosił się do niego jego były klub, występujący w trzeciej lidze NK Hrvatski Dragovoljac.
Andračić obecnie – powrót do NK Hrvatski Dragovoljac.
Zawodnik powrócił do Zagrzebia, w którym wcześniej grał w czarnych barwach. Teraz wraz z klubem występował już w trzeciej lidze tak jak na początku kariery sportowej w NK Belišće. W sezonie 2005/2006 "Czarni żołnierze" nie awansowali do drugiej ligi, zajmując 2. miejsce w swojej grupie i awans przegrywając o 3 punkty z zespołem NK Zadar. Nie powiodło się także w Pucharze Chorwacji, gdzie zostali wyeliminowani przez NK Varteks u siebie 0:2. Wcześniej pokonali IV-ligowy NK Zagorec 2:0. Andračić spisuje się tam w miarę poprawnie, a jednym z zadań jego i jego drużyny w obecnym sezonie 2006/2007 będzie awans do drugiej ligi.
Kariera reprezentacyjna.
Andračić w roku 1998 wystąpił 4 razy w reprezentacji Chorwacji U-20. Zadebiutował w rozgrywanym 24 marca 1998 w Čakovcu spotkaniu przeciwko Słowacji, gdzie zastąpił samego Boško Balabana, a reprezentacyjną karierę zakończył w rozgrywanym w Zaprešiću 6 września 1998 meczu w którym przeciwnikiem Chorwatów była Słowenia. Ogółem w reprezentacyjnej koszulce zawodnik przebywał na boisku 169 minut.

</doc>
<doc id="806814" url="https://pl.wikipedia.org/wiki?curid=806814" title="Mongrel">
Mongrel

Mongrel to mały i szybki serwer HTTP/1.1 dla Ruby i JRuby, którego można używać m.in. do obsługi aplikacji napisanych we frameworku Ruby on Rails.
Instalacja.
Instalacja wygląda następująco (wymagane są RubyGems oraz Ruby w wersji &gt;= 1.8.4):
~$ gem install mongrel
Po zainstalowaniu, aby uruchomić serwer wystarczy przejść do katalogu aplikacji i wydać polecenie: 
~$ mongrel_rails start
Domyślnie serwer uruchomi aplikację w trybie development, na porcie 3000.
Podstawowe polecenia.
Uruchomienie serwera.
~$ mongrel_rails start
Polecenie to posiada następujące parametry:
Zatrzymywanie serwera.
~$ mongrel_rails stop
Restart serwera.
~$ mongrel_rails restart

</doc>
<doc id="806815" url="https://pl.wikipedia.org/wiki?curid=806815" title="Mario Andracić">
Mario Andracić



</doc>
<doc id="806816" url="https://pl.wikipedia.org/wiki?curid=806816" title="Łączka (województwo zachodniopomorskie)">
Łączka (województwo zachodniopomorskie)

Łączka – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="806817" url="https://pl.wikipedia.org/wiki?curid=806817" title="Ksantyna">
Ksantyna

Ksantyna ("2,6-dihydroksypuryna") – organiczny związek chemiczny, jedna z zasad purynowych, bezpośredni prekursor kwasu moczowego. Metylowymi pochodnymi ksantyny są kofeina, teobromina i teofilina, natomiast pochodna deoksygenowana w pozycji 2 to hipoksantyna (2-deoksyksantyna). Reszta ksantyny stanowi zasadę heterocykliczną w nukleozydzie ksantozynie. 
Obecność ksantyny została wykryta w meteorycie Murchison. Badania wykluczyły ziemskie pochodzenie cząsteczek.
Kliniczne znaczenie pochodnych ksantyny.
Pochodne ksantyny, nazywane zbiorczo "ksantynami", to grupa alkaloidów powszechnie używanych ze względu na ich łagodny efekt stymulujący i rozkurczający oskrzela, co jest wykorzystywane w leczeniu objawów astmy. Szeroki wpływ ustrojowy sprawia, że zakres terapeutyczny ksantyn jest wąski, czyniąc je raczej drugorzędnymi środkami leczenia astmy. Poziom terapeutyczny wynosi 10–20 μg/ml w krwi; oznakami poziomu toksycznego jest drżenie rąk, nudności, mdłości, zdenerwowanie, tachykardia i arytmia. W przeciwieństwie do silniejszych stymulantów, ksantyny inhibują mechanizmy senności indukowanej adenozyną, czyniąc je mniej efektywnymi stymulantami niż sympatykomimetyki. 
Metylowanymi pochodnymi ksantyny są kofeina, paraksantyna, teofilina i teobromina. Związki te inhibują fosfodiesterazę i są antagonistami receptora adenozyny.

</doc>
<doc id="806818" url="https://pl.wikipedia.org/wiki?curid=806818" title="Język Onondaga">
Język Onondaga



</doc>
<doc id="806819" url="https://pl.wikipedia.org/wiki?curid=806819" title="Język Mohawków">
Język Mohawków



</doc>
<doc id="806820" url="https://pl.wikipedia.org/wiki?curid=806820" title="Myślęcin (województwo zachodniopomorskie)">
Myślęcin (województwo zachodniopomorskie)

Myślęcin – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="806822" url="https://pl.wikipedia.org/wiki?curid=806822" title="Kwas fitowy">
Kwas fitowy

Kwas fitowy – organiczny związek chemiczny, heksafosforan inozytolu. Występuje naturalnie w większości nasion, np. ziarnach i otrębach zbóż, kukurydzy oraz w roślinach strączkowych np. fasoli. Ma właściwości chelatujące (kompleksuje kationy, np. żelaza). Jest antyoksydantem. Efekty zdrowotne jego spożywania są oceniane sprzecznie. Wskazuje się, że przy jego konsumpcji w dużych ilościach efekty szkodliwe są większe niż korzyści.
Tworzy trwałe i nierozpuszczalne w przewodzie pokarmowym kompleksy z jonami , , , , i in., obniżając ich przyswajanie. Może to prowadzić do braków żelaza i cynku u osób, których dieta opiera się głównie na zbożach i roślinach strączkowych, jak w krajach rozwijających się i wegetarian. Podejrzewa się go także o powodowanie krzywicy. Istnieją jednak badania, wskazujące, że spożywanie dużych ilości pokarmów bogatych w kwas fitowy chroni przed osteoporozą i może być korzystne w leczeniu cukrzycy.
Związek ten promowany jest jako przeciwrakowy suplement diety. Jego aktywność biologiczna jest przedmiotem badań na modelach komórkowych i zwierzęcych, jednak mechanizm jego działania jest nieznany (2017). Istnieją przy tym kontrowersje co do możliwości jego przenikania z przewodu pokarmowego ludzi i obecności w osoczu i moczu.

</doc>
<doc id="806823" url="https://pl.wikipedia.org/wiki?curid=806823" title="Matthew Shepard">
Matthew Shepard

Matthew Wayne Shepard (ur. 1 grudnia 1976 w Casper, zm. 12 października 1998 w Fort Collins) – amerykański student Uniwersytetu Wyoming skatowany na śmierć w wieku 21 lat. Śmierć młodego Sheparda poruszyła opinię społeczeństwa amerykańskiego i była głośnym wydarzeniem komentowanym w wielu krajach. Dała początek silnemu ruchowi antyhomofobicznemu i żądaniom rozszerzenia kategorii zbrodni nienawiści na te, których przyczyną jest nienawiść do osób LGBT.
Życiorys.
Był synem Judy i Dennisa Shepardów. Po ukończeniu nauki w Dean Morgan Junior High w Casper spędził dwa lata w Szwajcarii, kontynuując naukę w The American School in Switzerland, podróżując z rodzicami po Europie i ucząc się języków obcych. Po powrocie do Ameryki uczył się w Catawba College i Casper College. Z rodzinnego domu wyniósł wychowanie chrześcijańskie – był członkiem Kościoła Episkopalnego i ministrantem parafii św. Marka w Casper. Grał w amatorskim teatrze Casper College i Stage III Theater. Uprawiał pływanie, piłkę nożną, biegi, narciarstwo i trekking.
Rozpoczął studia na Uniwersytecie Wyoming w Laramie, wybrawszy wydział politologii i stosunków międzynarodowych. Był aktywny politycznie i społecznie – wybrano go na przedstawiciela studentów do Rady Ochrony Środowiska Wyomingu.
Śmierć.
Krótko po północy 7 października 1998 Shepard był w uczelnianym barze w Laramie, gdzie spotkał się z 22-letnim Aaronem McKinneyem i 21-letnim Russellem Hendersonem. Henderson i McKinney, symulując zainteresowanie erotyczne i koleżeńskie, wywabili Sheparda z baru i wywieźli w odludne tereny Sherman Hills na wschód od miasta. Tam, po przywiązaniu do ogrodzenia, Shepard był bity i torturowany. Oprawcy pozostawili go związanego na ogrodzeniu, by umarł. Nocą temperatura w okolicy spadła do blisko zera stopni.
18 godzin po uprowadzeniu Sheparda znalazł przypadkowo przejeżdżający rowerzysta, który początkowo wziął go za stracha na wróble. Gdy przewożono go do szpitala, żył, choć był w śpiączce. Zmarł cztery dni później w szpitalu o 12:53, nie odzyskawszy przytomności. Przyczyną zgonu były obrażenia mózgu, które upośledziły podstawowe funkcje życiowe. Pęknięcie czaszki sięgało od tyłu głowy aż przed prawe ucho. Na twarzy i głowie doliczono się dwunastu ran, których lekarze nie podjęli się operować.

</doc>
<doc id="806824" url="https://pl.wikipedia.org/wiki?curid=806824" title="Norðoyar">
Norðoyar

Norðoyar pol. "Północne Wyspy" – sześć wysp, z archipelagu Wysp Owczych, położonych najbardziej na północ.
Norðoyar, zwany czasem Norðoyggjar (duń. "Norderøerne") tworzy jeden z sześciu regionów tego kraju. Wyspy, wchodzące w jego skład to: Borðoy, Fugloy, Kalsoy, Kunoy, Svínoy i Viðoy, a największym miastem jest Klaksvík. Na wszystkich wyspach mieszka ok. 5,4 tys. ludzi, z czego znaczna większość w największym mieście, a zajmuje 241 km².

</doc>
<doc id="806825" url="https://pl.wikipedia.org/wiki?curid=806825" title="Autotolerancja">
Autotolerancja

Autotolerancja (tolerancja naturalna) - rodzaj tolerancji immunologicznej, polegający na tym, że układ odpornościowy danego organizmu nie reaguje na własne białka (autoantygeny). Jeśli mechanizmy autotolerancji zawiodą, dochodzi do powstania choroby autoimmunizacyjnej.

</doc>
<doc id="806826" url="https://pl.wikipedia.org/wiki?curid=806826" title="Kwas fitynowy">
Kwas fitynowy



</doc>
<doc id="806833" url="https://pl.wikipedia.org/wiki?curid=806833" title="Sierra Engarcerán">
Sierra Engarcerán

Sierra Engarcerán (hiszp. wym. ; , wym. ) – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 81,98 km². W 2018 roku liczba ludności wynosiła 1023, a gęstość zaludnienia 12,48 osoby/km²;. Wysokość bezwzględna gminy równa jest 748 metrom. Współrzędne geograficzne gminy to 40°16'10"N, 0°1'11"E. Kod pocztowy do gminy to 12182.
W 2015 roku alkadem wybrano Manuela Salesa Pitarcha z Partii Ludowej. Od 1 do 7 maja w gminie odbywają się regionalne fiesty.
Dzielnice i pedanías.
W skład gminy wchodzi osiem dzielnic i pedanías, walenckich jednostek administracyjnych:

</doc>
<doc id="806835" url="https://pl.wikipedia.org/wiki?curid=806835" title="Vilanova d’Alcolea">
Vilanova d’Alcolea

Vilanova d’Alcolea (hiszp. "Villanueva de Alcolea") – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 13,08 km². Zgodnie z danymi INE, w 2006 roku liczba ludności wynosiła 671, a gęstość zaludnienia 9,81 osoby/km². Wysokość bezwzględna gminy równa jest 344 metry. Współrzędne geograficzne gminy to 40°13'51"N, 0°4'18"E. Kod pocztowy do gminy to 12183.
Obecnym burmistrzem gminy jest José Manuel Rambla Saura z Hiszpańskiej Partii Ludowej. Od 18 do 30 sierpnia w gminie odbywają się regionalne fiesty.
Dzielnice i pedanías.
W skład gminy wchodzą dwie dzielnice i pedanías, walencyjskie jednostki administracyjne:

</doc>
<doc id="806836" url="https://pl.wikipedia.org/wiki?curid=806836" title="Villanueva de Alcolea">
Villanueva de Alcolea



</doc>
<doc id="806838" url="https://pl.wikipedia.org/wiki?curid=806838" title="Pucybut">
Pucybut

Pucybut, także: czyścibut, czyściciel butów – zawód polegający na czyszczeniu i polerowaniu obuwia przypadkowych klientów, wykonywany zwykle wprost na ulicy miasta, za wynagrodzeniem.
Specyfika zawodu.
Zwykle obsługiwany przez pucybuta klient kładzie nogi na podnóżek, jego spodnie są delikatnie podwijane (by nie ubrudzić nogawek), po czym pucybut zaczyna czyścić mu buty za pomocą szczotek, past, kremów i szmatek. Na początku usuwa kurz i błoto, następnie szczotkuje buty pastą i na końcu doprowadza je do połysku wełnianą szmatką.
Zawód wykonywany typowo przez mężczyzn lub (w dawniejszych czasach) przez chłopców. W stereotypowym wyobrażeniu, strój pucybuta składa się z fartucha, koszuli z muszką i rękawic, jednak nie wszyscy pucybuci tak się ubierają.
Obecnie w Polsce zawód pucybuta jest rzadko spotykany.
Synonim przedsiębiorczości.
Zawód pucybuta stał się synonimem początku drogi w przedsiębiorczości (biznesie), co znalazło wyraz w popularnym sloganie "Od pucybuta do milionera". Opiera się to na fakcie, że rozpoczęcie działalności w tym własnym, jednoosobowym przedsiębiorstwie, nie wymaga dużego wkładu kapitału, przynosi skromny dochód, wymaga ciężkiej pracy, która nie cieszy się szacunkiem innych.

</doc>
<doc id="806839" url="https://pl.wikipedia.org/wiki?curid=806839" title="Hawasupajowie">
Hawasupajowie

Hawasupajowie albo Havasupai – plemię Indian Ameryki Północnej należące do grupy plemion Indian znad rzeki Kolorado (ang. "Colorado River Indian Tribes" – CRIT). Nazwa plemienia oznacza „lud znad błękitno-zielonej wody”, ale w języku spokrewnionych z nimi Hualapajów nazywano ich po prostu "Pai", czyli ludźmi. Od około 1100 roku mieszkali w Kanionie Katarakt, stanowiącym fragment Wielkiego Kanionu i na okolicznym płaskowzgórzu. Mówili językiem z jumańskiej rodziny językowej.
Historia.
Prawdopodobnie wywodzili się od prehistorycznych Kohoninów, odłamu plemion kultury Hakataya. Trzynaście klanów plemienia Pai w przeszłości polowało, uprawiało ziemię i zbierało płody leśne na obszarach północno-zachodniej Arizony wzdłuż rzeki Kolorado. W czasach historycznych podzielili się na trzy odłamy plemienne: Ludzi Gór, Ludzi Płaskowyżu (do którego należeli Hawasupajowie) i wojowniczych Yavapai.
Hawasupajowie byli niezwykle wszechstronni. Polowali zarówno na płaskowyżu na wysokości 600 m n.p.m., jak i w górach na wysokości 4000 m n.p.m. Biali im nie przeszkadzali. Do XIX wieku zaledwie kilku Hiszpanów zapędziło się w ich strony. Wyjątkiem był badacz i odkrywca Francisco Garces, który dotarł do ich kanionu w roku 1776. Dopiero wraz z utworzeniem szlaku od rzeki Rio Grande do Kalifornii biali zaczęli penetrować ich terytoria, co czasami powodowało zbrojne zrywy Indian. Dopiero jednak poszukiwacze złota, którzy zaczęli penetrować Kanion Katarakt, wywołali ich gwałtowniejszą reakcję. Na ich nieszczęście zerwali się do walki (tzw. wojna Hulapajów 1865–1869) w chwili zakończenia w Stanach Zjednoczonych wojny secesyjnej, gdy w kraju był nadmiar wojska i nowoczesnej broni. Zostali więc pokonani i od tego czasu usługiwali jako zwiadowcy armii walczącej z Apaczami Tonto. w dodatku nie zostali zesłani – jak Hulapajowie – do rezerwatu i mogli wrócić do swego odizolowanego, przez nikogo początkowo nie odwiedzanego kanionu. Od tego czasu pomiędzy oboma plemionami tworzyła się coraz większa luka kulturowa. W roku 1880 władze uznały, że ich siedziby wzdłuż potoku Havasu Creek będą ich rezerwatem, a w 1882 r. ograniczyły jego wielkość do zaledwie 518 akrów powierzchni. Niektórzy z Huwasupajów aż do roku 1934 zajmowali się zbieractwem na płaskowyżu nad kanionem, ale Zarząd Parków Narodowych (ang. "National Park Service") wyburzył domostwa, a ich samych przegonił do rezerwatu.
Hawasupajowie zaczęli teraz intensywnie uprawiać niewielki teren, gdzie zajęli się – na szeroką skalę – uprawą brzoskwiń, a w roku 1912 sprowadzili bydło. Ich liczebność – w wyniku epidemii ospy i cholery – spadła do około stu osób. Sytuacja stawała się coraz gorsza, a ceny w lokalnym sklepiku sięgały 150% cen w okolicznych miejscowościach. Dopiero w latach 1960. przyszedł im z pomocą rząd federalny dając pracę i budując nowoczesne, wygodne domy. Jednocześnie jednak zmniejszał się areał upraw, bowiem coraz większych pastwisk wymagały konie i muły, hodowane na potrzeby turystyki w rejonie Wielkiego Kanionu, główne źródło dochodów plemienia. W końcu, w roku 1975, władze oddały im 185 tys. akrów ziemi ich przodków wzdłuż południowej krawędzi kanionu.
Życie codzienne.
Plemię nie jest dla Hawasupajów najważniejsze. Podstawową jednostką społeczną jest rodzina. W przeszłości zawarcie małżeństwa wyglądało w ten sposób, że mężczyzna wprowadzał się do domu rodziców żony. Do własnego domu przenosili się, gdy urodziło się pierwsze dziecko. Kobiety nie posiadały żadnej własności. Dziecko po urodzeniu zostawało w plecionym nosidle praktycznie do wieku, w którym mogło zacząć naukę chodzenia. Podziału pracy według płci nie było.
Mieszkali w kopulastych domostwach zbudowanych z sitowia oblepianego gliną, ale zamieszkane były też jaskinie u podnóża klifu. Kilka większych kopulastych budowli służyło praktykom religijnym i rozrywkom. Uprawiali kukurydzę, fasolę i inne strączkowe, słoneczniki i tytoń. W zimie wędrowali po płaskowyżu i jedli, co dało się upolować lub zebrać. Prowadzili też ożywiony handel wymienny z Hopi i innymi okolicznymi plemionami, oferując skóry upolowanych zwierząt, sól i hematytową czerwoną farbę w zamian za ceramikę, żywność i odzież. Wyplatane przez kobiety kosze były wysoko cenione.
Czasy dzisiejsze.
Największe zyski czerpią Hawasupajowie z turystyki. Obok przewodników i zwierząt wierzchowych oferują pole kempingowe, hotel, restaurację, a ponadto sprzedają pamiątki – głównie kosze. Plemię posiada spore stado bydła. Niektórzy pracują w centrum turystycznym Wielkiego Kanionu. Obawiając się skażenia terenu, rada plemienna zakazała na swych terytoriach wydobycia uranu i walczy ze skażeniem terenu w pobliskich lasach Kaibab.
Jak sto lat temu świętują Zbiór Brzoskwiń na jesieni, ale musieli ceremonię przesunąć nieco w czasie ze względu na młodzież, wyjeżdżającą do szkół poza rezerwatem. Są tacy, którzy nigdy nie opuścili rezerwatu, większość opuszcza go tylko kilka razy w roku (najbliższa miejscowość znajduje się w odległości 60 km). Dawne tradycje religijne są kultywowane, ale żywy jest też – zwłaszcza wśród młodszych – rastafarianizm.

</doc>
<doc id="806845" url="https://pl.wikipedia.org/wiki?curid=806845" title="Benowo-Wrzosy">
Benowo-Wrzosy

Benowo-Wrzosy – nieoficjalna nazwa przysiółka wsi Benowo w Polsce położona w województwie pomorskim, w powiecie kwidzyńskim, w gminie Ryjewo.
Miejscowość położona jest przy drodze wojewódzkiej nr 602.
W latach 1975–1998 miejscowość administracyjnie należała do województwa elbląskiego.

</doc>
<doc id="806846" url="https://pl.wikipedia.org/wiki?curid=806846" title="Mátészalka">
Mátészalka

Mátészalka – miasto powiatowe w komitacie Szabolcs-Szatmár-Bereg w północno-wschodnich Węgrzech. 
Położenie.
Mátészalka leży kilka kilometrów na zachód od rzeki Kraszna, na granicy krainy Nyírség z Równiną Satmarsko-Berehowską. Stanowi węzeł komunikacyjny. Przez miasto przebiega droga 49, biegnąca od drogi 41 do przejścia granicznego Csengersima - Petea na granicy z Rumunią, kończy się tu również droga 471 z Debreczyna. Droga 491 prowadzi do Fehérgyarmat, a lokalne drogi prowadzą do Vásárosnamény i do Mérk nad granicą z Rumunią. W Mátészalka główna linia kolejowa z Debreczyna rozgałęzia się na lokalne linie do Vásárosnamény, Fehérgyarmat, Csenger i do przejścia granicznego Tiborszállás - Carei na granicy z Rumunią.
Historia.
Mátészalka powstała z połączenia dwóch dużych wsi: Máté, powstałej w roku 1231 i Szalka, powstałej w 1268. Od XV wieku Mátészalka było osadą targową. W latach 1920-1950 było siedzibą władz części komitatów Szatmár, Ugocsa i Bereg pozostałych przy Węgrzech po traktacie w Trianon. W 1969 Mátészalka otrzymało prawa miejskie. W mieście znajduje się regionalne "Szatmári Múzeum".

</doc>
<doc id="806851" url="https://pl.wikipedia.org/wiki?curid=806851" title="Pędziszewo">
Pędziszewo

Pędziszewo – przysiółek wsi Rozwory w Polsce, położony w województwie pomorskim, w powiecie człuchowskim, w gminie Debrzno.
W latach 1975–1998 przysiółek administracyjnie należał do województwa słupskiego.

</doc>
<doc id="806853" url="https://pl.wikipedia.org/wiki?curid=806853" title="Pokrzywy (województwo pomorskie)">
Pokrzywy (województwo pomorskie)

Pokrzywy – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="806855" url="https://pl.wikipedia.org/wiki?curid=806855" title="Mateszalka">
Mateszalka



</doc>
<doc id="806856" url="https://pl.wikipedia.org/wiki?curid=806856" title="Cyrulik Warszawski (pismo)">
Cyrulik Warszawski (pismo)

„Cyrulik Warszawski” – satyryczny tygodnik literacki wydawany w latach 1926–1934 w Warszawie, związany z obozem piłsudczykowskim i grupą literacką Skamander.
Został założony przez poetów wywodzących się z grupy "Skamandra". Kolejnymi redaktorami (i często wydawcami) byli: Leon Osiński, Ludwik Fiszer, Leszek Serafinowicz (Jan Lechoń), M. Łubowski, J. Zimosz oraz Jerzy Paczkowski. Motto, jakie przyświecało "Cyrulikowi", zaczerpnięte było z Pierre'a Beaumarchais'go i brzmiało "Śmiejmy się! Kto wie, czy świat potrwa jeszcze trzy tygodnie".
"Cyrulik Warszawski" miał nakład w wysokości 25 tys. egzemplarzy. Został założony przy poparciu finansowym i organizacyjnym ówczesnego obozu rządzącego. Po przejęciu czasopisma przez warszawski koncern Dom Prasy S.A., "Cyrulik "przestał być drukowany w 1934 roku.
Współpracownicy "Cyrulika Warszawskiego" to m.in.:
Duży rozgłos przyniosły "Cyrulikowi Warszawskiemu" szopki polityczne wystawiane w latach 1927–1930.
Według raportu współpracownika SB z lat siedemdziesiątych, Antoni Słonimski w prywatnej rozmowie

</doc>
<doc id="806858" url="https://pl.wikipedia.org/wiki?curid=806858" title="Pokrzywy">
Pokrzywy

Pokrzywy – magazyn humorystyczno-satyryczny

</doc>
<doc id="806860" url="https://pl.wikipedia.org/wiki?curid=806860" title="Agencje wyspecjalizowane ONZ">
Agencje wyspecjalizowane ONZ



</doc>
<doc id="806861" url="https://pl.wikipedia.org/wiki?curid=806861" title="Gniewno">
Gniewno

Gniewno – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.
W miejscowości działało "Państwowe Gospodarstwo Rolne Gniewno".
Inne miejscowości o z prefiksem Gniew: Gniewowo, Gniew, Gniewkowo, Gniewinko, Gniewino.

</doc>
<doc id="806863" url="https://pl.wikipedia.org/wiki?curid=806863" title="Frank Carlucci">
Frank Carlucci

Frank Carlucci, właśc. Frank Charles Carlucci III (ur. 18 października 1930 w Scranton, zm. 3 czerwca 2018 w McLean) – amerykański działacz państwowy, dyplomata i funkcjonariusz wywiadu, który w latach 1987–1989 pełnił funkcję sekretarza obrony w gabinecie prezydenta Ronalda Reagana, a przedtem także doradcy ds. bezpieczeństwa narodowego.
Życiorys.
Młodość.
Urodził się w Scranton w Pensylwanii. Jego rodzicami byli Frank senior oraz Roxanne Carlucci. Ukończył prestiżowy Uniwersytet Princeton w 1952, gdzie zajmował wspólny pokój w akademiku z Donaldem Rumsfeldem. Następnie kontynuował naukę w Harvard Business School (1954–1955). Ponadto w latach 1952–1954 był oficerem US Navy.
Przed pracą w administracji.
W latach 1956–1969 pracował w Departamencie Stanu. Ponadto brał udział CIA w misji do Konga w 1961, gdzie, dzięki swej sprawności fizycznej, brał udział w uwolnieniu obywateli amerykańskich z rąk lokalnych gangsterów.
W filmie "Lumumba" (2002) sugerowano, iż był wtedy, jako funkcjonariusz CIA, zamieszany z zamordowanie byłego premiera Konga Patrice Lumumby (duży udział amerykańskiego wywiadu w tym wydarzeniu został dowiedziony). Sam Carlucci publicznie temu zaprzeczał, a także uzyskał od sądu zakaz użycia jego nazwiska w filmie w czasie wyświetlania go w USA.
W rządzie.
We wczesnych latach 70. był protegowanym swego dawnego kolegi Donalda Rumsfelda, który wspierał jego karierę w administracji. W czasie, gdy Caspar Weinberger był sekretarzem zdrowia i edukacji w gabinecie Richarda Nixona, Carlucci pełnił funkcję jego zastępcy.
Następnie piastował stanowiska ambasadora w Portugalii (1974–1977) i zastępcy dyrektora CIA Stansfielda Turnera (w demokratycznej administracji Jimmy’ego Cartera) od 1978 do 1981.
Ponownie był zastępcą Weinbergera, tym razem sekretarza obrony (w latach 1981–1983). Po odejściu Johna Poindextera ze stanowiska doradcy ds. bezpieczeństwa narodowego w wyniku afery Iran-Contras w 1986 zajął jego miejsce. Zaś po odejściu również zamieszanego w aferę Weinbergera, prezydent Reagan mianował go sekretarzem obrony.
Jako szef Pentagonu Carlucci dał się poznać jako zwolennik większego niż poprzednik odprężenia i współpracy z blokiem wschodnim, jaka cechowała ostatnie lata prezydentury Reagana, w przeciwieństwie do poprzednich.
Sekretarzem obrony pozostał do końca kadencji Reagana.
Dalsze życie.
W latach 1992–2003 był prezesem Carlyle Group (prezesem emerytowanym do 2005). Był także związany m.in. z General Dynamics, Westinghouse, Ashland Oil, Neurogen, CB Commercial Real Estate, Nortel, BDM International i Quaker Oats. Prócz tego jest wspólnikiem lub współwłaścicielem wielu innych korporacji.
Był związany z Project for the New American Century, neokonserwatywnym zapleczem intelektualnym. Ponadto zasiadał w zarządzie Middle East Policy Council. Był też członkiem zarządu RAND Corporation i jednym z prezesów Advisory Board for RAND's Center for Middle East Public Policy. Był też członkiem Komisji Trójstronnej.
5 stycznia 2006 brał udział, wraz z pozostałymi byłymi sekretarzami obrony i stanu, w spotkaniu w Białym Domu w celu dyskusji nad polityką zagraniczną administracji George’a W. Busha.
Życie prywatne.
Z pierwszą żoną, Jean Anthony (ślub w 1954, rozwód w 1974) miał trójkę dzieci: córki Karen i Kristin oraz syna Franka IV. Jego drugą i ostatnia żoną była Marcia McMillan Myers (od 1976).

</doc>
<doc id="806867" url="https://pl.wikipedia.org/wiki?curid=806867" title="Kamień (Strzeczona)">
Kamień (Strzeczona)

Kamień – przysiółek wsi Strzeczona w Polsce, położony w województwie pomorskim, w powiecie człuchowskim, w gminie Debrzno.
W latach 1975–1998 przysiółek położony był w województwie słupskim.

</doc>
<doc id="806874" url="https://pl.wikipedia.org/wiki?curid=806874" title="Stanisławka (województwo pomorskie)">
Stanisławka (województwo pomorskie)

Stanisławka – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="806875" url="https://pl.wikipedia.org/wiki?curid=806875" title="Cyrulik warszawski">
Cyrulik warszawski



</doc>
<doc id="806876" url="https://pl.wikipedia.org/wiki?curid=806876" title="Łyszczec">
Łyszczec

Łyszczec, gipsówka ("Gypsophila" L.) – rodzaj roślin z rodziny goździkowatych. Obejmuje ok. 145 gatunków. Rośliny te występują w Europie, północnej Afryce, Azji i Australii, poza tym są szeroko rozprzestrzenione jako rośliny introdukowane. W Polsce rosną cztery gatunki rodzime, kilka innych dziczeje przejściowo, dwa gatunki introdukowane są zadomowione.
Nazwa gipsówka, będąca tłumaczeniem nazwy łacińskiej ("gypsos" = gips, "philos" = przyjaciel) wskazuje na przywiązanie wielu gatunków tych roślin do podłoża gipsowego. Występują zwykle na stokach suchych wzgórz, w miejscach skalistych. Niektóre gatunki uprawiane są jako ozdobne, w tym także na kwiaty cięte (zwłaszcza łyszczec nadobny i wiechowaty).
Rozmieszczenie geograficzne.
Zasięg rodzaju obejmuje wszystkie kontynenty Starego Świata. Liczne gatunki występują w Europie południowej (największe zróżnicowanie jest w Europie południowo-wschodniej) i Azji, nieliczne w Afryce północnej, Australii i Oceanii. Jako rośliny zawleczone obecne są w Ameryce Północnej i Południowej. We florze Polski rodzaj reprezentowany jest przez 8 gatunków, przy czym 4 z nich są rodzime. Dalszych kilkanaście gatunków spotykanych jest w uprawie.
Systematyka.
Rodzaj w tradycyjnym ujęciu miał charakter polifiletyczny. Zaliczany tu łyszczec polny "G. muralis" stanowi grupę siostrzaną kladu obejmującego rodzaje goździk "Dianthus" i goździcznik "Petrorhagia". W efekcie takson ten wyodrębniony został w osobny rodzaj "Psammophiliella". W obrębie kladu tworzonego przez gatunki z rodzaju łyszczec "Gypsophila" zagnieżdżony z kolei okazał się monotypowy rodzaj "Vaccaria" z gatunkiem krowiziół zbożowy, który w efekcie został włączony do rodzaju łyszczec pod nazwą "Gypsophila vaccaria" 
Rodzaj należy do rodziny goździkowatych ("Caryophyllaceae"), rzędu goździkowców ("Caryophyllales") w obrębie dwuliściennych właściwych. W obrębie goździkowatych należy do podrodziny "Caryophylloideae" plemienia "Caryophylleae".
Do rodzaju łyszczec zaliczane bywają niektóre gatunki uprawne klasyfikowane współcześnie w odrębnych rodzajach. Dotyczy to:
Zastosowanie i uprawa.
Wiele gatunków uprawianych jest jako rośliny ozdobne na rabatach, w ogrodach skalnych i na kwiaty cięte.
Rozmnażane są przez wysiew nasion, podział silnie rozrośniętych bylin i sadzonki.

</doc>
<doc id="806877" url="https://pl.wikipedia.org/wiki?curid=806877" title="Lineaż">
Lineaż

Lineaż - termin określający wszystkich przodków w linii prostej, począwszy od pewnego konkretnego, wybranego w przeszłości. 
Opis.
Terminu tego użył po raz pierwszy E.E. Evans-Pritchard. Jest on podobny do rodu. Wspólnota lineażowa obejmuje wszystkich potomków danego 
przodka zarówno żywych, jak i zmarłych. Członków lineażu oprócz wspólnego pochodzenia łączą także wspólne wartości kulturowe i społeczne.
"Patrylineaż" określa zbiór przodków płci męskiej, a "matrylineaż" - płci żeńskiej. Przez "najmniejszy lineaż" należy rozumieć trzon rodziny wielkiej złożonej z przedstawicieli co najmniej trzech pokoleń.
Występowanie.
W wielu kulturach lineaż wpływa na pozycję społeczną, np. w krajach arabskich w istotny sposób wpływa na mahru, czyli wysokość posagu.

</doc>
<doc id="806878" url="https://pl.wikipedia.org/wiki?curid=806878" title="Gipsówka">
Gipsówka



</doc>
<doc id="806880" url="https://pl.wikipedia.org/wiki?curid=806880" title="Patrylineaż">
Patrylineaż



</doc>
<doc id="806881" url="https://pl.wikipedia.org/wiki?curid=806881" title="Gypsophila">
Gypsophila



</doc>
<doc id="806882" url="https://pl.wikipedia.org/wiki?curid=806882" title="Matrylineaż">
Matrylineaż



</doc>
<doc id="806883" url="https://pl.wikipedia.org/wiki?curid=806883" title="Główna (województwo pomorskie)">
Główna (województwo pomorskie)

Główna – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość położona była w województwie słupskim.

</doc>
<doc id="806886" url="https://pl.wikipedia.org/wiki?curid=806886" title="Muzeum Pergamon">
Muzeum Pergamon



</doc>
<doc id="806891" url="https://pl.wikipedia.org/wiki?curid=806891" title="Smug (Bolesławowo)">
Smug (Bolesławowo)

Smug – część kolonii Bolesławowo w Polsce, położona w województwie pomorskim, w powiecie człuchowskim, w gminie Debrzno. Dawniej nazywała się Kostrzyce, w okresie zaboru pruskiego "Luisenhof".
W latach 1975–1998 Smug administracyjnie należał do województwa słupskiego.

</doc>
<doc id="806892" url="https://pl.wikipedia.org/wiki?curid=806892" title="Służewo (województwo pomorskie)">
Służewo (województwo pomorskie)

Służewo – kolonia w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.
Zobacz też: Służew, Służewiec

</doc>
<doc id="806893" url="https://pl.wikipedia.org/wiki?curid=806893" title="Ultrakrótki okres">
Ultrakrótki okres

Ultrakrótki okres – w ekonomii stanowi teoretycznie wyznaczany okres, w którym wszystkie czynniki produkcji mają charakter stały, co oznacza, że podmiot gospodarczy nie ma wpływu na żadne nakłady, ceny ani wielkość produkcji. Okres ultrakrótki jest podstawą statycznej analizy ekonomicznej.
Okres ultrakrótki nie jest związany z żadnym konkretnym okresem kalendarzowym. Jego faktyczna długość zależy od charakterystyki działalności gospodarczej w danym sektorze i może się wahać od kilku sekund do kilku lub nawet kilkunastu miesięcy.

</doc>
<doc id="806894" url="https://pl.wikipedia.org/wiki?curid=806894" title="Poręba (Stare Gronowo)">
Poręba (Stare Gronowo)

Poręba – część wsi Stare Gronowo w Polsce, położona w województwie pomorskim, w powiecie człuchowskim, w gminie Debrzno.
W latach 1975–1998 Poręba administracyjnie należała do województwa słupskiego.

</doc>
<doc id="806895" url="https://pl.wikipedia.org/wiki?curid=806895" title="Strzeczonka">
Strzeczonka

Strzeczonka – przysiółek wsi Rozwory w Polsce, położony w województwie pomorskim, w powiecie człuchowskim, w gminie Debrzno.
W latach 1975–1998 przysiółek administracyjnie należał do województwa słupskiego.

</doc>
<doc id="806898" url="https://pl.wikipedia.org/wiki?curid=806898" title="Buszkowo (województwo pomorskie)">
Buszkowo (województwo pomorskie)

Buszkowo – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="806901" url="https://pl.wikipedia.org/wiki?curid=806901" title="Miejski Klub Sportowy Pogoń 04 Szczecin">
Miejski Klub Sportowy Pogoń 04 Szczecin



</doc>
<doc id="806902" url="https://pl.wikipedia.org/wiki?curid=806902" title="Pogoń 04 Szczecin">
Pogoń 04 Szczecin

Pogoń '04 Szczecin – klub futsalowy ze Szczecina.
Klub powstał 2 sierpnia 2004 jako "Halowy Klub Sportowy Pogoń 04 Szczecin" w wyniku fuzji "NPI Szczecin" oraz "Selfy Szczecin". 5 września 2005 w kilka dni po historycznym – pierwszym awansie drużyny do I ligi podpisano list intencyjny o współpracy klubu z MKS Pogoń Szczecin SSA. 23 września 2005 zmieniono nazwę klubu na obecną. Najlepszy wynik Pogoni 04 w najwyższej klasie rozgrywkowej w Polsce to Wicemistrzostwo Polski w sezonie 2013/2014. 
Sezon 2018/19 drużyna zakończyła spadkiem do 1. ligi futsalu. Po letniej przerwie rozgrywkowej w 2019 roku klub znalazł się finansowych tarapatach i okazało się, że trener wyjechał na Ukrainę a zawodnicy nie przystąpiły do treningów. Zespół nie rozegrał kilku początkowych meczów nowego sezonu i realną stała się groźba całkowitego wycofania drużyny z rozgrywek. 

</doc>
<doc id="806906" url="https://pl.wikipedia.org/wiki?curid=806906" title="MKS Pogoń Szczecin SSA">
MKS Pogoń Szczecin SSA



</doc>
<doc id="806909" url="https://pl.wikipedia.org/wiki?curid=806909" title="Halowy Klub Sportowy Pogoń 04 Szczecin">
Halowy Klub Sportowy Pogoń 04 Szczecin



</doc>
<doc id="806910" url="https://pl.wikipedia.org/wiki?curid=806910" title="Husaria Szczecin">
Husaria Szczecin

Husaria Szczecin – polski zespół futbolu amerykańskiego założony w 2005 roku z siedzibą w Szczecinie, członek PZFA, obecnie występujący w najwyższej klasie rozgrywkowej Polskiej Ligi Futbolu Amerykańskiego.
Dwukrotny Mistrz PLFA I w latach 2013 oraz 2014, które to sukcesy osiągał pod wodzą legendarnego trenera Olafa Wernera.
Historia klubu.
Szczeciński klub futbolu amerykańskiego Husaria istnieje od listopada 2005 roku.
Pierwszy mecz towarzyski Husaria rozegrała z drużyną Devils Wrocław 1 lipca 2006 w Szczecinie. 27 sierpnia 2006 Husaria wzięła udział w Turnieju FA w Poznaniu.
Od stycznia 2007 r. drużyna dysponuje pełnym uzbrojeniem. W sezonie 2007 przystąpiła do Polskiej Ligi Futbolu Amerykańskiego. 15 kwietnia 2007 – Pierwszy mecz w ramach PLFA szczecińska drużyna rozegrała 15 kwietnia 2007 w Sopocie mierząc się z tamtejszymi Pomorze Seahawks.
Od przystąpienia do PLFA Husaria była nieprzerwanie uczestnikiem pierwszoligowych zmagań. Problemy kadrowe spowodowały, że drużyna musiała przerwać sezon 2010 i wycofać się z rozgrywek. Szybko przeprowadzona rekrutacja połączona ze staraniami managementu i sztabu szkoleniowego sprawiły jednak, że husarze wrócili na boiska PLFA już roku później – w sezonie 2011. Z powodu wspomnianego wycofania we wcześniejszym sezonie, szczeciński team został jednak zdegradowany do drugiej ligi. Sezon zasadniczy 2011 Husaria zakończyła na 3. miejscu z bilansem 4-2, awansując do rundy dzikich kart.
Sezon 2012 Szczecinska Husaria ukończyła z bilansem 2-4, nie awansując do playoff's. Niemniej jednak warto podkreślić fakt, że oba zwycięstwa zostały odniesione nad najmocniejsza ekipa Dywizji Północnej – Warsaw Spartans.
Wyniki sportowe.
W sezonie 2007 klub zajął 2. miejsce w Dywizji Północnej PLFA.
W sezonie 2008 Husaria zajęła 5. miejsce.
W sezonie 2009 drużyna zakończyła rozgrywki na miejscu 6.
W sezonie 2010 klub wycofał się z rozgrywek po rozegraniu dwóch meczów z powodu problemów kadrowych.
W sezonie 2011 Husaria zajęła 3. miejsce w Grupie Północnej PLFA II i awansowała do rundy dzikich kart.
W sezonie 2012 Husaria zajęła 3. miejsce w Grupie Północnej PLFA I i nie awansowała do playoff's.
W sezonie 2013 Husaria zdobyła Mistrzostwo PLFA I.
W sezonie 2014 Husaria ponownie zdobyła Mistrzostwo PLFA I.
W sezonie 2015 awans do PLFA Topliga oraz zajęcie 5. miejsca na koniec rozgrywek PLFA Topligi.
W sezonie 2016 zajęcie 5. miejsca na koniec rozgrywek PLFA Topligi.
W sezonie 2017 zajęcie 6. miejsca na koniec rozgrywek PLFA Topligi oraz zdobycie mistrzostwa PLFA 8.

</doc>
<doc id="806912" url="https://pl.wikipedia.org/wiki?curid=806912" title="Bibliometria">
Bibliometria

Bibliometria – nazwa stosowana od 1969 r., przez Alana Pritcharda i Roberta A. Faithorne’a zamiast wcześniejszej, nieścisłej nazwy bibliografia statystyczna. Ta nauka wywodzi się z badań naukometrycznych i jest zbiorem metod matematycznych oraz statystycznych używanych do badania komunikacji piśmienniczej.
Opiera się na analizie danych bibliograficznych publikacji, według poszczególnych cech: czasopisma, autora, hasła klasyfikacji tematycznej czy państwa.
Istnieje wiele ośrodków badań bibliometrycznych, w tym holenderskie Centre for Science and Technology Studies czy hiszpańskie The EC3 Research group. Od 1978 roku ukazuje się międzynarodowe czasopismo "Scientometrics".
Alternatywne metryki.
Alternatywne metryki (ang. "altmetrics", "alternative metrics") są to wskaźniki pozwalające na mierzenie w trybie online stopnia wpływu prowadzonych badań naukowych. Wskaźniki alternatywne mają na celu uzupełnienie tradycyjnych miar bibliometrycznych takich jak wskaźnik cytowań lub wskaźnik Hirscha.

</doc>
<doc id="806913" url="https://pl.wikipedia.org/wiki?curid=806913" title="Jawiszówka">
Jawiszówka

Jawiszówka – potok, prawy dopływ Zadrny o długości 4,81 km. 
Potok wypływa z północnych zboczy Zaworów w Sudetach Środkowych. Źródła w postaci licznych wykapów na wysokości ok. 500-580 m n.p.m., tworzących drobne cieki, które niżej łączą się, tworząc Jawiszówkę. Płynie na północ, później na północny zachód. W Jawiszowie wpada do Zadrny. W dolinie Jawiszówki, na prawym brzegu, znajdują się Gorzeszowskie Skałki z rezerwatem "Głazy Krasnoludków".

</doc>
<doc id="806914" url="https://pl.wikipedia.org/wiki?curid=806914" title="Biurokratyzacja">
Biurokratyzacja

Biurokratyzacja – proces rozpowszechniania się organizacji opartych o model biurokracji, będący następstwem demokratyzacji; poszerzenie władzy urzędników poprzez podporządkowanie coraz większej sfery życia społecznego przepisom i procedurom prawnym.
Niektórzy autorzy postulują możliwość debiurokratyzacji:
Inni zakładają, że przypadki przytaczane w diagnozach debiurokratyzacji są specyficzne i nie można ich generalizować. George Ritzer zakłada, że zasady makdonaldyzacji: „wydajność, niezawodność, uniformizacja i automatyzacja kontroli” stają się coraz powszechniejsze w różnych sferach życia i ograniczają zarówno kreatywność, jak i indywidualizm.

</doc>
<doc id="806916" url="https://pl.wikipedia.org/wiki?curid=806916" title="Nikola Karabatić">
Nikola Karabatić

Nikola Karabatić (; ur. 11 kwietnia 1984 w Niszu) – francuski piłkarz ręczny pochodzenia chorwackiego urodzony w Serbii, reprezentant Francji. Gra na pozycji środkowego rozgrywającego. Został uznany najlepszym szczypiornistą na świecie roku 2007.
Trzykrotny mistrz olimpijski 2008, 2012 oraz 2020.
Od sezonu 2015/16 występuje w Division 1, w drużynie Paris Saint-Germain Handball.
Dzieciństwo.
Niko urodził się w dawnej Jugosławii, obecnie Serbii. Jego ojciec, Chorwat, Branko Karabatić, także szczypiornista, był bramkarzem reprezentacji Jugosławii. W 1988 roku razem z rodziną przeprowadził się do Francji. Piłką ręczną zaczął się interesować już w wieku 5 lat.
Kariera klubowa.
Jego pierwszym klubem był Colmar, gdzie grał w latach 1990–1992. Następnie przeniósł się do młodzieżowej drużyny w Thau, gdzie jego ojciec był menadżerem.
Montpellier Agglomération Handball.
W 2000 roku Karabatić uczył się w Akademii Montpellier. Sezon 2001/2002 był dla niego pierwszym sezonem w profesjonalnym klubie. Wówczas, w wieku 17 lat, zdobył mistrzostwo i puchar Francji. W sezonie 2002/2003 Nikola zdobył wszystko możliwe do zdobycia w klubowej piłce ręcznej: Ligę Mistrzów oraz mistrzostwo i puchar Francji. Kolejne sezony Niko w Montpellier również były udane, zdobył: dwukrotne mistrzostwo Francji, dwukrotnie superpuchar Francji, a także w sezonie 2004/2005 puchar Francji.
Po 5 latach w Montpellier, Karabatić opuścił Francję.
Nikola wrócił do Montpellier w sezonie 2009/2010. W pierwszym sezonie po powrocie wywalczył dla Montpellier mistrzostwo i puchar Francji, a także puchar Ligi Francuskiej. Wystąpił 19 meczach w Division 1, zdobywając 83 bramki. Na zakończenie sezonu został wybrany MVP oraz najlepszym środkowym rozgrywającym.
W sezonie 2010/2011 Karabatić zdobył szósty tytuł mistrza Francji, a także puchar Ligi Francuskiej. W całym sezonie Niko wystąpił w 22 meczach i zdobywał 122 bramki.
W kolejnym sezonie Division 1 – 2011/12, Nikola zdobył wraz z Montpellier mistrzostwo i puchar Francji, a także puchar Ligi Francuskiej. W całym sezonie wystąpił w 76 meczach, zdobywając przy tym 126 bramek.
Przed świętami Bożego Narodzenia 2012 szczypiornista dopuścił się bójki z prezesem Montpellier HB Remim Levy, który skierował sprawę do sądu. Po tej sytuacji, w styczniu 2013 rozwiązał kontrakt z Montpellier za porozumieniem stron.
THW Kiel.
Z kilońskim klubem związał się w sezonie 2005/2006. W tamtym czasie udało mu się wywalczyć: superpuchar i mistrzostwo Niemiec.
Sezon 2006/2007 już po raz drugi świętował w potrójnej koronie, zdobył puchar i mistrzostwo Niemiec, a co najważniejsze wygrał Ligę Mistrzów, został także królem strzelców tej edycji mistrzowskiej, z wynikiem 89 bramek. Na koniec sezonu został uznany za najlepszego szczypiornistę sezonu w Bundeslidze.
Kolejne mistrzostwo i puchar Niemiec, a także srebrny medal Ligi Mistrzów, wywalczył w sezonie 2007/2008. Po raz drugi został wybrany najlepszym piłkarzem sezonu w Bundeslidze.
Sezon 2008/2009 był dla Nikoli bardzo udany, udało mu się wywalczyć puchar Niemiec, finał Ligi Mistrzów, w którym THW przegrało po raz kolejny z BM Ciudad Real. Ciudad wygrał dwumecz zaledwie jedną bramką (stan 67:66). Zdobył również po raz czwarty z rzędu mistrzowski tytuł. Niko opuścił kilońską drużynę po czterech sezonach. W tym czasie zdobył dla THW Kiel 629 bramek, występując w 550 meczach.
Pays d’Aix Université Club handball.
1 lutego 2013 podpisał pięciomiesięczny kontrakt z Pays d’Aix Université Club handball. Nikola pomógł utrzymać się drużynie z Aix-en-Provence we francuskiej Division 1. Ostatecznie drużyna zajęła 11 miejsce, a sam zawodnik otrzymał nagrodę MVP sezonu.
FC Barcelona.
W czerwcu 2013 podpisał czteroletni kontrakt z drużyną z Katalonii. W ciągu dwóch sezonów gry dla hiszpańskiej drużyny zdobył dwukrotnie złoty medal mistrzostw Hiszpanii, puchar Króla, superpuchar Hiszpanii oraz puchar Ligi ASOBAL. Zdobył także brązowy medal w Lidze Mistrzów podczas Final Four rozgrywanego w dniach 31 maja-1 czerwca 2014 w Kolonii. Nikola znalazł się również w „10” najlepszych strzelców sezonu Ligi Mistrzów z 72 bramkami. FC Barcelona zdobyła także puchar Króla i mistrzostwo Hiszpanii. W sezonie 2014/15 szczypiornista zdobył złoty medal Ligi Mistrzów. Reprezentant Francji został wybrany do "Siódemki Gwiazd" jako najlepszy lewy rozgrywający. Zdobył także 75 bramek w całych rozgrywkach.
Kariera reprezentacyjna.
Pierwsze powołanie do narodowej kadry Francji otrzymał w 2002 roku, mając 18 lat. Rok później, w 2003 roku, zdobył swój pierwszy medal, brąz mistrzostw Świata rozgrywanych w Portugalii.
Jako 20 latek zaliczył swój pierwszy występ na Igrzyskach Olimpijskich w 2004 roku w Atenach.
W 2004 roku wystąpił również podczas mistrzostw Europy, gdzie Francji nie udało się stanąć na podium. Jednak Niko został wybrany najlepszy zawodnikiem na pozycji lewego rozgrywającego w turnieju.
W 2005 roku po raz drugi w karierze wywalczył brązowy medal mistrzostw Świata.
W 2006 roku zdobył złoty medal Mistrzostw Europy. Rok później, podczas mistrzostw Świata w Niemczech Francja nie wywalczyła medalu, ale Karabatić otrzymał nagrodę dla najlepszego lewego rozgrywającego turnieju. W 2008 roku został wybrany MVP Mistrzostw Europy, rozgrywanych w Norwegii, a Francja zdobyła brązowy medal. Został uznany najlepszym piłkarzem ręcznym na świecie roku 2007.
Podczas Igrzysk Olimpijskich 2008 w Pekinie zdobył złoty medal olimpijski.
W 2009 roku w Chorwacji wywalczył mistrzostwo Świata. W finale ekipa Francji pokonała Chorwację "24:19". Na zakończenie turnieju został wybrany do "Siódemki gwiazd" jako najlepszy środkowy rozgrywający.
Został wybrany do najlepszej siódemki świata 2009 roku przez magazyn „L’Équipe”.
W 2010 r. zdobył mistrzostwo Europy. Podczas tych ME w Austrii Francuzi pokonali w wielkim finale Chorwację "25:21", a Karabatić został wybrany do "Siódemki gwiazd" jako najlepszy środkowy rozgrywający turnieju.
W 2011 r. drugi raz z rzędu został mistrzem Świata. Turniej odbywał się w Szwecji, a na jego zakończenie Nikola został wybrany MVP.
W grudniu 2011 r. został wybrany przez L’Équipe najlepszym sportowcem roku we Francji.
12 sierpnia 2012 w Londynie razem z reprezentacją Francji, po raz drugi w historii, zdobył złoty medal olimpijski. Na zakończenie turnieju został wybrany najlepszym środkowym rozgrywającym.
Podczas Mistrzostw Europy 2014 rozegranych w Danii Francuzi ponownie zdobyli złoty medal, a Nikola został wybrany MVP. To już druga taka nagroda reprezentanta Francji.
Afera korupcyjna.
1 października 2012 został aresztowany przez francuska policję w związku z ustawianiem meczów i nielegalnymi zakładami bukmacherskimi. W aferę zamieszani są również: Wissem Hmam, Luka Karabatić, Dragan Gajić, Mickaël Robin, Issam Tej oraz Primož Prost, dotyczy ona meczu z 12 maja 2012, kiedy drużyna Montpellier Agglomération Handball przegrała z Cesson Rennes Métropole Handball "28:31". Montpellier Agglomération Handball miał wówczas zapewniony tytuł mistrzowski, a drużyna z Cesson-Sévigné walczyła o utrzymanie. Zawodnicy przyznali się do obstawiania zakładów, ale nie do ustalania końcowego wyniku meczu. Prokurator Republiki Brice Robin poinformował, że przyjaciółka Nikoli postawiła 1500 €.
Jak się później okazało Nikola dzień przed meczem z Cesson Rennes Métropole Handball pobrał na swój telefon bukmacherską aplikację "Parions Sport". Istnieją również dowody, że na jego laptopie był na bieżąco monitorowany przebieg meczu pomiędzy obiema drużynami.
Życie prywatne.
Był związany z Blanką Vlašić, chorwacką lekkoatletką uprawiającą skok wzwyż. Jest synem, zmarłego 25 maja 2011, Branko Karabaticia – jugosłowiańskiego szczypiornisty i bratem Luki, również szczypiornisty. Ma dwójkę dzieci - syn Alek oraz córka Nora.

</doc>
<doc id="806921" url="https://pl.wikipedia.org/wiki?curid=806921" title="Akantoliza">
Akantoliza

Akantoliza (łac. "acantholysis") – utrata łączności między komórkami warstwy kolczystej naskórka ("stratum spinosum") poprzez zanikanie mostków międzykomórkowych.
Komórki leżą luźno w powstałych wolnych przestrzeniach, mają okrągły kształt, duże, często nieprawidłowe jądra. Barwią się metodą Maya-Grünwalda-Giemsy w charakterystyczny sposób (obrąbek cytoplazmy wybarwia się na ciemnoniebiesko). Można ją wykryć w wymazie z dna pęcherza testem cytologicznym Tzancka.
Wyrazem klinicznym akantolizy jest:

</doc>
<doc id="806922" url="https://pl.wikipedia.org/wiki?curid=806922" title="Kultura puchowska">
Kultura puchowska

Kultura puchowska (daw. "kultura cieszyńska") – kultura archeologiczna epoki żelaza (300 p.n.e. – 180 n.e. (regionalnie do IV w. n.e) wiązana z plemionami celtyckimi.
Chronologia geneza i zanik.
Nazwa wywodzi się od eponimicznego stanowiska Púchov nad Wagiem na Słowacji, które przebadał E. Beninger w roku 1937, jednak pierwszego odkrycia zabytków przypisanych później tej kulturze dokonał w latach 1888–1894 E. Hoening.
Stanowiska tej kultury datowane są na okres pomiędzy III a I w. p.n.e. Kultura puchowska nastąpiła po wcześniejszej kulturze łużyckiej jako kontynuatorka zespołu zachodniohalsztackich i lateńskich grup kulturowych w odmianie celtycko-trackiej. Na północy do II w. n.e. stanowiska kultury puchowskiej sąsiadują ze stanowiskami kultury przeworskiej, natomiast na wschodzie ze stanowiskami kultury zarubinieckiej.
Obszar występowania i kontekst archeologiczny.
Stanowiska kultury puchowskiej występowała w okresie lateńskim, tj. do końca okresu LT B (połowa III w. p.n.e.) na terenach północnej i wschodniej Słowacji głównie w jej partiach górskich oraz w górnym dorzeczu Nitry, Wagu i Hronu. W okresie LT C na tereny południowej Polski przenika zapewne część grup ludności celtyckiej m.in. na ziemie Kotliny Sądeckiej, Kotliny Żywieckiej oraz obszar górnego i środkowego dorzecza Sanu na tzw. Doły Jasielsko-Sanockie – za pośrednictwem silnego ośrodka zemplińskiego we wschodniej Słowacji na terenach południowej Polski oraz północnej części Słowacji.
Charakterystyczne wytwory kulturowe.
Ceramika tzw. grafitowa, szklane bransolety, niespotykane dotąd narzędzia rolnicze i kowalskie.
Osadnictwo.
Osady ufortyfikowane o konstrukcji ziemno-drewniano-kamiennej. W niektórych osadach, np. Liptowska Mara na Słowacji, znajdowały się miejsca kultu, gdzie składano ofiary.
Obrządek.
Brak informacji na temat obrządku pogrzebowego
Gospodarka i społeczeństwo.
Ludność kultury puchowskiej prezentowała wysoki stopień rozwoju gospodarki, o którym świadczą chociażby lokalne emisje monet.
Głównym nosicielem tej kultury była ludność utożsamiana z celtyckim plemieniem Kotynów (o Kotynach wspomina Tacyt), osiadła na zachodnim pograniczu oraz celtyckim plemieniem Anartów ("Anartii, Anartfracti") na wschodnim pograniczu w dorzeczu Sanu i Cisy. Kultura puchowska przetrwała na ziemiach polskich co najmniej do końca II w. n.e. W okresie upływającym po wojnach markomańskich (lata 166–180) ślady osadnictwa tej kultury zanikają.

</doc>
<doc id="806923" url="https://pl.wikipedia.org/wiki?curid=806923" title="Nierybie">
Nierybie

Nierybie (niem. Peterswalder Mühle) – osada w Polsce położona w województwie pomorskim, w powiecie człuchowskim, w gminie Debrzno. 
Osada wchodzi w skład sołectwa Cierznie.
W latach 1975–1998 miejscowość administracyjnie należała do województwa słupskiego.

</doc>
<doc id="806924" url="https://pl.wikipedia.org/wiki?curid=806924" title="Bitwa w Zatoce Świeżej">
Bitwa w Zatoce Świeżej



</doc>
<doc id="806926" url="https://pl.wikipedia.org/wiki?curid=806926" title="Igor Yudin">
Igor Yudin

Igor Yudin [polska transkrypcja Judin] (ur. 17 czerwca 1987 w Jekaterynburgu w Rosji jako Игорь Юдин) – australijski siatkarz pochodzenia rosyjskiego, grający na pozycji przyjmującego i atakującego, reprezentant Australii.
Uczestnik Mistrzostw Świata 2006 w Japonii. Był kapitanem młodzieżowej reprezentacji Australii. Według oficjalnych materiałów australijskiej federacji siatkówki jego zasięg w ataku sięga 365 cm, a według strony Jastrzębskiego Węgla nawet 372 cm.
Od sezonu 2006/07 przez pięć kolejnych lat reprezentował barwy Jastrzębskiego Węgla. Początkowo grał na pozycji przyjmującego. Po objęciu stanowiska trenera przez Roberto Santilliego zaczął grać jako atakujący.
12 maja 2011 roku został zawodnikiem AZS Olsztyn. Swojej przygody z tym klubem nie mógł zaliczyć do udanych, gdyż przez większość czasu zmagał się z leczeniem kontuzji. 31 stycznia 2012 roku jego umowa z AZS została rozwiązana za porozumieniem stron. Wkrótce potem znalazł zatrudnienie w rosyjskim Jarosławiczu Jarosław.
W 2013 roku otrzymał rosyjskie obywatelstwo i został zawodnikiem Dinamo Krasnodar, występujący w rosyjskiej Superlidze. W połowie sezonu 2015/2016 rozwiązał kontrakt z tureckim klubem Galatasaray Stambuł. W sezonie 2016/2017 występował w Łuczniczce Bydgoszcz. W kolejnym sezonie - 2017/2018 zawodnik Mistrza Rosji, Zenitu Kazań. Od sezonu 2018/2019 do sezonu 2019/2020 występował we włoskiej drużynie Gas Sales Piacenza. W sezonie 2020/2021 był reprezentantem Emma Villas Volley.
W sezonie 2021/2022 ponownie był zawodnikiem zespołu BKS Visła Bydgoszcz, do którego wrócił po czterech latach. Ze względu na odnawiającą się kontuzję kolana zagrał w 10 meczach. Od sezonu 2022/2023 będzie reprezentować bułgarski klub Lewski Sofia.
Sukcesy klubowe.
Liga brazylijska:
Liga polska:
Puchar Challenge:
Puchar Polski:
Superpuchar Rosji:
Puchar Rosji:
Klubowe Mistrzostwa Świata:
Liga rosyjska:
Liga Mistrzów:
I liga polska:
Sukcesy reprezentacyjne.
Mistrzostwo Azji:
Przypisy.
 

</doc>
<doc id="806927" url="https://pl.wikipedia.org/wiki?curid=806927" title="Łężec (potok)">
Łężec (potok)

Łężec (niem. ) – potok, prawy dopływ Zadrny o długości 5,68 km. 
Wypływa z północnej części Krzeszowskich Wzgórz w Kotlinie Kamiennogórskiej. Płynie ku północy i północnemu zachodowi u stóp Czarnego Lasu. W Czadrowie uchodzi do Zadrny. Jeden ze źródliskowych potoków Łężca nosi nazwę Łężec Górny.
Historia.
Potok płynie przez teren, którzy już w XIII w. stanowił własność Opactwa Cystersów w Krzeszowie. Cystersi założyli 3 stawy rybne w połowie długości jego biegu. Dawniej stała nad nimi strażnica rybacka.

</doc>
<doc id="806928" url="https://pl.wikipedia.org/wiki?curid=806928" title="Yucatán">
Yucatán



</doc>
<doc id="806929" url="https://pl.wikipedia.org/wiki?curid=806929" title="Maciej Stęczniewski">
Maciej Stęczniewski

Maciej Stęczniewski (ur. 8 maja 1973) – polski piłkarz ręczny, reprezentant Polski grający na pozycji bramkarza.
Występował w Anilanie Łódź, potem przeszedł do Vive Kielce. W późniejszym okresie zmienił klub i występował między innymi w Śląsku Wrocław. Po przerwie wrócił znowu do Kielc, gdzie występował z numerem 22. Reprezentował także niemiecki klub TSV Hannover-Burgdorf. Od czerwca 2009 jest zawodnikiem Azoty-Puławy. Ma 208 cm wzrostu. Zaliczył występy w reprezentacji Polski podczas Mistrzostw Europy 2006.

</doc>
<doc id="806930" url="https://pl.wikipedia.org/wiki?curid=806930" title="Prędkość polowa">
Prędkość polowa

Prędkość polowa – stosunek pola powierzchni figury ograniczonej torem ruchu ciała poruszającego się wokół jakiegoś punktu (ogniska) (łukiem), przebytym w pewnym czasie i odległościami od końców toru (łuku) do ogniska, do tego czasu.
Pole zakreślone przez wektor położenia względem punktu A określa wzór:
Szybkość przyrostu pola zakreślanego przez wektor położenia:
Ale formula_3 jest wektorem prędkości formula_4 poruszającego się punktu, dlatego:

</doc>
<doc id="806931" url="https://pl.wikipedia.org/wiki?curid=806931" title="Grigorij Siemionow">
Grigorij Siemionow

Grigorij Michajłowicz Siemionow, ros. Григоpий Михайлович Семёнов (ur. w obwodzie zabajkalskim, zm. 14 czerwca 1946 w Moskwie) – rosyjski wojskowy, Kozak zabajkalski, uczestnik I wojny światowej oraz wojny domowej w Rosji. Walcząc przeciwko bolszewikom, wspierany przez Japonię, w latach 1918-1920 kontrolował Zabajkale.
Życiorys.
Młodość i I wojna światowa.
Urodził się na Zabajkalu. Był synem Kozaka i Buriatki. W 1911 r. ukończył Orenburską Szkołę Kawalerii. Brał udział w kilku ekspedycjach badawczych po krajach Azji przed I wojną światową.
W latach 1914-1916 służył w Nerczyńskim pułku gwardii. Następnie w stopniu esauła służył w pułku Wierchnieudińskim, w Armii Kaukaskiej. W maju 1917 r. został ponownie przeniesiony do pułku Nerczyńskiego i walczył do czerwca tego samego roku na froncie rumuńskim. Jako komisarz Rządu Tymczasowego wyjechał w 1917 r. na Zabajkale, by mobilizować Kozaków do wojska rosyjskiego i tworzyć ochotniczy oddział złożony z Buriatów i Mongołów, jako że władał ich językami. Natychmiast po rewolucji październikowej zaangażował się w działalność antybolszewicką.
Wojna domowa w Rosji. Faktyczne rządy na Zabajkalu.
19 listopada 1917 r. Grigorij Siemionow na czele konnego oddziału buriacko-mongolskiego, nazwanego Specjalnym Oddziałem Mandżurskim, podjął walkę z oddziałami Czerwonej Gwardii, w Wierchnieudinsku. Na tworzenie antybolszewickich oddziałów otrzymał wsparcie finansowe od Brytyjczyków i Francuzów. W pierwszych dniach grudnia ogłosił bunt przeciwko rządowi radzieckiemu, poniósł jednak klęskę i musiał wycofać się do Mandżurii. Dzięki pomocy gen. Dmitrija Chorwata, byłego komisarza Rządu Tymczasowego na Kolei Wschodniochińskiej, sformował nowy oddział (ok. 900 żołnierzy) i 29 stycznia 1918 r. wkroczył na wschodnie Zabajkale, opanował obszar Daurii, jednak po miesiącu (1 marca 1918 r.) musiał wycofać się z Daurii pod naciskiem oddziałów Czerwonej Gwardii pod dowództwem Siergieja Łazo. Jego atak odciągnął oddziały bolszewickiego Centrosybiru od walki ze zbuntowanymi żołnierzami Korpusu Czechosłowackiego. Jako że jego oddziały dopuszczały się bandytyzmu i rabunku, stracił wsparcie brytyjskie i francuskie. Dalszą walkę umożliwiła mu pomoc Japończyków, którzy 8 kwietnia 1918 r. wylądowali we Władywostoku. Jego sformowany na nowo oddział ponownie wkroczył na Zabajkale i ruszył w kierunku Czyty. Latem 1918 r. Siemionow opanował tereny na wschód od Bajkału, w Mandżurii, nad Amurem i Ussuri, we wrześniu zajął Czytę. Na kontrolowanych przez siebie ziemiach, wspólnie ze swoimi podkomendnymi Iwanem Kałmykowem i Romanem von Ungern-Sternbergiem, ustanowił rządy terroru. Odwołał podjęte wcześniej decyzje o nacjonalizacji przedsiębiorstw i przeprowadził przymusową mobilizację. W czerwcu 1918 r. ogłosił się atamanem pochodowym Kozaków zabajkalskich, snuł wizje budowy Wielkiej Mongolii. Na czele mongolskiej armii on sam miałby uderzyć najpierw na bolszewicką Rosję, a następnie na dekadencką Europę. 
W sierpniu 1918 r. Siemionow odmówił uznania Tymczasowego Rządu Syberyjskiego i uczynił to dopiero po naciskiem Korpusu Czechosłowackiego. Mimo to otrzymał od tegoż rządu 2,5 mln rubli na rozwój białych oddziałów kozackich. W listopadzie 1918 r. Rząd Syberyjski uznał zwierzchność Ogólnorosyjskiego Rządu Tymczasowego, jednak rząd ten już 17 listopada 1918 r. został obalony przez adm. Aleksandra Kołczaka, który ogłosił się wielkorządcą państwa rosyjskiego. Siemionow odmówił uznania jego zwierzchności. 23 listopada wysłał do siedziby Kołczaka w Omsku telegram, w którym sugerował, iż to on sam, jako dowódca najaktywniejszego białego zgrupowania na Syberii powinien decydować o wyborze wielkorządcy. Stwierdził, że tytularnym dowódcą całego ruchu białych mógłby być gen. Anton Denikin, ataman Aleksandr Dutow lub gen. Dmitrij Chorwat, zaś Kołczak nie powinien być nawet brany pod uwagę. Siemionow nie ukrywał, że kieruje się osobistą niechęcią do Kołczaka. Demonstracyjnie uniemożliwiał mu łączność telegraficzną z Władywostokiem, zatrzymywał pociągi z zaopatrzeniem, jakie Kołczak miał otrzymywać od zachodnich sojuszników, a w Czycie publikował broszury i ulotki, w których Kołczaka nazywano "miernotą". Kołczak bez powodzenia pisał do rządów Wielkiej Brytanii, Francji i USA, interweniujących w Rosji, by drogą dyplomatycznych nacisków skłoniły Japonię do wycofania wsparcia dla Siemionowa. Japończycy nie przestali jednak wspierać atamana. Na przełomie lutego i marca 1919 r. z ich przyzwoleniem, czy wręcz na japońskie zlecenie, Siemionow przeprowadził w Czycie konferencję panmongolską, podczas której zapowiedział utworzenie Wielkiej Mongolii, państwa Mongołów i Buriatów. Był to jawny afront pod adresem Kołczaka i innych zwolenników białej Rosji jednej i niepodzielnej. Ostatecznie Siemionow zgodził się uznać dowództwo Kołczaka z tym zastrzeżeniem, iż faktyczne kierownictwo nad całym ruchem białych admirał miałby przy pierwszej okazji przekazać w ręce gen. Denikina. W praktyce Siemionow nigdy nie skierował żadnych oddziałów do armii tworzonej przez Kołczaka, a rząd Kołczaka nigdy nie kontrolował jego działań na Zabajkalu. We wrześniu 1919 r. Siemionow zagarnął 42 251 000 rubli w złocie wysłane przez Kołczaka do Banku Państwowego we Władywostoku. Zbrodnie popełniane przez podkomendnych Siemionowa sprawiały, że jego rządy wywoływały coraz większy sprzeciw wśród miejscowej ludności, która zaczęła oczekiwać na powrót bolszewików i popierać czerwoną partyzantkę. 
Realnie Siemionow miał pod swoją komendą w szczytowym momencie nie więcej niż 8 tys. ludzi i utrzymywał władzę dzięki stosowaniu terroru oraz dzięki wsparciu Japończyków. Wiosną 1919 r. jego kozaccy żołnierze zaczęli opuszczać Zabajkale, by zaciągnąć się do armii Kołczaka. Równocześnie Japończycy, z uwagi na trudności wewnętrzne (m.in. bunty chłopskie) musieli ograniczyć swoją obecność w Rosji. Siemionow zaczął poszukiwać wsparcia amerykańskiego, co tym bardziej zniechęciło Tokio do wspierania go. W ocenie Grigorija Popowa Siemionow był "politycznym awanturnikiem", którego większość Kozaków zabajkalskich bynajmniej nie popierała.
Upadek.
Latem i jesienią 1919 r. wojska adm. Kołczaka poniosły szereg klęsk, w listopadzie 1919 r. Kołczak został zmuszony do ewakuacji ze swojej dotychczasowej stolicy - Omska. Odjeżdżając pociągiem na wschód, admirał skierował swoich przedstawicieli do Czyty, by prosić Siemionowa o wsparcie. 20 grudnia 1919 r. Siemionow wydał wezwanie do przyjmowania na Zabajkalu rannych i chorych żołnierzy białej armii, jednak nie skierował żadnych sił, by wesprzeć kołczakowski garnizon w Irkucku. Dalsze wsparcie uzależnił od nadania mu tytułu głównodowodzącego. Ostatecznie Kołczak, nie widząc innej szansy na przetrwanie swojej armii, 23 grudnia nadał Siemionowowi stopień generalski i ogłosił go dowódcą wszystkich antybolszewickich sił na Zabajkalu, w kraju nadamurskim i w irkuckim okręgu wojskowym. Siemionow skierował jednak do Irkucka tylko symboliczne siły, nie miał zamiaru walczyć z Korpusem Czechosłowackim ani innymi siłami, które wystąpiły przeciwko Kołczakowi. 4 stycznia Kołczak zrzekł się statusu wielkorządcy, podpisując wcześniej rozkaz, w którym nadał Siemionowowi pełnię władzy wojskowej i cywilnej na Dalekim Wschodzie. 
Po ostatecznej klęsce i rozstrzelaniu Kołczaka, a następnie utworzeniu marionetkowej Republiki Dalekiego Wschodu Armia Czerwona uderzyła na tereny zajęte przez Siemionowa. Po jego stronie czynnie wystąpili Japończycy, w efekcie dwie pierwsze operacje czytyjskie Armii Czerwonej wiosną 1920 r. zakończyły się niepowodzeniem czerwonych. W marcu-kwietniu 1920 r. do wojsk Siemionowa w Czycie dołączyły ostatnie oddziały pozostałe z armii Kołczaka, które przetrwały Wielki Syberyjski Marsz Lodowy. Dopiero po odejściu Japończyków Armia Czerwona ostatecznie rozbiła siły atamana (Armię Dalekowschodnią), wkraczając do Czyty 22 października 1920 r.
Resztki wojsk Siemionowa przez Mandżurię przedostały się na Przymorze (obwód nadmorski). Brały udział w marszu chabarowskim, ostatniej próbie kontrofensywy białych na Dalekim Wschodzie, zostały rozbite w bitwie pod Wołoczajewką w październiku 1921 r. 
Emigracja.
Grigorij Siemionow od września 1921 r. przebywał na emigracji (Chiny, Japonia). Bez powodzenia starał się o prawo zamieszkania w USA lub Kanadzie. W 1932 osiadł w Mandżukuo – podporządkowanej Japonii Mandżurii. Po ataku ZSRR na Japonię 9 sierpnia 1945 r. schwytany przez komando Smiersz w Mandżurii razem z innymi białymi emigrantami i wywieziony w głąb ZSRR. Po szeroko relacjonowanym procesie pokazowym został skazany na śmierć z art.58 KK RFSRR za "działalność kontrrewolucyjną", a następnie stracony.
Odznaczony: Orderem Świętego Jerzego IV klasy, Orderem Świętego Włodzimierza III klasy, złotą szablą „Za Waleczność”.

</doc>
<doc id="806939" url="https://pl.wikipedia.org/wiki?curid=806939" title="Ostrza">
Ostrza

Ostrza – osada w Polsce położona w województwie pomorskim, w powiecie człuchowskim, w gminie Debrzno. 
Osada śródleśna około 3 km na północny zachód od Prusinowa, wchodzi w skład sołectwa Prusinowo.
W latach 1975–1998 miejscowość administracyjnie należała do województwa słupskiego.

</doc>
<doc id="806940" url="https://pl.wikipedia.org/wiki?curid=806940" title="Meta (dopływ Zadrny w Krzeszówku)">
Meta (dopływ Zadrny w Krzeszówku)

Meta – potok, prawy dopływ Zadrny o długości 8,39 km. 
Wypływa ze wschodnich zboczy Zaworów w rejonie Czartowskich Skał na wysokości ok. 580 m n.p.m., na wschodnich zboczach Bieśnika. Przepływa przez Kochanów, Gorzeszów, a w Krzeszówku wpada do Zadrny.

</doc>
<doc id="806942" url="https://pl.wikipedia.org/wiki?curid=806942" title="Fibroma">
Fibroma



</doc>
<doc id="806943" url="https://pl.wikipedia.org/wiki?curid=806943" title="Helena Jełowicka">
Helena Jełowicka

Helena Jełowicka-Wiśniowiecka – rzekoma żona księcia Aleksandra Wiśniowieckiego.
Wydana za mąż za księcia Aleksandra Wiśniowieckego (zm. 1594), syna Michała Aleksandrowicza, kasztelana kijowskiego i Halszki Jurjewny Zenowiczówny; starostę czerkaskiego, kaniowskiego, korsuńskiego, lubeckiego i łojowskiego, założyciela Korsunia (1584), Czehrynia (1589) oraz Łubny (1593).
Helena Jełowicka, przez męża, była stryjenką księcia Jeremiego Wiśniowieckiego i stryjeczną babką króla Polski Michała Korybuta Wiśniowieckiego.
Jej prawdopodobny syn, niewystępujący u Dworzaczka – Iwan Wiśniowiecki był w 1627 r. dworzaninem carskim w Moskwie.

</doc>
<doc id="806945" url="https://pl.wikipedia.org/wiki?curid=806945" title="Płock Radziwie">
Płock Radziwie

Płock Radziwie – stacja kolejowa w Płocku, w dzielnicy Radziwie, w województwie mazowieckim, w Polsce.
W 2018 roku stacja obsługiwała 0–9 pasażerów na dobę.
9 lutego 1984 r. na stacji miał miejsce wypadek kolejowy.
Połączenia.
Obecnie stacja Płock Radziwie obsługuje jeden pociąg regionalny Kolei Mazowieckich relacji Kutno – Gostynin – Płock Radziwie – Płock – Sierpc (R31).

</doc>
<doc id="806946" url="https://pl.wikipedia.org/wiki?curid=806946" title="Panathinaikos VC">
Panathinaikos VC

Panathinaikos Ateny - męski klub siatkarski z Grecji powstały w 1919 roku, z bazą w mieście Ateny. Występuje w greckiej "Lidze A1". Klub regularnie występuje w Lidze Mistrzów. Klub jest znany także z sekcji koszykówki i piłki nożnej.

</doc>
<doc id="806947" url="https://pl.wikipedia.org/wiki?curid=806947" title="Międzynarodowa Federacja Informacji i Dokumentacji">
Międzynarodowa Federacja Informacji i Dokumentacji

Międzynarodowa Federacja Informacji i Dokumentacji (FID, ) – organizacja z siedzibą w Hadze, popierająca rozwój działalności dokumentacyjnej i informacyjnej poprzez współpracę międzynarodową. Popierała badania w tych dziedzinach, organizowała wymianę informacji oraz kształcenie pracowników informacji naukowej i dokumentacji, wydawała publikacje. Zajmowała się klasyfikacją materiałów dokumentacyjnych, posiadała prawa autorskie do Uniwersalnej Klasyfikacji Dziesiętnej (UKD), i była upoważnione do wprowadzania zmian i uzupełnień klasyfikacji.
Utworzona została w 1895 roku przez Paula Otleta i Henri La Fontaine’a jako "International Institute of Bibliography". Od 1931 roku istniała pod nazwą "International Institute for Documentation", od 1937 roku jako "International Federation for Documentation", natomiast od 1988 roku działała pod nazwą "International Federation for Information and Documentation".
W 2002 roku organizacja została rozwiązana.

</doc>
<doc id="806948" url="https://pl.wikipedia.org/wiki?curid=806948" title="Klemens (biskup Ankary)">
Klemens (biskup Ankary)

Klemens, biskup Ankary – męczennik wczesnochrześcijański, święty Kościoła katolickiego, Cerkwi prawosławnej oraz Kościołów orientalnych.
Hagiografia.
Urodził się w mieście Ankyra (obecnie Ankara) w Galacji w połowie III w. Jego ojciec był poganinem a matka chrześcijanką. W dzieciństwie stracił ojca, a mając dwanaście lat matkę, która przed śmiercią przepowiedziała mu, że zginie męczeńską śmiercią. Usynowiony przez bogatą i pobożną mieszkankę miasta - Zofię, wychowywany był na jej przykładzie. Gdy w Ankarze zapanował głód, Zofia przyjmowała pod swój dach porzucone przez rodziców dzieci, wychowywała je i chrzciła. W tym wszystkim pomagał jej Klemens. 
Cnotliwe życie młodzieńca stało się tak znane, że gdy miał zaledwie dwadzieścia lat wyświęcono go na biskupa Ankary. Wkrótce potem cesarz Dioklecjan rozpoczął prześladowania chrześcijan. Klemensa aresztowano i wtrącono do więzienia. Wielokrotnie przekonywano go do wyrzeczenia się wiary w Chrystusa, wielokrotnie poddawano rozmaitym torturom, lecz on pozostawał nieugięty. Pobity i zakuty w żelazne łańcuchy uzdrawiał chorych, dokonywał cudów, nawracał na chrześcijaństwo. Jednym z nawróconych był rzymski żołnierz św. Agatangel, który stał się jego wiernym uczniem i towarzyszem więziennej niedoli. 
Biskup Klemens poniósł męczeńską śmierć w Ankarze około 312 r., będąc ścięty mieczem podczas odprawiania Świętej Liturgii w znajdującej się w pieczarze kościoła. 5 listopada tego samego roku od miecza zginął też Agatangel. 
Liturgiczne wspomnienie świętego przypada na 23 stycznia według kalendarza juliańskiego
Ikonografia.
W ikonografii święty przedstawiany jest w tradycyjny sposób. Jest starym, siwobrodym mężczyzną w biskupim stroju z Ewangelią lub zwojem pisma, na którym czytamy: "Panie Jezusie Chrystusie, daruj wszystkim, którzy czczą moją pamięć, bogate Twe dary, odpuszczając im grzechy". Pomimo męczeńskiej śmierci, którą zakończył życie, w jego dłoni nie spotykamy krzyża.

</doc>
<doc id="806949" url="https://pl.wikipedia.org/wiki?curid=806949" title="Mistrzostwo Polski w piłce halowej">
Mistrzostwo Polski w piłce halowej



</doc>
<doc id="806951" url="https://pl.wikipedia.org/wiki?curid=806951" title="Derby Turynu w piłce nożnej">
Derby Turynu w piłce nożnej

Derby Turynu (wł. Derby della Mole) – derby piłkarskie rozgrywane od 1906 pomiędzy Juventusem a Torino Calcio w Turynie. Nazwa derbów pochodzi od jednego z najważniejszych zabytków w Turynie, Mole Antonelliana.

</doc>
<doc id="806953" url="https://pl.wikipedia.org/wiki?curid=806953" title="Pippi Pończoszanka">
Pippi Pończoszanka

Fizia Pończoszanka, od 1992 także Pippi Pończoszanka () – powieść dla dzieci Astrid Lindgren wydana w 1945 w Sztokholmie przez wydawnictwo Rabén &amp; Sjögren; książkę ilustrowała Ingrid Vang Nyman; powieść na język polski przełożyła Irena Szuch-Wyszomirska (1961).
Sukces książki zaowocował kontynuacjami, które stworzyły cykl powieści o Pippi Pończoszance.
Polskie tłumaczenie.
Polski przekład, autorstwa Ireny Szuch-Wyszomirskiej, ukazał się w 1961 roku nakładem Naszej Księgarni w nakładzie 50 000 egzemplarzy. Książkę wydano pod tytułem "Fizia Pończoszanka". Ilustracje do książki wykonał Zbigniew Piotrowski. Podczas tłumaczenia został usunięte dwa fragmenty: scena w której Pippi daje nauczycielce złoty zegarek oraz tekst w którym Pippi wyśmiewa naukę w szkole. Zmieniono również fragment w którym główna bohaterka zjada kawałek muchomora. W oryginale Pippi próbuje grzyba i mówi, że nadaje się do jedzenia, natomiast w polskim tłumaczeniu po spróbowaniu wypluwa ugryziony kawałek i stwierdza, że nie nadaje się do jedzenia.
Dopiero od 1992 roku zmieniono imię głównej bohaterki na Pippi, a w książce umieszczono ilustracje Ingrid Vang-Nyman. Powodem były wyemitowane przez telewizję filmy w których główna bohaterka występuje jako Pippi.
W 1984 roku ukazała się kolejna część "Fizia wchodzi na pokład", a w 1992 roku "Fizia na Południowym Pacyfiku", które przetłumaczyła Teresa Chłapowska.
Ekranizacje.
Najbardziej znaną ekranizacją przygód Pippi jest cykl filmów o Pippi zrealizowany w latach 1969–1973 w reżyserii Ollego Hellboma. W roli głównej wystąpiła Inger Nilsson.
Animowaną adaptację serii książek zrealizowała Nelvana w roku 1997, serial "Pippi" był także pokazywany w polskim kanale MiniMini+.

</doc>
<doc id="806956" url="https://pl.wikipedia.org/wiki?curid=806956" title="Liga Halowa Piłki Nożnej Pięcioosobowej">
Liga Halowa Piłki Nożnej Pięcioosobowej



</doc>
<doc id="806957" url="https://pl.wikipedia.org/wiki?curid=806957" title="Polska Liga Futsalu">
Polska Liga Futsalu



</doc>
<doc id="806961" url="https://pl.wikipedia.org/wiki?curid=806961" title="Służewo">
Służewo

2 miejscowości w Polsce:

</doc>
<doc id="806963" url="https://pl.wikipedia.org/wiki?curid=806963" title="Sørvágur">
Sørvágur

Sørvágur (duń. "Sørvåg") – wieś na Wyspach Owczych, położona na Vágar, trzeciej co do wielkości wyspie archipelagu. Wedle danych z 1 stycznia 2015 zamieszkuje je 991 mieszkańców. Jest stolicą gminy Sørvágs kommuna zajmującej 84 km² i posiadającej 1071 obywateli.
Geografia.
Wieś leży w zachodniej części wyspy Vágar między fiordem Sørvágsfjørður, a największym jeziorem archipelagu Sørvágsvatn. Najbliższymi osadami są: Bøur i Vatnsoyrar oraz miasto Miðvágur.
Jak w pozostałych częściach Wysp Owczych w Sørvágur panuje klimat umiarkowany, a dokładniej jego chłodna, morska odmiana.
Informacje ogólne.
Populacja.
W miejscowości Sørvágur dominuje ludność narodowości farerskiej, wyznania luterańskiego. Pierwsze wzmianki o ludności sięgają XVII-wiecznych kronik, wedle których miasto zamieszkiwać miało około 50 osób. Kolejne dane pochodzą z 1801, kiedy było ich 86, a w 1885 163. Powolny przyrost wiąże się z farerskim prawem, zwyczajowym, zniesionym dopiero w XX wieku, wedle którego ożenić się mógł tylko osobnik posiadający ziemię lub mający dowód sumiennej pracy w majątku jednego z możniejszych ludzi. Wzrost populacji dał się odczuć na końcu lat osiemdziesiątych i początku lat dziewięćdziesiątych XX wieku, kiedy cały archipelag wszedł w fazę rozwoju ekonomicznego. Sytuacja ta uległa znacznemu pogorszeniu w połowie lat dziewięćdziesiątych, kiedy nastąpiło załamanie się gospodarki Wysp. Po interwencji rządu duńskiego ludności znów zaczęło przybywać. Stan ten utrzymuje się do dziś. Apogeum miejscowość uzyskała w roku 1989, kiedy jej populacja wzrosła do 1018 ludzi.
Transport.
Osada Sørvágur posiada jedyne na archipelagu lotnisko, powstałe w czasie II wojny światowej, obecnie posiadające pasażerskie połączenia do Reykjavíku (Air Iceland) oraz Aalborgu, Aberdeen, Billund, Kopenhagi, Lerwick, Londynu i Stavangeru (Atlantic Airways).
Jeśli chodzi o transport wewnątrz archipelagu, miasto organizuje jedyne połączenie wodne z wyspą Mykines, wiosłową łodzią Súlan. Poza tym można tam wynająć helikopter i dolecieć nim niemal w każde miejsce na archipelagu. Ostatnim, możliwym środkiem transportu jest autobus linii 300, który jeździ na trasie Sørvágur – Thorshavn, wykorzystywany jest głównie przez osoby przylatujące na Wyspy samolotem.
Podział miasta.
Miasto Sørvágur dzieli się na trzy, historyczne regiony: Suðurtriðingur, Norðurtriðingur i Úttriðingur, powstałe prawdopodobnie na terenach należących kiedyś do trzech gospodarstw. Prócz podziału historycznego istnieje także siedem, administracyjnych części osady: Úti á Bakka, Úti á Lið, Úti á Toft, Í Bygdini, Á Kelduni Á Fossi, Úti á Stongum, Uppi á Kvíggj oraz Uppi á Mýrum. Są to tak zwane "býlingar", czyli po polsku "dzielnice".
Sport.
Miasto nie oferuje wielu atrakcji dla osób przyjezdnych, jest tutaj natomiast kilka zespołów uprawiających amatorsko niektóre dziedziny sportu, między innymi jest to klub piłkarsko-siatkarski SÍ Sørvágur, grający, jeśli chodzi o pierwszą dziedzinę sportu, w drugiej lidze Wysp Owczych.
W Sørvágur mieści się też siedziba Sørvágs Róðrarfelag, klubu zajmującego się drugim sportem narodowym w kraju, wioślarstwem.
Jeszcze w latach 60. XX wieku w miejscowości istniało zrzeszenie szachistów zwane Rókur, postanowiono je jednak rozwiązać.
Historia.
Pierwsza osada powstała na północ od dzisiejszej, nad rzeką Hanusará, nie została jednak opisana w najstarszym dziele o Wyspach – Faeringa Sadze, podobnie jak cała wyspa Vágar, przypuszczano więc, że powstała około XV/XVI wieku. Przełomowego odkrycia dokonano w trakcie budowy szkoły (1957), kiedy natrafiono na szczątki bardzo starych budynków. Archeolodzy ustalili, że została ona założona na przełomie IX oraz X wieku. Dziś jest to jeden z kilku dowodów na to, że około IX wieku teren archipelagu zajęli wikingowie.
Między latami 1200, a 1400 część ludności przeszła w żyźniejsze i bardziej korzystne klimatycznie tereny leżące na południe, między rzekami Stórá i Kirkjuá.
Pierwszym, pisanym świadectwem na istnienie osady jest opis z 1584 roku, mówiący, że w nowej osadzie znajdują się trzy gospodarstwa, zamieszkiwane przez trzy rodziny. Mogłoby to tłumaczyć fakt, że dziś miasto dzieli się na tyle właśnie części.
Całe terytorium osady od XV wieku, aż do roku 1665 mieli w swoim posiadaniu Benkenstockowie, norweska rodzina szlachecka, zostało ono jednak wykupione przez Severina Fohrmana, który z powrotem odsprzedał ją mieszkańcom. W XVII wieku miało miejsce także kolejne, ważne wydarzenie dla osady, jej pierwotna część wyludniła się zupełnie i zaczęła ulegać zapomnieniu.
W XIX wieku pojawił się w osadzie pierwszy na Wyspach człowiek, który posiadał własną, rybacką łódź bez konieczności bycia właścicielem ziemskim, co do owego czasu było niemożliwe. Człowiek ów zwał się Gamli Dávur. Kolejnym, ważnym wydarzeniem dla osady była budowa w 1886 kościoła, który utrzymał się do dziś (wcześniejsze były niszczone przez siły natury).
W czasie II wojny światowej Sørvágur było jednym z najbardziej strzeżonych obszarów archipelagu, nawet mieszkańcy musieli posiadać specjalne przepustki. Działo się to z powodu lotniska, założonego przez aliantów, a także stacjonujących wodnosamolotów na jeziorze Sørvágsvatn. Brytyjczycy zbudowali w mieście także port oraz kilka mostów. Zamieszkiwali dzielnicę Uppi á Mýrum.
W osadzie jest muzeum opisujące jej losy – Sørvágs Bygdasavn.

</doc>
<doc id="806964" url="https://pl.wikipedia.org/wiki?curid=806964" title="Dobroszewice">
Dobroszewice

Dobroszewice () – osada w Polsce położona w województwie opolskim, w powiecie prudnickim, w gminie Lubrza, wchodząca w skład sołectwa Prężynka.
W latach 1975–1998 miejscowość administracyjnie należała do ówczesnego województwa opolskiego.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Dobroszewice znalazły się po stronie zachodniej, poza terenem plebiscytowym.
1 października 1948 r. nadano miejscowości, wówczas administracyjnie związanej z Prężynką, polską nazwę Dobroszewice. Nazywana też "Dobroszowice".
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Dobroszewicach chronione są ponadto:

</doc>
<doc id="806966" url="https://pl.wikipedia.org/wiki?curid=806966" title="Fizia Pończoszanka">
Fizia Pończoszanka



</doc>
<doc id="806968" url="https://pl.wikipedia.org/wiki?curid=806968" title="Sorvagur">
Sorvagur



</doc>
<doc id="806973" url="https://pl.wikipedia.org/wiki?curid=806973" title="Charles Cadogan">
Charles Cadogan

Charles Gerald John Cadogan (ur. 24 marca 1937), brytyjski arystokrata i przedsiębiorca, najstarszy syn Williama Cadogana, 7. hrabiego Cadogan, i Primrose Yarde-Buller, córki 3. barona Churston.
Wykształcenie odebrał w Eton College. Po ukończeniu nauki odbył służbę wojskową w Coldstream Guards i uzyskał stopień podporucznika. W latach 1981-1982 był prezesem klubu piłkarskiego Chelsea F.C. Wstąpił również do Gildii Pilotów i Nawigatorów. W 1996 r. został zastępcą Lorda Namiestnika Greater London. Po śmierci ojca w 1997 r. odziedziczył tytuł hrabiego Cadogan i zasiadł w Izbie Lordów. Zasiadał tam do reformy Izby w 1999 r. Obecnie jest gubernatorem Culford School.
6 czerwca 1963 r. poślubił lady Philippę Dorothy Bluet Wallop (21 sierpnia 1937 - 1984), córkę Gerarda Wallopa, 9. hrabiego Portsmouth, i Bridget Croban, córki kapitana Patricka Crobana. Charles i Philippa mieli razem dwóch synów i córkę:
W 1989 r. poślubił Jennifer Jane Greig Rae, córkę J.E. Rae'a i Naomi Angeli. Małżonkowie nie mieli razem dzieci i rozwiedli się 20 lipca 1994 r. Pięć dni później Cadogan poślubił Dorothy Ann Shipsey, córkę dr W.E. Shipseya. Małżonkowie nie mają razem dzieci.
Lord Cadogan posiada wiele nieruchomości w londyńskiej dzielnicy Chelsea, głównie na Sloane Street. Są one podstawą jego majątku, który w 2004 r. dał mu 216 miejsce na liście najbogatszych ludzi świata magazynu "Forbes".

</doc>
<doc id="806978" url="https://pl.wikipedia.org/wiki?curid=806978" title="Agatangel (męczennik)">
Agatangel (męczennik)

Agatangel Rzymianin (zm. około 312 r.) – męczennik wczesnochrześcijański, święty Kościoła katolickiego, Cerkwi prawosławnej oraz Kościołów orientalnych.
Jego legenda wiąże się ze świętym Klemensem, biskupem Ankary. Podczas prześladowań cesarza Dioklecjana Klemensa aresztowano i wtrącono do więzienia. Wielokrotnie przekonywano go do wyrzeczenia się wiary w Chrystusa, wielokrotnie poddawano rozmaitym torturom, lecz on pozostawał nieugięty. Pobity i zakuty w żelazne łańcuchy uzdrawiał chorych, dokonywał cudów, nawracał na chrześcijaństwo. Jednym z nawróconych był rzymski żołnierz św. Agatangel, który stał się jego wiernym uczniem i towarzyszem więziennej niedoli.
Biskup Klemens poniósł męczeńską śmierć w Ankarze około 312 r., będąc ścięty mieczem podczas odprawiania Świętej Liturgii w znajdującej się w pieczarze kościoła. 5 listopada tego samego roku od miecza zginął też Agatangel.
Obaj święci wspominani są 23 stycznia

</doc>
<doc id="806980" url="https://pl.wikipedia.org/wiki?curid=806980" title="Meta (dopływ Zadrny w Chełmsku Śląskim)">
Meta (dopływ Zadrny w Chełmsku Śląskim)

Meta (niem. "Meta") – potok, prawy dopływ Zadrny o długości ok. 2,3 km. Wypływa z kilku wykapów obniżenia leżącego między Chełmskiem Śląskim a Uniemyślem będącego działem zlewisk Morza Bałtyckiego i Morza Północnego. Wpływa do Zadrny w Chełmsku Śląskim.

</doc>
<doc id="806990" url="https://pl.wikipedia.org/wiki?curid=806990" title="Edward Cadogan">
Edward Cadogan

Edward Cecil George Cadogan (15 listopada 1880 - 13 września 1962) – brytyjski arystokrata i polityk, młodszy syn George'a Cadogana, 5. hrabiego Cadogan, i lady Beatrix Craven, córki 2. hrabiego Craven, młodszy brat 6. hrabiego Cadogan.
Wykształcenie odebrał w Eton College i w Balliol College w Oksfordzie. Uniwersytet ukończył w 1902 r. z tytuł bakałarza sztuk. W latach 1911-1921 był sekretarzem speakera Izby Gmin, Jamesa Lowthera. Brał udział w I wojnie światowej jako major Ochotników Suffolk. Został wspomniany w rozkazie dziennym. Po wojnie został Sędzią Pokoju County London i rozpoczął praktykę adwokacką. W 1921 r. został odznaczony Krzyżem Towarzyskim Orderu Łaźni.
W 1922 r. wystartował w wyborach do Izby Gmin w okręgu Reading jako reprezentant Partii Konserwatywnej. Wybory wygrał, ale utracił miejsce rok później. W 1924 r. ponownie dostał się do Izby Gmin, tym razem z okręgu Finchley. W latach 1927-1930 był członkiem Indyjskiej Komisji Ustawodawczej. W 1935 r. utracił miejsce w Parlamencie. W Izbie Gmin zasiadał jeszcze w latach 1940-1945, reprezentując okręg Bolton.
Cadogan był również zastępcą Lorda Namiestnika County London, później Wicelordem Namiestnikiem. W 1939 r. został odznaczony Krzyżem Komandorskim Orderu Imperium Brytyjskiego. Podczas II wojny światowej służył w Królewskich Siłach Powietrznych. W 1956 r. został odznaczony irackim orderem Al Rafidain 1 klasy.
Nigdy się nie ożenił i nie pozostawił potomstwa. Zmarł w wieku 82 lat.

</doc>
<doc id="806992" url="https://pl.wikipedia.org/wiki?curid=806992" title="Svínoy">
Svínoy

Svínoy (wym. lub , duń. "Svinø") – jedna z wysp znajdująca się w archipelagu Wysp Owczych, położonym na Morzu Norweskim terytorium zależnym Królestwa Danii. Podobnie, jak pozostałe wyspy Svínoy ma pochodzenie wulkaniczne. Jej powierzchnia wynosi 27,4 km2, i zamieszkuje ją, według danych z roku 2013, 31 ludzi.
Na Svínoy jest tylko jedna osada, o tej samej nazwie, co wyspa i żyją tam wszyscy jej mieszkańcy.
Geografia i geologia.
Svínoy jest położona w północno-wschodniej części Wysp Owczych, a najbliższymi lądami w jej pobliżu są: Fugloy, Borðoy i Viðoy. Zajmuje ona niewiele ponad 27 km2 powierzchni, co czyni ją dziesiątą pod względem wielkości wyspą archipelagu. Od północy wyspę opływają wody fiordu Fugloyarfjørður, od zachodu Svínoyarfjørður, a od południa i wschodu wody Morza Norweskiego. W połowie wybrzeża wschodniego znajduje się zatoka Svínoyarvík.
Rzeźba terenu wyspy jest zróżnicowana. W zachodniej części fragmentu północnego znajduje się wzniesienie Keldufjall o wysokości 461 m n.p.m., którego zbocza po stronie fiordu Svínoyarfjørður są bardzo strome. Zbocza w pozostałych opadające w pozostałych kierunkach są znacznie łagodniejsze. Na północ od Keldufjall znajduje się dolina Vatnsdalur, a na wshcód Yvir á Dal. Dalej na wschód teren znów się wznosi do ponad 320 m n.p.m., a następnie ostrym klifem upada ku morzu.
Dolina Svínoyareiði rozdziela wzniesienia północnej części wyspy od tych leżących na południu. Jest to stosunkowo płaska dolina położona poniżej 40 m n.p.m., która umożliwiła rozwój osadnictwa na wyspie. Na południe od niej znajduje się mocno wyniesiony teren, ciągnący się od północno-zachodniego do południowo-wschodniego krańca wyspy. Szczególnie wyniesiona jest część w pobliżu fiordów, gdzie znajdują się dwa najwyższe szczyty Svínoy - Havnartindur (587 m n.p.m.) i nienazwany, ale występujący na mapach szczyt o wysokości 551 m n.p.m.. Teren opada tam w kierunku południowym i południowo-wschodnim, by ponownie zacząć się wznosić po przejściu przez kolejną głęboko wciętą dolinę Yvir á Dal. Wzniesienia w południowej części przekraczają 420 m n.p.m., a ich szczytami są: Múlin (442 m n.p.m.) i Sandhálsar (430 m n.p.m.), a w centralnej części znajduje się Knúkur (463 m n.p.m.). Obszar leżący na południe od Svínoyareiði przecinają liczne krótkie, ale głęboko wcięte doliny rzeczne.
Sieć hydrograficzna wyspy składa się z wielu krótkich rzek spływających wyżłobionymi przez siebie dolinami do Morza Norweskiego. Największą z nich jest Stóra, która ma długość nieprzekraczającą 2,5 km. Wypływa ona ze stoków gór położonych w północnej części wyspy, a następnie spływa ku północy, a później północnemu wschodowi na teren miejscowości Svínoy, gdzie zmienia bieg na wschodni. Ma ona kilka lewostronnych dopływów. Na wyspie znajduje się kilka niewielkich jezior znajdujących się głównie w południowej części, na małych wypłaszczeniach.
Wokół wyspy znajduje się 13 szkierów i większych skał. Wybrzeże wyspy jest wysokie, często klifowe, w centralnej części występuje wybrzeże niskie zarówno po wschodniej, jak i zachodniej stronie. Jest tam także jedna bardzo wąska zatoka o wysokich brzegach, wcinająca się głęboko w ląd, którą mieszkańcy wyspy nazwali Hoyskora Gjógv. Nazwa "gjógv" w języku farerskim oznacza taki właśnie charakterystyczny typ zatoki.
Svínoy, podobnie jak pozostałe wyspy archipelagu ma pochodzenie wulkaniczne. Jest ona zbudowana głównie z bazaltów, które uwalniane były przez szczeliny ok. 50 000 - 60 000 BP. Na powierzchni wyspy odnaleźć można tak zwaną górną serię bazaltową, związaną z najpóźniejszymi wylewami magmy w obrębie archipelagu. Pod nią znajduje się kolejna seria bazaltowa, a niżej serie: tufów i oglomerałów nieregularnych intruzji, węglowa oraz dolna seria bazaltowa, związana z pierwszymi wylewami magmy na powierzchnię ziemi. Budowa taka dowodzi, że po okresie systematycznego wypływania ciekłych skał bazaltowych na powierzchnię miejsce miał długi okres przerwy, podczas którego mogła się rozwinąć roślinność (seria węglowa ma ok. 10 m miąższości), która później zniszczona została przez działanie wulkanów. W obrębie wyspy można znaleźć także liczne dajki.
Wyspy Owcze w czasie ostatniego zlodowacenia niemal w całości pokryte były przez lodowce. Najbliższe z czterech centrów zlodowacenia, z których radialnie rozchodziły się jęzory lodowcowe była wyspa Viðoy. W obrębie Svínoy powstały wówczas liczne formy związane z działalnością lodowca, szczególnie zaś widoczne są szerokie doliny U-kształtne. Formy te ulegały następnie przeobrażeniom w okresie peryglacjalnym.
Historia.
Według "Sagi o Wyspach Owczych" ("Færeyinga Saga") wyspa była zamieszkiwana już od czasów średniowiecznych. Jednym z pierwszych osadników miał być Bjarni, zarządzający później okolicznymi terenami. Wiking ten był spokrewniony ze znanym z historii dotyczącej początków chrystianizacji archipelagu, Tróndurem í Gøtu. Podczas prac związanych z rozbiórką starego kościoła w Svínoy w roku 1828 odnaleziono kamienny nagrobek z wyrzeźbionym krzyżem. Pochodzi on z czasów średniowiecznych i, choć nie ma na to naukowych dowodów, utożsamiany jest z miejscem pochówku Bjarniego. Po wybudowaniu nowego kościoła kamień umieszczono w jego wnętrzu. 
Nazwa "Svínoy "oznacza dosłownie "Wyspa Świń" i jest prawdopodobnie związana z hodowlą tych zwierząt przez osadników wikińskich. Wśród mieszkańców Wysp Owczych krąży legenda dotycząca tej nazwy. Mieszkańcy wsi Viðareiði na wyspie Viðoy mieli maciorę, która co roku miała młode, mimo iż w okolicy nie było żadnego knura. Świnia znikała czasem ze wsi, dlatego postanowiono zawiesić na jej ogonie pęk kluczy. Dzięki temu ludzie mogli śledzić zwierzę, które pewnego dnia wskoczyło do wody i zaczęło płynąć w stronę południowego wschodu. Mieszkańcy wsi podążyli za nią i już niedługo odkryli wyłaniającą się z mgły dryfującą wyspę zamieszkałą przez wiele świń. Kiedy tylko żelazo z ogona wiejskiej wsi znalazło się na lądzie zatrzymał się on i został na zawsze przytwierdzony do dna oceanu. 
W okolicach współczesnego kościoła mogło znajdować się we wczesnym średniowieczu miejsce kultu pogańskiego. Świątynie powstawały później wielokrotnie, na co dowodem jest informacja o rozbiórce w roku 1828, jednak prawdopodobnie były one niszczone wskutek trudnych na Wyspach Owczych warunkach klimatycznych. Obecny budynek pochodzi z roku 1878. 
W roku 1860 wyspę zamieszkiwało 90 mieszkańców, a ich liczba wzrastała, na co dowodem są wyniki spisu ludności z roku 1911, kiedy mieszkać tam miało 187 ludzi. Rosnąca liczba ludności spowodowała, że wzrosło zapotrzebowanie na edukację młodzieży, w odpowiedzi, na które w roku 1888 powstała szkoła, której istnienie dokumentuje mapa topograficzna Wysp Owczych wydana w roku 1900 w skali 1:20 000. Istnienie szkoły potwierdzają także późniejsze dokumenty, jednak według nich miała ona według nich powstać w latach 30. XX wieku. 
Urząd pocztowy powstał 1 października 1918 roku. Pocztę transportowano od tamtej pory łodzią z Klaksvík, gdzie wcześniej mieszkańcy Svínoy mogli odbierać i nadawać swoje przesyłki. Urząd pocztowy istnieje nadal, ale jest otwarty jedynie przez godzinę w trzy dni tygodnia. Trzy lata później liczba mieszkańców miejscowości wyniosła 204 osoby. 
W roku 1932 na wyspie powstała niezależna gmina Svínoyar kommuna, która odłączyła się od powstałej w 1908 roku w wyniku podziału Norðoya Prestagjalds kommuna gminy Viðareiðis, Fugloyar og Svínoyar kommuna. 
W roku 1960 liczba mieszkańców spadła do 146, a kolejne lata przyniosły dalsze zmniejszanie populacji. Sześć lat później mieszkało tam 117 osób, w 1970 109, 91 kolejne siedem lat później, wreszcie 68 w roku 1983. Do 1988 liczba mieszkańców zmniejszyła się do 58 i zaczęła od tamtej pory nieznacznie wzrastać do 68 osób w roku 1994. Trzy lata później liczba dzieci w szkole, która wyniosła 98, była wyższa niż populacja wyspy. Od roku 1994 liczba ludności wahała się między 59 a 73 osobami do roku 2003, kiedy zaczęła drastycznie maleć, by w roku 2013 osiągnąć poziom 31 ludzi. 
1 stycznia 2009 roku gmina Svínoyar kommuna weszła w skład Klaksvíkar kommuna. 
W przeszłości, w dolinie Yvir á Dal, w północnej części wyspy wydobywano torf.
Ludność i transport.
Wszyscy mieszkańcy Svínoy zamieszkują miejscowość o tej samej nazwie, której główna część znajduje się na wschodnim wybrzeżu wyspy, w dolinie Svínoyareiði. Dawniej liczba mieszkańców przekraczała nawet 200 osób, ale obecnie mieszka tam jedynie 31 ludzi. Mieszkańcy Svínoy to Farerczycy, ludność zamieszkująca Wyspy Owcze od czasów wypraw wikingów. Większość stałych mieszkańców stanowią obecnie mężczyźni (21). Ludzie zamieszkujący Svínoy to głównie osoby w wieku powyżej czterdziestu lat, a ostatnie dziecko urodziło się tam w roku 2005. Główną przyczyną zmniejszania się liczby ludności wyspy jest emigracja.
Na Svínoy znajduje się tylko jedna droga asfaltowa łącząca przystań po zachodniej stronie wyspy z miejscowością. Prócz niej istnieje także kilka dróg gruntowych wychodzących z wsi, a w samej osadzie znajduje się kilka ulic. Przystań na wyspie jest portem, do którego regularnie przybywają promy Strandfaraskip Landsins, lokalnego przewoźnika. Są to promy linii 58, pokonujące trasę między Hvannasund, Svínoy, Kirkja i Hattarvík dwa lub trzy razy dziennie (w zależności od pory roku). Raz dziennie w miejscowości ląduje też pasażerski helikopter.

</doc>
<doc id="806993" url="https://pl.wikipedia.org/wiki?curid=806993" title="Thietmar">
Thietmar



</doc>
<doc id="806995" url="https://pl.wikipedia.org/wiki?curid=806995" title="Zapatistas">
Zapatistas



</doc>
<doc id="806997" url="https://pl.wikipedia.org/wiki?curid=806997" title="Reprezentacja Polski w piłce ręcznej kobiet">
Reprezentacja Polski w piłce ręcznej kobiet

Reprezentacja Polski w piłce ręcznej kobiet (zwyczajowo zwana również: "reprezentacją narodową", "kadrą narodową", "drużyną narodową") – zespół piłki ręcznej, reprezentujący Rzeczpospolitą Polską w meczach i sportowych imprezach międzynarodowych, w którym występować mogą wszystkie zawodniczki posiadające obywatelstwo polskie. Za jego funkcjonowanie odpowiedzialny jest Związek Piłki Ręcznej w Polsce.
Selekcjonerzy.
Źródło
Aktualna kadra.
Szeroki skład na Mistrzostwa Europy 2022.

</doc>
<doc id="807004" url="https://pl.wikipedia.org/wiki?curid=807004" title="Genadiusz Mnich">
Genadiusz Mnich

Genadiusz Kostromski i Lubimogradzki, mnich (cs. "Prepodobnyj Giennadij Kostromskoj i Lubimogradskij"), święty Kościoła prawosławnego.
Hagiografia.
Urodził się na początku XVI w. w Mohylewie w litewskiej rodzinie bojarskiej. Przed złożeniem ślubów zakonnych nosił imię Grzegorz. Już jako młody człowiek wyróżniał się bogobojnością i surowymi praktykami ascetycznymi. W nieokreślonym roku porzucił rodziców i udał się do Moskwy, by zostać mnichem. Najpierw przebywał u św. Aleksandra Swirskiego, który błogosławił Grzegorza, aby udał się do św. Korneliusza Komelskiego. Razem z nim przebywał przez wiele lat w pustelni, zanim złożył przed nim śluby zakonne z imieniem Genadiusz. Będąc już w podeszłym wieku, św. Korneliusz wraz z Genadiuszem założył monaster (nazwany Genadiuszowym) w głębi Puszczy Kostromskiej. Jego pierwszym przełożonym został sam Genadiusz, jednak – podobno z powodu intryg – porzucił monaster i założył kolejny, nad Jeziorem Surskim, w którym również został przełożonym.
Uważany był za cudotwórcę i przypisywano mu dar przepowiadania przyszłości. Jego kult rozwinął się natychmiast po jego śmierci.
Święty wpominany jest liturgicznie 23 stycznia i 23 maja (Sobór świętych rostowsko-jarosławskich).
Ikonografia.
W ikonografii święty przedstawiany jest w tradycyjny sposób, niczym szczególnym nie wyróżnia się od innych świętych mnichów. Ma średniej długości, jasnokasztanową brodę (na niektórych wyobrażeniach również długie, spadające na ramiona włosy) i czarny mniszy habit. Jedną rękę ma złożoną na piersi, w drugiej trzyma czotki. Na niektórych ikonach trzyma rozwinięty zwój ze słowami pouczenia.

</doc>
<doc id="807008" url="https://pl.wikipedia.org/wiki?curid=807008" title="Svinoy">
Svinoy



</doc>
<doc id="807010" url="https://pl.wikipedia.org/wiki?curid=807010" title="Soervagur">
Soervagur



</doc>
<doc id="807011" url="https://pl.wikipedia.org/wiki?curid=807011" title="Tendai Daishi">
Tendai Daishi



</doc>
<doc id="807018" url="https://pl.wikipedia.org/wiki?curid=807018" title="Ensio Siilasvuo">
Ensio Siilasvuo

Pehr Hjalmar Ensio Siilasvuo (do 1936 Strömberg, ur. 1 stycznia 1922 w Helsinkach, zm. 10 stycznia 2003 w Espoo) – fiński generał biorący udział w licznych misjach pokojowych ONZ (Cypr, Bliski Wschód), syn generała Hjalmara Siilasvuo. 
Życiorys.
W 1939 ukończył liceum w Oulu, a w 1941 szkołę wojskową, walczył w wojnie kontynuacyjnej i wojnie lapońskiej. W 1956 został wysłany na Bliski Wschód, jako dowódca fińskiej kompanii w składzie UNEF I. W 1958 został oficerem sztabowym w UNOGIL w Libanie. W latach 1964−1965 służył jako dowódca fińskiego batalionu w składzie UNFICYP.
W 1967 został zastępcą dowódcy UNTSO, a od lipca 1970 do października 1973 pełnił funkcję dowódcy. W 1973 został dowódcą misji UNEF II. Służbę w siłach pokojowych ONZ zakończył w 1979 oficer koordynujący siły pokojowe na Bliskim Wschodzie. W 1979 zakończył również służbę w Fińskich Siłach Zbrojnych. 
W 1982 był członkiem kolegium elektorów podczas wyborów prezydenckich. W 1998 został awansowany na stopień czterogwiazdkowego generała.
Odznaczenia.
Odznaczony następującymi odznaczeniami:

</doc>
<doc id="807019" url="https://pl.wikipedia.org/wiki?curid=807019" title="Szczyrbskie Pleso">
Szczyrbskie Pleso



</doc>
<doc id="807027" url="https://pl.wikipedia.org/wiki?curid=807027" title="Paulin Miłościwy">
Paulin Miłościwy



</doc>
<doc id="807028" url="https://pl.wikipedia.org/wiki?curid=807028" title="Check on it">
Check on it



</doc>
<doc id="807031" url="https://pl.wikipedia.org/wiki?curid=807031" title="V Liceum Ogólnokształcące w Krakowie">
V Liceum Ogólnokształcące w Krakowie



</doc>
<doc id="807032" url="https://pl.wikipedia.org/wiki?curid=807032" title="Firestone">
Firestone

Firestone Tire and Rubber Company – amerykańskie przedsiębiorstwo produkujące opony założone w 1900 roku przez Harveya S. Firestone’a w Akron. Od początku istnienia przedsiębiorstwo było głównym dostawcą opon dla firmy Ford Motor Company.
Na początku lat '70. XX wieku, przedsiębiorstwo rozpoczęło produkcję opon radialnych, które miały gwarantować dłuższą żywotność, jednak wprowadzono je w dużym pośpiechu i dopiero po czasie podczas wewnętrznych testów zaobserwowano rozwarstwianie się opony podczas jazdy. Pomimo odkrycia usterki Firestone nadal je produkował i dopiero pod naciskiem agencji ochrony konsumentów i amerykańskiej administracji został zmuszony do odebrania od klientów 10 milionów wadliwych opon. W następnych latach udowodniono firmie, że wiedziała wcześniej o wadzie produktu, co spowodowało utratę zaufania klientów
Od 1988 roku Firestone jest częścią japońskiego koncernu Bridgestone.
Firestone jest marką opon dla samochodów osobowych, dostawczych, ciężarowych i rolniczych.

</doc>
<doc id="807033" url="https://pl.wikipedia.org/wiki?curid=807033" title="Jaskółka">
Jaskółka



</doc>
<doc id="807036" url="https://pl.wikipedia.org/wiki?curid=807036" title="Anatolij Piepieliajew">
Anatolij Piepieliajew



</doc>
<doc id="807041" url="https://pl.wikipedia.org/wiki?curid=807041" title="Pęklewo">
Pęklewo

Pęklewo – przysiółek w Polsce położona w województwie warmińsko-mazurskim, w powiecie elbląskim, w gminie Tolkmicko na obszarze Parku Krajobrazowego Wysoczyzny Elbląskiej. Pęklewo leży na trasie nadzalewowej linii kolejowej Elbląg-Frombork-Braniewo (obecnie zawieszonej).
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.

</doc>
<doc id="807050" url="https://pl.wikipedia.org/wiki?curid=807050" title="Bali International">
Bali International

Bali International – kobiecy turniej tenisowy III kategorii zaliczany do cyklu WTA. Rozgrywany na kortach twardych od 1994 roku. W latach 1994–1997 impreza odbywała się w Surabaja, w latach 1999–2000 w Kuala Lumpur, a od 2001 roku turniej odbywał się na Bali. Ostatnią edycję rozegrano w roku 2008.

</doc>
<doc id="807051" url="https://pl.wikipedia.org/wiki?curid=807051" title="Weganie">
Weganie



</doc>
<doc id="807053" url="https://pl.wikipedia.org/wiki?curid=807053" title="Weganin">
Weganin



</doc>
<doc id="807054" url="https://pl.wikipedia.org/wiki?curid=807054" title="Oficyna Wydawnicza Wielkopolski">
Oficyna Wydawnicza Wielkopolski

Oficyna Wydawnicza Głos Wielkopolski Sp. z o.o. – wydawnictwo w Poznaniu, należące do Grupy Wydawniczej Polskapresse Sp. z o.o. – wchodzącej w skład międzynarodowego koncernu Verlagsgruppe Passau. Prezesem Zarządu Oficyny jest Marek Rodwald.
Wydaje dziennik Polska Głos Wielkopolski i tygodniki regionalne:

</doc>
<doc id="807056" url="https://pl.wikipedia.org/wiki?curid=807056" title="Gstaad">
Gstaad

Gstaad (wym. [kʃtaːd]) – miasto w zachodniej, niemieckojęzycznej części Szwajcarii, w kantonie Berno. Jest częścią zespołu miejskiego Saanen. Znany ośrodek turystyczny i narciarski. Corocznie odbywa się tu turniej tenisowy ATP "Swiss Open Gstaad". Według ostatniego spisu ludności Gstaad zamieszkuje 7053 osób.
Znajduje się tutaj dom o nazwie "Milky Way", którego właścicielem jest reżyser Roman Polański.

</doc>
<doc id="807059" url="https://pl.wikipedia.org/wiki?curid=807059" title="PRI">
PRI



</doc>
<doc id="807060" url="https://pl.wikipedia.org/wiki?curid=807060" title="Andrejs Prohorenkovs">
Andrejs Prohorenkovs

Andrejs Prohorenkovs (ur. 5 lutego 1977 w Ogre) – łotewski piłkarz pochodzenia ukraińskiego, grający na pozycji pomocnika lub napastnika. Wystąpił w 32 meczach reprezentacji swojego kraju zdobywając 4 bramki. Zadebiutował w kadrze narodowej w roku 2002 w meczu przeciwko Polsce i wziął udział w mistrzostwach Europy w roku 2004.

</doc>
<doc id="807062" url="https://pl.wikipedia.org/wiki?curid=807062" title="Guangzhou International Women’s Open">
Guangzhou International Women’s Open

Guangzhou International Women’s Open – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach twardych w chińskim Kantonie w latach 2004–2019.

</doc>
<doc id="807064" url="https://pl.wikipedia.org/wiki?curid=807064" title="Wynalazek (film)">
Wynalazek (film)

Wynalazek (ang. "Primer") – amerykański niezależny dramat fantastycznonaukowy z 2004 roku o przypadkowym odkryciu przez bohaterów filmu możliwości podróżowania w czasie. "Primer" został stworzony za 7000 dolarów przez Shane’a Carrutha, absolwenta matematyki i inżyniera oprogramowania.
Film opowiada o losach młodych inżynierów, którzy przypadkowo odkrywają, że ich wynalazek umożliwia podróże w czasie. Postanawiają to wykorzystać, ale później muszą mierzyć się z konsekwencjami podróży w czasie.
Film nagrodzony Grand Jury Prize w kategorii filmów fabularnych na Sundance Film Festival w 2004 roku i Nagrody Alfreda P. Sloana w 2004.
Fabuła.
Para wynalazców decyduje się użyć maszyny do zarabiania pieniędzy na giełdzie. W trakcie jego wykorzystywania pojawiają się wyzwania i dylematy natury moralnej, społecznej i psychologicznej.
Akcja filmu ma miejsce w czasie około 2004 roku w Stanach Zjednoczonych. Historia zaczyna się narracją "z offu" przedstawiającą początki powstania maszyny, przedstawieni zostają czterej główni bohaterowie (Aaron, Abe, Robert i Phillip), dyskutują oni o nauce i o tym, jak zastosować ją do swoich celów. Robert i Phillip nie są jednak tak zaangażowani w ten proces jak dwaj przyjaciele Aaron i Abe, którzy stale pracują razem. Aaron i Abe eksperymentują z redukcją masy obiektów poprzez elektromagnetyzm. Eksperymentują oni w maszynie, ale nagle uświadamiają sobie, że jednym z efektów ubocznych ich eksperymentu jest spowodowanie powstania pętli czasowej (podobnej do tej z diagramu Feynmana). Kiedy dowiadują się o tym, zachowują to tylko dla siebie. Po wstępnym przetestowaniu urządzenia i upewnieniu się o jego bezpieczeństwie Abe decyduje się na zbudowanie większej machiny. Wyjaśnia, że aby cofnąć się w czasie, będą musieli wejść w "pudło" podczas po stronie "B", a następnie dotrzeć na stronę "A". W celu uniknięcia zakłóceń Abe wynajmuje pomieszczenie magazynowe, w którym maszyna była zabezpieczona tak, że nie było tam nikogo niepożądanego.
Podróże w czasie są możliwe w dwóch kierunkach: do przodu przez normalny postęp czasu (minuta do minuty, sekunda do sekundy) i do tyłu przez użycie maszyny czasu. Nie można użyć maszyny czasu, aby skoczyć w przyszłość. Co więcej, można podróżować wstecz w czasie do czasu, kiedy wehikuł już istniał. Cały czas, jaki istniał przed stworzeniem wehikułów czasu, jest niedostępny. Jest to warunek funkcjonowania maszyn czasu; nie jest możliwe wejście do maszyny i natychmiastowe wyjście w przeszłości. Zamiast tego, musisz pozostać w maszynie tak długo, jak długo chcesz podróżować w przeszłość. Na przykład, jeśli osoba A chce podróżować od 20:00 do 8:00 tego samego dnia, będzie musiała leżeć wewnątrz maszyny przez dwanaście godzin, podczas gdy wehikuł czasu przenosi osobę wstecz w czasie. W ten sposób można tylko podróżować wstecz w czasie tak długo, jak długo istnieją maszyny czasu, ponieważ gdy podróżnik w czasie zakończy swoją podróż, musi istnieć wehikuł czasu w przeszłości, z którego może się wyłonić. Nie można wyłonić się z nieistniejącego wehikułu czasu. Wcześniejsze niż zaplanowane wyjście z "pudła" jest niebezpieczne dla podróżnika, początkowo objawia się m.in. krwawieniem z uszu. Maszyny można także pakować jedna w drugą.
Aaron widzi z Abem inną wersję Abe’a wchodzącą magazynu z "pudłem". Oznacza to, że przyjaciel, z którym Aaron rozmawiał był wersją Abe’a z przyszłości. Aaron staje się częścią tajemnicy i wykorzystania podróży w czasie. Abe zaczyna planować, jak wykorzystać tę możliwość. Poznają zatem dane giełdowe i cofnąwszy się w czasie kupują akcje giełdowe tej firmy, o której wiadomo że będą zyskowne. Przebywają ten czas w hotelu by zminimalizować wpływ na swoją, obecną jeszcze w świecie, drugą wersję.
Podczas podróży dochodzi do kilku błędów. Aaron niesiony jest chęcią uderzenia swojego szefa w twarz, by później móc się cofnąć w czasie i „wyczyścić” swoje działanie. Drugim jest wykorzystanie machiny przez teścia Aarona, Grangera, co utrudnia kontrolę nad wersjami czasów, co może być ryzykowne dla innych ludzi. Kolejnym błędem jest fakt, że Aaron wziął telefon z hotelu – przez co mogła do niego zadzwonić dziewczyna, Rachel. Spowodowało to, że drugi, obecny w hotelu Aaron nie mógł odebrać telefonu, więc złamana została w ten sposób symetria. W dodatku bohaterowie wkrótce muszą borykać się z kolejnymi wersjami samych siebie, nieświadomych nawarstwiających się zmian.
Film kończy się tym, że jeden z sobowtórów Aarona lub jego oryginał wyrusza w podróż do obcego kraju aby wyprodukować gigantyczną wersję wehikułu czasu. Abe za to zostaje w mieście, aby znaleźć sposób na ostateczne powstrzymanie eksperymentu z podróżą w czasie.
Ostatecznie, według różnych źródeł, w filmie mamy do czynienia z dziewięcioma osiami czasu, choć nie wszystkie są bezpośrednio pokazane na filmie. Film jest o tyle skomplikowany, że dni nie są liniowe, co sprawia, że bohaterowie czują się tak jak widzowie. Dzięki temu, że w trakcie podróży w przeszłość zachowują swoje doświadczenia i wspomnienia, są w stanie wpływać na przyszłość i kształtować ją. Wskutek tego, przykładowo, pod koniec filmu trzecia wersja Aarona i jego były przyjaciel Abe (w drugiej wersji) sprzeczają się ze sobą, stają się wręcz wrogami. Jednak ich rówieśnicy, pierwotni Aaron i Abe, pozostają przyjaciółmi, ponieważ nigdy nie doświadczyli rzeczywistości, która teraz istnieje tylko we wspomnieniach Abe’a drugiego i Aarona trzeciego.
Zdaniem Carrutha głównym tematem filmu jest rozpad relacji Abe i Aarona, w wyniku ich niezdolności do poradzenia sobie z mocą zapewnianą im przez postęp technologiczny:
W przypadku "Primer" ontologiczny aspekt czasu i bytu ma zasadnicze znaczenie, a także to, jak czas może zmienić istoty w ogóle.
Tytuł oryginalny.
Tytuł filmu oznacza elementarz, wiąże się też z ideą prymatu, dominacji (dublerzy z różnych linii czasowych). Bohaterowie nie są pewni, że mają nad wszystkim kontrolę. Nie są już w swojej linii czasowej i żyją w czyjejś przeszłości, są drugorzędni. Najważniejsze, powiedział reżyser, jest byś poczuł się, jakbyś był z przodu, był "prime" (pierwszy) lub "primerem".
Zgodność filmu z nauką.
Na początku filmu Aaron i Abe próbują stworzyć urządzenie, które będzie przeciwdziałać efektom grawitacji. Mają plany takiego urządzenia od innego zespołu programistów, ale chcą poprawić jego rentowność. Głównym sposobem jest zwiększenie temperatury przejścia nadprzewodnika zamiast jego schłodzenia. Wehikuł czasu wykorzystuje tę właściwość nadprzewodników zwaną efektem Meissnera.
Abe i Aaron potrzebują palladu do zbudowania swojej maszyny. Z tego powodu pobierają z samochodu katalizator, który zawiera jego niewielką ilość.
Zasady podróżowania w czasie w filmie są inspirowane diagramami Feynmana na których dla reżysera „nie ma różnicy między oglądaniem interakcji odbywającej się zgodnie z czasem, czy też cofającej się w czasie”.
Film jest opisywany jako „świetny przykład dobrze skalkulowanego kompromisu między nauką i fabułą w "hard sci-fi", ponieważ pokazuje, że nauka nie powinna być barierą, lecz trampoliną” [dla dalszego rozwoju akcji].
Produkcja.
Carruth napisał scenariusz, wyreżyserował i zmontował film, skomponował muzykę i zagrał w filmie jako aktor.
Budżet wynosił 7000 dolarów (z wyjątkiem postprodukcji i powiększenia filmu na 35 mm). Tworzenie całej koncepcji filmu trwało rok, podczas gdy same zdjęcia zajęły pięć tygodni, a były kręcone na obrzeżach Dallas w domach rodzinnych i przyjaciół – także aktorów. Montaż filmu (w Adobe Premiere) zajął dwa lata, a było to doświadczenie na tyle żmudne, że Carruth kilka razy porzucał projekt. Film był debiutem Carrutha, który specjalnie sam nauczył się sztuki kinematografii eksperymentując i uczęszczając na dwutygodniowy kurs filmowy na Southern Methodist University oraz działając jako ochotnik na planie filmowym; podczas pisania scenariusza douczał się także fizyki. Autor wcześniej pisał opowiadania, ale bardziej odnalazł się w reżyserii filmowej. Carruth nie znalazł dobrego kandydata do zagrania roli Aarona (większość aktorów na castingu grała wcześniej w teatrze, co uniemożliwiało ich prostą, niedramatyczną grę aktorską). Postanowił więc wcielić się w niego osobiście, tym bardziej, że i tak miał być na planie, znał scenariusz na pamięć i był w odpowiednim wieku. Film został nakręcony na taśmie 16 mm. Ekipa filmowa liczyła sześć osób.
Ze względu na deficyt taśmy filmowej, każdą scenę przed nagraniem ćwiczono setki razy. Film miał być tak "analogowy", jak było to możliwe. Stąd wykorzystanie taśmy filmowej oraz realnych dźwięków zamiast dźwięków cyfrowych (np. charakterystyczny elektroniczny „szum” maszyny został stworzony przez nakładanie dźwięków mechanicznej szlifierki i silnika samochodowego).
Muzyka w filmie została stworzona przy użyciu programu "Fruity Loops," w którym Carruth stworzył sample fortepianowe. Dźwięk w filmie wyróżnia się spośród filmów fantastycznonaukowych; dźwięki są znajome, wręcz nijakie.
Do każdego ujęcia opracowywany był scenorys na kadrze 35 mm. Carruth stworzył charakterystyczny płaski, prześwietlony wygląd filmu dzięki zastosowaniu oświetlenia fluorescencyjnego, nie zaś neutralnych temperatur barwowych i filtrów.
Inspiracją do powstania filmu były książki o odkryciach, które pokazywały, że odkrycia, które okazywały się najcenniejsze, były często pierwotnie lekceważone jako efekt uboczny, oraz że „prototypy prawie nigdy nie mają kolorowych lamp i błyszczących powierzchni”. Historia miała być najbliższa prawdzie, dlatego reżyser zdecydował się też na użycie prawdziwego żargonu naukowców.
Autor wyobrażał sobie głównych bohaterów jako „małe dzieci w klubie, gdzie garaż jest ich fortem. Mają logo, motto ("budowanie urządzenia, którego brakuje najbardziej") i zbiór zasad głosowania: wszystko, co sześciolatek uznałby za fascynujące w posiadaniu własnej firmy. Nawet fakt, że ciągle noszą krawaty, pochodzi od dzieci w wieku szkolnym w mundurkach, które prawie nigdy nie pasują do ich aktywności na świeżym powietrzu”.
Fabuła filmu jest celowo zagmatwana tak, aby odzwierciedlić złożoność i zamieszanie wywołane podróżami w czasie. „Ta maszyna oraz doświadczenie Abe i Aarona są z natury skomplikowane, więc [fabuła] musiała być taka, aby publiczność była tam, gdzie byli Abe i Aaron”.
Choć Carruth czerpał inspirację z filmów lat siedemdziesiątych (płaski, współczesny, zimny i celowo prześwietlony styl czy wiarygodne udźwiękowienie), stworzył dzieło nowatorskie, inne od znanych filmów fantastycznonaukowych.
Dystrybucja.
Negocjacje dystrybucyjne były prowadzone z THINKFilmem i Magnolia Pictures. Ostatecznie Carruth zawarł umowę dystrybucyjną na Stany Zjednoczone z THINKFilm po tym, jak kierownik dystrybucji teatralnej, Mark Urman, zobaczył film na Sundance Film Festival w 2004 roku. On i Carruth zawarli podczas festiwalu umowę ustną. Urman poinformował, że faktyczne negocjacje umowy były najdłuższymi, w jakie kiedykolwiek był zaangażowany, częściowo z powodu konkretnych żądań Carrutha dotyczących kontroli reżysera nad filmem. Film zabrał 424 760 dolarów w box office co oznacza, że film zwrócił koszty produkcji z nadwyżką.
Odbiór.
Krytyka.
Według niektórych recenzentów film zdobył status kultowego.
W serwisie "Rotten Tomatoes" film 72% ze 126 recenzji jest pozytywne, a film został opisany jako "Intensywny, oszczędny, ale stymulujący;" Primer "to film dla widzów gotowych na wyzwanie dla mózgu". Na portalu "Metacritic" średnia ocen z 25 recenzji wyniosła 68 punktów na 100. Został wymieniony wśród dziesięciu najlepszych filmów sci-fi dla myślących ludzi.
Rian Johnson określił film mianem najlepszego filmu o podróży w czasie w historii kina. Dennis Lim z "The Village Voice" uznał, że "Primer" jest najświeższą od "" rzeczą jaka spotkała ten gatunek. A.O. Scott z "The New York Times" napisał, że Carruth ma „umiejętność, przebiegłość i powagę, by zmienić skrzypiącą filozoficzną sztuczkę w gęste i niepokojące łamigłówki moralne”. Roger Erbert napisał, że film „zachwyca swoją kokieteryjną wiarą w to, że widzowie mogą nadążyć [za fabułą]”. Jego zdaniem „to film dla nerdów, geeków [...] Znienawidzą go z pewnością ci, którzy chodzą na filmy w celach rozrywkowych [...] To oszałamiające, fascynujące i w pełni udane”, a film nie wygląda „tanio” mimo niskiego budżetu.
Mike D’Angelo napisał, że każdy, kto twierdzi, że w pełni rozumie, co dzieje się w "Primer" po zobaczeniu go tylko raz, jest albo naukowcem, albo kłamcą. Napisał, że „Implikacją jest to, że nie mamy prawdziwej świadomości, a tym bardziej nie rozumiemy naszych własnych pragnień i impulsów. O ile mi wiadomo, nie ma większego "Whoa"”. Sam Carruth przyznał, że przeciętny widz może zrozumieć około 70 procent filmu podczas pierwszego oglądania. Chuck Klosterman napisał, że widział film „siedem lub osiem razy i wciąż nie wie, co się stało”. Mimo wszystko twierdzi, że jest to „najlepszy film o podróżach w czasie, jaki widział” ze względu na wiarygodne zachowanie podróżników w czasie.
Ostatecznie, jak pisze Klosterman, lekcją "Primer" dotyczącą podróży w czasie jest to, że „jest to zbyt ważne, aby używać jej tylko do pieniędzy, ale jest zbyt niebezpieczna, aby używać jej do czegokolwiek innego”. Scott Foundas, krytyk z "LA Weekly" stwierdził: „to, co robi maszyna, nie jest tak ważne jak to, czy można na tym zarobić. O ile "Wynalazek" jest dziełem science-fiction, o tyle jest jeszcze bardziej portretem całego pokolenia, dla którego pytania o wartość na stałe wyparły pytania o znaczenie”. Film został porównany do dzieła Eschera (Ty Burr, "The Boston Globe").
Film nie jest tyle realistyczny, co naturalistyczny. W przeciwieństwie do filmów "Synekdocha, Nowy Jork" Kaufmana czy "Inland Empire" Davida Lyncha w utworze nie ma surrealizmu i można dokładnie określić, co w filmie się dzieje; film ma swoją logikę.
Donald Clarke, krytyk filmowy w "The Irish Times", uznał "Primer" numerem 20. na liście 20 najlepszych filmów dekady (2000-2010).

</doc>
<doc id="807066" url="https://pl.wikipedia.org/wiki?curid=807066" title="SiRNA">
SiRNA

siRNA (od ang. "small interfering RNA"), mały interferujący RNA, krótki interferujący RNA – dwuniciowa cząsteczka RNA o długości około 20–25 par zasad, która powoduje wyciszanie ekspresji genów o homologicznej sekwencji (RNAi). 
Mały interferujący RNA powstaje przez pocięcie dwuniciowego RNA (na przykład wirusowego) w komórce, przez enzym Dicer, na fragmenty odpowiedniej długości. siRNA wiąże się z kompleksem białkowym o aktywności rybonukleazy, zwanym RISC. Kompleks ten wiąże się z komplementarną do siRNA cząsteczką mRNA i tnie ją na kawałki, uniemożliwiając w ten sposób powstanie kodowanego przez nią białka. Zazwyczaj – w przeciwieństwie do miRNA – sekwencja siRNA jest całkowicie komplementarna z sekwencją docelowego mRNA. Rośliny (i inne organizmy eukariotyczne) wykorzystują mechanizm interferencji RNA powodowany przez siRNA do obrony przed wirusami. Ponadto syntetyczny siRNA używany jest w biologii molekularnej; prowadzone są też badania nad jego zastosowaniem w medycynie.

</doc>
<doc id="807067" url="https://pl.wikipedia.org/wiki?curid=807067" title="Malcolm Glazer">
Malcolm Glazer

Malcolm Irving Glazer (ur. 25 maja 1928 w Rochester, zm. 28 maja 2014 tamże) – Amerykanin żydowskiego pochodzenia, miliarder, właściciel klubów sportowych. Posiadał udziały kontrolne w angielskiej drużynie piłkarskiej Manchester United, którą przejął w 2005 roku oraz amerykańskiej drużynie futbolu amerykańskiego Tampa Bay Buccaneers. Pełnił funkcję prezydenta i CEO międzynarodowego holdingu First Allied Corporation.

</doc>
<doc id="807068" url="https://pl.wikipedia.org/wiki?curid=807068" title="Makrobiusz">
Makrobiusz



</doc>
<doc id="807069" url="https://pl.wikipedia.org/wiki?curid=807069" title="Herb Ugandy">
Herb Ugandy

Herb Ugandy – jeden z oficjalnych symboli Ugandy przyjęty w 1962 roku. 
Historia.
Herb został zaprojektowany i zarejestrowany przez brytyjską heroldię w 1962 roku. 
Opis.
W soczewkowatej tarczy o afrykańskim kształcie, w polu czarnym złote słońce, ponad tradycyjnym bębnem, barwy naturalnej, w głowicy na przemian trzy fale srebrne i trzy błękitne. Tarczę podtrzymują z prawej (heraldycznej) antylopa kob żółty, z lewej koronnik szary – narodowy ptak Ugandy. Za tarczą skrzyżowane włócznie barwy naturalnej. Tarcza stoi na kopcu oznaczającym żyzność ziemi, spod tarczy wypływa symboliczna rzeka Nil. Ukazane są też rośliny stanowiące podstawę rolnictwa – bawełna i kawa. Na dole wstęga z mottem kraju – (tłum. dla Boga i mego kraju).
Symbole na tarczy oznaczają: fale na górze jezioro Wiktorii, w środku tarcza słoneczna reprezentująca słoneczne dni pełne radości, na dole tradycyjny bęben, wykorzystywany przy zabawach, tańcach i różnego rodzaju ceremoniach. Tarcza i włócznie symbolizują gotowość mieszkańców do obrony swego kraju.

</doc>
<doc id="807077" url="https://pl.wikipedia.org/wiki?curid=807077" title="Pippi Langstrumpf">
Pippi Langstrumpf



</doc>
<doc id="807080" url="https://pl.wikipedia.org/wiki?curid=807080" title="Bogdaniec (województwo warmińsko-mazurskie)">
Bogdaniec (województwo warmińsko-mazurskie)

Bogdaniec – osada w Polsce położona w województwie warmińsko-mazurskim, w powiecie elbląskim, w gminie Tolkmicko na obszarze Parku Krajobrazowego Wysoczyzny Elbląskiej.
W latach 1975–1998 miejscowość administracyjnie należała do województwa elbląskiego.

</doc>
<doc id="807085" url="https://pl.wikipedia.org/wiki?curid=807085" title="Pippi Långstrump">
Pippi Långstrump



</doc>
<doc id="807086" url="https://pl.wikipedia.org/wiki?curid=807086" title="Małachów">
Małachów



</doc>
<doc id="807087" url="https://pl.wikipedia.org/wiki?curid=807087" title="Aleksandrs Koliņko">
Aleksandrs Koliņko

Aleksandrs Koliņko (ur. 18 lipca 1975 w Rydze) – łotewski piłkarz grający na pozycji bramkarza w klubie Bałtika Kaliningrad. Jego debiut w reprezentacji narodowej miał miejsce 9 sierpnia 1997 roku w zremisowanym meczu przeciwko Estonii. Wystąpił w 86 meczach pierwszej reprezentacji swojego kraju, w tym we wszystkich trzech rozegranych na Mistrzostwach Europy w 2004 roku.

</doc>
<doc id="807088" url="https://pl.wikipedia.org/wiki?curid=807088" title="Kamienica Elbląska">
Kamienica Elbląska

Kamienica Elbląska – nieofic. osada wsi Kamionek Wielki w Polsce położona w województwie warmińsko-mazurskim, w powiecie elbląskim, w gminie Tolkmicko.
W osadzie jest przystań morska.
Osada położona jest na obszarze Parku Krajobrazowego Wysoczyzny Elbląskiej i nad Zatoką Elbląską. Kamienica Elbląska leży na trasie nadzalewowej linii kolejowej Elbląg-Frombork-Braniewo (obecnie zawieszonej) i przy drodze wojewódzkiej nr 503.
Osada wchodzi w skład sołectwa Kamionek Wielki.
W latach 1975–1998 miejscowość administracyjnie należała do województwa elbląskiego.

</doc>
<doc id="807089" url="https://pl.wikipedia.org/wiki?curid=807089" title="Małachów (województwo śląskie)">
Małachów (województwo śląskie)

Małachów – wieś w Polsce położona w województwie śląskim, w powiecie zawierciańskim, w gminie Szczekociny.
W latach 1975–1998 miejscowość administracyjnie należała do województwa częstochowskiego.
Nazwa.
Miejscowość była wzmiankowana w formach "Małachow" (1787), "Małochów" (1877), "Małachów" (1921). Jest to nazwa dzierżawcza od nazwy osobowej "Małach" lub "Małoch".

</doc>
<doc id="807090" url="https://pl.wikipedia.org/wiki?curid=807090" title="Wikipedia malajskojęzyczna">
Wikipedia malajskojęzyczna

Wikipedia malajskojęzyczna () – edycja Wikipedii w języku malajskim, założona 12 sierpnia 2003 roku.
8 lutego 2007 roku liczyła 17 380 artykułów, co dawało jej 41 pozycję wśród wszystkich edycji Wikipedii.

</doc>
<doc id="807093" url="https://pl.wikipedia.org/wiki?curid=807093" title="SuperStacja">
SuperStacja



</doc>
<doc id="807094" url="https://pl.wikipedia.org/wiki?curid=807094" title="Kikoły (Kadyny)">
Kikoły (Kadyny)

Kikoły – przysiółek wsi Kadyny w Polsce, położony w województwie warmińsko-mazurskim, w powiecie elbląskim, w gminie Tolkmicko, na obszarze Parku Krajobrazowego Wysoczyzny Elbląskiej, przy drodze wojewódzkiej nr 503.
W latach 1975–1998 przysiółek administracyjnie należał do województwa elbląskiego.

</doc>
<doc id="807096" url="https://pl.wikipedia.org/wiki?curid=807096" title="Lili Marlene (zespół muzyczny)">
Lili Marlene (zespół muzyczny)

Lili Marlene – zespół rockowy założony we Wrocławiu.

</doc>
<doc id="807097" url="https://pl.wikipedia.org/wiki?curid=807097" title="Eugeniusz Dąbrowski (duchowny)">
Eugeniusz Dąbrowski (duchowny)

Eugeniusz Dąbrowski (ur. 16 maja 1901 w Warszawie, zm. 8 kwietnia 1970 w Warszawie) – ksiądz, biblista, tłumacz Nowego Testamentu, krytyk i nauczyciel akademicki Wydziału Teologii Katolickiej Uniwersytetu Warszawskiego.
Życiorys.
Dąbrowski urodził się 16 maja 1901 roku na warszawskiej Pradze w domu rodzinnym przy ul. Białostockiej 4.
Ojciec jego, Jan Dąbrowski, był niewykwalifikowanym robotnikiem (w fabryce Wulkan), a matka, Ludwika, zajmowała się wychowywaniem dzieci. Edukację pobierał u sąsiada-nauczyciela, następnie w męskim gimnazjum na Pradze (obecnie VIII Liceum Ogólnokształcące im. Władysława IV w Warszawie). Dla pochodzącego z biednej rodziny Dąbrowskiego nauka była możliwa dzięki stypendium księżnej Marii Michałowej Radziwiłłowej. Po ukończeniu gimnazjum wstąpił do Wyższego Metropolitalnego Seminarium Duchownego w Warszawie.
Podczas wojny polsko-bolszewickiej Dąbrowski (wówczas kleryk), udał się na front do służb sanitarnych bez zgody władz seminaryjnych. Te próbowały usunąć Dąbrowskiego i innych alumnów z seminarium, jednak na skutek interwencji władz Kościoła warszawskiego utrzymano ich.
W grudniu 1923 otrzymał z rąk bpa Stanisława Galla święcenia kapłańskie. Jeszcze przed święceniami zawarł w Nuncjaturze Apostolskiej w Warszawie znajomość z ks. G.B. Montinim (w latach 1963-1978 papież Paweł VI), któremu niejednokrotnie służył jako tłumacz. W 1926 Dąbrowski doktoryzował się na Wydziale Teologii Katolickiej Uniwersytetu Warszawskiego. Następnie, w latach 1926–1929 Dąbrowski odbył specjalistyczne studia w Papieskim Instytucie Biblijnym w Rzymie. Przez rok przebywał w Anglii (Oksford, Cambridge), a po trzyletnich studiach w Rzymie odbył półroczną podróż po Bliskim Wschodzie (Turcja, Syria, Palestyna, Egipt).
Po powrocie do Polski w 1929 został profesorem Pisma Świętego w Metropolitalnym Seminarium Duchownym w Warszawie. W tym charakterze pracował przez piętnaście lat. Habilitował się na UW w 1932, a w 1934 otrzymał stypendium Funduszu Kultury Narodowej na odbycie specjalnych studiów w École des Hautes Études w Paryżu. Był docentem Wydziału Teologii Katolickiej Uniwersytetu Warszawskiego.
Na krótko przed wybuchem II wojny światowej Papieski Instytut Biblijny nadał ks. Dąbrowskiemu stopień doktora nauk biblijnych (na podstawie rozprawy napisanej w języku francuskim pt. "La Tranfiguration de Jésus" – pol. "O przemienieniu Jezusa"). Aktu promocji doktorskiej dokonał ówczesny sekretarz stanu Stolicy Świętej kard. Eugenio Pacelli, który później w latach 1939–1958 zasiadał na Stolicy Piotrowej jako papież Pius XII. Ks. Dąbrowski został pierwszym Polakiem, który otrzymał tytuł doktora nauk biblijnych i był przez długi czas pozostawał jedynym Polakiem posiadającym ten stopień naukowy.
W lutym 1944 ks. Dąbrowski został zwolniony z funkcji profesora w Warszawskim Seminarium Duchownym i został proboszczem parafii Bożego Ciała na Kamionku w Warszawie (i pozostał nim do śmierci). We wrześniu 1944 uratował przed wysadzeniem w powietrze wotywną świątynię pod wezwaniem Matki Boskiej Zwycięskiej (dziś konkatedrę młodej diecezji warszawsko–praskiej). W kamionkowskiej parafii ks. Dąbrowski przez ponad 26 lat rozwijał szeroko zakrojoną działalność duszpasterską.
Po wojnie włączył się w nurt pracy politycznej w kraju. W latach 1951–1953 był wiceprzewodniczącym Komisji Intelektualistów i Działaczy Katolickich przy Polskim Komitecie Obrońców Pokoju. Osobę jego łączono z ruchem PAX, który pod auspicjami ówczesnej władzy zrzeszać miał "postępowych katolików". Ks. Dąbrowski odegrał znaczną rolę w powstaniu Instytutu Wydawniczego PAX. 12 grudnia 1952 r. wygłosił główny referat zjazdu duchowieństwa we Wrocławiu, bardzo krytycznie oceniający działania Episkopatu, zwłaszcza prymasa Wyszyńskiego. W podobnym tonie publikował też na łamach organu prasowego PAX Słowo Powszechne Jednak w końcu września 1953 r., po aresztowaniu przez komunistów kard. Stefana Wyszyńskiego, prymasa Polski, zerwał definitywnie kontakty z tym środowiskiem i już ich nie nawiązał.
Ksiądz Eugeniusz Dąbrowski zmarł w Warszawie (w Szpitalu Grochowskim) 8 kwietnia 1970. Pochowany został na warszawskim cmentarzu Bródnowskim (kwatera 5B-5-1). Przy jego trumnie w kościele Matki Bożej Zwycięskiej na Kamionku modlił się m.in. kard. Stefan Wyszyński.
Praca naukowa.
Wykaz publikacji ks. Dąbrowskiego z lat 1921-1979 zawiera 288 pozycji.
Najważniejszą publikacją ks. Dąbrowskiego był przekład Nowego Testamentu. Pierwsze wydanie tego tłumaczenia, przy którego ustaleniu ostatecznej formy literackiej brał udział wybitny językoznawca prof. Witold Doroszewski, ukazało się w roku 1947. Rok później ks. Dąbrowski został przyjęty na audiencji przez papieża Piusa XII, otrzymując aprobatę i błogosławieństwo. Przekład Dąbrowskiego oparty był na Wulgacie, a następnie na językach oryginalnych. W latach 50. i 60. wykorzystywano w lekcjonarzach i mszale, aż do wydania lekcjonarza opartego na Biblii Tysiąclecia.
Istotną pozycją w jego dorobku jest praca redakcyjna wraz z Feliksem Gryglewiczem nad 12-tomowym zbiorowym komentarzem do ksiąg Nowego Testamentu, (Pismo Święte Starego i Nowego Testamentu - komentarze KUL), który był pierwszą taką pracą w historii polskiej biblistyki, przyczyniając się do upowszechnienia najnowszych wyników badań na tym polu. W serii tej opublikował również własne komentarze do Dziejów Apostolskich i obu Listów do Koryntian.
W oparciu o jego przekład powstała pierwsza w Polsce synopsa Ewangelii.
Jako biblista, ks. Dąbrowski znany był z kategorycznych wypowiedzi i ciętego języka. Krytykował m.in. pierwsze wydanie Biblii Tysiąclecia, określając ją mianem „Biblii tysiąca błędów”, oskarżając wręcz niektórych tłumaczy o nieznajomość języków, z których tłumaczyli. Późniejsze liczne rewizje Biblii Tysiąclecia potwierdziły część tych zarzutów.
Dąbrowski zorganizował pracę nad pierwszym polskim przekładem dzieła Józefa Flawiusza "Antiquitates Iudaicae". Przekład został dokonany przez Zygmunta Кubiаka i Jana Radożусkiego, ale nad całością czuwał on sam. Dzięki Dąbrowskiemu rozpoczęto wydawanie komentarzy naukowych do Starego i Nowego Testamentu.
Opinie.
Kardynał Stefan Wyszyński tak scharakteryzował osobę ks. Dąbrowskiego w przemówieniu miesiąc po jego śmierci:

</doc>
<doc id="807098" url="https://pl.wikipedia.org/wiki?curid=807098" title="Bogdaniec">
Bogdaniec

5 miejscowości w Polsce:
W literaturze:

</doc>
<doc id="807100" url="https://pl.wikipedia.org/wiki?curid=807100" title="Cripple Bastards">
Cripple Bastards

Cripple Bastards — włoski zespół muzyczny grający grindcore. Powstał w 1988 w Asti we Włoszech.

</doc>
<doc id="807103" url="https://pl.wikipedia.org/wiki?curid=807103" title="Czesław Bielecki">
Czesław Bielecki

Czesław Bielecki (ur. 3 maja 1948 w Warszawie) – polski architekt, publicysta i polityk, doktor nauk technicznych, działacz opozycji antykomunistycznej w PRL, w latach 1997–2001 poseł na Sejm III kadencji i przewodniczący Komisji Spraw Zagranicznych. Kawaler Orderu Orła Białego.
Życiorys.
Młodość i wykształcenie.
Urodził się w Warszawie w zasymilowanej rodzinie inteligencji żydowskiej.
Absolwent VII Liceum Ogólnokształcącego im. Juliusza Słowackiego w Warszawie. W 1973 ukończył studia na Wydziale Architektury Politechniki Warszawskiej. W 1997 uzyskał stopień doktora nauk technicznych w zakresie architektury i urbanistyki na Wydziale Architektury Politechniki Krakowskiej na podstawie rozprawy pt. "Gra w miasto".
Jako architekt pracował i odbywał staże zawodowe we Francji, Izraelu i RFN. W 1984 założył i zaczął prowadzić firmę architektoniczną „Dom i Miasto”.
Działalność w okresie PRL.
Działał w opozycji demokratycznej. W 1968 brał udział w wydarzeniach marcowych, został aresztowany za próby koordynowania protestu studentów Politechniki i Uniwersytetu Warszawskiego. W latach 1970–1979 był członkiem konspiracyjnej grupy „Polska Walcząca”. a w latach 1979–1980 Polskiego Porozumienia Niepodległościowego.
W 1979 rozpoczął współpracę z paryską „Kulturą”, publikując tekst "Wolność w obozie". Regularnie pisywał w tym czasopiśmie do końca lat 90. Materiały opozycji antykomunistycznej przekazywał do Francji poprzez zorganizowaną przez siebie sieć kurierów. Publikował liczne artykuły w prasie podziemnej, w okresie opozycyjnym posługiwał się pseudonimem "Maciej Poleski".
Od 1980 należał do NSZZ „Solidarność”. Zasiadał w Komisji Kultury MKZ Regionu Mazowsze. Po wprowadzeniu stanu wojennego ukrywał się. Zaangażował się w działalność wydawnictw podziemnych: był współautorem "Małego Konspiratora", publikował m.in. w „Tygodniku KOS” i „Tygodniku Solidarność”. W latach 1982–1989 był założycielem i szefem Wydawnictwa CDN. Dwukrotnie aresztowany: w maju 1983, a następnie w kwietniu 1985, oskarżony o próbę obalenia ustroju. Za drugim razem został zwolniony po około jedenastu miesiącach. W trakcie osadzenia, domagając się przyznania mu statusu więźnia politycznego, prowadził głodówkę, podczas której był przymusowo karmiony. We Francji powstał wówczas komitet działający w jego obronie. W 1989 Czesław Bielecki uczestniczył w Konferencji Praw Człowieka w Leningradzie, organizowanej przez radzieckich opozycjonistów.
Działalność w III RP.
W latach 1990–1995 jako doradca prezydenta Lecha Wałęsy zasiadał w Radzie ds. Stosunków Polsko-Żydowskich oraz kierował Zespołem ds. Reformy Administracji Publicznej. W 1992 był doradcą w rządzie Jana Olszewskiego. W 1995 założył Komitet Stu, przekształcony następnie w partię Ruch Stu. W latach 1997–2001 sprawował mandat posła na Sejm III kadencji, wybranego w okręgu warszawskim z listy Akcji Wyborczej Solidarność. Przewodniczył Komisji Spraw Zagranicznych.
W 2001 wraz z pozostałymi działaczami Ruchu Stu przystąpił do PPChD. W tym samym roku bez powodzenia ubiegał się o reelekcję. Później należał do SKL-RNP, następnie wycofał się z bieżącej polityki i powrócił do pracy zawodowej w ramach swojej pracowni architektoniczno-budowlanej.
W wyborach samorządowych w 2010 był bezpartyjnym kandydatem z ramienia Prawa i Sprawiedliwości na prezydenta Warszawy, zajmując 2. miejsce z wynikiem 23,16%. W październiku 2015 został członkiem Narodowej Rady Rozwoju powołanej przez prezydenta Andrzeja Dudę.
Należał do Stowarzyszenia Wolnego Słowa. Został również członkiem Stowarzyszenia Architektów Polskich, Stowarzyszenia Pisarzy Polskich, PEN Clubu. Jest inicjatorem utworzenia w Warszawie SocLandu (Muzeum Pamięci Komunizmu). Autor felietonów z cyklu "Na własny rachunek" – najpierw publikowanych we „Wprost”. później w tygodniku „Uważam Rze”.
Zaprojektował m.in. gmach Telewizji Polskiej przy ul. Jana P. Woronicza 17. Budynek otrzymał w 2008 antynagrodę architektoniczną "Makabryła". Zaprojektował również pomnik Radegast oraz pomnik Polaków Ratujących Żydów w Łodzi.
Życie prywatne.
Ma trzech synów. Jego żona Maria Twardowska zmarła w 2004. Jest związany ze scenarzystką Iloną Łepkowską.
Odznaczenia.
W 2006 został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.
W 2019, "w uznaniu znamienitych zasług w krzewieniu ideałów wolności, demokracji i poszanowania praw człowieka w Polskiej Rzeczypospolitej Ludowej, za działalność publiczną i państwową", prezydent Andrzej Duda nadał Czesławowi Bieleckiemu Order Orła Białego.

</doc>
<doc id="807104" url="https://pl.wikipedia.org/wiki?curid=807104" title="Luis Horna">
Luis Horna

Luis Horna Biscari (ur. 14 września 1980 w Limie) − peruwiański tenisista, reprezentant w Pucharze Davisa, olimpijczyk z Aten (2004).
Kariera tenisowa.
Jako junior Horna w 1997 roku awansował do finału Rolanda Garrosa w grze pojedynczej chłopców, przegrywając z Danielem Elsnerem. Zawody zakończyły się triumfem Peruwiańczyka w grze podwójnej chłopców, a dokonał tego w parze z Josém de Armasem. W tym samym roku zwyciężył w deblu chłopców na Wimbledonie, tym razem wspólnie z Nicolásem Massú.
Karierę tenisową Horna rozpoczął w 1998 roku, a zakończył w 2009 roku.
W grze pojedynczej wygrał 2 turnieje rangi ATP World Tour oraz dotarł do 1 finału.
W grze podwójnej zwyciężył w 6 turniejach ATP World Tour i doszedł do 5 finałów. Jednym z tytułów deblowych Horny jest mistrzostwo w Rolandzie Garrosie w 2008 roku, w parze z Pablo Cuevasem. Para pokonała w meczu finałowym Daniela Nestora i Nenada Zimonjicia.
W latach 1995−2009 reprezentował Peru w Pucharze Davisa. Zagrał łącznie w 57 pojedynkach, z których w 38 triumfował.
Horna w 2004 zagrał w turnieju singlowym igrzysk olimpijskich w Atenach, ponosząc porażkę w 1 rundzie z Sébastienem Grosjeanem.
W rankingu gry pojedynczej Horna najwyżej był na 33. miejscu (30 sierpnia 2004), a w klasyfikacji gry podwójnej na 15. pozycji (2 lutego 2009).

</doc>
<doc id="807108" url="https://pl.wikipedia.org/wiki?curid=807108" title="Ostrogóra (Kadyny)">
Ostrogóra (Kadyny)

Ostrogóra – część wsi Kadyny w Polsce, położona w województwie warmińsko-mazurskim, w powiecie elbląskim, w gminie Tolkmicko, na oszarze Parku Krajobrazowego Wysoczyzny Elbląskiej.
W latach 1975–1998 Ostrogóra administracyjnie należała do województwa elbląskiego.

</doc>
<doc id="807111" url="https://pl.wikipedia.org/wiki?curid=807111" title="Volvocales">
Volvocales



</doc>
<doc id="807114" url="https://pl.wikipedia.org/wiki?curid=807114" title="Maryvonne Dupureur">
Maryvonne Dupureur

Maryvonne Dupureur z domu Samson (ur. 24 maja 1937 w Saint-Brieuc, zm. 7 stycznia 2008 tamże) – francuska lekkoatletka, wicemistrzyni olimpijska.
Na igrzyskach olimpijskich w 1960 w Rzymie odpadła w eliminacjach biegu na 800 m. Cztery lata później, na igrzyskach olimpijskich w 1964 w Tokio zdobyła na tym dystansie srebrny medal. Na ostatniej prostej została wyprzedzona przez Brytyjkę Ann Packer, która ustanowiła wówczas rekord świata.
Zdobyła srebrny medal na 800 m podczas europejskich igrzysk halowych w 1967 w Pradze. Na swych trzecich igrzyskach olimpijskich w 1968 w Meksyku weszła do finału na 800 m, ale zajęła w nim ostatnie 8. miejsce. Startowała na tym dystansie na mistrzostwach Europy w 1969 w Atenach, ale odpadła w przedbiegach.
Była mistrzynią Francji w biegu na 400 m w 1959, 1963 i 1964, w biegu na 800 m w 1960, 1063, 1964, 1967, 1968 i 1969 oraz w biegu na 1500 m w 1969.
Była rekordzistką Francji na 400 m (56,0 27 lipca 1963, Colombes), siedmiokrotnie na 800 m (do wyniku 2:01,9 20 października 1964 w Tokio) i na 1500 m (4:27,9 12 lipca 1969, Uden).

</doc>
<doc id="807118" url="https://pl.wikipedia.org/wiki?curid=807118" title="Abortion">
Abortion

Abortion – zespół muzyczny grający muzykę z rodzaju Grindcore. Powstał w 1989 w miejscowości Nitra na Słowacji.

</doc>
<doc id="807120" url="https://pl.wikipedia.org/wiki?curid=807120" title="Herb Liberii">
Herb Liberii

Herb Liberii ustanowiony został 16 sierpnia 1847 roku.
Przedstawia on na tarczy XIX-wieczny okręt przybijający do brzegów Liberii. Statek będący głównym elementem ukazanej w godle herbowym sceny, symbolizuje te jednostki morskie, które przywiozły wyzwolonych niewolników z USA do ich ojczystego kraju. Nad tarczą widnieje motto Liberii - "Umiłowanie wolności przywiodło nas tutaj". Pod tarczą na szarfie, znajduje się oficjalna nazwa kraju - "Republika Liberii".
Symbolika herbu.
Statek w tarczy herbu, symbolizuje statki wiozące do ojczystych wybrzeży Liberii, uwolnionych niewolników ze Stanów Zjednoczonych. Dewiza Liberii pojawiająca się ponad tarczą, głosi umiłowanie odzyskanej wolności. Poniżej tarczy na wstędze oficjalna nazwę kraju "Republika Liberii".
Zamieszczone w tarczy narzędzia - pług i łopata symbolizują godności płynącą z ciężkiej pracy narodu. Wschodzące słońce w tle to symbol wiary w pomyślność zrodzonego państwa i jego narodu. Palma zaś, jest najbardziej wszechstronnym źródłem pożywienia, mieszkańców kraju i oznacza dobrobyt. Biały gołąb ze zwojem to symbol pokoju.

</doc>
<doc id="807124" url="https://pl.wikipedia.org/wiki?curid=807124" title="Karabin SW-98">
Karabin SW-98

SW-98 (ros. " Снайперская Винтовка СВ-98") – rosyjski karabin wyborowy bazujący na sportowym karabinie Rekord-CISM. Używany przez jednostki specjalne armii rosyjskiej i jednostki podporządkowane MWD.
Opis.
SW-98 jest bronią powtarzalną, z zamkiem czterotaktowym. Zasilanie z wymiennego magazynka dziesięcionabojowego. Ciężka lufa samonośna zakończona tłumikiem płomieni. SW-98 jest wyposażony łoże i kolbę drewniane, z integralnym chwytem pistoletowym. Kolba ma regulowaną długość i wysokość. W przedniej części łoża można zamocować dwójnóg. SW-98 jest wyposażony w celownik optyczny (standardowo PKS-07 o powiększeniu 7x). Dodatkowo posiada mechaniczne przyrządy celownicze.

</doc>
<doc id="807125" url="https://pl.wikipedia.org/wiki?curid=807125" title="Letnisko">
Letnisko

Letnisko – miejscowość wypoczynkowa, odznaczająca się atrakcyjnością turystyczną. Przeważnie jest położona w lesie, w górach, nad morzem lub nad jeziorem. Ma korzystne warunki klimatyczne oraz zaplecze pomieszczeniowo-gospodarcze. Jest dogodnie połączona komunikacyjnie z dużymi ośrodkami miejskimi lub przemysłowymi. W pewnych porach roku, cechy te powodują napływ mieszkańców miast do letniska w celach wypoczynkowych.
Większość stałych mieszkańców zajmuje się obsługą sezonowego ruchu turystycznego. Część budynków mieszkalnych (często zdecydowana większość) pełni tylko okresowe funkcje mieszkaniowe. 

</doc>
<doc id="807130" url="https://pl.wikipedia.org/wiki?curid=807130" title="Przyrząd asekuracyjny">
Przyrząd asekuracyjny

Przyrząd asekuracyjny - ogólna nazwa urządzeń zwiększających siłę hamowania liny, służących do asekuracji podczas wspinaczki. 
Większość przyrządów asekuracyjnych spełnia też funkcje przyrządów zjazdowych. Przyrządy przeznaczone zarówno do asekuracji jak i zjazdu nazywane są także przyrządami asekuracyjno-zjazdowymi.
Przyrząd asekuracyjny pozwala na utrzymanie (tzw. zablokowanie) liny asekuracyjnej, nawet jeśli jej drugi koniec został obciążony siłą o wartości zbyt dużej, by możliwe było utrzymanie liny bezpośrednio w dłoni. Oprócz zablokowania liny, przyrząd taki powinien pozwalać na bezpieczne i wygodne wydawanie luzu (zwiększanie czynnego odcinka liny asekuracyjnej) oraz wybieranie liny (przeciwieństwo wydawania luzu).
Zasada działania.
Z technicznego punktu widzenia, przyrząd asekuracyjny jest szczególnym przypadkiem hamulca taśmowego. Przyjmuje się, że przeciętny człowiek może utrzymać jedną dłonią przeciętną linę wspinaczkową obciążoną siłą 20 daN. Wielkość siły ścisku dłoni zależy oczywiście od grubości i rodzaju liny i indywidualnych predyspozycji asekurującego i u wytrenowanych wspinaczy przekracza ciężar ich ciała. Najprostszą metodą zwiększenia siły hamowania dłoni jest założenie odpowiednich rękawic. Wartości sił, które mogą zadziałać na linę asekuracyjną, są jednak na tyle duże, że zachodzi ryzyko wyrwania liny z dłoni asekurującego - co pozbawiłoby wspinacza asekuracji. Podczas powstrzymywania odpadnięcia, na linie mogą pojawić się siły rzędu 1200 daN. Przyrządy asekuracyjne pozwalają na kontrolowane zablokowanie liny obciążonej taką siłą, pełnią zatem rolę mechanicznych hamulców, zwielokrotniających siłę hamowania dłoni człowieka.
Rodzaje.
Rolę przyrządu asekuracyjnego może pełnić owinięcie liny wokół bloku skalnego, grubego drzewa, czy w przypadku asekuracji "z ciała" wokół ciała asekurującego. Współcześnie ta metoda jest rzadko stosowana. 
Popularnym i prostym przyrządem asekuracyjnym jest półwyblinka – specjalny węzeł, wiązany wokół wpiętego w uprząż lub stanowisko, zabezpieczonego karabinka. Półwyblinka zapewnia 15 - 20 krotne zwiększenie siły hamowania dłoni. Jej zaletą jest minimalizacja wymagań w stosunku do posiadanego i transportowanego sprzętu wspinaczkowego - do jej wykonania nie są potrzebne żadne dodatkowe elementy oprócz karabinka i samej liny. Z tego względu, półwyblinka może pełnić rolę rezerwowego sposobu asekuracji - np. w razie zgubienia normalnie używanego przyrządu. Wadą stosowania półwyblinki jest znaczne skręcanie się (i w konsekwencji plątanie) liny.
Inne przyrządy asekuracyjne:
Automatyczne przyrządy asekuracyjne:

</doc>
<doc id="807132" url="https://pl.wikipedia.org/wiki?curid=807132" title="Zuihitsu">
Zuihitsu

 – gatunek w literaturze japońskiej powstały w epoce Heian; rodzaj eseju, szkicu pisanego prozą, niepodlegającego określonym zasadom literackim. Zapiski te mają charakter luźnej wypowiedzi na dowolny temat – mogą zawierać wspomnienia, przemyślenia, osobiste wyznania, zasłyszane historie, anegdoty, opisy przyrody, listy rzeczy czy zjawisk, które zwróciły uwagę autora.
W literaturze europejskiej najbardziej zbliżonymi gatunkami były sylwy ("silva rerum"), "miscellanea", "varia".
Nazwy.
Początkowo gatunek ten nazywano "manroku" 漫録, "mampitsu" 漫筆 lub "manki" 漫記 – wszystkie te terminy oznaczają ‘luźne notatki, zapiski’. Później zaczęto używać określeń "zuikanroku" 随感録 lub "zuisōroku" 随想録 o tym samym znaczeniu.
Nazwa "zuihitsu" pojawia się po raz pierwszy w tytule utworu "Tōsai zuihitsu" 東斎随筆 („Zapiski o Dōngzhāi”), którego autorem był Ichijō Kanera 一条兼良 (1402-1481). Co ciekawe, to właśnie dzieło jest zbiorem dydaktycznych opowieści uporządkowanych tematycznie i należy do gatunku "setsuwa", a nie zuihitsu.
Przykłady.
Do najbardziej znanych i cenionych utworów typu zuihitsu zalicza się:
Szczególnie pierwszy i trzeci z nich uważane są za najbardziej reprezentatywnych przedstawicieli tego gatunku. Jako inne przykłady wymienić można:
„Bezkształtność” zuihitsu.
Charakterystyczną cechą zuihitsu jest brak jednolitej kompozycji całości i wyrazistej myśli przewodniej. Podkreśla się bezładność tekstu i niespoistość zdań, fragmentację świata przedstawionego i znaczeń zawartych w utworze. Jednak jak zauważa Mikołaj Melanowicz:

</doc>
<doc id="807134" url="https://pl.wikipedia.org/wiki?curid=807134" title="Sphere">
Sphere

Sphere – zespół muzyczny grający death metal. Powstał w 2002 roku w Warszawie z inicjatywy gitarzystów Bolka i Vala – gitara, perkusisty Th0rna oraz wokalisty Jaśka. Tego samego roku Jasiek i Bolek odeszli z zespołu. Nowym gitarzystą został Lechu. Skład uzupełnił również basista Zeras. W 2004 roku ukazało się debiutanckie demo grupy pt. "Spiritual Dope".
W 2005 roku nowym wokalistą Sphere został Analripper znany z występów w Pyorrhoea. Debiutancki album formacji zatytułowany "Damned Souls Rituals" ukazał się 20 stycznia 2007 roku nakładem wytwórni muzycznej Empire Records. Nagrania zostały zarejestrowane w 2006 roku olkuskim Zed Studio.
W 2010 roku zespół ponownie wszedł do Zed Studio, by nagrać następcę "Damned Souls Rituals". Album zatytułowany "Homo Hereticus" został wydany poprzez Masterful Records 10 lutego 2012 roku. W przeciągu następnych dwóch lat zespół zagrał dużą liczbę koncertów, wspierając takie zespoły jak Cannibal Corpse, Disgorge, Cryptopsy, Vital Remains, Obituary. W międzyczasie doszło do przetasowań w składzie i w lipcu 2014 roku Sphere w składzie: Th0rn – perkusja, Diego – gitara, Beton – gitara basowa, Iron – gitara, Dawidek – wokal, zarejestrował materiał na trzecią w historii zespołu płytę długogrającą zatytułowaną Mindless Mass. Płytę nagrał, zmiksował i wyprodukował Filip „Heinrich” Hałucha w warszawskim Sound Division Studio. Gościnnie, w utworze "Leash" partię solową zagrał Jacek Hiro.
Po nagraniach Iron opuścił zespół, w jego miejsce dołączył udzielający się również w Vedonist, gitarzysta Artur „Xan” Grabarczyk.
Został nakręcony wideoklip do utworu "Society Foetus". Za jego produkcję odpowiedzialni byli Dawidek, Łukasz Cielemęcki i Magdalena Łobaczewska.
Mindless Mass został wydany jako płyta CD nakładem Deformeathig Production 19 czerwca 2015 roku.

</doc>
<doc id="807135" url="https://pl.wikipedia.org/wiki?curid=807135" title="VirtualBox">
VirtualBox

VirtualBox – program komputerowy służący jako hipernadzorca typu drugiego.
Został stworzony przez niemiecką firmę innotek dla systemów x86 i x64 Microsoft Windows, OS X oraz Linux. Obsługuje takie systemy jak Windows, Linux, OS/2 Warp, OpenBSD (obsługa tego systemu nie jest jeszcze stabilna) i FreeBSD. Po kilku latach rozwijania VirtualBox został wydany na licencji GPL w styczniu 2007. Wersja otwarta jest pozbawiona kilku funkcji, dostępnych wyłącznie w wersji własnościowej (darmowej do osobistego i testowego użytku).
12 lutego 2008 Sun Microsystems ogłosił przejęcie firmy innotek.
27 stycznia 2010 Sun został przejęty przez Oracle Corporation.
Najważniejsze cechy.
Większość tych funkcji dostępna jest dopiero po zainstalowaniu w systemie goszczonym specjalnych sterowników ("Guest Additions").
Główne wersje.
Pierwsza wersja udostępniona publicznie.

</doc>
<doc id="807138" url="https://pl.wikipedia.org/wiki?curid=807138" title="Graf Mycielskiego">
Graf Mycielskiego

Graf Mycielskiego lub Mycielskian nieskierowanego grafu "G" – graf μ("G") stworzony dzięki konstrukcji podanej przez Jana Mycielskiego w roku 1955, pokazującej istnienie grafu, w którym największa klika ma rozmiar ≤ 2, o bezwzględnie dużej liczbie chromatycznej.
Uogólniona wersja konstrukcji została przedstawiona przez Wensonga Lin w roku 2006.
Konstrukcja.
Niech "n" wierzchołków grafu "G" będzie oznaczonych "v"0, "v"1, ..., "v"n−1. Graf Mycielskiego μ("G") zawiera graf "G" jako izomorficzny podgraf oraz n+1 dodatkowych wierzchołków: "u"i odpowiadające wierzchołkom "v"i oraz wierzchołek "w". Każdy wierzchołek "u"i jest połączony krawędzią z wierzchołkiem "w" tak, że tworzą one razem podgraf przypominający gwiazdę o n+1 wierzchołkach. Dodatkowo, dla każdej krawędzi "v"i"v"j w ramach konstrukcji dodawane są krawędzie "u"i"v"j oraz "v"i"u"j.
Dla grafu "G" o n wierzchołkach i m krawędzich powstaje graf μ("G") o 2n+1 wierzchołkach i 3m+n krawędziach.
Przykłady.
Ilustracja przedstawia konstrukcję grafu Mycielskiego zastosowana dla grafu cyklicznego o 5 wierzchołkach. Powstały graf jest nazywany grafem Grötzscha, ma 11 wierzchołków i 20 krawędzi. Jest to najmniejszy graf w którym największa klika ma rozmiar ≤ 2 o liczbie chromatycznej równej 4.
Iterowane grafy Mycielskiego.
Stosując konstrukcję Mycielskiego, zaczynając od grafu zerowego można otrzymać sekwencję "M""i" = μ("M""i"-1), nazywaną czasami grafami Mycielskiego. Kilka pierwszych grafów otrzymanych w ten sposób to: graf zerowy, graf "M"1 z jednym wierzchołkiem i bez krawędzi, graf "M"2 = "K"2 z dwoma wierzchołkami połączonymi krawędzią, graf "M"3 = "C"5 oraz graf Grötzscha z 11 wierzchołkami i 20 krawędziami. 
Ogólnie, dla grafu "M"i należącego do sekwencji nie istnieje klika o rozmiarze &gt; 2, usunięcie mniej niż i-1 wierzchołków nie powoduje utraty spójności grafu, jest on także i-kolorowalny. "M"i ma 3 × 2"i"-2 - 1 wierzchołków (Sekwencja A083329 w OEIS). Ilość krawędzi dla grafu "M"i przy początkowych wartościach i to: 
Własności.
Dowód Niech  c : μ("G") → C  będzie minimalnym pokolorowaniem, tzn. obraz c(μ("G")) ma moc równą liczbie chromatycznej grafu Mycielskiego μ("G"), czyli
(zgodnie z definicją pokolorowania grafu, wierzchołki sąsiednie różnią się kolorem). 
Pokażmy, że χ(μ("G")) &gt; χ("G"):  w przeciwnym wypadku wszystkie kolory c(u i) (0 ≤ i &lt; n), a także kolor c(w), występują wśród kolorów c(v i) (0 ≤ i &lt; n). Ale kolor c(w) nie występuje wśród c(u i). Zdefiniujmy pokolorowanie d grafu  "G"  jak następuje:
dla  i = 0, ..., n-1. Pokolorowanie d, grafu "G", użyło nie więcej niż χ("G") - 1 kolorów – sprzeczność. Udowodniliśmy więc, że
&lt;hr width="4%"&gt;
Niech teraz  d : "G" → D  będzie minimalnym pokolorowaniem grafu "G". Zdefiniujmy:
dla i = 0, ..., n-1. Ponadto niech kolor c(w) nie należy do D. Wtedy c jest pokolorowaniem grafu Mycielskiego, które użyło tylko jednego koloru spoza D. Udowodniliśmy więc, że
co w połączeniu z poprzednią nierównością (odwrotną) kończy dowód.
(Dowód tej własności jest prosty).
Bibliografia.
Na podstawie angielskiej Wikipedii:

</doc>
<doc id="807139" url="https://pl.wikipedia.org/wiki?curid=807139" title="Grafy Mycielskiego">
Grafy Mycielskiego



</doc>
<doc id="807140" url="https://pl.wikipedia.org/wiki?curid=807140" title="Mycielskian">
Mycielskian



</doc>
<doc id="807142" url="https://pl.wikipedia.org/wiki?curid=807142" title="Jodofory">
Jodofory

Jodofory – związki kompleksowe jodu z substancjami powierzchniowo czynnymi.
Jodofory należą do klasy związków chemicznych zwanych halogenoforami.
Odkrycie jodoforów.
Historycznie zainteresowanie preparatami na bazie chlorowców w badaniach teoretycznych jak i eksperymentalnych wynikało z faktu, iż przy stosowaniu antybiotyków masowo występuje zjawisko antybiotykooporności. Chlorowce natomiast charakteryzują się tym, że w stosunku do nich mikroorganizmy nie wykazują zbyt szybko odporności.
Chlorowce, a w szczególności jod znane są od dawna ze swych własności drobnoustrojobójczych. Niestety preparaty oparte na jodzie (m.in. jodyna) są drażniące dla skóry ludzkiej i zwierzęcej i nie mogą być stosowane w sposób regularny.
Pozbawienie halogenów ich ujemnych cech użytkowych przy zachowaniu silnego działania bakteriobójczego, grzybobójczego i wirusobójczego jest zagadnieniem bardzo interesującym z naukowego i gospodarczego punktu widzenia.
Jedynym preparatem jodowym, znanym od lat 50. XX wieku, o zredukowanej drażliwości dla skóry były tzw. "jodofory", o nazwie komercyjnej "Josan". Mylnie sądzono, że polepszenie własności wynika z tego, iż jest to mieszanina jodu i związków powierzchniowo czynnych.
W patencie nr 2,989,434 USA, 20.IV.1961, Cl:167-17 (Brost G.A., Krupin P., Woodward P.-„Nonionic Surfactant – Jodine Composition”) jodofory określane są jako "mieszanina" jodu i nośnika, przy czym nośnik jest związkiem, który podwyższa "rozpuszczalność" jodu w wodzie i działa na jod stabilizująco bez obniżania jego aktywności mikrobiobójczej.
Po dziś dzień w publikacjach popularnonaukowych pokutuje ta opinia że określa się je jako "połączenia jodu z polimerami lub SPC".
Odkrywcami jodoforów i twórcami ich nazwy są M.V. Shelanski i H.A. Shelanski. Określili oni jodofory jako "układy", w których zachowane są własności biobójcze jodu, a usunięte jego cechy ujemne, przy czym w skład jodoforu musi wchodzić jod i związek powierzchniowo czynny lub rozpuszczalny w wodzie polimer, mający zdolność roztwarzania w sobie jodu. Najczęściej podawanym sposobem otrzymywania ciekłych preparatów jodoforowych jest ogrzewanie w naczyniu zamkniętym mieszaniny składników, tj. rozpuszczalnego w wodzie nośnika i jodu, z równoczesnym mieszaniem. Czas trwania reakcji w temp. 35–80 °C wynosi 0,5–3 godzin.
Jodofory ciekłe można otrzymać również na zimno przez wprowadzenie jodu rozpuszczonego w roztworze jodków metali alkalicznych lub jodowodoru do wodnego roztworu środka powierzchniowo czynnego.
Natomiast otrzymywanie preparatów suchych w postaci proszku polega na mieszaniu stałego nośnika, np. PVP, czyli polimeru l-winylo-2-pirolidonu, z jodem i ogrzewaniu składników mieszaniny w temp. 90–100 °C przez kilka dni.
Dylematy budowy chemicznej.
W materiale prezentowanym w literaturze naukowej dotyczącej jodoforów występowało przez lata wiele sprzeczności teoretycznych, a podstawą z nich jest to, że skoro jodofory byłyby (jak to zakładano) wodnymi lub wodno-alkoholowymi lub wodno-kwasowymi roztworami jodu i związku powierzchniowo czynnego, to nie mogłyby być pozbawione ujemnych cech wolnego jodu.
Szczegółowe badania laboratoryjne pokazywały, że produkty reakcji wolnego jodu lub bromu ze związkami powierzchniowo czynnymi, wbrew danym zawartym w literaturze jak np. w nie są stabilne w czasie, a poza tym przy rozcieńczaniu wodą wydzielają wolny jod lub brom.
Jedną z podstawowych wad znanych przez wiele lat preparatów jodoforowych był ich kwaśny charakter, który znacznie zmniejszał działanie myjące i biobójcze tych preparatów w stosunku do bakterii kwasoodpornych.
Takie jodofory ulegały dezaktywacji w środowisku alkalicznym i dlatego wytworzenie jodoforu o charakterze alkalicznym uznano w literaturze za niemożliwe.
Nie bez znaczenia pozostaje również fakt, że po określonym czasie stosowania należy dany związek lub preparat mikrobiobójczy wymienić na inny – ze względu na stopniowe wytwarzanie przez drobnoustroje mutantów odpornych na jego działanie.
Stąd też pilną potrzebą stało się zrozumienie mechanizmów kryjących się za własnościami jodoforów, aby zniwelować wspomniane wady.
Odkrycie budowy chemicznej jodoforów.
Przełom w badaniach nad własnościami jodoforów został osiągnięty przez docenta Alojzego Kłopotka z Zakładu Doświadczalnego Chemii Gospodarczej Pollena w Nowym Dworze Mazowieckim na początku lat 70. XX wieku.
Na podstawie rozważań teoretycznych doszedł do wniosku, że jedyną drogą prowadzącą do pozbycia się negatywnych cech wolnego halogenu może być przeprowadzenie go w postać związku chemicznego ze związkiem powierzchniowo czynnym, przy czym jednak utworzone wiązanie chemiczne nie może naruszyć utleniającego charakteru chlorowca, od którego zależą jego własności antydrobnoustrojowe.
Eksperymentalnie udało mu się wykazać, że faktycznie jest to związek kompleksowy, a nie mieszanina. Dzięki temu odkryciu udało mu się dokonać syntezy czystych jodoforów oraz opracować technologię ich przemysłowego wytwarzania. Nowe jodofory posiadały znacznie lepsze własności dezynfekujące, myjące oraz niedrażniące od jodoforów znanych wówczas.
Stosowne badania zlecił Instytut Chemii Przemysłowej w Warszawie i on posiada dokumentację wyników. (por. też)
Zastosowania preparatów jodoforowych.
Alojzy Kłopotek stworzył całą rodzinę nowych preparatów jodoforowych w oparciu o odkryty mechanizm. Opracował jodofory słabo kwaśne (M), silnie kwaśne (K), średniokwaśne (MK) oraz zasadowe (Z).
Przeprowadzono wieloletnie badania weterynaryjne i mikrobiologiczne nowych preparatów, które wykazały ich przydatność do zwalczania chorób skóry u zwierząt i u ludzi, znacznie przewyższającą własności preparatów zachodnich (por.). Jodofory nadają się do terapii i profilaktyki pryszczycy, gruźlicy, choroby pęcherzykowej u świń, kulawki u owiec, grzybic u zwierząt i ludzi, do higienizacji procesu pozyskiwania mleka i zwalczania zapalenia gruczołu mlekowego krów ("syndrom mastitis"), oraz wielu innych chorób zakaźnych i inwazyjnych Przy tym wykazywały się zerową toksycznością (LD 50 u szczurów nie udało się ustalić, bo szczury nie zdychały) i stuprocentową niemożnością uodpornienia się drobnoustrojów na działanie nowodworskich jodoforów (por. wyniki badań nad jodoforami zlecane przez Instytut Chemii Przemysłowej w Warszawie).
Gdy wszelkie ryzyko stosowania w bezsporny sposób wykluczono, rozpoczęto ich produkcję w Zakładach Chemii Gospodarczej "POLLENA-STREM" w Strzemieszycach/Dąbrowie Górniczej. Preparaty nazwano "Pollena Jod-K", "Pollena Jod-Z", itd. Zyski dla gospodarki narodowej z ich stosowania obliczano na dziesiątki milionów dolarów USA (dane IChP). Podwyższały mięsność i mleczność krów, nadawały się do zwalczania grzybicy odzwierzęcej u ludzi, do dezynfekcji sal operacyjnych, narzędzi chirurgicznych itd.
Na bazie preparatów jodoforowych można uzyskać także biologicznie czynne farby i lakiery, zwłaszcza chroniące kadłuby statków przed pirastaniem.
Odkrycie halogenoforów.
Alojzy Kłopotek kontynuował badania nad poszerzeniem rodziny jodoforów na inne chlorowce. Wkrótce zsyntetyzował i zbadał własności chlorojodoforów
, bromojodoforów, bromoforów i chlorobromojodoforów, kreując nową rodzinę związków: halogenoforów.
Badał trzy metody syntezy -metodę bezpośrednią z wolnych chlorowców, syntezę dwustadiową za pośrednictwem anionów polihalogenkowych i metody z zastosowaniem związków międzyhalogenowych. Najtrwalsze związki kompleksowe halogenów z niejonowymi związkami powierzchniowo czynnymi uzyskano w wyniku syntezy dwustadiowej.
Stabilność związków kompleksowych halogenów z niejonowymi związkami powierzchniowo czynnymi zależy od wartości stałych równowagi chemicznej reakcji syntezy poszczególnych rodzajów anionów trójhalogenkowych, które uzyskuje się przez działanie w stosunkach stechiometrycznych wolnymi chlorowcami lub związkami międzyhalogenowymi na halogenki potasowe w postaci nasyconych roztworów wodnych, oraz od rodzaju anionu trójhalogenkowego i niejonowego związku powierzchniowego czynnego użytych jako substratów do syntezy związków kompleksowych, a ponadto od stałych równowagi wielu układów występujących w produktach reakcji.
Wyniki badań stosunków molowych substratów, widm NMR, molowego ciepła reakcji, współczynników podziału dwufazowego jodku potasowego i jodu aktywnego oraz innych badań eksperymentalnych wskazują na następującą budowę związków kompleksowych halogenów z niejonowymi związkami powierzchniowo czynnymi:
R-O-H ...X-X ...H-O-R
W kompleksach tych chlorowiec X (jod, brom lub chlor) związany jest z wodorem grupy hydroksylowej niejonowego związku za pomocą wiązania koordynacyjnego typu mostka wodorowego. Energia tego wiązania zależy od rodzaju chlorowca i budowy niejonowego związku powierzchniowo czynnego, przy czym najsilniejsze wiązania koordynacyjne występują w jodowych, a najsłabsze -w bromowych związkach kompleksowych (po wyłączeniu z rozważań chlorowych związków kompleksowych).
Bibliografia.
Patenty.
Autorskie prawa do metod otrzymywania rodziny halogenoforów są intelektualną własnością Alojzego Kłopotka chronioną prawem międzynarodowym. Na syntezę jodoforów uzyskał patenty polskie (86611 /1975/, 86958 /1975/, 87748 /1975/, 86544 /1975/, 86574 /197ó/, 86578 /1975/, 88776 /1976/, 88777 /1976/, 96111 /1977/ i inne). USA (3,965,025 USA /1976/, 4131556 /1978/), Wielkiej Brytanii (1459133 /1977/, 1459134 /1977/), Szwajcarii (588415 /1977/, 600888/1978/), RNF (2405857 /1978/, 2405917 /1976/), ZSRR (563909, 591133 /1978/, 605543/1978/, 640638 /1978/) Holandii (168115 /1982/).

</doc>
<doc id="807143" url="https://pl.wikipedia.org/wiki?curid=807143" title="Abacab">
Abacab

Abacab – album studyjny zespołu Genesis, wydany w 1981 roku.

</doc>
<doc id="807149" url="https://pl.wikipedia.org/wiki?curid=807149" title="Fabienne Serrat">
Fabienne Serrat

Fabienne Serrat (ur. 5 lipca 1956 w Le Bourg-d’Oisans) – francuska narciarka alpejska, trzykrotna medalistka mistrzostw świata.
Kariera.
W zawodach Pucharu Świata zadebiutowała 8 grudnia 1971 roku w Val d’Isère, gdzie została zdyskwalifikowana w pierwszym przejeździe slalomu. Pierwsze punkty wywalczyła 2 marca 1973 roku w Mariborze, gdzie zajęła siódme miejsce w tej samej konkurencji. Na podium zawodów tego cyklu pierwszy raz stanęła 22 marca 1973 roku w Heavenly Valley, kończąc rywalizację w slalomie na drugiej pozycji. W zawodach tych rozdzieliła swą rodaczkę, Patricię Emonet i Christę Zechmeister z RFN. W kolejnych startach jeszcze 36 razy stawała na podium, odnosząc przy tym trzy zwycięstwa: 25 stycznia 1974 roku w Badgastein wygrała giganta, a 17 grudnia 1975 roku w Cortina d’Ampezzo i 13 grudnia 1980 roku w Piancavallo była najlepsza w slalomach. Ostatni raz w czołowej trójce znalazła się 18 marca 1983 roku w Furano, gdzie była druga w gigancie. W sezonie 1977/1978 zajęła czwarte miejsce w klasyfikacji generalnej, a w klasyfikacji slalomu była trzecia. Ponadto w sezonach 1974/1975 i 1973/1974 była druga w klasyfikacji giganta, a w 1973/1974 była też trzecia w klasyfikacji slalomu.
Wystartowała na igrzyskach olimpijskich w Innsbrucku w 1976 roku, gdzie zajęła 21. miejsce w zjeździe, a slalomu nie ukończyła. Podczas rozgrywanych cztery lata później igrzysk w Lake Placid była czwarta w gigancie, przegrywając walkę o medal z inną Francuzką, Perrine Pelen, o 0,01 sekundy. W tej samej konkurencji wystartowała również na igrzyskach olimpijskich w Sarajewie, ale nie ukończyła drugiego przejazdu. W międzyczasie zdobyła dwa medale na mistrzostwach świata w Sankt Moritz w 1974 roku. Najpierw zwyciężyła w gigancie, wyprzedzając Traudl Treichl z RFN i swoją rodaczkę, Jacqueline Rouvier. Parę dni później zwyciężyła też w kombinacji, wyprzedzając Hanni Wenzel z Liechtensteinu i Austriaczkę Monikę Kaserer. Na tej samej imprezie była też czwarta w slalomie, gdzie w walce o medal lepsza okazała się Lise-Marie Morerod ze Szwajcarii. Podczas mistrzostw świata w Garmisch-Partenkirchen w 1978 roku wywalczyła brązowy medal w slalomie, tym razem ulegając Austriaczce Lei Sölkner i Pameli Behr z RFN. Wystartowała też na mistrzostwach świata w Schladming w 1982 roku, gdzie była piąta w gigancie i dziesiąta w slalomie.
W 1984 roku zakończyła karierę
Jej mężem jest były szwajcarski alpejczyk, Peter Lüscher.
10-krotna mistrzyni Francji: w gigancie (1973, 1975, 1977, 1978, 1979, 1981, 1983), slalomie (1974, 1978) oraz w zjeździe (1978).

</doc>
<doc id="807150" url="https://pl.wikipedia.org/wiki?curid=807150" title="Nadbrzeże (województwo warmińsko-mazurskie)">
Nadbrzeże (województwo warmińsko-mazurskie)

Nadbrzeże (niem. "Reimannsfelde") – przysiółek w północnej Polsce położona w województwie warmińsko-mazurskim, w powiecie elbląskim, w gminie Tolkmicko. Miejscowość z przystanią morską.
Położenie.
Nadbrzeże położone jest nad Zalewem Wiślany, około 15 km od Elbląga, na obszarze Parku Krajobrazowego Wysoczyzny Elbląskiej. Osada leży na trasie Kolei Nadzalewowej (obecnie nieczynnej).
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.
Komunikacja i transport.
Przez osadę przebiega droga wojewódzka nr 503 oraz nieczynna linia kolejowa Elbląg – Frombork – Braniewo, tzw. Kolej Nadzalewowa, z przystankiem kolejowym w Nadbrzeżu.
W miejscowości znajduje się przystań morska dla jachtów o małym zanurzeniu, używana jako baza letnia Jacht Klubu Elbląg.
Historia.
W czasie II wojny światowej w Nadbrzeżu znajdował się podobóz "Hopeehill" (Außenstelle Hopeehill), hitlerowskiego obozu koncentracyjnego Stutthof. Powstał on 29 maja 1942 roku. W jego granicach znajdowały się dwie cegielnie, w których pracowali więźniowie. Podobóz zlikwidowano 22 stycznia 1945, a pozostałych przy życiu więźniów przetransportowano samochodami do "Stutthof", gdzie wzięli udział w marszu śmierci.
Pomordowanych więźniów upamiętnia obelisk znajdujący się przy drodze wojewódzkiej nr 503. Co roku, przy pomniku, organizowane są uroczystości w ramach Ogólnopolskiego Zlotu Pamięci Narodowej.
W 2015 r. została ustalona przystań morska w Nadbrzeżu.
Turystyka.
Zabytki.
W Nadbrzeżu znajdują się dwa zabytki znajdujące się pod opieką konserwatora.
Atrakcje turystyczne.
W Parku znajdziemy między innymi ścianę nieczynnego wyrobiska iłów elbląskich, która jest doskonałą ilustracją budowy geologicznej strefy krawędziowej Wysoczyzny Elbląskiej.
Kultura i rozrywka.
Co roku odbywa się Ogólnopolski Zlot Pamięci Narodowej w Nadbrzeżu (w 2009 roku odbyła się 33. edycja)

</doc>
<doc id="807156" url="https://pl.wikipedia.org/wiki?curid=807156" title="The Garden">
The Garden

The Garden – trzeci album studyjny Zero 7 wydany 22 maja 2006.

</doc>
<doc id="807158" url="https://pl.wikipedia.org/wiki?curid=807158" title="Prawo rzymskie a systemy totalitarne">
Prawo rzymskie a systemy totalitarne

Prawo rzymskie a systemy totalitarne – podejście władz państw totalitarnych do prawa rzymskiego było zróżnicowane. W hitlerowskiej III Rzeszy zostało zmarginalizowane, przede wszystkim ze względu na humanitarystyczne elementy. W komunistycznych Chinach doceniono prawo rzymskie ze względów czysto pragmatycznych - było niezwykle przydatne dla potrzeb handlowych. Z kolei w ZSRR uchodziło za prawo ustroju niewolniczego i dopiero po śmierci Stalina mogły zacząć ukazywać się podręczniki do prawa rzymskiego.
Chiny komunistyczne.
W Chinach początkowo prawo rzymskie znajdowało się poza zainteresowaniem władz. W czasie rewolucji kulturalnej tępiono przejawy myśli zachodniej, lecz nie było ataków na prawo rzymskie, które mogło rozwijać się na uniwersytecie w Pekinie (miało to związek z pragmatyzmem Chińczyków). Dla potrzeb handlowych znajomość prawa rzymskiego była niezbędna, dlatego na piątym roku studiów zostało wprowadzone jego nauczania. Z czasem powstała własna kadra specjalistów. Przetłumaczono kodyfikację justyniańską, zainteresowano się prawem rzymskim także od strony teoretycznej. Równolegle z łagodzeniem systemu następowała powolna recepcja prawa rzymskiego.
III Rzesza.
W 1920 roku w punkcie 19. programu NSDAP znalazło się odzwierciedlenie negatywnego stosunku do prawa rzymskiego; postulowano zastąpienie prawa rzymskiego powszechnym prawem niemieckim ("ius germanicum", "germanes Recht"). Kościół przez wieki posługiwał się prawem rzymskim ("Ecclesia vivit lege Romana" - Kościół żyje prawem rzymskim), które było humanitarne, co było nie do przyjęcia dla ideologów nazizmu. Określali oni prawo rzymskie jako "prawo obce rasie niemieckiej, przesiąknięte uniwersalizmem śródziemnomorskim, duchem rzymsko-chrześcijańskim i oparte na teokratyzmie azjatycko-semickim".
Po dojściu Adolfa Hitlera do władzy prawo rzymskie została na uniwersytetach zmarginalizowane. Nauczanie pozostało jednak ze względu na potrzebę zachowania lojalności wobec Benita Mussoliniego. Włosi taktowali prawo rzymskie jako własne i było ich powodem do dumy. Niemcy, aby ich nie zrażać, podzielili prawo rzymskie na archaiczne ("czyste rasowe, nieskażone") i późnego cesarstwa ("zjudaizowane").
Sądy specjalne (Sondergericht) działały w oparciu o interes Rzeszy, a nie w oparciu o prawa. Przyjmowano zasadę, że lepiej skazać kogoś niewinnego niż go uniewinnić, jako że kara ma działać odstraszająco na wrogów Rzeszy. Sondergerichty znały tylko dwa rodzaje wyroków: skazujący i uniewinniający oraz tylko jeden rodzaj kary - karę śmierci wykonywaną natychmiast, bez możliwości apelacji, odwołania.
Znalazło to odzwierciedlenie w literaturze. Louis Aragon w zbiorze nowel "Niewola i wielkość Francji" (1946) jedną z nich zatytułował "Prawo rzymskie przestało istnieć". Zawiera ona motto hitlerowskiego prawnika: "sądy zostały zachwaszczone przez prawo rzymskie". Niechęć ta wynika z niechęci do zasad humanitaryzmu, typowych dla prawa rzymskiego: 1) "lepiej zwolnić 5 winnych niż skazać jednego niewinnego", 2) niedopuszczalne jest skazanie na podstawie poszlak; 3) domniemanie niewinności. W opowiadaniu tym pojawia się major von Lüttwitz-Randau, były profesor prawa rzymskiego, który oddał się ideologii nazistowskiej.
Mieczysław Jastrun w wierszu "Z pamiętnika byłego więźnia obozów koncentracyjnych" pisze o państwie, w którym prawo rzymskie przestało istnieć.
ZSRR i państwa bloku wschodniego.
Według Włodzimierza Lenina prawo rzymskie było prawem ustroju niewolniczego. Jednak traktowano je jako propedeutykę do prawa cywilnego. Dopiero po śmierci Józefa Stalina zaczęły się pojawiać podręczniki do prawa rzymskiego.
W bloku państw socjalistycznych sytuacja wyglądała podobnie. W Czechosłowacji zlikwidowano prawo rzymskie i wprowadzono ogólną "historii prawa". W latach 70. podobna sytuacja wystąpiła w Polsce. Na Uniwersytecie Jagiellońskim wprowadzono jeden przedmiot obejmujący prawo rzymskie, historię państwa i prawa powszechną i polską; w latach 80. zrezygnowano z tego programu.

</doc>
<doc id="807160" url="https://pl.wikipedia.org/wiki?curid=807160" title="Połoniny (województwo warmińsko-mazurskie)">
Połoniny (województwo warmińsko-mazurskie)

Połoniny – przysiółek w Polsce, położony w województwie warmińsko-mazurskim, w powiecie elbląskim, w gminie Tolkmicko, na obszarze Parku Krajobrazowego Wysoczyzny Elbląskiej, przy trasie drogi wojewódzkiej nr 503.
W latach 1975–1998 przysiółek administracyjnie należał do województwa elbląskiego.
W przysiółku rozłożysty dwór, którego architektura jest bezstylowa, posiada dużą oficynę, obecnie mieści szkołę ogrodniczą. Na skraju wsi zespół ozdobnych kurników

</doc>
<doc id="807162" url="https://pl.wikipedia.org/wiki?curid=807162" title="David Lean">
David Lean

Sir David Lean (ur. 25 marca 1908 w Croydon, zm. 16 kwietnia 1991 w Londynie) – brytyjski reżyser i producent filmowy. Dwukrotnie, w latach 1958 i 1963, został nagrodzony statuetką Oscara dla najlepszego reżysera za filmy "Most na rzece Kwai" (1957) i "Lawrence z Arabii" (1962).
Życiorys.
Wychował się w rodzinie purytańskiej, a pierwszy film obejrzał w wieku 17 lat. Dla wytwórni filmowych zaczął pracować w 1928, początkowo podając herbatę, a następnie jako klapser. W latach 30. był już cenionym montażystą.
Wspólnie z dramaturgiem Noëlem Cowardem nakręcił w 1942 roku "Nasz okręt", uznany za film wybitny oraz za esencję brytyjskiego kina wojennego. Jego bohaterem jest okręt HMS Torrin, który bierze udział w walkach z Niemcami w okolicach Krety w 1941 roku. Nie brak tu dramatycznych scen na morzu (atak na torpedowiec niemiecki czy próby ratowania się marynarzy) ukazanych na przemian z retrospekcjami na lądzie. Lean założył wraz z Cowardem firmę Cineguild i zrealizowali kolejne filmy, będące adaptacjami sztuk Cowarda: "Ta szczęśliwa rasa" (1944), "Spotkanie" oraz "Seans" (oba w 1945). "Ta szczęśliwa rasa" po raz pierwszy ujawnia epicki talent Leana. Film, skupiający się na losach angielskiej rodziny w latach 1918–1939, pełen jest ładunku emocjonalnego, jego bohaterowie są niejednoznaczni, a przy tym wyraziści. Melodramat "Spotkanie" przedstawia smutną historię platonicznego romansu Laury (Celia Johnson) i doktora Aleca (Trevor Howard), którzy poznali się na stacji kolejowej. Film ten jest uznawany za „początek powojennego realizmu” w kinie brytyjskim. Natomiast "Seans" to komedia fantastyczna, w której duch nawiedza dom angielskiego małżeństwa.
Następne dwa filmy Leana były adaptacjami Charlesa Dickensa: "Wielkie nadzieje" (1946) oraz "Oliver Twist" (1948). "Wielkie nadzieje", uznawane za jeden z najlepszych filmów brytyjskich oraz za najbardziej udaną ekranizację prozy Dickensa, zawierają elementy filmu grozy. Cenione są za skalę i moc wizji. Szczególnie zapada w pamięć sekwencja otwierająca film, z małym Pipem spotykającym na cmentarzu galernika. Nie mniej przejmujący jest "Oliver Twist" – realistyczny i bezkompromisowy obraz Anglii XIX wieku.
W 1950 Cineguild zakończył działalność, a Lean rozpoczął współpracę z producentem Alexandrem Kordą. "Wybór Hobsona" (1954) jest moralizatorską historią pijaka, a "Urlop w Wenecji" (1955), adaptacja sztuki "The Time of the Cuckoo" Arthura Laurentsa, ukazuje historię sekretarki Jane Hudson (Katharine Hepburn), spędzającej wakacje w Wenecji.
Owocem współpracy z amerykańską wytwórnią Columbia Pictures był dramat jeniecki "Most na rzece Kwai" (1957). Jego akcja toczy się w czasach II wojny światowej, a brytyjski pułkownik Nicholson (Alec Guinness), znajdujący się w obozie jenieckim, rządzonym przez japońskich wojskowych, walczy o godność i honor. Jeńcy budują nad tytułową rzeką Kwai most, który zamierzają wysadzić Amerykanie pod dowództwem majora Sheara (William Holden). Film został jedną z najbardziej dochodowych produkcji w historii kina.
Na kanwie losów brytyjskiego oficera T.E. Lawrence’a, biorącego udział w rewolcie arabskiej powstał ceniony film "Lawrence z Arabii". Film, uważany za arcydzieło zawierające spektakularne sceny, był inspiracją dla twórców takich jak George Lucas i Steven Spielberg.
Scenariusz "Doktora Żywago" (1965) powstał na podstawie powieści Borisa Pasternaka, ukazującej losy doktora Jurija Żywagi (Omar Sharif) na tle wydarzeń w Rosji toczących się od początku XX wieku aż po lata 30. Miłością życia lekarza była Lara (Julie Christie). Melodramat mimo krytycznych recenzji odniósł wielki sukces kasowy. Ostatni film Leana – "Podróż do Indii" (1984), będący adaptacją "Drogi do Indii" E.M. Forstera, obrazuje konflikt klasowy w Indiach okresu kolonialnego.
Lean był sześciokrotnie żonaty i pięciokrotnie rozwiedziony. Jego żonami były m.in. aktorki Kay Walsh (1940–1949) oraz Ann Todd (1949–1957).
Filmografia.
Na podstawie
Nagrody i nominacje.
Na podstawie

</doc>
<doc id="807164" url="https://pl.wikipedia.org/wiki?curid=807164" title="Karabin SW-99">
Karabin SW-99

SW-99 (ros. Снайперская Винтовка СВ-99) – rosyjski, wytłumiony, małokalibrowy karabin wyborowy oparty na konstrukcji karabinka biathlonowego BI-7.
Historia.
SW-99 powstał w wyniku zamówienia przez jednostki podporządkowane MWD broni służącej do prowadzenia precyzyjnego ognia na odległość nie przekraczającą 100 m. Broń miała służyć do likwidacji źródeł światła i chroniących atakowany obiekt psów.
Opis.
SW-99 jest bronią powtarzalną, z zamkiem dwutaktowym. Zasilanie z wymiennego magazynka pięcio- lub dziesięcionabojowego. Lufa zakończona tłumikiem dźwięku. SW-99 jest wyposażony łoże i kolbę drewniane, z integralnym chwytem pistoletowym. Kolba ma regulowaną długość i wysokość. W przedniej części łoża można zamocować dwójnóg. SW-99 jest wyposażony w celownik optyczny, nie posiada mechanicznych przyrządów celowniczych.

</doc>
<doc id="807165" url="https://pl.wikipedia.org/wiki?curid=807165" title="Úpa">
Úpa

Úpa (niem. "Aupa") – rzeka w Czechach, lewy dopływ Łaby o długości 78 km. Wypływa w Karkonoszach, 2 km na zachód od Śnieżki, na wysokości 1432 m n.p.m. Przepływa przez Pec pod Sněžkou, Trutnov, Úpice. Uchodzi do Łaby w Jaromierzu na wysokości 254 m n.p.m.
Długość – 78,2 km, powierzchnia dorzecza – 513,1 km², średni roczny przepływ u ujścia – 6,99 m³/s.
Dopływy.
Dopływy: lewe – Malá Úpa, Lysečinský potok, Babský potok, Rtyňka, Olešnice; prawe – Zelený potok, Maršovka i Válovický potok.
Miejscowości.
Ważniejsze miejscowości leżące nad Úpą: Pec pod Sněžkou, Svoboda nad Úpou, Trutnov, Úpice, Česká Skalice i Jaroměř, poniżej którego wpada do Łaby. Powyżej miasteczka Česká Skalice Úpa płynie przez dolinę Babiččino údolí.
Górny bieg.
Źródła znajdują się na południowo-zachodnim stoku Równi pod Śnieżką, na torfowisku "Úpské rašeliniště". Úpa płynie na południowy wschód, spada stromą ścianą kotła prawie 400 m (Horní Úpský vodopád) do Úpske jámy, gdzie z lewej strony wpada do niej Úpička, a z prawej Sněžna i Lavinový potok. Poniżej Úpske jámy skręca na południe, mija Dolní Úpský vodopád, przyjmuje z lewej strony Rudný potok, płynie przez Obří důl, gdzie przyjmuje jeszcze prawy Modrý potok, skręca na południowy wschód i przyjmuje lewy Růžový potok. W Pecu pod Sněžkou wpada do niej z prawej strony Zelený potok. Następnie płynie na wschód przez miejscowość Velká Úpa, gdzie przyjmuje prawy Javoří potok. W centrum wsi skręca na południowy wschód i przyjmuje z prawej Vaříncův potok. Poniżej, w miejscu zwanym Na křižovatce wpada do niej Malá Úpa. Stąd Úpa płynie krętą doliną na południe, by w miejscowości Temný Důl znów skręcić na wschód, zbierając z prawej Honzův potok. W miejscowości Horní Maršov przyjmuje z lewej strony Lysečinský potok i skręca na południe. Przyjmuje z lewej strony Maxův potok, a z prawej Modrokamenský potok, Černohorský potok, Janský potok i kilka bezimiennych, po czym mijając miejscowości Dolní Maršov, Svoboda nad Úpou, Mladé Buky i Trutnov, opuszcza Karkonosze. Karkonoska część doliny Úpy jest głęboko wcięta, wąska i kręta.

</doc>
<doc id="807171" url="https://pl.wikipedia.org/wiki?curid=807171" title="Muzeum fantomów">
Muzeum fantomów

Muzeum fantomów: przypadkowe wyprawy do medycznych zbiorów sir Henry'ego Wellcome'a ("The Phantom Museum: Random Forays Into the Vaults of Sir Henry Wellcome's Medical Collection") – animacja braci Quay z 2003 roku.
"Muzeum fantomów" w oryginalnym zamyśle Wellcome Trust miało być instalacją video pokazywaną w ramach wystawy "Medicine Man: The Forgotten Museum of Henry Wellcome" w British Museum, która miała miejsce od czerwca do listopada 2003 roku. Wystawa była okazją, by zaprezentować szerszej publiczności co rzadsze eksponaty ze zbioru amerykańskiego pioniera farmacji, sir Henry'ego Wellcome'a (1853–1936), który zgromadził ponad 125,000 medycznych przyrządów, modeli, i innych niezwykłych przedmiotów związanych z historią medycyny.
11 minutowy film podzielony jest na dwie główne części: "Wspinaczka do piwnicy" ("Ascent to the Basement") i "Pamięci A.G." ("In Memory of A.G."), i kilkanaście segmentów. Nakręcone na kolorowej taśmie ilustrują działanie poszczególnych eksponatów, nieraz wprawiane są w ruch (w charakterystyczny dla Quayów sposób), kiedy indziej ich działanie demonstruje kustosz w białych rękawiczkach (Stephen Quay). Na czarno białej taśmie 8 mm nakręcono kilka łączących scen w których kustosz (którego twarzy jednak nie widzimy) wędruje po muzeum i otwiera kolejne szuflady z eksponatami.
Pierwotnie bracia zamierzali użyć w filmie muzyki czeskiego kompozytora Zdenka Liški, jednak nie udało się wyjaśnić praw autorskich i ostatecznie muzykę napisał Gary Tarn.

</doc>
<doc id="807175" url="https://pl.wikipedia.org/wiki?curid=807175" title="L1">
L1



</doc>
<doc id="807176" url="https://pl.wikipedia.org/wiki?curid=807176" title="Maria Epple">
Maria Epple

Maria Epple (ur. 11 marca 1959 w Seeg) – niemiecka narciarka alpejska reprezentująca RFN, mistrzyni świata.
Kariera.
Pierwsze punkty w zawodach Pucharu Świata wywalczyła 11 grudnia 1975 roku w Aprica, zajmując dziewiąte miejsce w slalomie. Na podium zawodów pucharowych po raz pierwszy stanęła 8 grudnia 1977 roku w Val d’Isère, gdzie rywalizację w gigancie ukończyła na drugiej pozycji. W zawodach tych rozdzieliła Lise-Marie Morerod ze Szwajcarii oraz Austriaczkę Monikę Kaserer. Łącznie 23 razy plasowała się w czołowej trójce, odnosząc przy tym pięć zwycięstw: 4 lutego 1981 roku w Zwiesel, 9 lutego 1982 roku w Oberstaufen, 27 lutego 1982 roku w Aspen i 25 marca 1982 roku w San Sicario była najlepsza w gigantach, a 25 stycznia 1985 roku w Arosa była najlepsza w slalomie. Najlepsze wyniki osiągnęła w sezonie 1981/1982, kiedy zajęła czwarte miejsce w klasyfikacji generalnej, a w klasyfikacji giganta była druga. Ponadto w klasyfikacji giganta zajmowała też trzecie miejsce w sezonach 1977/1978 i 1982/1983.
Jej największym sukcesem jest złoty medal w gigancie wywalczony podczas mistrzostw świata w Garmisch-Partenkirchen w 1978 roku. Wyprzedziła tam Lise-Marie Morerod i Annemarie Moser-Pröll z Austrii. Był to jej jedyny medal wywalczony na międzynarodowej imprezie tej rangi. Była też między innymi szósta w slalomie na mistrzostwach świata w Schladming w 1982 roku oraz siódma w gigancie na rozgrywanych trzy lata później mistrzostwach świata w Bormio. W 1976 roku wystartowała na igrzyskach olimpijskich w Innsbrucku, zajmując 23. miejsce w zjeździe i 24. miejsce w gigancie. Podczas igrzysk w Lake Placid cztery lata później była ósma w gigancie. Brała też udział w igrzyskach w Sarajewie w 1984 roku, gdzie była trzynasta w gigancie i dwunasta w slalomie.
W 1986 roku zakończyła karierę.
Jej starsza siostra, Irene, także była narciarka alpejską.

</doc>
<doc id="807177" url="https://pl.wikipedia.org/wiki?curid=807177" title="Kob moczarowy">
Kob moczarowy

Kob moczarowy ("Kobus leche") – duże zwierzę z rodziny wołowatych, o długości do 1,8 m i wadze do 120 kg. Ta rzadko spotykana antylopa żyje na południu Afryki. Przebywa w małych stadach, liczących po kilkanaście osobników. Zamieszkuje przeważnie podmokłe i zarośnięte trzciną brzegi rzek, jezior i bagien, przez które nie boi się przeprawiać brodząc lub płynąc. W razie niebezpieczeństwa również chroni się w wodzie. Kob moczarowy ma lirowato wygięte rogi. Używa ich do obrony przed swoimi prześladowcami. W okresie godów rogi służą również do walk, w czasie których zostaje ustalona hierarchia samców w stadzie. Walki te mają charakter rytualny i niezbyt gwałtowny. Najsilniejszy samiec wybiera samice, które tworzą jego harem. Każda samica po trwającej 7 miesięcy ciąży rodzi jedno młode. Mały kob moczarowy przestaje ssać mleko matki po 4 miesiącach. Dojrzałość płciową samice osiągają zwykle po dwóch latach, a samce po trzech.

</doc>
<doc id="807179" url="https://pl.wikipedia.org/wiki?curid=807179" title="Donauufer Autobahn">
Donauufer Autobahn

Donauufer Autobahn - autostrada nr A 22 w Austrii w ciągu trasy europejskiej E59.
Autostrada jest częścią sieci drogowej Wiednia. Do czasu wybudowania obwodnicy miasta - drogi ekspresowej S1 pełni również funkcję drogi tranzytowej. Przebiega północnym brzegiem Dunaju w pobliżu centrum miasta, jest też główną drogą wylotową, kierującą ruch na północny zachód ze stolicy Austrii.

</doc>
<doc id="807180" url="https://pl.wikipedia.org/wiki?curid=807180" title="EAN">
EAN

EAN (ang. "European Article Number – Europejski Kod Towarowy") – rodzina kodów kreskowych (symbolika) wprowadzona w 1977 roku przez stowarzyszenie European Article Numbering. Kod został opracowany na podstawie opracowanego wcześniej w USA i Kanadzie kodu UPC. W lutym 2005 roku oba te systemy zostały ujednolicone jako Global Trade Item Number (GTIN) poprzez nowo powołaną globalną organizację GS1. EAN to kod ciągły, numeryczny, modularny, samosprawdzalny z dodatkową obowiązkową cyfrą kontrolną. Kod wymaga stosunkowo wysokiej precyzji wydruku, stąd nie może być stosowany na niskiej jakości papierze (np. kartonie) oraz wymaga w miarę dobrej jakości drukarek.
Kod ma stałą długość. Stosuje się cztery wersje kodu:
W Europie i Japonii (jako JAN) symbolika ta jest powszechnie wykorzystywana do znakowania opakowań jednostkowych oraz zbiorczych (zarówno EAN-8, jak i EAN-13). Wersję EAN-13 wykorzystuje się również m.in. do kodowania numerów ISBN, ISMN czy ISSN.
Kod EAN-8 przeznaczono dla małych opakowań, na których nie zmieściłby się kod EAN-13. Jednakże ze względu na wyczerpywanie się puli kodów EAN-13 przydzielonych danemu producentowi, wielu z nich stosuje indywidualnie przydzielane kody EAN-8 na dużych opakowaniach.
Przy oznaczaniu opakowań jednostkowych w kodzie EAN-13 wyróżnia się cztery grupy:
W przypadku kodów wagowych (rozpoczynających się cyfrą 2) poszczególne pozycje kodu oznaczają najczęściej (możliwe są także inne konfiguracje kodu, np. zwiększenie precyzji kodowania wagi kosztem zmniejszenia liczby cyfr oznaczających kod artykułu):
Stosowany może być również dwu- lub pięciocyfrowy dodatek do kodu, tzw. "add-on", w którym mogą być zapisane np. informacje o numerze wydania danego czasopisma w danym roku.
Kod producenta.
Kod wytwórcy to unikatowy kod przydzielony każdemu producentowi przez odpowiednią instytucję zarządzającą właściwą dla systemu numerowego. Wszystkie produkty produkowane przez danego wytwórcę będą używały tego samego kodu wytwórcy oraz różnych kodów produktu aż do wyczerpania przydzielonej puli numerów produktów. Po jej wyczerpaniu producent może otrzymać nowy kod producenta i nową pulę numerów produktu.
EAN używa „kodów wytwórcy różnej długości”. UCC przydzielał stałej długości 5-cyfrowy kod. Oznaczało to, że każdy producent mógł mieć do 100000 kodów produktu. Oczywiście wielu wytwórców nie ma aż tylu produktów i w ten sposób kody się marnują. Z EAN jest inaczej, jeżeli producent wie, że będzie potrzebował tylko kilka kodów, EAN może mu przydzielić dłuższy kod producenta zostawiając mniej miejsca na kody produktów. Daje to efektywniejsze użycie kodów producenta i produktów.
Kod produktu.
Kod produktu to unikatowy kod przydzielony przez producenta. W przypadku kodu producenta, wytwórcy otrzymywali własne kody, natomiast kod produktu nadawany jest produktowi na własną rękę przez wytwórcę, bez konsultacji z innymi wytwórcami, ale z przydzielonej puli numerów. EAN gwarantuje, że pierwsza część kodu jest unikatowa dla producenta, dlatego producent musi się jedynie upewnić, że do nowych produktów nie używa już wprowadzonego przez siebie wcześniej kodu.
Budowa kodu.
Symbole kodu składają się z modułów o stałej szerokości: pojedynczy moduł to biała (0) lub czarna (1) kreska. Kod ma znak "Start/Stop" na początku i końcu składający się z trzech modułów: 101, oraz znak rozdzielający w środku złożony z pięciu modułów: 01010. Poszczególne cyfry (z wyjątkiem pierwszej w EAN-13) są kodowane przez 7-bitowe sekwencje modułów. Moduły te zgrupowane są w dwa czarne i dwa białe paski, z których każdy może mieć szerokość od jednego do czterech modułów. Cyfry mogą być zakodowane na 3 sposoby: A, B lub C, przy czym po lewej stronie znaku rozdzielającego mogą wystąpić symbole z zestawów A lub B, a po prawej – tylko z C.
W kodzie EAN-13 pierwsza cyfra jest zakodowana za pomocą zestawu znaków użytego do zakodowania kolejnych sześciu cyfr. Te 6 cyfr znajduje się po lewej stronie od znaku rozdzielającego, a ostatnie 6 cyfr – po prawej jego stronie. W kodzie EAN-8 znak rozdzielający jest umiejscowiony po czwartej cyfrze. Cztery pierwsze cyfry są kodowane według zestawu A, a pozostałe – według zestawu C.
Poszczególne cyfry są kodowane w taki sposób, by były możliwie mało do siebie podobne, co zapewnia pewien stopień samosprawdzalności. Symbole ze zbioru C są lustrzanym odbiciem symboli ze zbioru B oraz negacją symboli ze zbioru A. Ponadto symbole w zbiorze A mają nieparzystą ilość czarnych modułów, natomiast w zbiorach B i C – parzystą. Dzięki temu można ustalić orientację kodu oraz pierwszą cyfrę kodu EAN-13 patrząc tylko na parzystość symboli.
Dodatkowo celem zapewnienia poprawności odczytu paski (białe i czarne) w kodowanych cyfrach 1, 2, 7, 8 mają zmienione rozmiary o 1/13 modułu (są poszerzone lub zwężone). Długość kresek ograniczających jest zwiększona o pięć modułów. Po lewej i prawej stronie kodu występuje obowiązkowy margines, który ma szerokość jedenastu modułów z lewej oraz siedmiu z prawej strony.
Standardowy wymiar X (moduł) dla kodu wynosi 0,33 mm co dla kodu EAN-13 daje szerokość kodu 37,29 mm. Natomiast dla EAN-8 jest to 26,73 mm. Zalecana wysokość kodu wynosi 25,91 mm dla EAN-13 i 21,31 mm dla EAN-8. Przy czym dopuszczalne wartości "współczynnika powiększenia" wahają się od 0,8 (wymiary szerokość x wysokość 29,83x20,73 mm dla EAN-13 oraz 21,38x17,05 mm dla EAN-8) do 2,0 (74,58x51,82 mm dla EAN-13 i 53,46x42,62 mm dla EAN-8). Stosowanie dopuszczalnych minimalnych/maksymalnych wartości rozmiaru kodu (bądź stosowanie wymiarów mniejszych/większych od tych wartości) może mieć wpływ na zmniejszenie prawdopodobieństwa poprawnego odczytu przez czytniki kodów kreskowych. W przypadku pomniejszania zaleca się najpierw zmniejszyć wysokość kresek o połowę, a następnie zmniejszać proporcjonalnie oba wymiary.
Kod UPC-A jest podzbiorem EAN-13 z pierwszą cyfrą zawsze równą 0.
Add-on.
Tzw. add-on, czyli 2- lub 5-cyfrowy dodatek do kodu EAN-13 jest najczęściej umieszczany na wydawnictwach ciągłych (czasopismach, gazetach, periodykach itp.) i określa tzw. kod czasowy. Kod czasowy to określenie okresu, w którym wydawnictwo jest drukowane. CKK zaleca, aby w kodzie add-on były umieszczone następujące informacje:
Obliczanie cyfry kontrolnej.
Cyfrę kontrolną (ostatnią) oblicza się według stałego algorytmu "modulo 10". Należy pomnożyć wszystkie cyfry kodu (prócz kontrolnej) na nieparzystych pozycjach (pierwszą, trzecią itd., licząc pozycje cyfr od ostatniej do pierwszej) przez 3. Następnie zsumować wszystkie iloczyny wraz z cyframi na parzystych pozycjach:
gdzie formula_2 to kolejna cyfra kodu, a formula_3 to długość kodu.
Cyfrą kontrolną będzie wartość o jaką należy dopełnić otrzymaną sumę, by ta była podzielna przez 10 np. dla sumy 57 dopełnieniem jest 3, dopełnieniem 42 jest 8 itp.
Dla przykładu, cyfrę kontrolną kodu EAN-8 o cyfrach 9638507X obliczymy sumując
Dopełnienie liczby 86 do wielokrotności 10 to 4
zatem cyfrą kontrolną w tym przypadku jest 4, a cały kod to 96385074.
JAN.
W 1978 roku w Japonii jako standard przemysłowy (JIS B 9550, od 1985 – JIS X 0501, od 2009 – ISO/IEC 15420) wprowadzony został Japanese Article Number (JAN), bazujący na standardzie EAN, którego kodem kraju (pierwszymi dwiema cyframi) było 49. Organizacja systemu została powierzona instytucji . Stosowanie standardu było jednak dobrowolne, a producenci początkowo rzadko umieszczali kod kreskowy na produktach. Zmieniło się to po wprowadzeniu w 1982 roku systemu kas EPOS przez sieć 7-Eleven, a w kolejnych latach także przez inne sklepy. W wyniku presji sprzedawców w ciągu 5 lat liczba przyznanych kodów producenta wzrosła z 217 do 26 440. Jako że kod producenta w systemie JAN był 5-cyfrowy, a w 1992 roku zarejestrowanych było już 66 345 producentów, na wniosek DSRI Międzynarodowe Stowarzyszenie Kodowania Towarów przyznało Japonii dodatkowy kod kraju – 45. W 2001 roku kod producenta został wydłużony do 7 cyfr.

</doc>
<doc id="807181" url="https://pl.wikipedia.org/wiki?curid=807181" title="Dorota Marczyk">
Dorota Marczyk



</doc>
<doc id="807182" url="https://pl.wikipedia.org/wiki?curid=807182" title="Turion (botanika)">
Turion (botanika)

Turion (łac. "turio", pąk zimowy, pąk przetrwalny, zimujące pąki śpiące) – forma rozmnażania i przetrwalnikowa wielu roślin, głównie wodnych (np. wywłócznika okółkowego, żabiścieku pływającego, rogatka sztywnego) umożliwiająca przetrwanie okresu mrozów. Rośliny przed zimą tworzą skrócony pęd z pąkiem wierzchołkowym, zwykle osłonięty gęsto rosnącymi wokół liśćmi. Po oddzieleniu od macierzystej rośliny turion opada na dno zbiornika i przeczekuje niekorzystny okres podczas gdy roślina macierzysta ginie. Wiosną turiony rozwijają się w nowe rośliny, przy czym w wielu przypadkach by rozwinąć się muszą zostać przemrożone w okresie zimowym.

</doc>
<doc id="807183" url="https://pl.wikipedia.org/wiki?curid=807183" title="Dead Elvis">
Dead Elvis

Dead Elvis – debiutancki album studyjny brytyjskiego zespołu Death in Vegas. Wydany w 1997 roku.

</doc>
<doc id="807185" url="https://pl.wikipedia.org/wiki?curid=807185" title="Gronkowcowe zapalenie złuszczające skóry">
Gronkowcowe zapalenie złuszczające skóry



</doc>
<doc id="807192" url="https://pl.wikipedia.org/wiki?curid=807192" title="Hanna Małkowska">
Hanna Małkowska

Hanna Małkowska (ur. 18 sierpnia 1903 w Warszawie, zm. 14 lutego 1986 w Łodzi) – polska aktorka, teatralna, filmowa i telewizyjna, reżyser teatralny i kierownik artystyczny teatru, pedagog.
Życiorys.
Ukończyła filologię polską na Uniwersytecie Warszawskim. Absolwentka kursu dla instruktorów Związku Teatrów Ludowych i do 1939 działaczka tego związku. Przed wojną występowała na scenach Warszawy, Torunia, Częstochowy i Wilna, a od 1933 także reżyserowała. 
W czasie okupacji prowadziła tajne nauczanie aktorów w Warszawie. W sezonie 1944/1945 reaktywowała działalność Teatru Fredreum w Przemyślu i nadal reżyserowała. Wraz z mężem – Witoldem Małkowskim zorganizowała i prowadziła roczne Studium Dramatyczne przy tym teatrze. W lecie 1945 przeniosła się do Warszawy i zaczęła nauczać w otwartym przez męża Liceum Techniki Teatralnej. W latach 1945–1948 jako reżyser współpracowała z teatrami w Warszawie, Olsztynie, Toruniu i Kielcach.
W latach 1948–1949 reżyserowała w Teatrze Polskim w Poznaniu, a w latach 1949–1952 grała i reżyserowała w Teatrze im. Stefana Żeromskiego w Kielcach oraz w Radomiu. Do 1951 sprawowała też kierownictwo artystyczne sceny radomskiej. Następnie w latach 1952–1953 reżyserowała w Teatrze Nowym w Łodzi, a w latach 1953–1955 i 1956–1957 reżyserowała i występowała na deskach Teatru Powszechnego i Teatru Młodego Widza. W latach 1957–1969 grała w Teatrze im. Stefana Jaracza. W latach 1952–1954 była rektorem Państwowej Wyższej Szkoły Aktorskiej w Łodzi, a później wieloletnim dziekanem Wydziału Aktorskiego PWSTiF (do roku 1968). Do 1983 była wykładowcą monologu klasycznego. Zasłużony członek ZASP-u.
Występowała również w Teatrze Telewizji, m.in. w spektaklach: "Niemcy" Leona Kruczkowskiego w reż. Feliksa Żukowskiego (1968), "Gra o Herodzie" Witolda Wandurskiego w reż. Czesława Staszewskiego (1969), "Tam i gdzie indziej" Stanisławy Fleszarowej-Muskat w reż. Juliana Dziedziny (1970), "Jegor Bułyczow" Maksima Gorkiego w reż. Feliksa Żukowskiego (1971) oraz w przedstawieniach "Sonata widm" Augusta Strindberga w reż. Jerzego Grzegorzewskiego (1972) i "Tak jest, jak się państwu zdaje" Luigiego Pirandello w reż. Laco Adamíka (1976).
Opublikowała m.in. "Wspomnienia z Reduty" (1960) i "Teatr mojego życia" (1976). Była praprawnuczka Wojciecha Bogusławskiego, córką dramaturga Stanisława Kozłowskiego.
Pochowana na cmentarzu Powązkowskim w Warszawie (kwatera 25-3-10/11).

</doc>
<doc id="807193" url="https://pl.wikipedia.org/wiki?curid=807193" title="Zagadki">
Zagadki

Zagadki – wieś w Polsce położona w województwie łódzkim, w powiecie bełchatowskim, w gminie Szczerców. Miejscowość wchodzi w skład sołectwa Grudna.
W latach 1975–1998 miejscowość należała administracyjnie do województwa piotrkowskiego.

</doc>
<doc id="807197" url="https://pl.wikipedia.org/wiki?curid=807197" title="Żabczanka">
Żabczanka

Żabczanka – wieś w Polsce położona w województwie łódzkim, w powiecie bełchatowskim, w gminie Szczerców. Miejscowość wchodzi w skład sołectwa Podżar.
W latach 1975–1998 miejscowość należała administracyjnie do województwa piotrkowskiego.

</doc>
<doc id="807204" url="https://pl.wikipedia.org/wiki?curid=807204" title="Pączki zimowe">
Pączki zimowe



</doc>
<doc id="807205" url="https://pl.wikipedia.org/wiki?curid=807205" title="Pąk zimowy">
Pąk zimowy



</doc>
<doc id="807208" url="https://pl.wikipedia.org/wiki?curid=807208" title="Dystrofia miotoniczna">
Dystrofia miotoniczna

Dystrofia miotoniczna (DM, miotonia zanikowa, choroba Curschmanna-Steinerta, ) – choroba genetyczna, postać dystrofii (zaniku) mięśni. Chorobę opisali jako pierwsi Hans Steinert i Hans Curschmann w 1909 roku.
Objawy i przebieg.
Cechą charakterystyczną jest występowanie u chorych miotonii – po naprężeniu mięśni rozluźnienie następuje z opóźnieniem. Choroba ma charakter postępujący. W pierwszym rzędzie i najczęściej atakowane są mięśnie twarzy, szyi, przedramion, rąk, podudzia i stóp. Chorobie towarzyszą też inne zaburzenia (zaćma, łysienie, zanik jąder, zaburzenia miesiączkowania, choroby serca, zaburzenia mowy i połykania, zaburzenia w trawieniu, zaburzenia słuchu, zmiany EKG i in.). Występuje raz na 10 000 osób. Objawy mogą wystąpić we wczesnym dzieciństwie, ale zwykle pojawiają się u chorych w wieku około 20-30 lat, choć czasem występują dopiero w wieku dojrzałym.
Dziedziczenie.
Dystrofia miotoniczna to choroba dziedziczona w sposób autosomalny dominujący. Za występowanie dystrofii miotonicznej typu 1 (DM1) odpowiada mutacja w genie "DMPK" położonym na chromosomie 19. Mutacja polega na ekspansji sekwencji nukleotydowej (trzech nukleotydów CTG) położonej w 3'UTR genu DMPK. U zdrowych osób występuje 5 do 37 powtórzeń, u ciężko chorych – od 100 do kilku tysięcy (im więcej kopii, tym poważniejsze objawy). Chorobie towarzyszy antycypacja – liczba kopii wzrasta, a objawy stają się poważniejsze z pokolenia na pokolenie, przy czym ekspansja powtórzeń jest znacząco większa przy przekazywaniu zmutowanego genu przez matkę. Za występowanie dystrofii miotonicznej typu 2 (DM2) odpowiada mutacja w genie "ZNF9" położonym na chromosomie 3. Mutacja polega na ekspansji sekwencji nukleotydowej (czterech nukleotydów) położonej w intronie genu "ZNF9". Powtórzeń może być od 75 do 11 000, ale ich liczba nie jest skorelowana z nasileniem symptomów ani momentem rozpoczęcia choroby. W obu typach dystrofii miotonicznej mRNA niosące mutacje gromadzi się w jądrze i zaburza splicing innych mRNA, np. kodującego kanał chlorkowy CLC1, co powoduje objawy miotonii, czy INSR (receptora insuliny), co powoduje oporność na insulinę.
Leczenie.
Leczenie dystrofii miotonicznej nie jest jak dotąd możliwe. Stosuje się gimnastykę leczniczą i zabiegi ortopedyczne w celu spowolnienia postępów choroby. Sama miotonia nie zawsze wymaga leczenia, ale można ją kontrolować farmakologicznie.

</doc>
<doc id="807209" url="https://pl.wikipedia.org/wiki?curid=807209" title="La Torre d’en Doménec">
La Torre d’en Doménec

La Torre d'en Doménec, także La Torre dels Domenges (hiszp. "Torre Endoménech") – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 3,2 km². Zgodnie z danymi INE, w 2005 roku liczba ludności wynosiła 236, a gęstość zaludnienia 73,75 osoby/km². Wysokość bezwzględna gminy równa jest 306 metrów. Współrzędne geograficzne gminy to 40°15'49"N, 0°4'12"E. Kod pocztowy do gminy to 12184.
Obecnym burmistrzem gminy jest Jaime Martínez Andrés z Hiszpańskiej Partii Ludowej. Od 25 lipca do 7 sierpnia w gminie odbywają się regionalne fiesty.

</doc>
<doc id="807211" url="https://pl.wikipedia.org/wiki?curid=807211" title="La Torre dels Domenges">
La Torre dels Domenges



</doc>
<doc id="807213" url="https://pl.wikipedia.org/wiki?curid=807213" title="Torre Endoménech">
Torre Endoménech



</doc>
<doc id="807214" url="https://pl.wikipedia.org/wiki?curid=807214" title="Torre Endomenech">
Torre Endomenech



</doc>
<doc id="807215" url="https://pl.wikipedia.org/wiki?curid=807215" title="Karabinek AK-101">
Karabinek AK-101

AK-101 – rosyjski karabinek automatyczny. Broń przeznaczona na eksport, oparta na konstrukcji karabinka AK-74M. Wersją skróconą tej broni jest subkarabinek AK-102 (lufa długości 314 mm, długość całkowita 824/586 mm, masa 3,0 kg). AK-101 był eksportowany do Bhutanu, Indonezji, Kenii, Malezji, Somalii, Urugwaju i na Cypr.
Opis.
AK-101 jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie w którym porusza się rękojeść przeładowania. Kolba z tworzywa sztucznego, składana. Przyrządy celownicze mechaniczne, składają się z muszki i celownika krzywiznowego (nastawy do 1000 m), broń wyposażona jest w boczny montaż celownika optycznego.

</doc>
<doc id="807218" url="https://pl.wikipedia.org/wiki?curid=807218" title="Ożanka">
Ożanka

Ożanka ("Teucrium" L.) – rodzaj roślin z rodziny jasnotowatych. Obejmuje około 250 gatunków. Rozprzestrzenione są one na całym świecie, głównie w Eurazji, sięgając po Australię i Nową Zelandię, przy czym najbardziej zróżnicowane są w basenie Morza Śródziemnego (w Europie rośnie 49 gatunków). W Polsce występuje 5 gatunków. Łacińską nazwę nadano dla upamiętnienia króla Teukrosa, który wykorzystywał rośliny w lecznictwie. Niektóre gatunki są uprawiane jako rośliny ozdobne. Nadają się na rabaty i żywopłoty. Większość gatunków jest nieodporna na mróz. Z tego powodu w Polsce uprawia się tylko nieliczne gatunki. Ożanka nierównoząbkowa "T. scorodonia" wykorzystywana była w ziołolecznictwie. Nadal stosowane są napary z ożanki właściwej "T. chamaedrys" i ożanki popielatej "T. polium". "T. marum" ma zapach atrakcyjny dla kotów. 
Systematyka.
"Kinostemon" Kudô
Należy do rodziny jasnotowatych ("Lamiaceae") Lindl., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), podrząd "Lamiineae" Bessey in C.K. Adams, rodzina jasnotowate ("Lamiaceae" Lindl.), podrodzina "Teucrioideae" Caruel in Parl., plemię "Teucrieae" Dumort., rodzaj ożanka ("Teucrium" L.).

</doc>
<doc id="807221" url="https://pl.wikipedia.org/wiki?curid=807221" title="Teucrium">
Teucrium



</doc>
<doc id="807223" url="https://pl.wikipedia.org/wiki?curid=807223" title="Saneczkarstwo na Zimowych Igrzyskach Olimpijskich 1988">
Saneczkarstwo na Zimowych Igrzyskach Olimpijskich 1988

Saneczkarstwo na Zimowych Igrzyskach Olimpijskich 1988 odbyło się w dniach 14 – 18 lutego 1988 roku na torze Canada Olympic Park. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="807225" url="https://pl.wikipedia.org/wiki?curid=807225" title="Franciszek I Sycylijski">
Franciszek I Sycylijski

Franciszek I (ur. 14 sierpnia 1777, zm. 8 listopada 1830) – król Obojga Sycylii w latach 1825-1830.
Urodził się w Neapolu jako syn Ferdynanda I, króla Obojga Sycylii i jego żony Marii Karoliny, arcyksiężniczki austriackiej. Poprzez matkę był siostrzeńcem Józefa II, cesarza rzymskiego oraz Marii Antoniny, królowej Francji – żony Ludwika XVI.
W 1806 rodzina królewska została zmuszona do ucieczki z Neapolu na Sycylię, a lord William Bentinck – brytyjski rezydent, ustanowił konstytucję i pozbawił Ferdynanda I całej jego władzy. W 1812 Franciszek został mianowany regentem. Po upadku Napoleona Bonaparte, ojciec Franciszka powrócił do Neapolu i zniósł konstytucję wraz z autonomią. W 1816 Królestwo Neapolu i Królestwo Sycylii zostały połączone w Królestwo Obojga Sycylii, a Franciszek otrzymał oficjalny tytuł "księcia Kalabrii". Jeszcze będąc następcą tronu, Franciszek miał liberalne poglądy, a kiedy w 1820 wybuchła rewolucja, zaakceptował regencję dążąc do uchwalenia nowej konstytucji, która jednak okazała się zbytnio liberalna nawet dla niego. Stąd, odziedziczywszy tron w 1825, Franciszek wyznawał już bardziej konserwatywne poglądy.
Właściwie nie brał udziału w "rządzeniu" państwem, rządy zostawił w rękach swoich faworytów oraz urzędników. Sam żył szczęśliwie ze swoimi kochankami, ale otoczył się przez wojsko, bojąc się zamachu na swoje życie. Podczas całego jego panowania jedyne powstanie, jakie wybuchło miało miejsce w Cilento, w 1828 i dowodził nim markiz Delcarretto – były liberał.
Podczas swoich rządów ustanowił, Królewski Order Franciszka I – nagrodę za zasługi obywatelskie.
Małżeństwa i potomstwo.
25 czerwca 1797 w Foggii poślubił swoją siostrę cioteczną, która była jednocześnie jego siostrą wujeczną – arcyksiężniczkę Marię Klementynę, córkę cesarza Leopolda II i Marii Ludwiki córki Karola III króla Hiszpanii. Ich dziećmi byli:
19 sierpnia 1802 ożenił się ze swoją siostrą stryjeczną – Marią Izabelą, córką króla Hiszpanii, Karola IV. Ich dziećmi byli:
Franciszek miał również kilkoro dzieci ze związków pozamałżeńskich.

</doc>
<doc id="807226" url="https://pl.wikipedia.org/wiki?curid=807226" title="Irene Epple">
Irene Epple

Irene Epple-Waigel (ur. 18 czerwca 1957 w Seeg) – niemiecka narciarka alpejska reprezentująca RFN, wicemistrzyni olimpijska, dwukrotna medalistka mistrzostw świata oraz dwukrotna zdobywczyni Małej Kryształowej Kuli Pucharu Świata. Jej młodsza siostra, Maria, także uprawiała narciarstwo alpejskie.
Kariera.
W zawodach Pucharu Świata zadebiutowała 7 grudnia 1972 roku w Val d’Isère, zajmując 28. miejsce w zjeździe. Pierwsze punkty (do sezonu 1978/79 punktowało tylko dziesięciu najlepszych zawodników) zdobyła 15 marca 1973 roku w japońskiej miejscowości Naeba, gdzie zajęła ósme miejsce w gigancie. Pierwsze podium w zawodach tego cyklu wywalczyła 3 grudnia 1975 roku w Val d’Isère, zajmując drugie miejsce w zjeździe. W zawodach tych uległa jedynie Bernadette Zurbriggen ze Szwajcarii. Swój pierwszy medal na międzynarodowej imprezie zdobyła podczas mistrzostw świata w Garmisch-Partenkirchen w 1978 roku, gdzie zajęła drugie miejsce w zjeździe, rozdzielając na podium Austriaczkę Annemarie Moser-Pröll oraz Szwajcarkę Doris de Agostini. Na tej samej imprezie zajęła także czwarte miejsce w gigancie, przegrywając walkę o podium z Moser-Pröll o 0,12 sekundy.
Największe sukcesy odnosiła w latach 1979-1984. W sezonie 1978/1979 dziewięć razy stawała na podium zawodów pucharowych. Chociaż nie odniosła żadnego zwycięstwa to zajęła trzecie miejsce w klasyfikacji generalnej, plasując się za Moser-Pröll i Hanni Wenzel z Liechtensteinu. Trzecia była także w klasyfikacji giganta, a w zjeździe była piąta. Przed dwa kolejne sezony była piątą zawodniczką klasyfikacji generalnej PŚ. W tym czasie odniosła swoje pierwsze zwycięstwa, wygrywając giganty 12 marca 1980 roku w Saalbach-Hinterglemm oraz 3 grudnia 1980 roku w Val d’Isère. W sezonie 1979/1980 była czwarta, a rok później trzecia w klasyfikacji giganta. W lutym 1980 roku wystartowała na igrzyskach olimpijskich w Lake Placid, gdzie w tej samej konkurencji była druga. Po pierwszym przejeździe giganta Epple zajmowała drugie miejsce, tracąc do prowadzącej Wenzel 0,42 sekundy. W drugim przejeździe osiągnęła czwarty czas, co dało jej jednak drugi łączny wynik i srebrny medal. Ostatecznie o 0,46 sekundy przegrała z Hanni Wenzel, a o 0,29 sekundy pokonała brązową medalistkę, Perrine Pelen z Francji.
Sezon 1981/1982 był najlepszym w jej karierze. Niemka dwanaście razy stawała na podium, z czego sześciokrotnie zwyciężała: 6 grudnia w Val d’Isère, 10 grudnia w Gressan, 8 stycznia w Pfronten oraz 4 marca 1982 roku w Waterville Valley wygrywała giganta, a 18 grudnia w Piancavallo i 14 stycznia 1982 roku w Pfronten była najlepsza w kombinacji. Wyniki te dały jej drugie miejsce w klasyfikacji generalnej oraz Małe Kryształowe Kule za zwycięstwa w klasyfikacjach giganta i kombinacji. Z mistrzostw świata w Schladming wróciła jednak bez medalu. W kombinacji była siódma, w zjeździe ósma, a w gigancie czternasta.
W czołowej dziesiątce Pucharu Świata plasowała się także w dwóch kolejnych latach. Kilkakrotnie stawała na podium, odnosząc trzy kolejne zwycięstwa: 9 stycznia 1983 roku w Verbier wygrała supergiganta, 7 grudnia 1983 roku w Val d’Isère wygrała zjazd, a cztery dni później była najlepsza w kombinacji. Zwycięstwo z 11 grudnia 1983 roku było jej ostatnim pucharowym triumfem i ostatnim zwycięstwem w międzynarodowych zawodach tej rangi. W sezonie 1982/1983 była szósta w klasyfikacji generalnej oraz trzecia w kombinacji, plasując się za Wenzel i Austriaczką Elisabeth Kirchler. W kolejnym sezonie była czwarta w klasyfikacji generalnej, a w klasyfikacji kombinacji zajęła drugie miejsce, ulegając tylko Erice Hess ze Szwajcarii. W lutym 1984 roku brała udział w igrzyskach olimpijskich w Sarajewie, zajmując 21. miejsce w gigancie i 23. miejsce w zjeździe.
Startowała także w sezonie 1984/1985, jednak nie osiągała wyników porównywalnych z poprzednimi sezonami. Na podium znalazła się tylko raz: 6 grudnia 1984 roku w Puy-Saint-Vincent była trzecia w zjeździe. Było to ostatnie podium w jej karierze. W klasyfikacji generalnej zajęła dopiero 35. miejsce. Na początku 1985 roku zakończyła karierę, nie startując na mistrzostwach świata w Bormio.
Wielokrotnie zdobywała medale mistrzostw kraju, w tym sześć złotych: w zjeździe w altach 1973, 1978 i 1981 oraz gigancie w latach 1975, 1976 i 1978. W 1980 roku została wybrana sportsmenką roku w RFN. W 1992 roku ukończyła medycynę na Uniwersytecie Ludwika i Maksymiliana w Monachium. W 2011 roku została odznaczona Orderem Zasługi Republiki Federalnej Niemiec.
Jej mężem jest niemiecki polityk Theo Waigel, z którym ma syna.

</doc>
<doc id="807230" url="https://pl.wikipedia.org/wiki?curid=807230" title="Siedmiorzecze">
Siedmiorzecze

Siedmiorzecze (, , ) – region historyczny w Azji Środkowej nad granicą chińską, za czasów Imperium Rosyjskiego osobny obwód ze stolicą w Wiernym (Ałmaty), obecnie należący w większości do Kazachstanu, częściowo do Kirgistanu (wschodnia połowa kraju, dolina rzeki Talas, powiat Biszkek) i Chin (ujgurski region autonomiczny Sinciang). 
Siedmiorzecze leży na przedgórzu Tienszanu i wzięło nazwę od siedmiu rzek, które spływają z północnego Tienszanu do jezior Bałchasz, Sasykköl i Ała-kol: Ili, Karatał, Bien, Aksu, Lepsy, Baskan i Sarkandu. Obejmuje obszar 402 200 km². Na zachodzie granicą jego jest grzbiet gór Karatau, na wschodzie graniczy z Dżungarią, na północy z jeziorem Bałchasz. Góry są do wysokości 2000 m porośnięte drzewostanem liściastym, szczyty drzewami iglastymi. Rolnictwo uprawia się tylko na północnym zachodzie, w dolinie rzeki Ili, reszta obszaru, pokryta wegetacją pustynną jest użytkowana jako zimowe pastwiska.
Region zamieszkany jest głównie przez Kazachów, ale posiada także rosyjskojęzyczną ludność kozacką – Kozaków Siedmiorzeckich (w końcu XIX wieku – 14 stanic).
Główne miasta w regionie Siedmiorzecza to:

</doc>
<doc id="807235" url="https://pl.wikipedia.org/wiki?curid=807235" title="Kacheksyna">
Kacheksyna



</doc>
<doc id="807236" url="https://pl.wikipedia.org/wiki?curid=807236" title="Serge Branco">
Serge Branco

Serge Branco (ur. 11 października 1980 w Duali) – kameruński piłkarz występujący na pozycji obrońcy lub pomocnika, posiada również obywatelstwo francuskie.
Kariera klubowa.
Początki kariery.
Swoją karierę Branco rozpoczynał w kameruńskim klubie Unisport Bafang.
Niemcy.
W sezonie 1998/1999 został zawodnikiem Eintrachtu Brunszwik, rozegrał tam 48 spotkań ligowych i raz wpisał się na listę strzelców. W 2000 roku przeszedł do występującego w Bundeslidze Eintrachtu Frankfurt. Zadebiutował w Bundeslidze 28 października, Eintracht podejmował na własnym stadionie SC Freiburg i wygrał 3:0, a Branco ustalił wynik spotkania, strzelając gola w 84 minucie meczu. W pierwszym sezonie gry Kameruńczyk strzelił w lidze 2 bramki w 18 meczach, a jego klub zajął przedostatnie miejsce w tabeli i spadł do 2. Bundesligi.
Pod koniec 2001 Branco został ukarany przez klub karą finansową za odmowę wzięcia udziału w meczu sparingowym. W grudniu nie wziął udziału w treningu, tłumacząc się bólem głowy i gorączką. Odmówił jednak konsultacji z lekarzem, za co został ukarany kolejną karą finansową. Grzywna wyniosła 10 tysięcy marek, a zawodnik powiedział, że chce odejść z klubu, w związku z tym że trener na niego nie stawia. Do końca sezonu 2001/2002 Branco nie zagrał już w żadnym meczu Eintrachtu Frankfurt. Do składu powrócił w sezonie 2002/2003 i zagrał w 17 meczach drugiej Bundesligi, a Eintracht zajął trzecie miejsce w tabeli i awansował do Bundesligi. Z końcem sezonu Branco wygasł kontrakt z Eintrachtem, klub nie zaproponował mu przedłużenia umowy i piłkarz odszedł z drużyny z Frankfurtu.
W lipcu 2003 roku Branco trafił na testy do występującego w Bundeslidze VfB Stuttgart. 31 sierpnia podpisał roczny kontrakt z tym klubem. W Stuttgarcie zagrał w 2003 roku w trzech meczach ligowych, za każdym razem wchodząc na boisko jako zmiennik. Kameruńczyk rozczarował swoją postawą, dlatego w 2004 roku grał już tylko w drużynie rezerw.
Anglia.
W sierpniu 2004 roku trafił do angielskiego Leeds United, jednak 13 września klub zrezygnował z jego usług. Zawodnik nie był w stanie przebić się do składu pierwszego zespołu.
Następnie przeszedł do Queens Park Rangers i podpisał z tym zespołem miesięcznie odnawialny kontrakt. Rozegrał w nim siedem meczów w lidze. W styczniu 2005 roku angielski klub zdecydował się nie przedłużać umowy z Kameruńczykiem.
Rosja.
Następnie Branco wyjechał do Rosji, by grać w Szynniku Jarosław, gdzie spotkał między innymi swojego rodaka André Bikeya oraz Polaka, Krzysztofa Łągiewkę. Rozegrał w tym klubie 24 mecze w lidze.
Po sezonie Branco przeszedł do Krylii Sowietow i podpisał z tym zespołem 4-letni kontrakt. We wrześniu 2006 roku został odsunięty od pierwszego zespołu, w związku z incydentem do jakiego doszło w szatni, przed meczem z FK Moskwa. Klub wystawił zawodnika na listę transferową. Przed rozpoczęciem nowego sezonu został przywrócony do pierwszego zespołu. Pod koniec 2007 roku piłkarz oskarżył rosyjskich kibiców o rasizm. W styczniu 2008 roku rozwiązał kontrakt z klubem za porozumieniem stron.
MSV Duisburg.
Branco po odejściu z Krylji Sowietow przez pół roku pozostawał bez klubu. W sierpniu 2008 roku podpisał roczny kontrakt z MSV Duisburg grającym w drugiej lidze niemieckiej, po wcześniejszym odbyciu testów w tym zespole. W grudniu niemiecki klub poinformował, że rezygnuje z usług Kameruńczyka i może on rozpocząć poszukiwania nowego klubu. Przez kolejne pół roku Branco pozostał graczem Duisburga, nie uczestniczył jednak w zajęciach pierwszego ani drugiego zespołu, trenował indywidualnie.
Levadiakos.
Latem 2009 roku został piłkarzem APO Lewadiakos. W pierwszej części sezonu 2009/2010 Branco występował w podstawowym sładzie greckiej drużyny na pozycji defensywnego pomocnika. Nie spełnił jednak oczekiwań i w zimowym okienku transferowym klub pozyskał Hiszpana Ikera Zubiaura, który zastąpił Kameruńczyka w wyjściowym składzie Levadiakosu. W sumie Branco zagrał w 18 meczach ligowych, a Levadiakos zajął 14. miejsce w tabeli przez co spadł do niższej ligi. W czerwcu 2010 roku zawodnik rozwiązał swój kontrakt z greckim klubem.
Wisła Kraków.
13 września 2010 roku Branco przyjechał na testy do Wisły Kraków. 10 dni później podpisał z krakowskim klubem roczny kontrakt. W Wiśle zadebiutował w meczu 7 kolejki Ekstraklasy z GKS Bełchatów, na boisku pojawił się po przerwie zastępując Erika Čikoša.
Kariera reprezentacyjna.
U-23.
W 2000 roku grał na Igrzyskach Olimpijskich w Sydney, gdzie w meczu finałowym „Nieposkromione Lwy” pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Decydującą jedenastkę o pierwszym złotym medalu dla swojego kraju na bramkę zamienił Pierre Wome.
Reprezentacja seniorska.
W pierwszej reprezentacja Kamerunu Branco zagrał w jednym meczu. 21 lutego 2001 roku wystąpił w spotkaniu eliminacji Mistrzostw Świata 2002 z Zambią. Na boisku pojawił się w 89 minucie meczu, zmieniając Pierre’a Njankę.

</doc>
<doc id="807238" url="https://pl.wikipedia.org/wiki?curid=807238" title="Sphecoidea">
Sphecoidea

Grzebacze (Sphecoidea) – dawniej wyodrębniana nadrodzina owadów z rzędu błonkoskrzydłych (Hymenoptera), obecnie uznawana za grupę parafiletyczną.
Systematyka.
Obecnie grzebacze są zaliczane razem z pszczołami (które od nich pochodzą) do nadrodziny Apoidea. W jej obrębie są podzielone na kilka rodzin.
Charakterystyka.
Ciało grzebaczy jest smukłe, przedplecze podobne jak u pszczół. Języczek szeroki i wycięty, a nadstopie tylnych nóg nie rozszerzone i skąpo owłosione. Samice budują gniazda w piasku, otworach drewna i szczelinach kamieni lub lepią je z ziemi i zawieszają swobodnie. W gniazdach gromadzą sparaliżowane jadem owady lub pajęczaki, które stanowią pokarm dla ich larw.
W Polsce występuje ponad 200 gatunków.

</doc>
<doc id="807239" url="https://pl.wikipedia.org/wiki?curid=807239" title="Ruch przyspieszony">
Ruch przyspieszony



</doc>
<doc id="807244" url="https://pl.wikipedia.org/wiki?curid=807244" title="Tommy Morrison">
Tommy Morrison

Tommy David Morrison, pseud. The Duke (ur. 2 stycznia 1969 w Gravette, Arkansas, zm. 1 września 2013 w Omaha, Nebraska) – amerykański bokser, mistrz świata kategorii ciężkiej WBO (1993) i IBC (1995). W filmie "Rocky V" (1990) wystąpił jako Tommy „Machine” Gunn.
Życiorys.
Wczesne lata.
Urodził się w Gravette, w stanie Arkansas jako syn Diany i Timothy’ego Davida „Tima” Morrisona (1944-2014), emerytowanego pracownika budowlanego. Wychowywał się w Hrabstwo Delaware w Oklahomie, spędzając większość swoich lat jako nastolatek w Jay. Jego starszy brat Tim Morrison Jr. (ur. 1965) był także bokserem.
Kiedy miał 13 lat użył fałszywego dokumentu tożsamości i wziął udział w piętnastu zawodach „Twardziel” (minimalny wiek uczestników to 21 lat); przegrał tylko jeden z tych meczów. Po ukończeniu szkoły średniej, w 1988 otrzymał stypendium piłkarskie na Emporia State University, zapraszany do gry w zespole uniwersyteckim. W tym samym roku, w wieku 19 lat, zdobył tytuł Regional Heavyweight – Golden Gloves Kansas City od Donalda Ellisa i awansował do National Golden Gloves w Omaha w stanie Nebraska.
Kariera bokserska.
Swoją profesjonalną karierę rozpoczął 10 listopada 1988 na ringu w Nowym Jorku, kiedy znokautował Williama Muhammada.
W 1989 podczas walk miał 19 zwycięstw, w tym 15 przez nokaut, a wśród pobitych bojowników byli m.in. Lorenzo Boyd, Steve Zouski, David Jaco, Lorenzo Canady czy choćby Ken Lakusta. 18 października 1991 roku otrzymał pierwszą w karierze szansę walki o tytuł mistrza świata federacji WBO. Przegrał w piątej rundzie przez TKO z również wówczas niepokonanym Rayem Mercerem kończąc tym samym swoją passę 28 kolejnych walk bez porażki.
Najważniejszy w zawodowej karierze pojedynek stoczył 6 lipca 1993, kiedy to pokonał legendę boksu zawodowego George'a Foremana i w swoim drugim podejściu zdobył tytuł mistrza świata federacji WBO w wadze ciężkiej, który sensacyjnie stracił niespełna pięć miesięcy później w walce z Michaelem Benttem. Ostatnim „pasem” w karierze był tytuł mało znaczącej federacji IBC. Zdobył go w 1995 pokonując Donovana Ruddocka, by cztery miesiące później stracić go na rzecz Lennoxa Lewisa.
Musiał przerwać karierę sportową po tym jak w 15 lutego 1996 stwierdzono u niego, że jest nosicielem wirusa HIV. Powrócił na ring w 2007 roku pokonując przez TKO w drugiej rundzie Johna Castle. Rok później stoczył ostatnią walkę wygrywając z Mattem Weishaarem. Łącznie, podczas całej swojej kariery, wliczając potyczki na ringu amatorskim, stoczył 368 walk, z których wygrał 343 (w tym 315 przez nokaut), przegrał 24 razy oraz odnotował 1 remis.
Kariera filmowa.
Na ekranie kinowym zadebiutował jako Dave – wojownik ruchu oporu w dreszczowcu science fiction Johna Carpentera "Oni żyją" ("They Live", 1988) u boku Roddy’ego Pipera, Keitha Davida i Meg Foster. Jego walki bokserskie stały się inspiracją scenariusza filmu Sylvestra Stallone "Rocky V" (1990), gdzie zagrał postać boksera Tommy’ego „Machine” Gunna. Pojawił się na srebrnym ekranie w roli Leo w jednym z odcinków sitcomu CBS "Cybill" (1996) pt. „Educating Zoey” z Cybill Shepherd, dramacie kryminalnym "Trójka z West Memphis" ("West Memphis Three", 2005) oraz filmie "Walk On" (2005).
Życie prywatne.
Był ojcem Treya Lippe (ur. 27 września 1989) i Jamesa McKenziego Witta (ur. 18 lipca 1990). 18 maja 1996 ożenił się z Dawn Freeman. Jednak w 2000 doszło do rozwodu. 17 września 2001 poślubił Dawn Gilbert, z którą się rozwiódł w 2007. W 2011 ożenił się z Trishą Harding. Mieszkał w White County w stanie Tennessee.
W 1996 u Morrisona zdiagnozowano HIV, chociaż wyniki testów były różne w kolejnych latach. Zmarł 1 września 2013 w Nebraska Medical Center w Omaha w stanie Nebraska w wieku 44 lat. Przyczyną śmierci było zatrzymanie akcji serca, wynikające z niewydolności wielonarządowej, spowodowanej wstrząsem septycznym w wyniku zakażenia pałeczką ropy błękitnej.

</doc>
<doc id="807245" url="https://pl.wikipedia.org/wiki?curid=807245" title="Szakal czaprakowy">
Szakal czaprakowy

Szakal czaprakowy ("Lupulella mesomelas") – gatunek drapieżnego ssaka z rodziny psowatych (Canidae). Występuje w Afryce na południe od Sahary. Wyróżnia się 2 podgatunki.
Charakterystyka.
Długość ciała samców 69–90 cm, samic 65–85 cm, długość ogona 27–39,5 cm, samic 26–38,1 cm; masa ciała samców 5,9–12 kg, samic 6,2–9,9 kg. Osobniki występujące na południu kontynentu są większe od kuzynów występujących na północy. Głowa przypomina głowę lisa – ma długie uszy, dość krótki pysk i duże oczy. Uzębienie jak u kojota.
Jego ogon i grzbiet są czarne z białymi plamami, boki szarobrązowe, a brzuch żółty.
Tryb życia.
Żyje samotnie lub w parach. Ciąża trwa około 9 tygodni, liczba młodych 4–6. Występuje licznie, ludzie polują na niego dla skóry.
Jest wszystkożerny. Żywi się gryzoniami, jajami, owadami i padliną.
W niewoli żyje do 14 lat, w środowisku naturalnym do 7 lat.

</doc>
<doc id="807246" url="https://pl.wikipedia.org/wiki?curid=807246" title="Lincoln (stacja kolejowa)">
Lincoln (stacja kolejowa)

Lincoln – stacja kolejowa w Lincoln, w Anglii. Stacja posiada 5 peronów i obsługuje 1,278 mln pasażerów rocznie.

</doc>
<doc id="807247" url="https://pl.wikipedia.org/wiki?curid=807247" title="Grzybica otorbielakowa">
Grzybica otorbielakowa

Grzybica otorbielakowa (askosferioza, grzybica wapienna) ("ascospaeriosis", "Ascosphaerosis larvae apium") – choroba czerwia, wywołana przez otorbielaka pszczelego ("Ascosphaera apis").
Choruje na nią i zamiera głównie zasklepiony czerw pszczeli i trutowy. Larwy zakażają się zarodnikami grzyba drogą pokarmową lub przez powłokę ciała. Po zasklepieniu komórki plastra grzybnia przerasta całe ciało zakażonej larwy, która zamiera, a jej ciało ulega mumifikacji. Zmumifikowane larwy, barwy ciemnej, rzadziej kremowej, leżą luźno w komórkach i są z łatwością usuwane przez pszczoły.
Grzybica otorbielakowa występuje najczęściej w latach chłodnych o dużej ilości opadów deszczu. Jest trudna do zwalczania, często pojawiają się nawroty, nawet mimo prawidłowego leczenia. Leczenie polega na podawaniu nystatyny i innych leków, połączone z przesiedleniem chorej rodziny pszczelej do innego ula oraz powiązane z wymianą matki. Plastry z wymarłym czerwiem należy przetopić.

</doc>
<doc id="807251" url="https://pl.wikipedia.org/wiki?curid=807251" title="Wojna z Dakotami (1863–1864)">
Wojna z Dakotami (1863–1864)

Wojna z Dakotami – kontynuacja powstania Dakotów pod wodzą Taoyateduty w Minnesocie z sierpnia i września 1862 roku. Wojna toczyła się w latach 1863–1864 na obszarach Terytorium Dakoty (obecny stan Dakota Północna), dokąd uciekły grupy pokonanych Dakotów Santee. Miała ona na celu odrzucenie Indian jak najdalej od granic Minnesoty. W jej trakcie doszło do starć pomiędzy armią amerykańską pod dowództwem pogromcy powstania w Minnesocie – generała Henry’ego Sibleya oraz generała Alfreda Sully’ego – a siłami Dakotów z grup Santee i Teton pod wodzą Inkpaduty. W wyniku walk siły Dakotów zostały pobite.
Główne bitwy:

</doc>
<doc id="807253" url="https://pl.wikipedia.org/wiki?curid=807253" title="Iraklis Saloniki (piłka siatkowa mężczyzn)">
Iraklis Saloniki (piłka siatkowa mężczyzn)

Iraklis Saloniki (język grecki|gr- Ηρακλής τμήμα βόλεϊ) – męski klub siatkarski z Grecji powstały w 1908 roku z siedzibą w mieście Saloniki. Klub regularnie występuje w Siatkarskiej Lidze Mistrzów. W sezonie 2002/2003 trenerem drużyny był Raúl Lozano.
Sukcesy.
Mistrzostwo Grecji:
Puchar Grecji:
Liga Mistrzów:
Superpuchar Grecji:

</doc>
<doc id="807256" url="https://pl.wikipedia.org/wiki?curid=807256" title="Krapina">
Krapina

Krapina – miasto w północnej Chorwacji, stolica żupanii krapińsko-zagorskiej, siedziba miasta Krapina. W 2011 roku liczyła 4471 mieszkańców.
Geografia.
Krapina jest położona na terenie Hrvatskiego zagorja, w dolinie rzeki Krapinicy, 57 km na północ od Zagrzebia, na wysokości 203 m n.p.m.
Miejscowa gospodarka oparta jest na przemyśle włókienniczym, drzewnym, ceramicznym, elektrotechnicznym i drukarskim.
Przez Krapinę przebiega linia kolejowa Zagrzeb – Zaprešić – Zabok – Celje (Słowenia) i autostrada A2 ("Zagorska autocesta").
Historia.
W jaskini Krapina paleontolog Dragutin Gorjanović-Kramberger odkrył liczące ponad 100 tys. lat skamieniałości (głównie zęby) około 70 neandertalczyków należących prawdopodobnie do jednej populacji.
Pierwsza historyczna wzmianka o Krapinie pochodzi z 1193 roku. W 1347 roku król Ludwik Węgierski nadał miastu królewski przywilej. Od 1418 roku miasto uzyskało prawo organizacji jarmarku.
W 1473 roku miał miejsce pierwszy najazd osmański. W latach 1488–1490 Krapina była własnością króla Macieja Korwina, a po jego śmierci jego syna Jana. Następnie o władzę nad Krapiną rywalizowały rody Kegleviciów, Székelych i Draškoviciów. Podejmowano próby ograniczania przywilejów mieszczan, co doprowadzało do buntów. Od XVII wieku Krapina rozwijała się jako ośrodek rzemieślniczy i handlowy. Ufundowano zakon franciszkanów i utworzono miejską szkołę. W 1775 roku miasto ucierpiało wskutek trzęsienia ziemi.
W Krapinie urodził się Ljudevit Gaj. Miasto było ośrodkiem XIX-wiecznego chorwackiego odrodzenia narodowego. Po I wojnie światowej znalazło się w granicach Jugosławii. Od 1931 roku należało do banowiny sawskiej.
Od 1966 roku w Krapinie organizowany jest Tydzień Kultury Kajkawskiej ().

</doc>
<doc id="807259" url="https://pl.wikipedia.org/wiki?curid=807259" title="Nadia Styger">
Nadia Styger

Nadia Styger (ur. 11 grudnia 1978 w Zug) – szwajcarska narciarka alpejska, brązowa medalistka mistrzostw świata seniorek i juniorek.
Kariera.
Po raz pierwszy na arenie międzynarodowej pojawiła się 3 grudnia 1994 roku w Saas-Fee, gdzie w zawodach FIS Race zajęła 38. miejsce w gigancie. W 1995 roku wystartowała na mistrzostwach świata juniorów w Voss, zajmując 32. miejsce zjeździe. Jeszcze dwukrotnie startowała na imprezach tego cyklu, największy sukces osiągając podczas mistrzostw świata juniorów w Schladming w 1997 roku, gdzie zdobyła brązowy medal w zjeździe.
W zawodach Pucharu Świata zadebiutowała 27 lutego 1999 roku w Åre, zajmując 20. miejsce w zjeździe. Tym samym już w swoim debiucie wywalczyła pierwsze pucharowe punkty. Na podium zawodów PŚ po raz pierwszy stanęła 11 marca 2004 roku w Sestriere, wygrywając supergiganta. W zawodach tych wyprzedziła Niemkę Marię Riesch i Austriaczkę Michaelę Dorfmeister. Łącznie sześć razy stawała na podium, odnosząc jeszcze trzy zwycięstwa: 9 grudnia 2005 roku w Aspen i 3 marca 2006 roku w Hafjell wygrywała supergiganty, a 22 lutego 2008 roku w Whistler była najlepsza w zjeździe. Najlepsze wyniki osiągnęła w sezonie 2005/2006, kiedy to w klasyfikacji generalnej zajęła jedenaste miejsce, a w klasyfikacji supergiganta była trzecia. Trzecie miejsce w klasyfikacji supergiganta zajęła też w sezonie 2009/2010 (w klasyfikacji generalnej była dwunasta).
Na mistrzostwach świata w Åre w 2007 roku wspólnie z koleżankami i kolegami z reprezentacji wywalczyła brązowy medal w zawodach drużynowych. Był to jej jedyny medal na międzynarodowej imprezie tej rangi. Na tych samych mistrzostwach była też siódma w supergigancie i czwarta w zjeździe, przegrywając walkę o podium z Austriaczką Nicole Hosp o 0,45 sekundy. W 2006 roku wystąpiła na igrzyskach olimpijskich w Turynie, gdzie jej najlepszym wynikiem było piąte miejsce w zjeździe. Brała też udział w igrzyskach olimpijskich w Vancouver w 2010 roku, zajmując szóste miejsce w supergigancie i dwunaste w zjeździe.
W połowie listopada 2010 roku, podczas treningu w Kanadzie złamała kość piszczelową. Kontuzja uniemożliwiła jej starty w sezonie 2010/2011. Po rehabilitacji nie odzyskała pełnej sprawności fizycznej, co spowodowało, że w czerwcu 2011 roku postanowiła zakończyć karierę sportową.

</doc>
<doc id="807262" url="https://pl.wikipedia.org/wiki?curid=807262" title="Cannelloni">
Cannelloni

Cannelloni – włoski makaron wyglądem przypominający rurki o średnicy około 3 cm. Najczęściej nadziewany jest mięsem mielonym, sosem pomidorowym oraz beszamelowym, a całość posypywana jest startym serem.

</doc>
<doc id="807263" url="https://pl.wikipedia.org/wiki?curid=807263" title="Otorbielak pszczeli">
Otorbielak pszczeli

Otorbielak pszczeli ("Ascosphaera apis" (Maasen ex Claussen) L.S. Olive &amp; Spiltoir) – gatunek grzybów z rodziny "Ascosphaeriaceae".
Systematyka i nazewnictwo.
Pozycja w klasyfikacji według Index Fungorum: "Ascosphaera, Ascosphaeraceae, Onygenales, Eurotiomycetidae, Eurotiomycetes, Pezizomycotina, Ascomycota, Fungi".
Po raz pierwszy zdiagnozowali go w 1921 r. Maasen i Peter Claussen nadając mu nazwę "Pericystis apis". Obecną, uznaną przez Index Fungorum nazwę nadali mu Lindsay Shepherd Olive i 
Charles Francis Spiltoir w 1955 r. 
Synonimy naukowe:
Znaczenie.
Wywołuje grzybicę otorbielakową ("Ascosphaerosis larvae apium") czerwiu pszczelego. Zarodniki tego grzyba odznaczają się dużą wytrzymałością na niekorzystne warunki środowiska.

</doc>
<doc id="807264" url="https://pl.wikipedia.org/wiki?curid=807264" title="Canis mesomelas">
Canis mesomelas



</doc>
<doc id="807266" url="https://pl.wikipedia.org/wiki?curid=807266" title="Chloasma">
Chloasma



</doc>
<doc id="807267" url="https://pl.wikipedia.org/wiki?curid=807267" title="Paweł Piasecki">
Paweł Piasecki



</doc>
<doc id="807269" url="https://pl.wikipedia.org/wiki?curid=807269" title="Melasma">
Melasma



</doc>
<doc id="807270" url="https://pl.wikipedia.org/wiki?curid=807270" title="Schladming">
Schladming

Schladming – miasto w środkowej Austrii, w kraju związkowym Styria, w powiecie Liezen, wchodzi w skład ekspozytury politycznej Gröbming. Leży nad rzeką Aniza. Liczy 6715 mieszkańców (1 stycznia 2015).
Dawniej było miastem górniczym. Dziś głównym źródłem dochodów jest turystyka górska. Miasto jest też ważnym ośrodkiem narciarskim.
Rekreacja.
Narciarstwo.
Stoki narciarskie w Schladming umiejscowione są na górze Planai i obsługiwane są przez sześć kolejek gondolowych. Miasto posiada trasy „czerwone” i „czarne”, istnieją także trasy „niebieskie” dla początkujących, ale ogólnie Planai jest przeznaczona dla zaawansowanych narciarzy. Na Hochwurzen znajduje się również ośrodek narciarski. Wyposażony jest w cztery czteroosobowe wyciągi krzesełkowe, pięć kolejek gondolowych oraz tor saneczkowy. Góra ta jest bardziej przystosowana dla zawodowych snowboardzistów niż dla narciarzy. Snowboardziści wybierają te stoki, ponieważ jest na nich dużo skoków i są wyposażone w kilka snow-parków. Poza tym snowboardziści mogą się ścigać poza wyznaczonymi trasami narciarskimi. Istnieją dwie główne szkółki narciarskie funkcjonujące w Planai i Hochwurzen, pierwsza to "Tritscher", nazwę wzięła od Franza Tritschera. Druga to "Hopl" wzięła swą nazwę od dwóch gór, Hochwurzen i Planai.
Na stoku Planai co roku odbywają się zawody pucharu świata w narciarstwie alpejskim mężczyzn, zawody te cieszą się dużą popularnością wśród kibiców, ponieważ są rozgrywane na bardzo trudnej trasie i przy sztucznym świetle.
W 1982 roku rozegrano tutaj 27. mistrzostwa świata w narciarstwie alpejskim (wspólnie z Haus). Po raz drugi mistrzostwa świata odbyły się w Schladmingu w 2013 roku.
Sezon letni.
Okoliczne góry znane są z dobrych warunków do wspinaczki i turystyki, oraz oferują dużą liczbę tras rowerowych. Są także trasy dla gokartów o długości 7 km. W Schladmingu znajduje się także duży kompleks basenów termalnych i centrum sportowe.
Od 2004 r. w Schladming odbywa się Puchar Świata w kolarstwie górskim. W 2008 roku zakończył się tutaj sezon kolarstwa górskiego między 12 a 14 września rozegrano trzy konkurencje; Zjazd, Four Cross i Cross-country. W 2010 Puchar Świata w kolarstwie górskim został przeniesiony do Leogang, ze względu na prace budowlane, które były związane z Mistrzostwami Świata w Narciarstwie Alpejskim w 2013 roku.
Zakwaterowanie.
W Schladming istnieje duża baza hotelowa od 1 gwiazdkowych po 4 gwiazdkowe. Są także pensjonaty, restauracje i inne tego rodzaju placówki.
Transport.
Do Schladming najszybciej można dojechać autostradą A10 z Salzburga, lub nieco dalszą trasą z Linzu. Funkcjonuje także połączenie kolejowe między Schladming i Salzburgiem.
W samym mieście funkcjonuje specjalny autobus, który kursuje między Planai i Hochwurzen przez cały rok.
Współpraca.
Miejscowości partnerskie:

</doc>
<doc id="807273" url="https://pl.wikipedia.org/wiki?curid=807273" title="Karabinek AK-103">
Karabinek AK-103

AK-103 – rosyjski karabinek automatyczny. AK-103 zaprojektowano z wykorzystaniem podzespołów karabinka AK-74M, ale strzela nabojem pośrednim kalibru 7,62 × 39 mm i traktowany jest jako następca AKM w ofercie Iżmaszu.
AK-103 różni się od AKM zastosowaniem składanej na bok broni kolby, polimerowego łoża i wielofunkcyjnego urządzenia wylotowego. Pod karabinkiem może być podwieszany granatnik podlufowy GP-30 kalibru 40 mm. Wersją skróconą tej broni jest subkarabinek AK-104 (lufa długości 314 mm, długość całkowita 824/586 mm, masa 3 kg).
AK-103 był początkowo produkowany w niewielkich ilościach dla armii rosyjskiej w której zastępował najbardziej wyeksploatowane egzemplarze AKM. 
Opis.
AK-103 jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie, w którym porusza się rękojeść przeładowania. Magazynki 30 nabojowe, wymienne z AK i AKM. Kolba z tworzywa sztucznego, składana. Przyrządy celownicze mechaniczne, składają się z muszki i celownika krzywkowego (nastawy do 1000 m), broń wyposażona jest w boczny montaż celownika optycznego.

</doc>
<doc id="807274" url="https://pl.wikipedia.org/wiki?curid=807274" title="Barbital">
Barbital

Barbital, weronal () oraz sól sodowa barbitalu (łac. "barbitalum natrium") – dwuetylowa pochodna malonylomocznika, pierwszy barbituran wprowadzony do lecznictwa (w 1903 roku).
Mechanizm działania.
Modyfikuje przewodnictwo Na+, Cl− i Ca2+. Działa niezależnie od GABA przez swoje miejsce rozpoznawcze (receptor GABA-A), bezpośrednio stymulując przepływ anionów Cl−. Ta niezależność sprawia, że GABA może prowadzić prawie bez ograniczenia do bardzo głębokiego i długotrwałego hamowania wielu podstawowych funkcji mózgu. Nasila hamowanie zarówno presynaptyczne, jak i postsynaptyczne. Wiąże się z receptorem GABA–A (nie wiąże się z GABA-C), przedłużając w nim okres otwarcia kanału Cl−(natomiast benzodiazepiny zwiększają częstotliwość otwarcia tego kanału).
Wywiera działanie przez wpływ na kompleks receptorowy GABA związany z kanałem dla jonów Cl−, po związaniu z kompleksem receptorowym powoduje nasilenie hamowania GABA-ergicznego w wyniku zwiększonego napływu jonów chlorkowych do wnętrza neuronu. Blokuje zależny od napięcia kanał wapniowy. Prawdopodobnie zaburza równowagę między procesami pobudzania a hamowania neuronów w różnych strukturach mózgu, poprzez nasilenie blokującego wpływu GABA na przekaźnictwo nerwowe (receptory GABA-A). Barbital działa hamująco na neurony układu limbicznego, tworu siatkowatego w mózgu, a także podwzgórza, upośledza przekazywanie bodźców do kory mózgowej z tych struktur. Wzmacnia efekt hamujący neuroprzekaźnika GABA a podany w wysokich dawkach działa jak analog GABA. Jest jednym z modulatorów receptora GABA-A. Redukuje pobudzający wpływ glutaminianów.
Farmakologia.
Barbital (weronal) w działaniu jest podobny do luminalu, prominalu oraz cyklobarbitalu. Występują jednak poszczególne różnice. Barbital w zależności od zastosowanej dawki wykazuje działanie uspokajające (30–100 mg) oraz nasenne (300–500 mg).
Jest wolno i nieznacznie (zaledwie w 30%) metabolizowany w ustroju, wydalając się z moczem. Klinicznie jego działanie jest wolniejsze, silniejsze i bardziej długotrwałe niż fenobarbitalu. Dopiero po około godzinie od podania (500 mg) wywołuje głęboki, długotrwały 7–9 godzinny sen, po którym zawsze występuje okres zamroczenia ustępujący do 48 godzin.
Zastosowanie.
Sól sodowa barbitalu została po raz ostatni opisana w Farmakopei Polskiej V (1993), jako monografia "Barbitalum Natricum".
W Polsce barbital był stosowany leczniczo do końca lat 90. Wchodził w skład rozmaitych leków recepturowych sporządzanych w aptekach (proszki, czopki oraz mikstury, wlewki doodbytnicze).
Przykładowa postać leku recepturowego: mieszanka doustna ("mixtura") nasercowo-uspokajająca:
W niektórych krajach jest nadal stosowany.
Preparaty.
Polska
W Polsce obecnie nie ma zarejestrowanych preparatów zawierających barbital. Dawniej dostępne były następujące preparaty:
Niemcy
Obecnie (2023) w Niemczech jest dostępna sól sodowa barbitalu "(Barbitalum Natricum", syn. "Veronalum Natrium") jako surowiec farmaceutyczny do receptury aptecznej (Fagron Deutschland GmbH).

</doc>
<doc id="807275" url="https://pl.wikipedia.org/wiki?curid=807275" title="Almassora">
Almassora

Almassora (hiszp. "Almazora") – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 32,9 km². Zgodnie z danymi INE, w 2005 roku liczba ludności wynosiła 19 688, a gęstość zaludnienia 596,61 osoby/km². Wysokość bezwzględna gminy równa jest 31 metrów. Współrzędne geograficzne gminy to 39°56'25"N, 0°3'45"E. Kod pocztowy do gminy to 12550.
Obecnym burmistrzem gminy jest Vicente Casanova Claramonte z Hiszpańskiej Partii Ludowej. 22 maja w gminie odbywają się regionalne fiesty.
Dzielnice i pedanías.
W skład gminy wchodzą cztery dzielnice i pedanías, walencyjskie jednostki administracyjne. Są to:

</doc>
<doc id="807276" url="https://pl.wikipedia.org/wiki?curid=807276" title="Almazora">
Almazora



</doc>
<doc id="807277" url="https://pl.wikipedia.org/wiki?curid=807277" title="Serge Mimpo">
Serge Mimpo

Serge Mimpo-Tsintsémé (ur. 6 lutego 1974 w Ndom) – kameruński piłkarz, występuje na pozycji pomocnika. Posiada również obywatelstwo francuskie.
Życiorys.
Od sezonu 1996/1997 Mimpo był zawodnikiem greckiego klubu, Panachaiki Patrai. Grał w tym klubie między innymi ze swoim rodakiem i kolegą z reprezentacji Kamerunu, Joëlem Epalle. W przerwie zimowej sezonu 2000/2001 zmienił drużynę na Ethnikos Asteras, gdzie w pierwszym sezonie gry rozegrał tam jedynie 3 spotkania. W 2003 roku przeniósł się do Francji, by reprezentować tamtejszy FC Paris. W sezonie 2005/2006 rozegrał w tym klubie 31 spotkań i strzelił 1 bramkę.
W 2000 roku grał na Igrzyskach Olimpijskich w Sydney, kiedy to „Nieposkromione Lwy” pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Decydującą jedenastkę o pierwszym złotym medalu dla swojego kraju na bramkę zamienił Pierre Wome. Tym samym został bohaterem meczu. Hiszpanie zajęli drugie miejsce, a trzecie przypadło zespołowi z Chile. Jak na razie to największy sukces w karierze Mimpo. W tym samym roku sięgnął po złoty medal na Pucharze Narodów Afryki 2000. Reprezentacja Kamerunu pokonała w finale Nigerię 4:3, dopiero po serii rzutów karnych.

</doc>
<doc id="807279" url="https://pl.wikipedia.org/wiki?curid=807279" title="Wysoki Bór">
Wysoki Bór

Wysoki Bór – mała kolonia w Polsce położona w województwie warmińsko-mazurskim, w powiecie elbląskim, w gminie Tolkmicko na obszarze Parku Krajobrazowego Wysoczyzny Elbląskiej.
W latach 1975–1998 miejscowość administracyjnie należała do województwa elbląskiego.

</doc>
<doc id="807280" url="https://pl.wikipedia.org/wiki?curid=807280" title="Equalizer (efekt gitarowy)">
Equalizer (efekt gitarowy)

Equalizer jako efekt gitarowy jest korektorem graficznym specjalnie przystosowanym do kształtowania widma akustycznego sygnału z gitary elektrycznej. Różni się on od uniwersalnego korektora m.in. zakresem korygowanych częstotliwości ponieważ sygnał z gitary elektrycznej ma pasmo ograniczone do około 5,5 kHz (zakładając, że sygnał nie jest przesterowany) i takie pasmo przenoszą głośniki we wzmacniaczach gitarowych. Equalizer służy do korekcji barwy dźwięku przy pomocy najczęściej potencjometrów obrotowych (we wzmacniaczach, innych efektach) lub suwakowych (w kostkach efektownych typu equalizer, w korektorach graficznych do obudowy typu rack). Z jego pomocą można regulować głośność dźwięków o poszczególnych częstotliwościach lub, co częściej jest spotykane we wzmacniaczach i efektach, regulować tony niskie, średnie i wysokie. Pozwala to nadać odpowiednią barwę dźwiękom.
Zasada działania.
Istotą działania gitarowego equalizera jest wzbogacanie dźwięku o określone walory, jak na przykład pozbawienie tonów wysokich da stłumiony, „gładki” i łagodny dźwięk. 
"1. Equalizer we wzmacniaczu"
Korektor znajdujący się we wzmacniaczu gitarowym najczęściej posiada trzy potencjometry, do kontroli poziomu głośności tonów niskich, średnich i wysokich (Na Ryc. 1. są oznaczone kolejno kolorami: zielonym, niebieskim i czerwonym). Przy pomocy tych trzech pokręteł możemy w bardzo łatwy sposób kontrolować bardzo podstawowe parametry. W odróżnieniu od korektora w kostce korektor w tej postaci może wydawać się bardzo nieprecyzyjny, na przykład kiedy chcemy wyciąć jedynie częstotliwości rzędu 1,6 kHz, czyli z pogranicza tonów średnich i wysokich. Jednak dla bardziej wymagających użytkowników, którzy poszukują swojego brzmienia został stworzony equalizer w kostce.
"2. Equalizer w kostce"
Pierwszą różnicą między korektorem we wzmacniaczu a korektorem w kostce jest ilość i postać potencjometrów. Podczas gdy we wzmacniaczu stosuje się zazwyczaj gałki (co nie jest zasadą przy wzmacniaczach basowych), w kostce spotykamy potencjometry suwakowe. W terminologii audio istnieje pojęcie jak X-pasmowy equalizer. Jest to taki którego wykres pasma przenoszenia możemy regulować w X miejscach. Wszystkie przykłady zostają przedstawione na przypadku Equalizera GE-7 Firmy Boss. 
Główną różnicą i tym samym zaletą korektora w kostce jest jego precyzja, oraz możliwość opcjonalnego wyłączenia go przy pomocy przycisku nożnego. Ryc. 2. przedstawia różnice pomiędzy korektorem 7-pasmowym (a) a jedynie 3-pasmowym(b). Podczas, kiedy w przypadku korektora 3-pasmowego ustawiliśmy jedynie lekkie podbicie basu, znaczne średnich częstotliwości, a obcięcie wysokich, w korektorze 7-pasmowym ustawiliśmy więcej różnych podbić i obcięć częstotliwości, jednocześnie pozbawiając wykres długich łuków łączących poszczególne szczyty wykresu.
W wielu korektorach obok suwaków do kontroli podbicie wykresu znajdziemy również jeden potencjometr który służy do zgłośnienia całego dźwięku maksymalnie o np. 16 dB, pozwala to na przesunięcie całego wykresu w górę lub w dół. Opcja taka jest bardzo praktyczna, kiedy gitarzysta na czas solówki chce wzbogacić swoje brzmienie equalizerem, jednocześnie brzmiąc głośniej.
Ułożenie suwaków korektora jest bardzo podobne do wykresu głośności poszczególnych częstotliwości, przez co jest on bardzo czytelny i pozwala na intuicyjne regulowanie jego parametrów.
Parametry korektorów.
Korektory graficzne dla gitar zazwyczaj pozwalają kontrolować wycinek od 100 Hz do 6,4kHz i podbicie do +16 dB. Istnieją również equalizery do gitar basowych, które zazwyczaj regulują pasmo od 50 Hz do 4,5kHz.

</doc>
<doc id="807284" url="https://pl.wikipedia.org/wiki?curid=807284" title="Juris Laizāns">
Juris Laizāns

Juris Laizāns (ur. 6 stycznia 1979 w Rydze) – łotewski piłkarz występujący na pozycji pomocnika, zawodnik rosyjskiego klubu Fakieł Woroneż. W reprezentacji Łotwy zadebiutował w 1998 roku, wystąpił w finałach Euro 2004, a do września 2009 rozegrał w reprezentacji 98 meczów, zdobywając w nich 15 bramek. Strzelił bramkę Polsce w meczu eliminacyjnym do mistrzostw Europy 2004 rozegranym w Warszawie, przegranym 0:1.
Laizāns trzykrotnie wywalczył z zespołem Skonto mistrzostwo Łotwy (1998, 1999, 2000), z CSKA Moskwa wywalczył mistrzostwo Rosji w 2004 roku, Puchar Rosji w 2005 oraz Puchar UEFA, również w 2005.

</doc>
<doc id="807285" url="https://pl.wikipedia.org/wiki?curid=807285" title="Borriol">
Borriol

Borriol – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 61 km². Zgodnie z danymi INE, w 2005 roku liczba ludności wynosiła 4 288, a gęstość zaludnienia 69,08 osoby/km². Wysokość bezwzględna gminy równa jest 208 metrów. Współrzędne geograficzne gminy to 40°2'37"N, 0°4'23"E. Kod pocztowy do gminy to 12190. Obecnym burmistrzem gminy jest Adelino Santamaría Blasco z Hiszpańskiej Partii Ludowej.

</doc>
<doc id="807286" url="https://pl.wikipedia.org/wiki?curid=807286" title="Rang De Basanti">
Rang De Basanti

Rang De Basanti – indyjski dramat filmowy znany też pod tytułami: ang. „Paint it Yellow”, „Paint it Saffron”, „A Generation Awakens”, niem. „Die Farbe Safran”. W tłumaczeniu z hindi jego tytuł brzmi „Kolor Szafranu”. Film, w którym szafran symbolizuje Indie i patriotyzm, został wyreżyserowany przez Rakeysha Omprakasha Mehrę w 2006 roku. W roli głównej wystąpił znany z filmów „Lagaan” i „Rebeliant” – Aamir Khan. Film równolegle pokazuje współczesne pokolenie młodych Hindusów (generację SMS-ów, jak mówi jeden z bohaterów) i historię ich rówieśników indyjskich bojowników o wolność kraju powieszonych przez Brytyjczyków w latach 30. XX wieku.
Fabuła.
Młoda Angielka Sue marzy o zrobieniu filmu na temat wydarzeń buntu Hindusów przeciwko okupantom brytyjskim w latach 1920–1930. Rebelia ta opisana w pamiętniku przez ich wroga, a dziadka Sue zakończyła się powieszeniem jej przywódców. Wśród nich byli dziś uznani w Indiach za bohaterów – Bhagat Singh, Chandrasekhar Azad, Biwaram Rajguru, poeta Ram Prasad Bismil, który modlił się do Boga o tysiąc narodzin, aby mógł każde ze swoich tysiąca żyć ofiarować za kraj i muzułmanin Ashfaqulla Khan, który napisał przed egzekucją: „Jestem dumny z tego, że jestem pierwszym muzułmaninem oddającym na szubienicy życie za wolność mego kraju”.
Sue bardzo przejęta ich losem przeżywa wielkie rozczarowanie, gdy w Londynie wytwórnia odmawia pieniędzy na produkcję doradzając jej zajęcie się tematem bardziej cieszącym się popularnością np. historią Gandhiego. Niezrażona porażką jedzie do Delhi zdecydowana nakręcić ten film. Z pomocą indyjskiej przyjaciółki Soni urządza casting wśród studentów. Odtwórców do ról młodych bojowników o wolność Indii znajduje w paczce lekkoduchów, ludzi oddanych tylko beztroskiej zabawie. W grupie tej rej wodzi „wieczny student”, odżartowujący wszystko DJ (Aamir Khan), z czasem zakochany w Sue. W miarę zagłębiania się w temat filmu młodzi ludzie coraz bardziej zastanawiają się nad sobą i nad swoim krajem. Zaczyna przemawiać do nich ofiarna postawa ich rówieśników, którzy zginęli w walce z Brytyjczykami o wolność Indii. Utożsamiają się z granymi rolami zrzucając z siebie maskę wiecznego żartu i kpiny. Nową dla siebie postawę zaangażowania w sprawy kraju mają okazję wypróbować, gdy ich przyjaciel, narzeczony Soni lotnik Ajay ginie w katastrofie lotniczej. Młodzi żądają wyjaśnień i ukarania skorumpowanych polityków winnych wielu katastrof samolotów spowodowanych zakupem za łapówki wadliwego sprzętu. Zaczynają desperacką walkę z systemem korupcji o sprawiedliwość.
Muzyka.
Twórcą muzyki jest znany tamilski kompozytor filmowy A.R. Rahman nagrodzony Nagrodą Filmfare za Najlepszą Muzykę do takich filmów jak: „Dil Se”, „Rangeela”, „Taal”, „Saathiya”, „Lagaan”, „Swades” czy „The Legend of Bhagat Singh”

</doc>
<doc id="807287" url="https://pl.wikipedia.org/wiki?curid=807287" title="Kościół Wniebowzięcia Najświętszej Maryi Panny w Przasnyszu">
Kościół Wniebowzięcia Najświętszej Maryi Panny w Przasnyszu

Kościół parafialny pw. Wniebowzięcia NMP w Przasnyszu – najdawniejsza świątynia Przasnysza i najstarszy obiekt zabytkowy miasta, zaliczany dawniej do klasy II. 
Rys historyczny.
Pierwszą drewnianą świątynię wybudowano w tym miejscu według tradycji już w XIII w. Kolejny, murowany kościół konsekrowany w 1408 r. przez sufragana płockiego bpa Mariana, spalił się ok. 1470. Obecny kościół wzniesiony został w latach 1474-1785 z fundacji plebana przasnyskiego Michała Bończa-Bonieckiego i ok. 1489 konsekrowany przez biskupa Piotra z Chodkowa. Niemal równocześnie z kościołem powstały dwie kaplice boczne: północna pw. Pięciu Ran Pana Jezusa, ufundowana przez cech krawców i południowa – pw. Najświętszej Marii Panny oraz św. św. Bartłomieja, Cecylii i Barbary, fundacji Jana Kostki z Rostkowa, dziadka św. Stanisława. Kruchta wielka od zachodu jest późniejsza, dobudowana została zapewne w 1 połowie XVI w.
Do najważniejszych wydarzeń w dziejach tego kościoła należy zaliczyć dokonanie obrzędu chrztu św. na Stanisławie Kostce jesienią 1550.
W XVII w. kościół parafialny podzielił los Przasnysza i był kilkakrotnie niszczony pożarami. Odbudowany po pożarze z 1645, konsekrowany został w 1670 przez sufragana poznańskiego bpa Macieja Kurskiego.
Po pożarze z 19 lutego 1792 kościół przez ponad pół wieku pozostawał w ruinie. Odbudowa, dokonana w latach 1848-56 staraniem proboszcza Grzegorza Budnego, okazała się nietrwała.
Następny gospodarz parafii, ks. Stanisław Czapliński w latach 1877-1878 przeprowadził gruntowną restaurację kościoła. Usunięto wówczas osiem filarów dzielących nawę i zasłaniających ołtarze, ukształtowano szczyty zachodniej fasady i kruchty, przebudowano zakrystię i skarbiec, dobudowano kruchtę do kaplicy południowej, a wnętrze kościoła nakryto pozorną kolebką. Z czasów ks. Czaplińskiego pochodzi też ozdobna wieżyczka na kalenicy, chór muzyczny, ołtarze, ambona i chrzcielnica. Kolejna restauracja przeprowadzona została w 1890.
W lecie 1915 kościół farny został czasowo zamieniony na szpital wojskowy.
W XX w. przasnyska fara była widownią wielkich wydarzeń religijnych.
28 i 29 sierpnia 1926 odbywały się uroczystości przewiezienia relikwii św. Stanisława Kostki do Rostkowa w związku z 200-leciem kanonizacji. 28 sierpnia w kościele farnym nieszpory celebrował biskup Antoni Julian Nowowiejski. Uroczystości ku czci św. Stanisława Kostki zakończyły się w Rostkowie 29 sierpnia. Wedle szacunków kościelnych wzięło w nich udział sto tysięcy wiernych.
W sierpniu 1967 odbywały się ogólnopolskie uroczystości ku czci św. Stanisława Kostki z racji 400-lecia jego śmierci. Główne obchody w Rostkowie wyznaczono na dzień 20 sierpnia 1967. Poprzedziły je 19 sierpnia nabożeństwa w najważniejszych kościołach diecezji płockiej, celebrowane przez biskupów. Tego dnia w godzinach popołudniowych przybył do Przasnysza prymas Polski, kardynał Stefan Wyszyński, witany u wejścia do fary przez proboszcza i dziekana przasnyskiego ks. Edmunda Szewczaka, następnie z ambony przez biskupa ordynariusza płockiego Bogdana Sikorskiego. Po mszy św. celebrowanej przez biskupa sufragana poznańskiego Franciszka Jedwabskiego prymas Wyszyński poświęcił odnowioną kaplicę Kostków. Następnie bp Sikorski zainaugurował wieczystą nowennę ku czci św. Stanisława Kostki. W niedzielę 20 sierpnia o godz. 8 rano prymas odprawił w przasnyskiej farze mszę św. Na plebanię przybył arcybiskup krakowski kardynał Karol Wojtyła i inni biskupi z całej Polski, zdążający na uroczystości rostkowskie (wzięło w nich udział 37 członków Episkopatu i ok. 50 tysięcy wiernych). Dzień ten wiązał się z ustanowieniem w Rostkowie nowej parafii pod wezwaniem św. Stanisława Kostki.
Od 1983 sprzed przasnyskiej fary wyruszają coroczne diecezjalne pielgrzymki dzieci i młodzieży do Rostkowa. Uczestniczy w nich kilkanaście tysięcy pielgrzymów.
Architektura.
Kościół zbudowany został w stylu gotyckim. orientowany, murowany z cegły, jednonawowy, posiada wyodrębnione prezbiterium, zamknięte prosto i parę dwuprzęsłowych kaplic bocznych, flankujących nawę, poprzedzonych od wschodu niskimi kruchtami. Do prezbiterium od północy przylega prostokątna dobudówka mieszcząca zakrystię i skarbczyk. Przy łuku tęczowym od północy znajduje się kolista wieżyczka schodowa, przykryta daszkiem namiotowym. Dachy nad nawą, prezbiterium i kruchtą zachodnią dwuspadowe, nad kaplicami i zakrystią jednospadowe. Nawa stropowa, w prezbiterium niegdyś sklepienie kryształowe, w kaplicach sklepienia krzyżowo-żebrowe.
Wnętrze.
We wnętrzu kościoła wyróżniają się neorokokowe ołtarze, ambona i chrzcielnica. W bogato złoconym ołtarzu głównym znajdują się figury św. Piotra i Pawła, aniołów i biskupów oraz obrazy MB Wniebowziętej, św. Wojciecha (na zasuwie) i Przemienienia Pańskiego. W lewym ołtarzu bocznym MB Różańcowej zwraca uwagę XIX-wieczny obraz NMP w sukience z blachy srebrnej; w górnej części umieszczony został obraz św. Izydora. W prawym ołtarzu bocznym św. Kazimierza znajdują się obrazy św. Kazimierza i św. Rocha; w ołtarzu Pięciu Ran P. Jezusa w bocznej kaplicy północnej – obraz Ukrzyżowanego. W kościele zachowały się liczne epitafia.
W kaplicy północnej pochowani zostali rodzice św. Stanisława Kostki: Jan, kasztelan zakroczymski (zm. 1576) i Małgorzata z Kryskich (zm. 1593) oraz bracia: Wojciech, zmarły w dzieciństwie (1579) i Paweł, chorąży ciechanowski, fundator kościoła bernardynów w Przasnyszu (zm. 1607). W 1911 za rządów ks. Józefa Piekuta szczątki Kostków w ścianie kaplicy umieszczono pamiątkową tablicę z białego marmuru w czarnym marmurowym obramowaniu, na której umieszczono daty śmierci rodziców i braci Świętego.
Tablice w kruchcie wielkiej upamiętniają żołnierzy NSZ, NZW i AK zamordowanych w latach 1945-1951 przez NKWD i UB oraz proboszczów przasnyskich (w wykazie kapłanów widnieje nazwisko Jana Bilińskiego, nauczyciela i opiekuna św. Stanisława Kostki). Przy wejściu do kościoła tablica poświęcona kardynałowi Aleksandrowi Kakowskiemu, który był tu chrzczony.
Otoczenie.
Przed kościołem stoi figura Matki Boskiej Bolesnej, pochodząca z cmentarza parafialnego, uratowana od zniszczenia w czasie ostatniej wojny, ustawiona na obecnym miejscu w 1965.
Obok kościoła wznosi się wolno stojąca murowana dzwonnica gotycka, zapewne z końca XV w. W XVI w. została ona podwyższona o trzecią kondygnację.

</doc>
<doc id="807288" url="https://pl.wikipedia.org/wiki?curid=807288" title="Święty Kamień (Chojnowo)">
Święty Kamień (Chojnowo)

Święty Kamień – część wsi Chojnowo w Polsce, położona w województwie warmińsko-mazurskim, w powiecie elbląskim, w gminie Tolkmicko, na obszarze Parku Krajobrazowego Wysoczyzny Elbląskiej i nad Zalewem Wiślanym, na trasie nadzalewowej linii kolejowej Elbląg-Frombork-Braniewo (obecnie zawieszonej).
W latach 1975–1998 Święty Kamień administracyjnie należał do województwa elbląskiego.
Nazwa miejsca pochodzi od znajdującego w wodach Zalewu Wiślanego głazu narzutowego zwanego "Świętym Kamieniem" (o obwodzie 13,8 m).

</doc>
<doc id="807289" url="https://pl.wikipedia.org/wiki?curid=807289" title="Panny i wdowy (serial telewizyjny)">
Panny i wdowy (serial telewizyjny)

Panny i wdowy – polski serial obyczajowy w reżyserii Janusza Zaorskiego. W trakcie realizacji filmu autorka scenariusza, Maria Nurowska rozpoczęła pracę nad książką pod tym samym tytułem.
Opis fabuły.
Serial opowiada o stu latach polskiej historii z punktu widzenia kobiet, tytułowych panien i wdów. Akcja serialu zaczyna się w roku 1863, a kończy na początku lat 90. XX w. Telewidz śledzi dzieje pięciu dam, wywodzących się z zamożnej rodziny ziemiańskiej o wiele mówiącym nazwisku – "Lechickie".

</doc>
<doc id="807291" url="https://pl.wikipedia.org/wiki?curid=807291" title="Antoni Jeziorański">
Antoni Jeziorański

Antoni Jeziorański, ps. „Antoni Jovanovic” (ur. 13 czerwca 1821 w Warszawie, zm. 16 lutego 1882 we Lwowie) – generał polski powstania styczniowego, naczelnik wojenny powiatu rawskiego, naczelnik wojenny województwa lubelskiego w kwietniu i maju 1863 roku.
Życiorys.
Pochodził z żydowskiej rodziny frankistów. Był synem Franciszka Ksawerego Jeziorańskiego (1783–1856) i Marianny Zagrodzkiej (1802–1867), oraz bratem stryjecznym Jana.
W maju 1848, na wieść o Wiośnie Ludów przedostał się do Galicji. W październiku został instruktorem Gwardii Narodowej w Krośnie. Zagrożony aresztowaniem przedostał się na Węgry, gdzie wstąpił do pułku jazdy Legionu Polskiego gen. J. Wysockiego. W czasie powstania węgierskiego wziął udział w kampanii na Słowacji. W czasie trwania powstania awansował na podoficera, a później na podporucznika. Po bitwie pod Temeszwarem wraz z resztkami oddziału J. Wysockiego uszedł do Turcji. Rozpoczął służbę w oddziałach polskich, w wojsku tureckim. Objął stanowisko konserwatora i renowatora twierdzy w Belgradzie. Wziął udział w wojnie krymskiej 1854–1855, służąc w oddziale Władysława Zamoyskiego. W 1859(1861?), przyjechał do Warszawy, gdzie włączył się w nurt konspiracji niepodległościowej. Został przez Rosjan aresztowany. Uwolniony za poręczeniem, został ponownie zatrzymany w 1862 i osadzony w X Pawilonie Cytadeli Warszawskiej.
Jeden z czołowych dowódców powstania styczniowego 1863. 14 stycznia 1863, w stopniu pułkownika, mianowany naczelnikiem wojennym powiatu rawskiego.
W lasach w okolicach Jeruzala, przeprowadził koncentrację swojego oddziału w sile 400 ludzi. 4 lutego wykonał udane uderzenie na Rawę Mazowiecką, zdobywając rosyjskie koszary, pozyskując broń i biorąc jeńców. 22 lutego otrzymał rozkaz podporządkowania się gen. Marianowi Langiewiczowi. Po drodze włączał do swojego oddziału mniejsze partie powstańcze i staczał potyczki z wojskami rosyjskimi. Mianowany przez Langiewicza generałem. Brał udział w bitwie pod Pieskową Skałą i bitwie pod Skałą.
Jako przeciwnik dyktatury Langiewicza, poróżniony ze swoim dowódcą, przeszedł granicę austriacką. W marcu mianowany naczelnikiem wojennym województwa lubelskiego. W kwietniu na czele oddziału liczącego 800 osób wkroczył do Królestwa Polskiego. 1 maja pobił Rosjan w kilkudniowej bitwie pod Kobylanką. Poniósł porażkę pod Hutą Krzeszowską. Zgrupowanie jego zostało osłabione wysokimi stratami. Pomawiany o niewłaściwa postawę, oczyścił się z zarzutów. W dalszych walkach wykazał talent i opanowanie. Wobec beznadziejności dalszej walki złożył broń w 1864 w zaborze austriackim, po czym udał się do Galicji, gdzie ukrywał się w domu hr. Konarskiej w Chrewcie. Aresztowany przez policję austriacką, więziony w Kufsteinie i Meranie. Zwolniony z więzienia w czerwcu 1865, wyjechał do Paryża. W 1873 (1870?), osiadł we Lwowie. Pracował w Wydziale Krajowym,
Z małżeństwa z Natalią z Horbowskich zawartego w 1860 r. miał córkę Marię.
Pochowany na cmentarzu Łyczakowskim. Pozostawił „Pamiętniki”.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="807293" url="https://pl.wikipedia.org/wiki?curid=807293" title="Kościół farny w Przasnyszu">
Kościół farny w Przasnyszu



</doc>
<doc id="807301" url="https://pl.wikipedia.org/wiki?curid=807301" title="Tours VB">
Tours VB

Tours Volley-Ball (Tours VB) – francuski męski klub siatkarski założony w 1988 roku z siedzibą w mieście Tours. Obecnie występuje w Ligue A.

</doc>
<doc id="807309" url="https://pl.wikipedia.org/wiki?curid=807309" title="Święty Kamień">
Święty Kamień



</doc>
<doc id="807313" url="https://pl.wikipedia.org/wiki?curid=807313" title="Tor wodny Szczecin - Świnoujście">
Tor wodny Szczecin - Świnoujście



</doc>
<doc id="807319" url="https://pl.wikipedia.org/wiki?curid=807319" title="Staw mostkowo-obojczykowy">
Staw mostkowo-obojczykowy

Staw mostkowo-obojczykowy (łac. "articulatio sternoclavicularis") – nieregularny staw, łączący ze sobą mostek i obojczyk. Ze względu na zakres wykonywanych ruchów można go zaliczyć do stawów wieloosiowych.
Staw ten tworzony jest przez powierzchnię stawową końca mostkowego obojczyka oraz powierzchnię stawową wcięcia obojczykowego mostka. Pomiędzy tymi strukturami znajduje się krążek stawowy, który niweluje niepełne dopasowanie ich do siebie i zmniejsza bezpośredni nacisk obojczyka na mostek.
Do stawu mostkowo-obojczykowego należą więzadła:
Staw ten umożliwia ruchy obojczyka do przodu, do tyłu, ku górze i nieznacznie ku dołowi, a także obrót obojczyka wokół jego długiej osi.

</doc>
<doc id="807320" url="https://pl.wikipedia.org/wiki?curid=807320" title="Eiffage Polska Budownictwo">
Eiffage Polska Budownictwo

Eiffage Polska Budownictwo SA – polskie przedsiębiorstwo budowlane, generalny wykonawca usług budowlanych. Dawniej nosiło nazwy Mitex i Eiffage Budownictwo Mitex.
Historia.
Schemat organizacyjny Eiffage Polska Budownictwo SA został oparty na dwóch regionach obejmujących zasięgiem cały kraj: Region Północny oraz Południowy.
Realizacje.
Przedsiębiorstwo zrealizowało i realizuje m.in. następujące inwestycje:

</doc>
<doc id="807321" url="https://pl.wikipedia.org/wiki?curid=807321" title="Ostrożeń głowacz">
Ostrożeń głowacz

Ostrożeń głowacz ("Cirsium eriophorum" (L.) Scop.) – gatunek rośliny należący do rodziny astrowatych. Nazwa głowacz pochodzi od bardzo dużych koszyczków (jak głowa na szyi).
Rozmieszczenie geograficzne.
Występuje w Europie. W Polsce występuje prawie wyłącznie w Karpatach, poza nimi tylko w okolicach Przemyśla. Jest rzadki. Na Pogórzu Cieszyńskim podany z 3 stanowisk, w Gorcach dwóch (Lubań i Biała Skała nad Tylmanową), na Działach Orawskich z jednego w Lipnicy Wielkiej, w Beskidzie Sądeckim dwóch (dolina potoku Szczawniczek i Złockie oraz Wdżary Wyżne w Paśmie Radziejowej), na Pogórzu Spiskim z dwóch stanowisk. Najwięcej stanowisk ma w Pieninach: Wysokie Skałki, Trzy Korony, Wąwóz Szopczański, Nowa Góra, Macelowa Góra, Macelak, Łaźne Skały, Ligarki, Krościenko, Harczygrund, Hombark Łapszański oraz w Tatrach: Wielkie Koryciska, Małe Koryciska, Tyrałowa Czuba, Sarnia Skała, Furkaska, Dolina Kryta, Dolina Chochołowska, Dolina Białego, Dolina Długa. Podano go również na 9 stanowiskach w polskiej części Pienińskiego Pasa Skałkowego. Status gatunku we florze Polski: gatunek rodzimy.
Zagrożenia.
Umieszczony na polskiej czerwonej liście w kategorii VU (narażony).
Według klasyfikacji IUCN z 2001 gatunek w polskich Karpatach zagrożony wyginięciem (kategoria VU). W Polsce tylko część stanowisk znajduje się na obszarze parków narodowych (Tatrzańskiego i Pienińskiego). Na niechronionych obszarach jest zagrożony wskutek działalności człowieka (koszenie łąk, mechaniczne niszczenie podczas ich wypasania, zbieranie do celów dekoracyjnych). Zagrożony jest też przez naturalną sukcesję ekologiczną (głównie zarastanie przez głóg i trzcinnik piaskowy). W 2008 największa populacja ostrożnia głowacza znajdowała się na górze Tuł na Pogórzu Cieszyńskim (około 65 kwitnących i 100 płonnych osobników). Na stanowiskach w Tatrach, Gorcach i Paśmie Radziejowej rośnie przeważnie po kilka-kilkanaście osobników.

</doc>
<doc id="807322" url="https://pl.wikipedia.org/wiki?curid=807322" title="Worldwide Underground">
Worldwide Underground

Worldwide Underground – album Erykah Badu.

</doc>
<doc id="807325" url="https://pl.wikipedia.org/wiki?curid=807325" title="Cirsium eriophorum">
Cirsium eriophorum



</doc>
<doc id="807330" url="https://pl.wikipedia.org/wiki?curid=807330" title="Semmering (gmina)">
Semmering (gmina)

Semmering – gmina uzdrowiskowa oraz ośrodek narciarski w Austrii, w kraju związkowym Dolna Austria, w powiecie Neunkirchen.
Geografia.
Semmering leży na wysokości 962 m n.p.m. Miejscowość ta obejmuje obszar o powierzchni 8,72 km2 i leży na przełęczy Semmering, przez którą przebiega droga ekspresowa S6, która została wybudowana w 2004 roku, 3,5 km odcinek trasy przebiega przez tunel pod górą Hirschenkogel.
Turystyka i gospodarka.
Od XIX wieku miejscowość ta jest w okresie letnim popularnym miejscem wypoczynku dla zamożnych turystów z Wiednia. Do ośrodka przed laty zjeżdżała się także szlachta, na przykład Karol I Habsburg chętnie spędzał tutaj wolny czas ze swoim synem, Otto Habsburg często tutaj spędzał urlop. Ale do Semmeringa przyjeżdżała nie tylko arystokracja, przebywali tutaj także artyści, literaci czy malarze, tacy jak Oskar Kokoschka, Adolf Loos, Peter Altenberg i Karl Kraus. Najczęściej swój wolny czas spędzali w hotelu Südbahn (wybudowany w 1882 roku) lub w hotelu Panhans.
Semmering rozkwitł turystycznie po wybudowaniu linii kolejowej, która biegła 80 km z Wiednia przez przełęcz Semmering. W 1899 roku w Semmering odbył się pierwszy wyścig wspinaczkowy, który charakteryzuje się 10-kilometrowym odcinkiem jazdy na czas. W latach 1920 i 1930 odbywały się tutaj prestiżowe rozgrywki szachowe. Udział w zawodach brali między innymi rosyjski mistrz świata w szachach Aleksandr Alechin czy Kubańczyk
José Raúl Capablanca, a także mistrzyni świata Vera Menchik i wiele innych.
Od przełomu XIX i XX wieku Semmering jest również ośrodkiem sportów zimowych. Obecnie trasy narciarskie znajdują się na zboczu góry Hirschenkogel. Na stokach Hirschenkogel regularne odbywają się zawody Pucharu Świata w narciarstwie alpejskim kobiet.
Od 2006 roku Hirschenkogel w lecie oferuje trasy do kolarstwa górskiego. Trasy te są dostępne dla kolarzy od czerwca do października i mają różne stopnie trudności od łatwych dla początkujących po trudne dla zawodowców.
Polityka.
W 2010 w Austrii odbyły się wybory samorządowe, i w Semmeringu z wynikiem 72,47% wygrała partia ÖVP. Z ramienia tej partii burmistrzem gminy został Horst Schröttner.
Narciarstwo.
Semmering jest także ośrodkiem narciarskim na górze Hirschenkogel. Ośrodek ten posiada 14 km tras narciarskich oświetlonych i sztucznie naśnieżanych w trasę z homologacją FIS, na której odbywają się zawody pucharu świata w narciarstwie alpejskim kobiet. Trasy te obsługują trzy wyciągi narciarskie: gondolowy, krzesełkowy i orczykowy.

</doc>
<doc id="807331" url="https://pl.wikipedia.org/wiki?curid=807331" title="Czas półtrwania">
Czas półtrwania



</doc>
<doc id="807357" url="https://pl.wikipedia.org/wiki?curid=807357" title="Ożanka właściwa">
Ożanka właściwa

Ożanka właściwa ("Teucrium chamaedrys" L.) – gatunek rośliny należący do rodziny jasnotowatych ("Lamiaceae"). 
Rozmieszczenie geograficzne.
Występuje dziko w Afryce Północnej (Algieria, Tunezja, Maroko), w środkowej i południowo-wschodniej Europie i w Azji Zachodniej aż po Ural i Iran. W Polsce rzadka, spotykana głównie na Wyżynie Lubelskiej, Roztoczu, Polesiu i w dolinie Wisły od ujścia Sanu do ujścia Wieprza. Na nielicznych stanowiskach występuje jeszcze w Niecce Nidziańskiej, Bramie Krakowskiej i w Karpatach (tutaj tylko na jednym stanowisku w Małym Grojcu w Kotlinie Żywieckiej).
Zmienność.
Gatunek zróżnicowany na 14 podgatunków i jedną odmianę:
Zagrożenia i ochrona.
Umieszczona na polskiej czerwonej liście w kategorii NT (bliski zagrożenia).

</doc>
<doc id="807360" url="https://pl.wikipedia.org/wiki?curid=807360" title="A22">
A22



</doc>
<doc id="807361" url="https://pl.wikipedia.org/wiki?curid=807361" title="David M. Lee">
David M. Lee

David Morris Lee (wym. ) (ur. 20 stycznia 1931 w Rye) – amerykański fizyk; w 1996 otrzymał, wraz z Douglasem Osheroffem i Robertem Richardsonem, Nagrodę Nobla w dziedzinie fizyki za odkrycie nadciekłości w helu-3.
Życiorys.
Wczesne życie.
Lee urodził się i wychował w Rye, w stanie Nowy Jork w Stanach Zjednoczonych. Jego rodzice – Annette (Franks), nauczycielka, i Marvin Lee, inżynier elektryk – byli dziećmi żydowskich imigrantów z Anglii i Litwy. Ukończył studia na Uniwersytecie Harvarda w 1952, a następnie służył w United States Army przez 22 miesiące. Po wypisaniu z wojska zdobył tytuł magistra na Uniwersytecie Connecticut. W 1955 wstąpił na Uniwersytet Yale, gdzie pracował (pod kierunkiem Henry’ego Fairbanka) w grupie fizyki niskich temperatur, prowadząc badania eksperymentalne nad ciekłym helem-3.
W 1959, po ukończeniu Uniwersytetu Yale, Lee podjął pracę na Uniwersytecie Cornella, gdzie był odpowiedzialny za stworzenie nowego Laboratory of Atomic and Solid State Physics. Wkrótce po przybyciu na Uniwersytet Cornella poznał swoją przyszłą żonę, Dane z którą ma dwójkę dzieci, a następnie zrobił doktorant w innym dziale.
16 listopada 2009 Lee przeniósł swoje laboratorium z Uniwersytetu Cornella na Teksański Uniwersytet Rolniczo-Mechaniczny.
Praca naukowa.
Odkrycie, które przyniosło Lee Nagrodę Nobla, zostało dokonane w 1970. Lee, wraz z Robertem Colemanem Richardsonem i studentem Douglas D. Osheroff wykorzystali zjawisko Pomieranczuka (nazwa pochodzi od Isaaka Pomieranczuka) do zbadania zachowania helu-3 w temperze kilku tysięcznych stopnia zera bezwzględnego. Odkryli nieoczekiwane skutki z ich pomiarów, które ostatecznie wyjaśniły, jak przejść fazowo do nadciekłej fazy helu-3. Lee, Richardson i Osheroff wspólnie otrzymali Nagrodę Nobla w dziedzinie fizyki w 1996 za to odkrycie.
Badanie Lee obejmuje również szereg innych zagadnień w fizyce niskich temperatur, w szczególności w odniesieniu do cieczy, ciała stałego i nadciekłego helu (helu-3, helu-4 i mieszaniny tych dwóch). Poszczególne odkrycia obejmują antyferromagnetyczne kolejności w stałych helu-3, fale spinu jądrowego w obrocie spolaryzowanego, atomowego wodoru z Jackiem H. Freedem i punkt trójkrytyczny na krzywej rozdziału faz cieczy helu-3 i 4, we współpracy z Johnem Reppym, jego kolegą z Uniwersytetu Cornella.
Inne nagrody Lee to zdobyta w 1976 wraz z Francisem Simonem Memorial Prize, przyznana przez brytyjski Institute of Physics, i zdobyta w 1981, wraz z Dougiem Osheroffem i Robertem Richardsonem, Nagroda Olivera Buckleya, przyznana przez American Physical Society za ich odkrycie nadciekłości helu-3.
Lee jest członkiem Narodowej Akademii Nauk oraz Amerykańskiej Akademii Sztuk i Nauk.
Lee obecnie wykłada fizykę na Teksańskim Uniwersytecie Rolniczo-Mechanicznym i kontynuuje jego dawniej prowadzony na Uniwersytecie Cornella program badawczy.

</doc>
<doc id="807370" url="https://pl.wikipedia.org/wiki?curid=807370" title="K’inich Yax K’uk’ Mo’">
K’inich Yax K’uk’ Mo’

K’inich Yax K’uk’ Mo' (?–437) – władca Majów, założyciel dynastii królewskiej w Copán. Wstąpił na tron w 426 roku.
Pochowany przy jednej ze świątyń w Copán (Akropolu), gdzie znajduje się również kamienny ołtarz opatrzony 16 płaskorzeźbami przedstawiającymi postacie władców Copan w tym również Yax K’uk’ Mo’, który posiada tarczę ochronną na prawym przedramieniu.
W świątyni znaleziono szczątki kości pokryte czerwoną farbą, które należą do władcy, co można określić między innymi na podstawie złamanej kości prawego przedramienia. Z badań wynika również, że w roku pochówku w 437 Yax K’uk’ Mo’ miał ponad 50 lat. Ponadto rana na przedramieniu wskazuje, że musiał to być bardzo odporny człowiek, gdyż rana była poważna, ale nie była ona przyczyną śmierci władcy.

</doc>
<doc id="807372" url="https://pl.wikipedia.org/wiki?curid=807372" title="Augurowie">
Augurowie

Augur

</doc>
<doc id="807389" url="https://pl.wikipedia.org/wiki?curid=807389" title="Solidarność mechaniczna">
Solidarność mechaniczna

Solidarność mechaniczna - wedle koncepcji Durkheima jest to więź występująca w społecznościach prymitywnych, gdzie świadomość jednostkowa nie indywiduuje się od świadomości kolektywnej. Wiąże się to z brakiem podziału pracy, więc również brakiem konieczności dywersyfikacji predyspozycji poszczególnych osobników. Cechą prawa społeczeństw solidarnych mechanicznie była represyjność, tj. nastawienie na zadośćuczynienie i uspokojenie sumienia kolektywnego.

</doc>
<doc id="807393" url="https://pl.wikipedia.org/wiki?curid=807393" title="Sanityzacja">
Sanityzacja

Sanityzacja – proces dążący do eliminacji możliwie dużej liczby mikroorganizmów na przedmiotach codziennego użytku, powierzchniach płaskich itp. w gospodarstwie domowym i miejscach publicznych. Sanityzację przeprowadza się za pomocą zwykłych środków myjących. Proces ten nie daje gwarancji jałowości czyszczonego obiektu. W najbliższej przyszłości nanopowłoki ze srebrem, miedzią i TiO2 mogą zastąpić standardowe środki sanityzujące. Srebro nie wymaga dostępu światła w przeciwieństwie do nano ditlenku tytanu, który w procesie fotokatalizy wykazuje właściwości sanityzujące, dezodoryzujące i samoczyszczące.

</doc>
<doc id="807395" url="https://pl.wikipedia.org/wiki?curid=807395" title="Zakępie">
Zakępie

 

</doc>
<doc id="807399" url="https://pl.wikipedia.org/wiki?curid=807399" title="Linia kolejowa Gdańsk Wrzeszcz – Stara Piła">
Linia kolejowa Gdańsk Wrzeszcz – Stara Piła

Linia kolejowa Gdańsk Wrzeszcz – Stara Piła – linia kolejowa ze stacji Gdańsk Wrzeszcz do stacji Stara Piła. 
W latach 2013–2015 odbudowana, na odcinku od Wrzeszcza do Kiełpinka, jako dwutorowa Pomorska Kolej Metropolitalna.
Odcinek Kokoszki–Stara Piła od 2022 jest odbudowywany przez Pomorską Kolej Metropolitalną oraz PKP PLK.
Historia.
28 lipca 1909 parlament pruski uchwalił ustawę o wybudowaniu linii kolejowej z Gdańska Wrzeszcza do Starej Piły przez Gdańsk Brętowo, Kiełpinek, Kokoszki i Leźno o długości 19,52 km. Poprzez planowany odcinek Czersk–Bąk–Stara Kiszewa–Przywidz–Stara Piła linia miała być fragmentem magistrali stanowiącej najkrótsze połączenie Gdańska z Berlinem, o długości około 500 km.
Poprowadzona skrajem wzgórz morenowych linia posiadała charakter trasy podgórskiej, a część wiaduktów uzyskała poszerzone podpory do rozbudowy pod drugi tor. Otwarcie jednotorowej linii nastąpiło w dniu 1 maja 1914 i przez okres I wojny światowej kursowały nią 4 pary pociągów osobowych dziennie. Na linii obowiązywała prędkość maksymalna 50 km/h. W 1919, w wyniku zawarcia traktatu wersalskiego, Gdańsk z okolicami odłączono od Rzeszy. Przerwano prace, a odcinek pomiędzy Starą Piłą i Bąkiem nie doczekał się realizacji. W 1920, koło stacji Kiełpinek, linia została przecięta granicą gdańsko-polską, co spowodowało zmniejszenie ruchu pociągów do 3 par. W dwudziestoleciu międzywojennym na stacji tej pociągi miały wydłużony postój, a podróżni przechodzili odprawy paszportowe i celne. Jedynie odcinek Czersk–Bąk został w 1928 ukończony i oddany do eksploatacji. Wybudowane nasypy, wiadukty i ślady dużych robót ziemnych w okolicach Starej Kiszewy i Liniewa były widoczne do lata 2013. Linia przetrwała prawie do końca ostatniej wojny. 
Wycofujące się z Gdańska niemieckie wojska pod koniec marca 1945 wysadziły największe z wiaduktów (nad ul. Grunwaldzką/ul. Wita Stwosza/ul. Polanki/ul. Słowackiego/ul. Dolne Migowo). Był to element obrony. Wysadzając te mosty Niemcy zamierzali tymczasowo zablokować przejście dla atakującej Armii Czerwonej. W latach powojennych Dyrekcja Okręgowa Kolei Państwowych w Gdańsku podjęła decyzję by istniejący, pozostały na nie zniszczonych odcinkach tor kolejowy rozebrać.
Jednym z obiektów niezniszczonych w 1945, zachowanych do 2013, był tzw. Wiadukt Weisera, zwany także "Mostem Weisera" (nazwa od książki "Weiser Dawidek" Pawła Huelle, wydanej w 1987). 
Charakterystyczny, zalesiony nasyp kolejowy i pozostałości zawalonych wiaduktów wpisały się w krajobraz tej części Gdańska (np. "Wiadukt Weisera"). Elementy trasy linii wykorzystywane były do maja 2013 jako ścieżka spacerowo–rowerowa w obrębie Trójmiejskiego Parku Krajobrazowego.
Na przełomie czerwca i lipca 2013 ukazała się książka "Koleją z Wrzeszcza na Kaszuby" Henryka Jursza, pierwsza kompletna monografia dawnej kolei kokoszkowskiej, której historyczną następczynią jest Pomorska Kolej Metropolitalna.
W latach 2013–2015 na odcinku Gdańsk Wrzeszcz–Gdańsk Kiełpinek linia została odbudowana – tym razem jako dwutorowa linia kolejowa nr 248 – i połączona nowym odcinkiem biegnącym przez Port Lotniczy im. Lecha Wałęsy z linią nr 201.
Po wybudowaniu PKM, starotorze było wyraźnie widoczne tylko od miejsca, gdzie linia nr 248 przebiega pod nieodległą od Gdańska Kiełpinka Obwodnicą Trójmiasta i skręca w stronę przystanku Gdańsk Matarnia. Starotorze ciągnęło się do ulicy Nowatorów, pod którą przebiega prostopadle w dzielnicy Kokoszki. Od 2022 odbudowywana jest linia od Kokoszek do Starej Piły. Inwestycja jest realizowana wspólnie przez PKM S.A. oraz PKP PLK.
W lipcu 2018 podjęto decyzję o remoncie w 2019 przez PKP PLK odcinka Stara Piła–Gdańsk Kokoszki oraz odbudowie przez PKM S.A. 1,5 km odcinka Gdańsk Kokoszki–Gdańsk Kiełpinek, dzięki czemu możliwe będzie zachowanie ciągłości połączenia Gdańsk–Kartuzy w czasie planowanego remontu linii kolejowej nr 201.
29 marca 2019 PKM SA otworzyło oferty na koncepcję rewitalizacji fragmentu linii kolejowej nr 234 z budową przystanku Karczemki. Zamawiający szacunkową wartość zamówienia określił na 598,6 tys. zł, natomiast złożone oferty opiewały na kwoty od 977,9 tys. zł (Infra – Centrum Doradztwa) przez 1,025 mln zł (Transprojekt Gdański) do 1,464 mln zł (Multiconsult Polska). Koncepcję rewitalizacji kilometrowego odcinka trasy kolejowej z Karczemek do Kokoszek wraz z budową przystanku Karczemki wykonało konsorcjum firm Infra i EnviRail, umowę w tej sprawie podpisano 22 maja 2019. W 2020 ogłoszono przetarg na realizację zadania o szacunkowej wartości inwestycji w wysokości ponad 56 mln zł. Wykonawcą robót na tym odcinku za kwotę 43 mln zł została gdyńska firma Torhammer. Umowę na realizację inwestycji podpisano 23 grudnia 2020.
W sierpniu 2019 podpisano ostateczne porozumienie między Urzędem Marszałkowskim, PKM S.A. i PKP PLK w sprawie budowy i modernizacji linii kolejowej przez Kokoszki i Starą Piłę. Ogłoszenie przetargu na modernizację tego pozbawionego mijanek odcinka o długości 16 km nastąpiło w 2019, jednak z uwagi na przekroczenie przez oferentów określonego na 216,8 mln zł budżetu (najtańsza oferta opiewała na 250,3 mln zł) został on unieważniony. Nowy przetarg, z ograniczonym zakresem robót (np. ograniczeniem prędkości do 80 km/h), ale z przewidzianą do realizacji mijanką w Kokoszkach, ogłoszono w lutym 2020. Również i tym razem najtańsza oferta (137,7 mln zł) przekroczyła założony budżet (123 mln zł). W kolejnym przetargu wybrana została oferta konsorcjum firm Rajbud i Torhammer o wartości 91,5 mln zł.
W grudniu 2022 podczas budowy "bajpasu kartuskiego" realizowanego przez PKM S.A., nieopodal ulic Dojazdowej i Osiedlowej w 
Gdańsku Kokoszkach, odkryto ruiny przyczółków przedwojennego wiaduktu. Został on wysadzony w powietrze 1 września 1939 przez wycofujących się z Kokoszek polskich celników.

</doc>
<doc id="807402" url="https://pl.wikipedia.org/wiki?curid=807402" title="Robert Milton Zollinger">
Robert Milton Zollinger

Robert Milton Zollinger (ur. 4 września 1903 roku w Millersport, Ohio, zm. w 1992 roku) – amerykański chirurg. Podczas II wojny światowej służył w wojsku osiągając stopień pułkownika. W latach 1958–1986 był redaktorem naczelnym "American Journal of Surgery".
Od jego nazwiska pochodzi nazwa zespołu Zollingera-Ellisona, schorzenia układu pokarmowego polegającego na powstawaniu licznych, trudno gojących się owrzodzeń przewodu pokarmowego.

</doc>
<doc id="807403" url="https://pl.wikipedia.org/wiki?curid=807403" title="Zakępie (Słupiec)">
Zakępie (Słupiec)

Zakępie – część wsi Słupiec w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Zakępie należało administracyjnie do województwa tarnowskiego.

</doc>
<doc id="807405" url="https://pl.wikipedia.org/wiki?curid=807405" title="Robert Zollinger">
Robert Zollinger



</doc>
<doc id="807408" url="https://pl.wikipedia.org/wiki?curid=807408" title="Gay Pride">
Gay Pride



</doc>
<doc id="807409" url="https://pl.wikipedia.org/wiki?curid=807409" title="Copa América 1947">
Copa América 1947

Copa América 1947 – dwudzieste mistrzostwa kontynentu południowoamerykańskiego, odbyły się w dniach 30 listopada – 31 grudnia 1947 roku po raz pierwszy w Ekwadorze. Brazylia wycofała się, co spowodowało, że w turnieju po raz pierwszy zagrało osiem zespołów. Grano systemem każdy z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Guayaquil na stadionie Capwell"
Końcowa tabela.
Dwudziestym triumfatorem turnieju Copa América został po raz trzeci z rzędu (a w sumie dziewiąty) zespół Argentyny.

</doc>
<doc id="807412" url="https://pl.wikipedia.org/wiki?curid=807412" title="Pavel Srniček">
Pavel Srniček

Pavel Srniček (ur. 10 marca 1968 w Ostrawie, zm. 29 grudnia 2015 tamże) – czechosłowacki i czeski piłkarz, występujący na pozycji bramkarza, reprezentant Czech (49 spotkań w kadrze narodowej), uczestnik ME 1996 oraz ME 2000.
Kluby juniorskie.
Pierwszym juniorskim klubem Pavla Srnička był TJ Viktorie Bohumín, w którym grał od 9 roku życia. W wieku 12 lat przeniósł się do zespołu lokalnego rywala, do drużyny TJ ŽD Bohumín. Tam trenował przez 3 lata po czym przeszedł do Baníku Ostrava, następnie przez rok bronił barw VTJ Tábor. Kolejne 2 sezony spędził w Dukli Praga.
Kluby seniorskie.
Pierwszym profesjonalnym klubem Pavla Srnička był Baník Ostrava; wcześniej grał przez 2 sezony w drużynach juniorskich tego klubu. W pierwszym zespole zadebiutował w sezonie 1990/1991. Rozegrał w nim 30 spotkań i był podstawowym zawodnikiem drużyny. Jego dobra postawa zaowocowała zainteresowaniem zespołu Newcastle United i transferem do angielskiej Premiership za 350 tys. funtów. Tam dopiero po dwóch latach dostał szansę gry i dołączył do pierwszej drużyny. Jego konkurentem do miejsca w składzie miał być Shaka Hislop, reprezentant Trynidadu i Tobago, który jednak nabawił się kontuzji i musiał przejść rehabilitację. Pavel wykorzystał szansę, stał się filarem swojej drużyny i był podstawowym bramkarzem aż do 1997 roku. Wtedy to klub sprowadził Shaya Givena, bramkarza reprezentacji Irlandii. Pavel przez rok siedział na ławce rezerwowych, po czym zdecydował się wrócić do poprzedniego klubu. W ciągu siedmiu sezonów w barwach Newcastle rozegrał 149 spotkań.
Srniček jeszcze dobrze nie zadomowił się w Ostrawie, a już dostał kolejną ofertę z wysp brytyjskich i po rozegraniu zaledwie sześciu spotkań w lidze czeskiej zdecydował się wrócić do Anglii. Podpisał kontrakt z drużyną Sheffield Wednesday i bronił jej barw przez 2 lata; w tym czasie rozegrał 44 spotkania. W roku 2000 opuścił zespół i przeniósł się do Włoch. Przez 3 lata bronił barw Brescii Calcio, w barwach której rozegrał 32 mecze.
W roku 2003 kariera Czecha się załamała. Nie potrafił znaleźć dla siebie miejsca w żadnym klubie, czego dowodem było 5 zmian klubów w ciągu roku. Najpierw przeniósł się z Brescii do drużyny Cosenza Calcio. W jej barwach rozegrał dziewięć spotkań, po czym znów wrócił na Wyspy i podpisał kontrakt z zespołem Portsmouth F.C. Nie był tam jednak podstawowym zawodnikiem. Po rozegraniu zaledwie trzech spotkań w ciągu pół roku zdecydował się zmienić klub. Został wypożyczony do zespołu West Ham United. W jego barwach rozegrał również tylko trzy spotkania – pierwsze w czasie wypożyczenia, dwa następne już po. Wciąż był jednak tylko rezerwowym. Kiedy wydawało się, że pozostanie nim co najmniej do końca sezonu, nadeszła oferta z Portugalii.
Srniček długo się nie zastanawiał i przyjął ofertę drużyny SC Beira-Mar jeszcze w 2004 roku. Perspektywa zostania w końcu podstawowym bramkarzem w klubie zadecydowała, iż zdecydował się podpisać kontrakt. W lidze portugalskiej grał przez 2 sezony. Były to dla niego udane lata, zagrał w niemal wszystkich spotkaniach o stawkę i w sumie rozegrał 63 mecze. W zespole czuł się bardzo dobrze, jednak kiedy w 2006 roku Shay Given odniósł kontuzję, pojawiła się szansa powrotu do Newcastle. W 87 minucie meczu z Tottenhamem irlandzki bramkarz naciągnął mięsień pachwiny i musiał pauzować przez kilka tygodni. Pavel był emocjonalnie związany z zespołem "Srok", dlatego zdecydował się podpisać krótkotrwałą umowę z drużyną z Wysp. Miał bronić tylko do czasu aż Shay Given odzyska zdrowie. Mimo tego odszedł z Beira-Mar, gdzie czuł się świetnie, do Newcastle. W klubie pojawił się jednak dopiero w sobotę 23 grudnia 2006 roku, wtedy to wygasł kontrakt z portugalskim zespołem. Został bardzo ciepło przyjęty przez fanów "Srok", którzy nie zapomnieli, jak wiele czeski bramkarz zrobił dla klubu. Tego samego dnia rozegrał swój 150. mecz w barwach Newcastle. 16 maja 2007 roku Sam Allardyce, menadżer klubu zdecydował, iż nie przedłuży umowy z Pavlem Srničkiem i zwolnił go na wolny transfer. Bramkarz nie znalazł już później nowego klubu i zakończył piłkarską karierę.
Pavel Srniček jest uznawany za jednego z najpopularniejszych piłkarzy Newcastle wszech czasów. Ponadto jest jedynym bramkarzem w ciągu ostatnich 10 lat, który otrzymał notę 10/10, będąc zawodnikiem przegranej drużyny, w indywidualnej klasyfikacji "The Sun". Stało się tak w meczu z Liverpoolem w sezonie 1996/1997.
Śmierć.
Pod koniec 2015 roku trafił do szpitala w Ostrawie z powodu utraty przytomności i zatrzymania akcji serca. Zmarł 29 grudnia. Jego pogrzeb odbył się 4 stycznia 2016 w rodzinnej Ostrawie, a prywatną ceremonię pogrzebową zaplanowano na 5 stycznia.

</doc>
<doc id="807413" url="https://pl.wikipedia.org/wiki?curid=807413" title="Kompaktówka">
Kompaktówka



</doc>
<doc id="807416" url="https://pl.wikipedia.org/wiki?curid=807416" title="Kępa (Słupiec)">
Kępa (Słupiec)

Kępa – część wsi Słupiec w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Kępa należała administracyjnie do województwa tarnowskiego.

</doc>
<doc id="807417" url="https://pl.wikipedia.org/wiki?curid=807417" title="Łabuzówka (Słupiec)">
Łabuzówka (Słupiec)

Łabuzówka – część wsi Słupiec w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Łabuzówka należała administracyjnie do województwa tarnowskiego.

</doc>
<doc id="807418" url="https://pl.wikipedia.org/wiki?curid=807418" title="Monika Bergmann-Schmuderer">
Monika Bergmann-Schmuderer

Monika Bergmann-Schmuderer (ur. 17 kwietnia 1978 w Lam) – niemiecka narciarka alpejska, mistrzyni świata i trzykrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 3 grudnia 1994 roku w Saas-Fee, gdzie w zawodach FIS Race zajęła piąte miejsce w gigancie. W 1995 roku wystartowała na mistrzostwach świata juniorów w Voss, gdzie jej najlepszym wynikiem było 17. miejsce w slalomie. Jeszcze trzykrotnie startowała na imprezach tego cyklu, zdobywając złoty medal w zjeździe na mistrzostwach świata juniorów w Schladming w 1997 roku oraz srebrne medale w slalomie podczas mistrzostw świata juniorów w Schwyz w 1996 roku i rozgrywanych dwa lata później mistrzostw świata juniorów w Megève.
W zawodach Pucharu Świata zadebiutowała 28 grudnia 1996 roku w Semmering, gdzie nie ukończyła slalomu. Pierwsze pucharowe punkty wywalczyła 23 listopada 1997 roku w Park City, zajmując jedenaste miejsce w tej samej konkurencji. Na podium zawodów PŚ po raz pierwszy stanęła 29 grudnia 2001 roku w Lienz, zajmując drugie miejsce w slalomie. W zawodach tych rozdzieliła Szwedkę Anję Pärson i Kristinę Koznick z USA. Łącznie sześć razy stawała na podium, za każdym razem w slalomie, jednak nie odniosła żadnego zwycięstwa. Najlepsze wyniki osiągnęła w sezonie 2003/2004, kiedy to w klasyfikacji generalnej zajęła szesnaste miejsce, a w klasyfikacji slalomu była trzecia.
Na mistrzostwach świata w Bormio w 2005 roku wspólnie z koleżankami i kolegami z reprezentacji wywalczyła złoty medal w zawodach drużynowych. Była też między innymi szósta w slalomie na rozgrywanych dwa lata później mistrzostwach świata w Åre. W 1998 roku wystąpiła na igrzyskach olimpijskich w Nagano, zajmując dziewiąte miejsce w slalomie i dwunaste w kombinacji. Podczas igrzysk w Salt Lake City w 2002 roku była szósta w slalomie, a giganta nie ukończyła. Brała też udział w igrzyskach olimpijskich w Turynie w 2006 roku, była szesnasta w slalomie i kombinacji. W 2009 roku zakończyła karierę.

</doc>
<doc id="807420" url="https://pl.wikipedia.org/wiki?curid=807420" title="Monika Bergmann">
Monika Bergmann



</doc>
<doc id="807425" url="https://pl.wikipedia.org/wiki?curid=807425" title="Edwin Homer Ellison">
Edwin Homer Ellison

Edwin Homer Ellison (ur. 4 września 1918 roku w Dayton, Montgomery, Ohio, zm. 29 kwietnia 1970 roku w Fox Point, Milwaukee, Wisconsin) - amerykański chirurg. Profesor i szef chirurgii w Marquette School of Medicine. Członek redakcji kilku pism o tematyce chirurgicznej. Zginął śmiercią samobójczą. 
Razem z R. Zollingerem opisał zespół Zollingera-Ellisona, schorzenie układu pokarmowego polegającego na powstawaniu licznych, trudno gojących się owrzodzeń przewodu pokarmowego.

</doc>
<doc id="807426" url="https://pl.wikipedia.org/wiki?curid=807426" title="Podlesie (Słupiec)">
Podlesie (Słupiec)

Podlesie – część wsi Słupiec w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Podlesie należało administracyjnie do województwa tarnowskiego.

</doc>
<doc id="807427" url="https://pl.wikipedia.org/wiki?curid=807427" title="Edwin Ellison">
Edwin Ellison



</doc>
<doc id="807428" url="https://pl.wikipedia.org/wiki?curid=807428" title="Kenneth G. Wilson">
Kenneth G. Wilson

Kenneth Geddes Wilson (ur. 8 czerwca 1936 w Waltham, zm. 15 czerwca 2013 w Saco, Maine) – amerykański fizyk teoretyk. W roku 1982 otrzymał Nagrodę Nobla w dziedzinie fizyki za swoją teorię zjawisk krytycznych w przejściach fazowych.

</doc>
<doc id="807429" url="https://pl.wikipedia.org/wiki?curid=807429" title="Gra psychologiczna">
Gra psychologiczna

Gra psychologiczna – powtarzający się zbiór transakcji pozornie racjonalnych, kierowanych ukrytą motywacją i przewidywaną korzyścią będącą zwykle (choć nie zawsze) jej rzeczywistym celem.
Gry psychologiczne mogą być świadome, lub nieświadome.
Gry społeczne (nieświadome).
Przykład opisu gier społecznych: w swojej książce "W co grają ludzie" Eric Berne opisuje kilkadziesiąt gier społecznych, jakie są typowe do obserwacji w społeczeństwie. 
Wśród wielu wymienia taką klasyfikację gier:
Pierwszą z analizowanych gier była gra pt. Dlaczego ty nie - tak ale polegająca na tym, że jeden z partnerów interakcji przekonywany do danych działań ciągle znajduje kontrargumenty ("ale..."), żeby nie wykonać pewnych działań.
Protokołowanie gier.
W praktyce terapeutycznej każda z gier jest przedstawiana z punktu widzenia agensa i protokołowana poprzez zapis następujących jej elementów:
Geneza gier.
Według Berne'a w procesie wychowawczym dzieci przyswajają gry od swoich rodziców i pod tym względem gry są dziedziczone w następnych pokoleniach. Podczas socjalizacji rodzice wzmacniają pewne gry zezwalając na ich odgrywanie swoim dzieciom. Zazwyczaj jednostka rozpoczyna grać w dane gry między 2 a 8 rokiem życia. Niektóre gry jednak przyswaja wcześniej, by móc ogrywać je w późniejszym wieku, np. Alkoholik. Każda jednostka w trakcie swojego życia poszukuje też odpowiednich partnerów, którzy umożliwiać mogliby jej uczestnictwo w danej grze.

</doc>
<doc id="807430" url="https://pl.wikipedia.org/wiki?curid=807430" title="Erie Otters">
Erie Otters

Erie Otters – juniorska drużyna hokejowa grająca w OHL w dywizji środkowo-zachodniej, konferencji zachodniej. Drużyna ma swoją siedzibę w Erie w Stanach Zjednoczonych. W latach 2006–2007 trenerem klubu był polski hokeista NHL Piotr Sidorkiewicz

</doc>
<doc id="807432" url="https://pl.wikipedia.org/wiki?curid=807432" title="Wągrodno (województwo zachodniopomorskie)">
Wągrodno (województwo zachodniopomorskie)

Wągrodno – osada w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Wągrodno.

</doc>
