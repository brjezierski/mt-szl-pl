<doc id="807433" url="https://pl.wikipedia.org/wiki?curid=807433" title="Zalesie (Lubasz)">
Zalesie (Lubasz)

Zalesie – przysiółek wsi Lubasz w Polsce, położony w województwie małopolskim, w powiecie dąbrowskim, w gminie Szczucin.
W latach 1975–1998 przysiółek administracyjnie należał do województwa tarnowskiego.

</doc>
<doc id="807437" url="https://pl.wikipedia.org/wiki?curid=807437" title="Cmentarz żydowski w Szydłowcu">
Cmentarz żydowski w Szydłowcu

Cmentarz żydowski w Szydłowcu – zabytkowa nekropolia powstała w XVIII wieku, znajdująca się w północno-wschodniej części Szydłowca, zamieszkanej dawniej przez szydłowieckich Żydów, przy ul. Wschodniej. Do czasu powstania gminy żydowskiej w Bodzentynie służył również tamtejszym Żydom. Cmentarz ma powierzchnię 2,7 ha. 
Zachowało się około 2000 nagrobków. Najstarsze zachowane nagrobki pochodzą z 1830 roku. Zgodnie z powszechnym zwyczajem, dominującą formą żydowskiego nagrobka jest macewa. Wygląd, wielkość i trudność wykonania macewy odzwierciedlały zamożność i pozycję społeczną zmarłego (lub krewnych). Styl nagrobków na ogół utożsamiany jest z tradycyjną sztuką żydowską, choć na terenie nekropolii znajdują się nagrobki podwójne, w formie sarkofagu lub ściętego pnia drzewa. Wygląd szydłowieckich nagrobków jest bardzo zróżnicowany, nie ma dwóch identycznych obiektów pod względem kompozycji. Macewy zdobione są płaskorzeźbami z symboliką hebrajską pochodzącą przeważnie z XIX wieku. W 1957 władze miasta zamknęły cmentarz. Dwa lata później zlikwidowano zachodnią część nekropolii. Na tym miejscu wzniesiono budynek liceum, dom handlowy i salon meblowy. Nie dokonano ekshumacji pozostałych tam zwłok.
Cmentarz został po wojnie otoczony ogrodzeniem z bramą. W 1971 na terenie cmentarza umieszczono tablicę upamiętniającą 16 000 pomordowanych Żydów z Szydłowca. W 2007 został przekazany pod zarząd gminy wyznaniowej w Warszawie, która wybudowała ohel Biala-Rabinowiczów.

</doc>
<doc id="807438" url="https://pl.wikipedia.org/wiki?curid=807438" title="Czajków (Lubasz)">
Czajków (Lubasz)

Czajków – część wsi Lubasz w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Czajków administracyjnie należał do województwa tarnowskiego.

</doc>
<doc id="807441" url="https://pl.wikipedia.org/wiki?curid=807441" title="Kozłowanie">
Kozłowanie

Kozłowanie – przemieszczanie żywej piłki przez zawodnika ją posiadającego, poprzez odbijanie jej o parkiet boiska, toczenie po podłożu lub celowe odbijanie od tablicy kosza.
Rozpoczynanie i kończenie kozłowania.
Uznaje się, iż kozłowanie rozpoczyna się w momencie, w którym zawodnik odbija piłkę o podłoże, toczy po boisku lub umyślnie odbija od tablicy kosza, a następnie ponownie dotyka piłki, nim dotknie ona innego zawodnika.
Uznaje się, iż kozłowanie kończy się w momencie, w którym zawodnik pozwoli spocząć piłce na jego ręce lub dotknie piłkę obiema rękami jednocześnie.
Przypadkowa utrata posiadania piłki.
Jeżeli zawodnik traci posiadanie piłki w sposób przypadkowy, a następnie posiadanie to odzyskuje i piłka nadal jest żywa, to nie jest to błąd, lecz poprawa chwytu piłki.
Regulacje dotyczące kozłowania.
Zawodnik kozłujący piłkę, ma prawo wykonać dowolną liczbę kroków, gdy nie ma fizycznego kontaktu z piłką, co umożliwia m.in. wykonywanie tzw. "kozłowania przyspieszającego".
Jako kozłowanie można uznać także podrzucenie piłki w powietrze, ale tylko wtedy, jeżeli piłka dotknie podłogi lub innego zawodnika, nim zawodnik, który wyrzucił piłkę w powietrze, dotknie ją ponownie.
Kozłowaniem nie jest:
Ponawianie kozłowania.
W ogólności ponawianie kozłowania, po jego zakończeniu jest zabronione.
Zawodnik może ponowić kozłowanie, gdy stracił posiadanie żywej piłki z powodu:
Błąd podwójnego kozłowania.
Nielegalne ponowienie kozłowania nazywane jest błędem podwójnego kozłowania, a karą za błąd, jest utrata piłki na rzecz przeciwnika, do wprowadzenia z autu w miejscu jak najbliższym miejscu naruszenia przepisów gry, chyba że znajdowałoby się bezpośrednio za tablicą kosza.
Rodzaje kozła.
Kozioł można podzielić na różne rodzaje. Ze względu na wysokość, możemy podzielić go na "kozłowanie wysokie" (do wysokości biodra) i "kozłowanie niskie" (do wysokości kolana) a także kozłowanie w ruchu i kozłowanie w miejscu. Można też wyróżnić inne podziały, np. "kozłowanie przyspieszające" polegające na odbijaniu piłki o podłogę, poprzez wypuszczanie jej przed siebie i dobieganie, co umożliwia szybszy bieg zawodnika.
Kozłowanie ręką dalszą od przeciwnika.
W koszykówce niepisaną zasadą jest kozłowanie ręką dalszą od przeciwnika, gdyż utrudnia to odebranie piłki przez przeciwnika.

</doc>
<doc id="807442" url="https://pl.wikipedia.org/wiki?curid=807442" title="Wieżyce">
Wieżyce

Wieżyce – część wsi Skrzynka w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Wieżyce należały administracyjnie do województwa tarnowskiego.

</doc>
<doc id="807443" url="https://pl.wikipedia.org/wiki?curid=807443" title="Sierszeniska">
Sierszeniska

Sierszeniska – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="807448" url="https://pl.wikipedia.org/wiki?curid=807448" title="Kąty (Brzezówka)">
Kąty (Brzezówka)

Kąty – część wsi Brzezówka w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Kąty należały administracyjnie do województwa tarnowskiego.

</doc>
<doc id="807449" url="https://pl.wikipedia.org/wiki?curid=807449" title="Miękowo (powiat szczecinecki)">
Miękowo (powiat szczecinecki)

Miękowo – (do 1945 niem. "Münchershof " lub "Münchowshof") osada w Polsce położona w województwie zachodniopomorskim, w powiecie szczecineckim, w gminie Szczecinek. Przed wojną Miękowo należało do turowieckiej gminy ziemskiej i zamieszkiwało je 16 rodzin.
We wsi znajduje się zespół dworsko-pałacowy z końca XIX w. Dwór bezstylowy, założony na rzucie prostokąta, parterowy, podpiwniczony, z przybudówką i drewnianą werandą. Całość przykryta dachem mansardowym. Przed wojną zamieszkiwany przez posiadacza ziemskiego oraz oficera armii kapitana Knutha i ogrodnika Gustawa Daunicht. Od strony południowej znajduje się park naturalistyczny z XIX w. .
Z Miękowa pochodzi Kamilla Emma von Damitz, znana niemiecka dramato - pisarka urodzona w miejscowości 15 września 1844 roku, a zmarła 1 października 1921 w Visselhövede.

</doc>
<doc id="807453" url="https://pl.wikipedia.org/wiki?curid=807453" title="Veracruz">
Veracruz

Veracruz odnosi się do:

</doc>
<doc id="807457" url="https://pl.wikipedia.org/wiki?curid=807457" title="Lechówka">
Lechówka



</doc>
<doc id="807459" url="https://pl.wikipedia.org/wiki?curid=807459" title="Buczek (powiat szczecinecki)">
Buczek (powiat szczecinecki)

Buczek – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="807470" url="https://pl.wikipedia.org/wiki?curid=807470" title="Third person perspective">
Third person perspective



</doc>
<doc id="807472" url="https://pl.wikipedia.org/wiki?curid=807472" title="First Person Perspective">
First Person Perspective



</doc>
<doc id="807474" url="https://pl.wikipedia.org/wiki?curid=807474" title="Dalęcinko">
Dalęcinko

Dalęcinko – wieś w Polsce położona w województwie zachodniopomorskim, w powiecie szczecineckim, w gminie Szczecinek.
Zobacz też: Dalęcino

</doc>
<doc id="807485" url="https://pl.wikipedia.org/wiki?curid=807485" title="Lechówka (Brzezówka)">
Lechówka (Brzezówka)

Lechówka – część wsi Brzezówka w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Lechówka należała administracyjnie do województwa tarnowskiego.

</doc>
<doc id="807491" url="https://pl.wikipedia.org/wiki?curid=807491" title="Guelph Storm">
Guelph Storm

Guelph Storm – juniorska drużyna hokejowa grająca w OHL w dywizji środkowo-zachodniej, konferencji zachodniej. Drużyna ma swoją siedzibę w Guelph w Kanadzie.

</doc>
<doc id="807496" url="https://pl.wikipedia.org/wiki?curid=807496" title="Wartość odtworzeniowa">
Wartość odtworzeniowa



</doc>
<doc id="807498" url="https://pl.wikipedia.org/wiki?curid=807498" title="Andreas Ertl">
Andreas Ertl

Andreas Ertl (ur. 30 września 1975 w Lenggries) – niemiecki narciarz alpejski, mistrz świata i wicemistrz świata juniorów.
Kariera.
Po raz pierwszy na arenie międzynarodowej pojawił się w 1992 roku, startując na mistrzostwach świata juniorów w Mariborze, gdzie jego najlepszym wynikiem było 35. miejsce w gigancie. Jeszcze dwukrotnie startował na imprezach tego cyklu, największy sukces osiągając na rozgrywanych w 1994 roku mistrzostwach świata juniorów w Lake Placid, gdzie zdobył srebrny medal w kombinacji. Na tych samych mistrzostwach był też między innymi szósty w slalomie i gigancie.
W zawodach Pucharu Świata zadebiutował 12 grudnia 1994 roku w Sestriere, gdzie nie ukończył slalomu. Pierwsze pucharowe punkty wywalczył 20 lutego 1995 roku w Furano, zajmując 27. miejsce w gigancie. Nigdy nie stanął na podium zawodów pucharowych; najwyższą pozycję osiągnął 22 grudnia 2002 roku w Alta Badia, gdzie był jedenasty w gigancie. Najlepsze wyniki osiągnął w sezonie 1997/1998, kiedy zajął 85. miejsce w klasyfikacji generalnej. Na mistrzostwach świata w Bormio w 2005 roku wspólnie z kolegami i koleżankami z reprezentacji zdobył złoty medal w zawodach drużynowych. Był też między innymi dziewiąty w kombinacji podczas mistrzostw świata w Vail/Beaver Creek w 1999 roku. Nigdy nie wystąpił na igrzyskach olimpijskich. W 2006 roku zakończył karierę, następnie został trenerem.
Jego siostra, Martina Ertl, również uprawiała narciarstwo alpejskie.
Osiągnięcia.
Puchar Świata.
Miejsca na podium w zawodach.
Ertl nigdy nie stanął na podium zawodów PŚ.

</doc>
<doc id="807499" url="https://pl.wikipedia.org/wiki?curid=807499" title="Białe (województwo zachodniopomorskie)">
Białe (województwo zachodniopomorskie)

Białe – osada w Polsce położona w województwie zachodniopomorskim, w powiecie szczecineckim, w gminie Szczecinek.

</doc>
<doc id="807509" url="https://pl.wikipedia.org/wiki?curid=807509" title="Rynek (Brzezówka)">
Rynek (Brzezówka)

Rynek – część wsi Brzezówka w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 Rynek należał administracyjnie do województwa tarnowskiego.

</doc>
<doc id="807512" url="https://pl.wikipedia.org/wiki?curid=807512" title="Jean Dolabella">
Jean Dolabella

Jean Turrer Dolabella (ur. 14 maja 1978 w Uberabie) - perkusista brazylijski. Były członek grupy metalowej Sepultura. Dołączył do zespołu w 2006 po odejściu Igora Cavalery. Współpracował ponadto z takimi zespołami i wykonawcami jak: Diesel, Udora, Ego Kill Talent, Ana Carolina, Indireto, Rockfellas oraz Andreas Kisser.
Muzyk jest endorserem instrumentów firm Pearl i Zildjian.

</doc>
<doc id="807529" url="https://pl.wikipedia.org/wiki?curid=807529" title="Podradwanie">
Podradwanie

Podradwanie – część wsi Radwan, położonej w Polsce, w województwie małopolskim, w powiecie dąbrowskim, w gminie Szczucin.
W latach 1975–1998 miejscowość należała administracyjnie do województwa tarnowskiego.

</doc>
<doc id="807532" url="https://pl.wikipedia.org/wiki?curid=807532" title="Ksenia z Mylasy">
Ksenia z Mylasy

Ksenia z Mylasy, również Ksenia rzymianka, cs. "Prepodobnaja Ksienia Rymlanina", właśc. Euzebia (ur. w V wieku w Rzymie, zm. ok. 450 lub 457 na Górze Atos) - diakonisa, święta mniszka ("prepodobnaja") Kościoła greckokatolickiego i prawosławnego, czczona przez Apostolski Kościół Ormiański i koptyjski.
Urodziła się w bogatej i znanej rzymskiej senatorskiej rodzinie. Jej ojciec był chrześcijaninem. Na chrzcie dano jej imię Euzebia. Otrzymała staranne wykształcenie poznając zasady wiary w Chrystusa.
Postanowiła nie wychodzić za mąż, aby na zawsze móc poświęcić się Zbawicielowi.
Wraz ze służącymi wsiadła na statek i popłynęła do Aleksandrii, stamtąd na wyspę Kos. Tu zdjęła męskie szaty i przybrała imię Ksenia, aby uniemożliwić odszukanie jej przez rodziców. Tam też wszystkie kobiety powierzyły siebie duchowemu kierownictwu przybywającego od czasu do czasu na wyspę mnicha z Góry Atos. Następnie Ksenia przeniosła się do Mylasy w Azji Mniejszej (dzisiejsze Milas w Turcji), gdzie zamieszkała w odludnym miejscu.
Wkrótce wokół świętej powstał monaster, a jej życie, przepełnione modlitwą, postem, pokorą i miłosierdziem, stało się przykładem do naśladowania dla wielu nowych sióstr.
Wspomnienie liturgiczne w Kościołach wschodnich, z uwagi na liturgię według kalendarza juliańskiego, obchodzone jest:
Na ikonach święta przedstawiana jest, jako młoda kobieta odziana w czarne mnisze szaty. Ręce ma modlitewnie złożone na piersi bądź w prawej dłoni trzyma krzyż (chociaż nie zmarła śmiercią męczeńską), a w lewej zwój pisma.

</doc>
<doc id="807533" url="https://pl.wikipedia.org/wiki?curid=807533" title="Muchówek">
Muchówek

Muchówek (niem. "Klein Mochau") – przysiółek wsi Lipa w Polsce, położony w województwie dolnośląskim, w powiecie jaworskim, w gminie Bolków, na pograniczu Pogórza Kaczawskiego i Pogórza Wałbrzyskiego w Sudetach. Przysiółek położony jest na północ od wsi Lipa.
W latach 1975–1998 przysiółek administracyjnie należał do województwa jeleniogórskiego.

</doc>
<doc id="807537" url="https://pl.wikipedia.org/wiki?curid=807537" title="Papryka habanero">
Papryka habanero

Papryka habanero ("Capsicum chinense"), zwyczajowo nazywana habanero – jeden z gatunków papryki o owocach należących do najbardziej pikantnych i ostrych w smaku. Jak inne gatunki papryki pochodzi z Ameryki Południowej, z rejonu Amazonii (Brazylia, Kolumbia). Po odkryciu Ameryki gatunek szeroko rozpowszechnił się w uprawie i gdy botanicy w XVII wieku opisali go po raz pierwszy, mylnie uznali za ojczyznę Chiny (stąd nazwa naukowa). Wbrew nazwie "habanero" (jęz. hiszp. "pochodzący z Hawany"), rośliny z tego gatunku rzadko występują na Kubie. Uprawiane są głównie na półwyspie Jukatan w Meksyku (żółte i pomarańczowe odmiany) oraz na Karaibach (czerwone). 
Odmiany.
Nazwą "Habanero" określa się wszystkie odmiany gatunku "Capsicum chinense", których istnieje duża różnorodność ze względu na formę, kolory i rozmiary owoców. Od nowej dekady pojawiło się sporo nowych odmian, uprawianych dla uzyskania szczególnych właściwości.
Najważniejsze z nich to:

</doc>
<doc id="807538" url="https://pl.wikipedia.org/wiki?curid=807538" title="Orawka (województwo zachodniopomorskie)">
Orawka (województwo zachodniopomorskie)

Orawka – osada w Polsce położona w województwie zachodniopomorskim, w powiecie szczecineckim, w gminie Szczecinek na wąskim przesmyku pomiędzy jeziorami Wierzchowo i Studnica. Obydwa jeziora łączy 150 m odcinek strugi Bielec przepływający przez Orawkę.
Zobacz też: Orawka

</doc>
<doc id="807540" url="https://pl.wikipedia.org/wiki?curid=807540" title="Kwiaty języczkowe">
Kwiaty języczkowe



</doc>
<doc id="807543" url="https://pl.wikipedia.org/wiki?curid=807543" title="Kwiaty rurkowate">
Kwiaty rurkowate



</doc>
<doc id="807545" url="https://pl.wikipedia.org/wiki?curid=807545" title="Believe (album Disturbed)">
Believe (album Disturbed)

Believe – drugi album amerykańskiej, nu metalowej grupy Disturbed. Wydany został 17 września 2002 i zadebiutował na pierwszym miejscu notowania Billboard 200. W ciągu pierwszego tygodnia promocji sprzedał się w ilości 284 tys. kopii w Stanach Zjednoczonych. Tym razem zespół zmienił całkowicie podejście do własnej twórczości. Płyta jest o wiele spokojniejsza niż poprzednia i dominują na niej wolne i refleksyjne utwory.
23 września 2008 roku Recording Industry Association of America wręczyła mu status podwójnej platynowej płyty.

</doc>
<doc id="807548" url="https://pl.wikipedia.org/wiki?curid=807548" title="Walter Szoltysek">
Walter Szoltysek



</doc>
<doc id="807550" url="https://pl.wikipedia.org/wiki?curid=807550" title="Igor Cavalera">
Igor Cavalera

Igor Graziano Cavalera, pseud. Iggor (ur. 4 września 1970 w Belo Horizonte) – brazylijski perkusista, znany głównie z występów w zespole metalowym Sepultura w latach 1984-2006. Brał udział w nagraniach m.in. Nailbomb, Strife i Titas.
Życiorys.
Urodził się 4 września 1970 w Belo Horizonte jako Igor Graziano Cavalera. Jego rodzice to Vânia i Graziano Cavaleria. Ojciec był Włochem, był zatrudniony w konsulacie Włoch w São Paulo, gdzie przybył z ojczyzny wraz ze swoją rodziną, zaś matka udzielała się jako modelka. Oboje byli katolikami, zaś prócz tego matka z zaangażowaniem i otwarcie wyznawała candomblé. Jego dziadek od strony ojca był marynarzem włoskiej floty wojennej. Ma o rok starszego brata Maxa (ur. 1969). Pomimo zamieszkiwania rodziny Cavalera w São Paulo obaj bracia przyszli na świat w oddalonym ok. 500 km Belo Horizonte, gdzie ich matka dwukrotnie udawała się celowo, chcąc urodzić swoje dzieci w miejscu pochodzenia swojej rodziny. Mieli także siostry: Carissę (ur. 1975, zmarła po miesiącu) i Kirę (ur. 1976). Mieszkając w São Paulo rodzina utrzymywała kontakty z miejscowymi rodakami ojca z Włoch, a Max i Igor wraz z ojcem byli sympatykami klubu piłkarskiego SE Palmeiras, pierwotnie założonego przez włoskich imigrantów . Rodzina zamieszkiwała blisko centrum przy ul. Avenida Angelica w dzielnicy Higienópolis, ponadto dysponowała domem w kurorcie poza miastem, z uwagi na pozycję ojca cieszyła się zamożnością i dostatkiem w trudnych latach 70. w Brazylii. Max i Igor uczyli się w katolickiej szkole w São Paulo, prowadzonej przez siostry zakonne. W 1979 rodzina odbyła wycieczkę po Europie i Ameryce Północnej, odwiedzając m.in. Montagna Spaccata we Włoszech i Watykan. Miesiąc po powrocie z wojaży niespodziewanie zmarł na serce jego ojciec Graziano, który jak się okazało, dwa tygodnie wcześniej postanowił, że przeniesie się z rodziną do Włoch, gdzie miał kontynuować służbę zawodową.
Po śmierci męża Vânia Cavalera jeszcze przez kilka lat była zatrudniona w konsulacie. Po stracie głowy domu rodzina utraciła zamożny status, była zmuszona zamieszkać wraz z babcią rodzeństwa w Belo Horizonte w dzielnicy Santa Teresa, a celem utrzymania domu mający 10 i 11 lat Max i Igor podejmowali zajęcia zarobkowe (np. w fabryce kapeluszy należącej do dziadka i w innych miejscach, finalnie w sklepie muzycznym sprzedając płyty). Wskutek straty ojca w braciach nastąpiła faza buntu i frustracji, co zwróciło ich w stronę muzyki. Stało się tak mimo tego, że obaj zafascynowani byli futbolem. Za namową swojego kuzyna 20 marca 1981 byli na koncercie grupy Queen na Estádio do Morumbi, po którym zaciekawiła ich muzyka rockowa. Od tego czasu słuchali płyt oraz poznawali rówieśników mających podobne upodobania, m.in. Wagnera Lamounier. Poza tym Igor zajmował się malowaniem graffiti oraz grał na werblu podczas meczów piłkarskich. Od około szóstego roku życia grywał na instrumentach perkusyjnych sambę, przez pewien czas uczył się też w szkole gry na perkusji. Obaj z bratem przez około trzy lata kształcili się w szkole wojskowej, z której zostali relegowani. Potem przez około rok uczęszczali do szkoły podlegającej hierarchii kościelnej, z której także ich usunięto, po czym uczyli się w szkole państwowej w Belo Horizonte, również przez krótki czas. W połowie lat 80. zamieszkiwali w domu swojego wuja na wsi.
Po fiasku nauki szkolnej zostali zobowiązani przez matkę do podjęcia zajęcia, które stałoby się ich celem w życiu. Po obejrzeniu w Lambari koncertu pochodzącej z Rio de Janeiro i grającej speed metal grupy Dorsal Atlântica, Max postanowił założył grupę muzyczną, nazwaną Sepultura, w której został gitarzystą, a Igor perkusistą. Pierwszy koncert grupa dała 4 grudnia 1984 w Belo Horizonte w dzielnicy Barroca (wzgl. w miejscowości Barroliche). Genezą wściekłości i brutalności w tworzonej przez braci muzyce była strata ojca. Przy wydaniu pierwszego wydawnictwa grupy, tj. albumu EP pt. "Bestial Devastation" w 1985, nosił przydomek „Skullcrusher”. W początkowych latach działalności zespołu Igor zajmował się przygotowywaniem koszulek Sepultury i ich sprzedażą. W tym czasie działalność grupy skupiała się na domu rodziny Cavalera tj. Rua Dores do Indaiá w Belo Horizonte (zamieszkał w nim także Kisser), zaś wsparciem była matka braci, Vânia Cavalera. Przed wydaniem kolejnej płyty, na początku 1989 bracia Cavalera wraz z matką i zespołem przenieśli się z Belo Horizonte do São Paulo, zamieszkując w centrum miasta w dzielnicy Santa Cecilia.
Dopiero po wydaniu albumu "Arise" (1991) Igor Cavalera mógł pozwolić sobie na zakup własnej perkusji (do tego czasu grał na wypożyczanym sprzęcie)
. Około 1991 wraz z zespołem wyprowadził się z Brazylii i zamieszkał w Phoenix. Do tego miasta, prócz Igora i Maxa, przeniosły się także ich matka i siostra Kira.
Brał udział w nagraniach albumu "Point Blank" projektu muzycznego Maxa Cavalery pod nazwą Nailbomb, a 3 czerwca 1995 wystąpił w jedynym koncercie tegoż na festiwalu Dynamo Open Air w Eindhoven.
Wraz z Sepulturą wydał następnie albumy "Chaos A.D." (1993) i "Roots" (1996). Od końca 1996 był członkiem grupy już bez brata Maxa, który odszedł ze składu w wyniku nieporozumień w zespole. W kolejnych latach z jego udziałem formacja wydała płyty "Against" (1998), "Nation" (2001), "Roorback" (2003), "Dante XXI" (2006). W styczniu 2006 ogłoszono, że Igor Cavalera zawiesza działalność z zespołem Sepultura, aby móc poświęcać więcej czasu rodzinie. 12 czerwca tego samego roku perkusista opuścił definitywnie zespół ze względu na "artystyczną niekompatybilność". Na początku 2006 zaczął rozmawiać z bratem Maxem po raz pierwszy od jego odejścia z Sepultury (przez niespełna 10 lat informacje o sobie otrzymywali za pośrednictwem matki). Założył wraz z bratem Maxem projekt Cavalera Conspiracy (w składzie znaleźli się też gitarzysta Marc Rizzo z Soulfly i basista Joe Duplantier z Gojira). Razem, nakładem Roadrunner Records, 25 marca 2008 wydali płytę pt."Inflikted", a 28 marca 2011 drugi album pt. "Blunt Force Trauma". W późniejszych latach, nakładem Napalm Records, wydali 4 listopada 2014 trzeci album pt. "Pandemonium" oraz 17 listopada 2017 czwarty pt. "Psychosis".
W latach 90. zajmował się też projektowaniem okładek płyt muzycznych. Podjął treningi brazylijskiego jiu-jitsu. Został również DJ-em. Założył projekt z muzyką elektroniczną o nazwie Mixhell. Około 1995 zaangażował się w projektowanie mody (wraz z Alberto Hiarem) pod marką Cavalera Design.
W 2007 muzyk został sklasyfikowany na 38. miejscu listy 50 najlepszych perkusistów rockowych według Stylus Magazine.
Jego partnerką życiową została Monika Bass (ur. ok. 1968), którą poznał ok. 1986, związał się w 1989, a ożenił się około 1995. Po przenosinach do USA zamieszkał z nią w San Diego Rozwiedli się przed 2013. Z zawodu była asystentką dentystyczną, a po zwolnieniu Glorii Cavalery z funkcji menedżerki Sepultury objęła to stanowisko. Ma czworo dzieci: Joanna Bass Cavalera (ur. w listopadzie 1996), Raissa Bass Cavalera, Icaro Bass Cavalera November i Antonio Leyton Cavalera.

</doc>
<doc id="807553" url="https://pl.wikipedia.org/wiki?curid=807553" title="Rafał Balcewicz">
Rafał Balcewicz

Rafał Balcewicz (ur. 5 listopada 1987, zm. 20 lipca 2011) – polski hokeista. 
Od 2005 do 2010 był zawodnikiem Stoczniowca Gdańsk.

</doc>
<doc id="807555" url="https://pl.wikipedia.org/wiki?curid=807555" title="Felix Neureuther">
Felix Neureuther

Felix Neureuther (ur. 26 marca 1984 w Garmisch-Partenkirchen) – niemiecki narciarz alpejski, wielokrotny medalista mistrzostw świata.
Kariera.
Po raz pierwszy na arenie międzynarodowej Felix Neureuther pojawił się 10 lutego 2000 roku w Abtenau, gdzie w zawodach juniorskich zajął 46. miejsce w slalomie. W 2001 roku wystartował na mistrzostwach świata juniorów w Verbier, gdzie zajął dziewiąte miejsce w slalomie. Jeszcze trzykrotnie startował na imprezach tego cyklu, jednak jego najlepszym wynikiem było czternaste miejsce w gigancie na rozgrywanych w 2004 roku mistrzostwach świata juniorów w Maroborze.
W zawodach Pucharu Świata zadebiutował 4 stycznia 2003 roku w Kranjskiej Gorze, gdzie nie ukończył pierwszego przejazdu w gigancie. Pierwsze pucharowe punkty wywalczył 15 grudnia 2003 roku w Madonna di Campiglio, zajmując ósme miejsce w slalomie. Blisko trzy lata później, 3 grudnia 2006 roku w Beaver Creek, pierwszy raz stanął na podium zawodów tego cyklu, zajmując trzecie miejsce w slalomie. W zawodach tych wyprzedzili go tylko Szwed André Myhrer oraz Michael Janyk z Kanady. W kolejnych latach wielokrotnie stawał na podium zawodów pucharowych, w tym odnosząc dziesięć zwycięstw. Pierwszy trium w zawodach PŚ odniósł 24 stycznia 2010 roku w Kitzbühel, gdzie okazał się najlepszy w slalomie. Najlepsze wyniki osiągał w sezonie 2012/2013, kiedy zajął czwarte miejsce w klasyfikacji generalnej, a w klasyfikacji slalomu był drugi za Austriakiem Marcelem Hirscherem. Drugie miejsce w klasyfikacji slalomu zajął także w sezonie 2013/2014, ponownie ulegając tylko Hirscherowi.
W 2003 roku wystartował na mistrzostwach świata w Sankt Moritz, zajmując 35. miejsce w gigancie i 15. w slalomie. Pierwszy sukces osiągnął podczas rozgrywanych dwa lata później mistrzostw świata w Bormio, gdzie wspólnie z Hilde Gerg, Florianem Eckertem, Martiną Ertl, Andreasem Ertlem, i Moniką Bergmann zdobył złoty medal w zawodach drużynowych. Indywidualnie pierwszy medal zdobył na mistrzostwach świata w Schladmin w 2013 roku, gdzie był drugi w slalomie. Rozdzielił tam na podium dwóch Austriaków: Marcela Hirschera oraz Mario Matta. Na tych samych mistrzostwach razem z Leną Dürr, Marią Höfl-Riesch, Veronique Hronek, Stefanem Luitzem i Fritzem Dopferem zdobył brązowy medal w rywalizacji drużynowej. Kolejny medal wywalczył podczas mistrzostw świata w Vail/Beaver Creek, zajmując trzecie miejsce w slalomie. Lepsi okazali się tam jedynie Francuz Jean-Baptiste Grange oraz Fritz Dopfer. Dwa dni wcześniej zajął czwarte miejsce w gigancie, w którym w walce o podium lepszy okazał się Alexis Pinturault z Francji. W 2006 roku wystąpił na igrzyskach olimpijskich w Turynie, jednak nie ukończył ani slalomu, ani giganta. Na rozgrywanych cztery lata później igrzyskach w Vancouver był ósmy w gigancie, a slalomu ponownie nie ukończył. Takie same wyniki uzyskał również podczas igrzysk olimpijskich w Soczi w 2014 roku. W 2017 roku, na mistrzostwach świata w Sankt Moritz wywalczył kolejny brązowy medal w slalomie. Tym razem uplasował się za Hirscherem i jego rodakiem, Manuelem Fellerem.
Udanie rozpoczął także kolejny, olimpijski sezon, wygrywając w inauguracyjnych zawodach pucharowych w Levi, ale poważna kontuzja kolana wykluczyła go z rywalizacji na igrzyskach. Na mistrzostwach świata w Are w 2019 startował bez powodzenia, wystąpił jedynie w slalomie, nie kończąc rywalizacji: został zdyskwalifikowany w drugim przejeździe (po pierwszym przejeździe zajmował 11. miejsce). W marcu 2019, na koniec sezonu zimowego 2018/2019, zakończył karierę sportową. W swoim ostatnim pucharowym starcie, w finałowych zawodach Pucharu Świata w Soldeu 17 marca 2019, zajął w slalomie 7. miejsce.
Jego rodzice: Rosi Mittermaier i Christian Neureuther również uprawiali narciarstwo alpejskie.

</doc>
<doc id="807558" url="https://pl.wikipedia.org/wiki?curid=807558" title="559 Dywizja Grenadierów Ludowych">
559 Dywizja Grenadierów Ludowych

559 Dywizja Grenadierów Ludowych ("559. Volks-Grenadier-Division") – jedna z niemieckich dywizji grenadierów ludowych. 
Utworzona w październiku 1944 roku z oddziałów 559 Dywizji Grenadierów. Walczyła w Zagłębiu Saary, Alzacji, Lotaryngii i nad Renem, gdzie poniosła ciężkie straty. W styczniu 1945 roku wchłonęła resztki 361 Dywizji Grenadierów Ludowych. W kwietniu 1945 roku dostała się do amerykańskiej niewoli w okolicy Münsingen.

</doc>
<doc id="807559" url="https://pl.wikipedia.org/wiki?curid=807559" title="Albert Pinkham Ryder">
Albert Pinkham Ryder

Albert Pinkham Ryder (ur. 19 marca 1847 w New Bredford, zm. 28 marca 1917) – amerykański malarz, jeden z przedstawicieli tonalizmu, najbardziej znany z poetyckich i nastrojowych obrazów, zwłaszcza marynistycznych, ale również z powodu swojej ekscentrycznej osobowości.
Życiorys.
Dzieciństwo i młodość.
Albert Pinkham Ryder był potomkiem rodzin z Cape Cod, a jego dziadkowie ze strony ojca należeli do surowej sekty metodystów, których kobiety ubierały się w stylu kwakrów. W 1840 roku rodzina Ryderów przeniosła się do New Bedford, wówczas największego portu wielorybniczego na świecie. Tu w 1847 roku urodził się Albert Pinkham Ryder, jako najmłodszy z czterech synów George’a Gage’a Rydera i Elizabeth Cobb Ryder. W rodzinnym mieście Ryder uczęszczał do publicznego gimnazjum dla chłopców. Upośledzenie wzroku, którego doznał w wyniku wadliwego szczepienia, uniemożliwiło mu kontynuowanie nauki. W tym czasie zaczął malować. Jego ojciec miał problemy z utrzymaniem pracy, a co za tym idzie i z utrzymaniem dochodów na odpowiednim poziomie. Rodzina trzymała się razem do 1866 roku, kiedy starszy brat ożenił się i wyjechał do Nowego Jorku, by prowadzić restaurację. Pozostali członkowie wkrótce zaczęli podążać za nim. Ryder i jego rodzice przybyli tam w latach 1869–1871.
Przyjazd do Nowego Jorku.
Po przyjeździe do Nowego Jorku Ryder złożył wniosek o przyjęcie do National Academy of Design, ale został odrzucony; przyjęto go dopiero później, na okres studiów pod kierunkiem portrecisty i grawera Williama Edgara Marshalla. W 1873 roku Ryder po raz pierwszy wystawił swoje prace w National Academy kontynuując wystawianie w latach 1881–1888. Szybko znalazł sprzymierzeńców w osobach niektórych z najbardziej postępowych postaci w sztuce amerykańskiej. W 1875 roku uczestniczył wraz z Johnem La Farge’em i Williamem Morrisem Huntem w wystawie prac artystów odrzuconych przez konserwatywną National Academy. Wystawę sponsorował nowojorski oddział angielskiej firmy Cottier &amp; Company, zajmującej się dekoracją wnętrz. Jej właściciel, Daniel Cottier, został marszandem Rydera i odegrał ważną rolę w promowaniu jego twórczości. W 1877 roku Ryder odwiedził Holandię i spędził miesiąc w Londynie z Cottierem. W tym samym roku wraz z Louisem Comfortem Tiffanym, Johnem La Farge’em, George’em Innessem, Olinem Levim Warnerem i Julianem Aldenem Weirem założył Society of American Artists regularnie wystawiając z członkami tego ugrupowania aż do 1887 roku. Pod koniec lat 70. XIX wieku Ryder malował parawany, ramy luster i panele meblowe, co łączyło go z Decorative Movement. W 1880 roku Ryder wynajął studio w budynku Benedick na Washington Square East, gdzie mieszkał i pracował przez następną dekadę. Być może pod wpływem swej nowej przyjaźni z malarzem-symbolistą Robertem Loftinem Newmanem, Ryder porzucił pastoralne pejzaże w stylu szkoły z Barbizon, na których ugruntował swoją pozycję w latach 70. XIX wieku i zaczął malować dramatyczne i pełne emocji obrazy oparte na klasycznej mitologii, wydarzeniach biblijnych, poezji, utworach scenicznych i operach Richarda Wagnera. Czasami pisał wiersze towarzyszące malowanym obrazom. Ryder złożył krótkie wizyty w Londynie: w 1877, 1887 i 1896 roku. W międzyczasie, w 1882 roku odbył dłuższą podróż z Danielem Cottierem i Olinem Levim Warnerem do Anglii, Francji, Hiszpanii, Maroka, Włoch, Szwajcarii i Holandii. Nie wiadomo, w jakim stopniu jego europejskie doświadczenia wpłynęły na niego. Znany był z podziwu dla twórczości Corota, Monicellego i Marisa. W połowie lat 80. Ryder zyskał poparcie wpływowych krytyków przyciągając wielu ważnych sponsorów. Nie powodziło mu się natomiast w życiu osobistym. Chociaż w młodości miał wielu przyjaciół płci męskiej, nie udało mu się pozyskać względów kobiet. Niepowodzenia w miłości napełniały go często frustracją, widoczną w jego obrazach, przedstawiających kobiety.
XX wiek.
Około roku 1900, coraz bardziej samotny i ekscentryczny, Ryder przestał malować nowe obrazy, a zaczął przerabiać i poprawiać swoje obrazy namalowane wcześniej. W 1901 roku Został odznaczony srebrnym medalem na wystawie Pan American w Buffalo. W 1902 roku został wybrany na członka stowarzyszonego National Academy of Design, a pełnoprawnym jej członkiem został w 1906 roku. W 1908 roku został członkiem National Institute of Arts. Kiedy w 1909 roku malarz Marsden Hartley zobaczył po raz pierwszy obrazy Rydera, napisał, że wstrząsnęły one nim do głębi. Jego wychowanek, Walt Kuhn, napisał później:
. Twórczość Rydera przypadła do gustu nowemu pokoleniu amerykańskich modernistów, a dziesięć jego obrazów znalazło się w 1913 roku na wystawie Armory Show. Był on jedynym amerykańskim artystą, którego prace wisiały w honorowej galerii Starych Mistrzów. Jego niewielkie, wizjonerskie pejzaże i mariny wisiały obok dzieł takich twórców jak: Paul Cézanne, Vincent van Gogh, Paul Gauguin i Odilon Redon, a także nieco starszego pokolenia, jak: Jean-Auguste-Dominique Ingres, Eugène Delacroix i Édouard Manet, francuskich prekursorów malarstwa modernistycznego.
Ryder w ostatnich latach życia był kimś w rodzaju samotnika, przestał dbać o siebie. Rzadko sprzątał swoje niewielkie mieszkanie pogrążając się miesiącami w nieczystościach. Jego pędzle, obrazy, niedojedzone grzanki i brudne filiżanki zmieszały się razem tworząc jedną wielką stertę śmieci. Po tym jak w 1915 roku zaczął podupadać na zdrowiu, przeprowadził się do Elmhurst na Long Island, gdzie w 1917 roku zmarł.
W 1947 roku, w 100. rocznicę jego urodzin Whitney Museum of American Art urządziło retrospektywną wystawę jego prac. Druga i największa wystawa prac artysty miała miejsce w okresie od 12 kwietnia do 29 lipca 1990 roku w National Museum of American Art, powtórzona następnie w Brooklyn Museum w okresie od 14 września 1990 do 7 stycznia 1991 roku.
Twórczość.
Albert Pinkham Ryder był jednym z największych wizjonerów wszech czasów. Jego senne, liryczne dzieła były rezultatem głęboko osobistej wizji. Jest najbardziej znany ze swoich uduchowionych obrazów, religijnych i literackich. Jego motywy były umieszczone na tle migocącego światła księżyca i poetyckich, ulotnych krajobrazów. Był przekonany, że obraz jest najlepiej zrozumiały dla widza dzięki wzbudzonym u niego emocjom. Jak większość malarzy tonalistycznych swojego pokolenia, przedkładał stany snu i doświadczenia psychologiczne nad rzeczywistość. Ryder należy do najbardziej enigmatycznych postaci w historii sztuki amerykańskiej. Choć namalował tylko 160 obrazów. jego prace były powszechnie podrabiane, a niektóre autentyczne zostały po jego śmierci zamienione przez innych. Ich chronologiczny rozwój jest niemożliwy do ustalenia, ponieważ artysta nigdy nie datował swych dzieł, rzadko je podpisywał i obsesyjnie przerabiał po ich wystawieniu lub sprzedaży. Jego niekonwencjonalne metody techniczne, dzięki którym starał się poprzez nakładanie licznych warstw glazur i pigmentów uzyskać bogate, ciemne kolory i szkliste powierzchnie, sprawiły, że jego prace stały się bardzo podatne na zmiany i uszkodzenia, dlatego trudno jest określić ich pierwotny wygląd. Wczesny styl Rydera, charakteryzujący się atrakcyjnym naturalizmem jasnych, gładko wykończonych motywów pastoralnych lub zwierzęcych, później przerodził się w coraz bardziej ponure nastroje wyrażone zarówno przy pomocy koloru, jak i stylu. Jego prace z lat 90. XIX wieku, uważane za punkt szczytowy jego kariery, przedstawiają urzekające sceny morskie, a także burzliwe scenerie z opery i literatury, w tym z Biblii. Według historyk sztuki Barbary Novak, cała twórczość Rydera, religijna lub świecka, może być postrzegana jako akt pobożności. Ryder namalował dwie wersje wielkanocnego porannego spotkania Chrystusa z Marią Magdaleną, inną wersję Drogi Krzyżowej, proroka Jonasza i wiele małych pejzaży. Te ostatnie są dziełem wizjonera i romantyka, który, podobnie jak w przypadku Jonasza, widzi całą naturę w gestii Boga. W swoich obrazach o tematyce religijnej Ryder najpełniej zrealizował postać ludzką. Widoczne to jest w dwóch obrazach Chrystusa i Marii Magdaleny oraz obrazie Joanny d’Arc, gdzie postać ma większy wymiar, jest oddana bardziej szczegółowo i z większą psychiczną tożsamością, niż w innych jego pracach. W jego dziennych lub księżycowych krainach i pejzażach morskich postacie ludzkie są zakorzenione w naturze, a ich postawę i gesty trudno odróżnić od ich otoczenia. Zdaniem historyka sztuki Lloyda Goodricha Ryder był jednym z niewielu autentycznych malarzy religijnych swego okresu, w którym religia nie była zwykłym konformizmem, ale głęboką osobistą emocją. Życie Chrystusa natchnęło go do realizacji kilku jego najtkliwszych i najbardziej poruszających dzieł.
Choć Ryder nigdy nie miał uczniów, to wywarł silny wpływ na współczesnego mu Ralpha Alberta Blakelocka oraz na pokolenie młodszych artystów, takich jak: Arthur Bowen Davies, Marsden Hartley, Rockwell Kent, Walt Kuhn i Kenneth Hayes Miller.

</doc>
<doc id="807566" url="https://pl.wikipedia.org/wiki?curid=807566" title="Benicasim">
Benicasim

Benicasim (hiszp. wym. ), Benicàssim (kat. wym. ) – gmina w Hiszpanii, we wspólnocie autonomicznej Walencja, w prowincji Castellón/Castelló, w comarce Plana Alta.
Powierzchnia gminy wynosi 36,1 km². W 2018 roku liczba ludności wynosiła 18 055, a gęstość zaludnienia 500,14 osoby/km². Wysokość bezwzględna gminy równa jest 15 metrów. Współrzędne geograficzne gminy to 40°3'19"N, 0°3'51"E. Kod pocztowy do gminy to 12560.
W 2015 burmistrzem gminy została María Susana Marqués Escoin z Partii Ludowej. 17 stycznia w gminie odbywają się regionalne fiesty.
Dzielnice i pedanías.
W skład gminy wchodzi siedem dzielnic i pedanías, walencyjskich jednostek administracyjnych. Są to:

</doc>
<doc id="807568" url="https://pl.wikipedia.org/wiki?curid=807568" title="Benicassim">
Benicassim



</doc>
<doc id="807576" url="https://pl.wikipedia.org/wiki?curid=807576" title="Kuźniczki">
Kuźniczki

Kuźniczki (niem. "Kleinhammer") – osiedle w Gdańsku, w dzielnicy Wrzeszcz.
Kuźniczki są częścią jednostki morfogenetycznej Wrzeszcz, która została przyłączona w granice administracyjne miasta w 1814. Osiedle należy do okręgu historycznego Wrzeszcz.
Historia.
W Kuźniczkach od XVI w. mieściła się osada dworska, na którą składał się park ze stawem, ogród oraz obiekty gospodarcze. Na jej terenie mieściły się takie obiekty jak:
Położenie.
Kuźniczki to część Wrzeszcza, położona po północnej stronie linii kolejowej Gdańsk Główny - Wejherowo, nad potokiem Strzyża. Osiedle leży na północno-zachodnim krańcu dzielnicy administracyjnej Wrzeszcz Dolny, graniczy z innymi dzielnicami - Wrzeszcz Górny i Zaspa-Młyniec.
System ulic.
Głównymi ulicami Kuźniczek były:
Obecnie do Kuźniczek, niepoprawnie pod względem historycznym, zalicza się także fragment zabudowań wokół ul. J. Kilińskiego aż do ul. T. Kościuszki lub nawet do ul. F. Hynka.

</doc>
<doc id="807577" url="https://pl.wikipedia.org/wiki?curid=807577" title="London Knights">
London Knights

London Knights – kanadyjski klub hokejowy z siedzibą w London.
Występuje w Ontario Hockey League w dywizji środkowo-zachodniej, konferencji zachodniej. Został założony w 1965 roku pod nazwą London Nationals.
Zawodnicy.
W zespole mecze rozgrywali zawodnicy, którzy później zostali wybrani w pierwszej rundzie draftu NHL, a później grali w National Hockey League m.in.: Rick Green, Rob Ramage, Brendan Shanahan, Rick Nash, Patrick Kane, John Tavares. Drużyna swoje mecze rozgrywa w mogącej pomieścić 9 100 osób hali John Labatt Centre.
Klub zastrzegł numery zawodników:

</doc>
<doc id="807578" url="https://pl.wikipedia.org/wiki?curid=807578" title="Kitchener Rangers">
Kitchener Rangers

Kitchener Rangers – juniorska drużyna hokejowa grająca w OHL w dywizji środkowo-zachodniej, konferencji zachodniej. Drużyna ma swoją siedzibę w Kitchener w Kanadzie.

</doc>
<doc id="807581" url="https://pl.wikipedia.org/wiki?curid=807581" title="Orawka">
Orawka



</doc>
<doc id="807587" url="https://pl.wikipedia.org/wiki?curid=807587" title="Jarabe de palo">
Jarabe de palo



</doc>
<doc id="807598" url="https://pl.wikipedia.org/wiki?curid=807598" title="Ksenia z Petersburga">
Ksenia z Petersburga

Ksenia z Petersburga, błogosławiona (cs. "Błażennaja Ksienia Pieterburgskaja") – święta Rosyjskiego Kościoła Prawosławnego.
Życiorys.
Urodziła się w latach 20. XVIII wieku, w znanej rodzinie. Po osiągnięciu pełnoletniości wyszła za mąż za pułkownika Andrzeja Fiodorowicza Pietrowa, który wkrótce zmarł, pozostawiając dwudziestosześcioletnią wdowę.
Śmierć męża mocno wpłynęła na młodą kobietę. Zapomniała jakby o ziemskich rzeczach i dla ludzi wydawała się być pozbawioną rozumu. Ksenia wybrała drogę szaleństwa Bożego. Wszystko, co miała, rozdała biednym, przebrała się w ubranie męża i zaczęła udowadniać ludziom, że zmarł nie on lecz jego żona – Ksenia Grigoriewna. Chodząc po ulicach Petersburga, często była obiektem szyderstw i poniżania. Po pewnym czasie mieszkańcy miasta przyzwyczaili się do jej obecności i wyglądu, a nawet zaczęli przynosić jej ciepłe ubranie i pieniądze. Ta jednak przyjmowała tylko najdrobniejsze datki, które natychmiast rozdawała biednym. Nie mając stałego miejsca zamieszkania, sypiała na polu za miastem, gdzie widywano ją, jak na kolanach modli się lub robi pokłony do ziemi na cztery strony świata.
Ksenia dostąpiła daru przepowiadania przyszłości – przewidziała, między innymi datę śmierci księżnej Elżbiety Pietrownej.
Zmarła w latach 90. XVIII wieku, mając 71 lat. Według legendy, przed śmiercią Ksenia miała wizję przedstawiającą ją i jej męża będących na zawsze razem w raju. Legenda chce przez to pokazywać, że ofiarne życie Kseni poświęcone miłości zmarłego męża było rzeczywiście skuteczne dla zbawienia dusz obydwojga. Jej ciało pogrzebano na cmentarzu Smoleńskim, a koło grobu zaczęły mieć miejsce cudowne uzdrowienia. W 1902 w tym miejscu zbudowano kapliczkę, istniejącą do dziś i przyciągającą licznych pielgrzymów zanoszących modlitwy do świętej. Uważana jest za najpopularniejszą świętą Petersburga i jedną z najbardziej czczonych świętych rosyjskich. W 1988 została kanonizowana przez Rosyjską Cerkiew Prawosławną.
Dzień wspomnienia świętej przypada na 24 stycznia.
Patronat.
Święta Ksenia jest szczególną orędowniczką przed Bogiem rodziców modlących się o to, by ich dzieci bez trudności przyswajały wiedzę.
Ikonografia.
W ikonografii święta przedstawiana jest jako nieco przygarbiona kobieta, odziana w brązową kurtkę, spod której widoczna jest czerwona sukienka. Na głowie ma chustę, zazwyczaj koloru białego, prawą rękę złożoną do modlitwy, a w lewej laskę. Niekiedy w tle ukazujących ją ikon widoczny jest fragment Sankt Petersburga, najczęściej Cmentarz Smoleński.

</doc>
<doc id="807604" url="https://pl.wikipedia.org/wiki?curid=807604" title="La Oreja de Van Gogh">
La Oreja de Van Gogh

La Oreja de Van Gogh (z hiszp. „Ucho van Gogha”) – hiszpański zespół pop, powstały w 1996 roku w San Sebastián.
W skład zespołu wchodzą: Pablo Benegas, Álvaro Fuentes, Xabi San Martín, Haritz Garde i Leire Martínez, która zastąpiła w 2008 poprzednią wokalistkę Amaię Montero.

</doc>
<doc id="807609" url="https://pl.wikipedia.org/wiki?curid=807609" title="David Bryan">
David Bryan

David Bryan Rashbaum (ur. 7 lutego 1962 w Perth Amboy) – amerykański muzyk i kompozytor, pochodzenia żydowskiego. Klawiszowiec zespołu Bon Jovi. Wcześniej grał w zespole Atlantic City Expressway (ACE). Wydał dwie solowe płyty: "On A Full Moon" (1995) oraz "Lunar Eclipse" (2000). Miał żonę April McLean (ślub w roku 1990), ale po piętnastu latach wzięli rozwód. Ma trójkę dzieci, bliźniaki Gabrielle i Colton (ur. 19 marca 1994 r.), oraz Tiger Lily (ur. 1 maja 2000 r.).
Dzieciństwo.
David urodził się w Perth Amboy, New Jersey, ale dorastał w Edison, New Jersey. Jego ojciec Eddie Rashbaum grał na trąbce. Z pochodzenia jest Żydem, ale po części ma polską krew - jego dziadkowie, od strony ojca, byli Polakami. Uczęszczał do szkoły podstawowej Clara Barton, gdzie nauczył się grać na wielu instrumentach, m.in.: skrzypcach, altówce, trąbce oraz klarnecie. Uczestniczył również do gimnazjum Herbert Hoover, a w późniejszym czasie ukończył John P. Stevens High School. Bryan zaczął się uczyć grać na fortepianie w wieku 7 lat.
Instrumentarium.
David Bryan głównie używa instrumentów firmy Yamaha. Na początku lat 80 używał syntezatorów analogowych, m.in. Memorymoog, Prophet, Oberheim. Podstawowym instrumentem było pianino elektryczne Yamah CP80. Rok 1986 przyniósł zmiany i na trasie promującej Slippery When Wet głównym instrumentem została Yamaha KX88, która towarzyszyła muzykowi do końca 1993 roku. W roku 1988 na trasie Jersey Syndicate Bryan używał również modelu DX7 oraz organów Hammonda. W 1993 roku podczas trasy promującej album Keep The Faith używał Yamahy CP80 w kolorze białym, organów Hammonda, dwóch KX88 oraz modelu SY85. Ponadto korzystał z instrumentu firmy Akai. Od 1994 roku jego podstawowym instrumentem jest pianino Yamaha P500. Podczas trasy promującej These Days używał dwóch syntezatorów Yamaha W5 oraz organów Hammonda. Trasa promująca Crush przyniosła kolejne zmiany - W5 zostały zastąpione przez model S80 a organy Hammonda przez Oberheim OB-5. w 2002 roku model S80 został zastąpiony przez pierwszy produkt z serii Motif. w 2007 roku został zastąpiony modelem Motif XS. Zestawienie to funkcjonuje do dzisiaj.

</doc>
<doc id="807611" url="https://pl.wikipedia.org/wiki?curid=807611" title="Zjednoczona Europa">
Zjednoczona Europa

Europejska Partia Federalistyczna (ang. European Federalist Party) – ogólnoeuropejska partia polityczna o poglądach paneuropejskich i federalistycznych. Jej głównym dążeniem jest doprowadzenie do powstania w pełni zjednoczonej, federalnej Unii Europejskiej ze znacznie wzmocnionymi strukturami demokratycznymi dających większy wpływ na kształtowanie jej polityki przez obywateli Unii (na przykład poprzez demokrację bezpośrednią i referenda ogólnoeuropejskie). Partia planowała start w wyborach do parlamentu europejskiego w 2014 roku. Nie jest zarejestrowana w Polsce.
Struktura.
Na czele partii stoi prezydent, władzę sprawuje także zarząd, senat, oraz poszczególni członkowie partii. Zjednoczona Europa różni się od większości partii paneuropejskich tym, że jej partie narodowe mają identyczną politykę na poziomie europejskim i podpisują ten sam statut. Członkami partii mogą zostać także obywatele krajów spoza Unii Europejskiej, jednakże znajdujących się na kontynencie europejskim.
Obecny zarząd partii został wybrany na konwencji w Leuven w 2009 roku i składa się z 11 członków oraz dwóch obserwatorów. Stanowisko prezesa partii piastuje Bengt Beier. Na dzień dzisiejszy została zarejestrowana w Danii, Mołdawii, Hiszpanii oraz Belgii. Partia posiada swoje lokalne struktury oraz przedstawicieli w niemal wszystkich państwach Europy.
Partia organizuje dwie coroczne konwencje, pierwsza odbywa się około Dnia Europy 9 maja, w miejscu wybranym przez senat partii. Druga natomiast odbywa się w październiku, zazwyzaj w stolicy Unii Europejskiej, Brukseli.
Historia.
Europejska Partia Federalistyczna powstała z połączenia francuskiej Partii Federalistycznej i pan-Europejskiej Zjednoczonej Europy. Zjednoczona Europa została założona w 2005 roku przez urodzonego w Finlandii duńskiego polityka Aki Paasovaara. 15 Kwietnia 2006 roku nastąpiło zjednoczenie z inną federalistyczną partią paneuropejską, United for Europe.
Pierwsza konwencja partii przeprowadzona została w dniach od 7 do 9 maja 2006 roku w Kopenhadze. Główne ustalenia to:
Od 24 maja do 7 czerwca 2006 roku, przeprowadzono pierwsze wybory do Senatu Zjednoczonej Europy.
Druga konwencja odbyła się w Brukseli, w dniach 26-29 października 2006 roku.
W styczniu 2007 roku Aki Paasovaara zrezygnował ze stanowiska lidera partii. Tego samego roku został także wybrany zupełnie nowy zarząd partii z Mikaelem Latreille na czele. W kwietniu 2008 roku Zjednoczona Europa ruszyła z kampanią "Five Damands" nawołującą do zmian w polityce Unii Europejskiej. Kilka miesięcy później w Niemczech powstało kolejne przedstawicielstwo partii.
W 2009 roku Zjednoczona Europa wybrała swój czwarty zarząd. W tym samym roku odbyły się konwencje we Frankfurcie oraz Salzburgu, które zaowocowały powołaniem nowego oddziału partii w Austrii oraz wybranie pięciu kandydatów do wyborów do Parlamentu Europejskiego. Ostatecznie jednak partia zaniechała wzięcia udziału w wyborach. Krótko potem powołana została Komisja Programowa odpowiedzialna za powstanie nowego programu partii, który został ostatecznie zatwierdzony na konwencji w Leuven w grudniu 2009.
Poglądy.
Większa część programu politycznego powstała w wyniku pracy Komisji Programowej powołanej w 2009 roku. Duża część ideologii pochodzi także z porozumienia z pierwszej konwencji w Kopenhadze. Sporo poglądów zdaje się być centrowymi, socjalliberalnymi – z jednej strony wspieranie liberalizmu gospodarczego, a z drugiej strony pamiętanie o zadbanie o tych, którym powiodło się gorzej oraz ochrona środowiska.
Poglądy ekonomiczne.
Partia generalnie popiera liberalną politykę ekonomiczną poprzez wspieranie liberalizacji i wolności gospodarczej rynków europejskich, optując za tworzeniem wewnątrz Unii Europejskiej kompanii międzynarodowych. Stawiając jednak na pierwszym miejscu interes Unii Europejskiej, Zjednoczona Europa popiera promowanie wpierw firm europejskich, przed tymi spoza Unii.
Poglądy socjalne.
Partia optuje za centrową politykę społeczną. Popiera pełną mobilność siły roboczej, jej prawo do życia i pracy w jakimkolwiek miejscu Europy.
Poglądy polityczne.
Celem istnienia i główną sferą działalności partii są właśnie jej postulaty polityczne. Zjednoczona Europa wspiera w pełni federalną zjednoczoną Europę, otwartą dla każdego europejskiego kraju (określone jako "członkowie Rady Europy oraz Białoruś") pod warunkiem spełnienia kryteriów kopenhaskich oraz wyrażenia zgody na jego akcesję w ogólnoeuropejskim referendum oraz w referendum w kraju kandydującym.
Partia dla zlikwidowania problemu deficytu demokracji instytucji Unii Europejskiej proponuje:
Zjednoczona Europa Popiera także scentralizowanie wszystkich unijnych instytucji w Brukseli, w przeciwieństwie do obecnegoo systemu lokalizowania ich (np. Parlamentu Europejskiego) jednocześnie w Brukseli, Strasburgu i Luksemburgu

</doc>
<doc id="807612" url="https://pl.wikipedia.org/wiki?curid=807612" title="Oreja de Van Gogh">
Oreja de Van Gogh



</doc>
<doc id="807613" url="https://pl.wikipedia.org/wiki?curid=807613" title="Copa América 1955">
Copa América 1955

Copa América 1955 – dwudzieste trzecie mistrzostwa kontynentu południowoamerykańskiego, odbyły się w dniach 27 lutego – 30 marca 1955 roku po raz piąty w Chile. Reprezentacje: Boliwii, Brazylia i Kolumbii wycofały się, co spowodowało, że w turnieju grało sześć zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Santiago na stadionie Nacional"
Końcowa tabela.
Dwudziestym trzecim triumfatorem turnieju Copa América został po raz dziesiąty zespół Argentyny.

</doc>
<doc id="807614" url="https://pl.wikipedia.org/wiki?curid=807614" title="Dywizje grenadierów ludowych">
Dywizje grenadierów ludowych

Dywizje grenadierów ludowych ("Volksgrenadier-Divisionen") – formacje Wehrmachtu tworzone od połowy 1944 roku.
Dywizje grenadierów ludowych zaczęto tworzyć w połowie 1944 roku i choć miały one skład zbliżony do typowej dywizji piechoty i podlegały dowództwu Wehrmachtu, to na podstawie rozkazu Głównego Urzędu SS ("SS-Führungshauptamt") z dnia 17 lipca 1944 roku właśnie SS odpowiadało za dobór kadry oficerskiej i podoficerskiej do tych oddziałów. Zgodnie z tym rozkazem stanowiska dowódcze w tych jednostkach mieli obsadzać ludzie deklarujący związek z narodowym socjalizmem. Całe składy osobowe podlegały także przepisom dyscyplinarnym i sądowym SS, a kadra dowódcza mogła być przenoszona na stanowiska wyłącznie do jednostek Waffen-SS. Dywizje tworzone zgodnie z tym rozkazem otrzymały przydomek „ludowy” ("volks") co miało być wyróżnikiem podkreślającym ich przywiązanie dla idei narodowego socjalizmu.
Można je podzielić na 2 kategorie:
Organizowane były do działań ofensywnych, każdy z 3 pułków liczył 2 bataliony, dlatego były mniej liczne niż dywizje piechoty. Dywizje grenadierów ludowych były jednak znacznie lepiej wyposażone w broń automatyczną (z założenia w dywizjach grenadierów ludowych karabiny szturmowe miały całkowicie zastąpić karabiny, co w praktyce okazało się niemożliwe do zrealizowania), a artyleria dywizyjna była w znacznym stopniu zmotoryzowana. Ich minusem były niedobory sprzętowe i brak doświadczenia części żołnierzy.
Ich debiut nastąpił podczas ofensywy w Ardenach.
Ogółem utworzono 79 dywizji grenadierów ludowych.
Struktura organizacyjna dywizji grenadierów ludowych.
Łącznie dywizja grenadierów ludowych liczyła 11 197 ludzi.

</doc>
<doc id="807618" url="https://pl.wikipedia.org/wiki?curid=807618" title="The Complete Works">
The Complete Works

The Complete Works – zestaw pudełkowy (box set) zawierający 14 albumów zespołu Queen wydanych do 1985 roku (od "Queen" do "The Works") oraz dodatkowy album "Complete Vision", zawierający siedem utworów wcześniej opublikowanych wyłącznie na singlach. Każda z czternastu płyt była zmiksowana cyfrowo i opakowana w białą kopertę z nadrukowanym rzymskim numerem określającym kolejność chronologiczną. Album "Complete Vision" otrzymał numer XIV. Reprodukcje okładek płyt znajdowały się w dołączonym do zestawu albumie. Uzupełnienie kompletu stanowiła mapa świata z zaznaczonymi występami Queen do roku 1985.

</doc>
<doc id="807624" url="https://pl.wikipedia.org/wiki?curid=807624" title="Owczarek chorwacki">
Owczarek chorwacki

Owczarek chorwacki – rasa psów należących do psów pasterskich i zaganiających, zaklasyfikowana do sekcji psów pasterskich (owczarskich). Podlega próbom pracy.
Rys historyczny.
Regularna hodowla owczarka chorwackiego rozpoczęła się 1935 roku, przez FCI rasa została uznana w 1969 roku. Psy te i spokrewnione z nimi rasy, takie jak Mudi i Pumi, były i są licznie spotykane na terenach Węgier, Słowenii i Chorwacji.
Wygląd.
W swojej ojczyźnie występuje w dwóch odmianach wielkościowych:
Szata i umaszczenie.
Umaszczenie jest czarne, z dopuszczalnymi na piersiach i łapach białymi znaczeniami. Szata jest lekko falująca, o włosie średnio długim, nigdy nie sfilcowanym.
Charakter i usposobienie.
Jest energiczny i chętny do współpracy, zadania wykonuje szybko i z entuzjazmem. Może sprawiać problemy przy braku zajęcia. Przy odpowiedniej socjalizacji nie ma problemów z obcymi, lecz też nie spoufala się z nimi i wybiera sobie jednego pana.
Użytkowość.
Od dawna owczarek chorwacki wykorzystywany był jako wszechstronny pies zaganiający i pilnujący stad owiec i bydła. Współcześnie także pełni te funkcje, zwłaszcza na terenach Chorwacji. Ze zwierzętami pracuje blisko. Oprócz pasterstwa, świetnie sprawdza się w psich sportach typu agility, z racji na swoją szybkość i zwinność. Może również z powodzeniem startować w konkursach posłuszeństwa.

</doc>
<doc id="807626" url="https://pl.wikipedia.org/wiki?curid=807626" title="Donna Summer">
Donna Summer

Donna Summer (ur. jako LaDonna Adrian Gaines 31 grudnia 1948 w Bostonie, zm. 17 maja 2012 w Naples w USA) – amerykańska piosenkarka muzyki disco, R&amp;B, pop i dance, eksperymentująca również z takimi nurtami jak soul, rock czy gospel. Szczyt jej popularności przypadł na drugą połowę lat 70., kiedy to nurt disco dominował na zachodnim rynku muzycznym. Swoimi osiągnięciami zapracowała sobie na tytuł „królowej muzyki disco”. Do jej największych hitów tamtej epoki należą „Love to Love You Baby”, „I Feel Love”, „Last Dance”, „MacArthur Park”, „Heaven Knows”, „Hot Stuff”, „Bad Girls”, „Dim All the Lights”, „No More Tears (Enough Is Enough)” (duet z Barbrą Streisand) oraz „On the Radio”. W późniejszych latach wylansowała też takie przeboje jak „The Wanderer”, „Love Is in Control (Finger on the Trigger)”, „State of Independence”, „She Works Hard for the Money” i „This Time I Know It's for Real”. Sprzedała ponad 100 milionów płyt na całym świecie. Zdobyła pięć nagród Grammy i sześć American Music Awards. Pośmiertnie (w 2013 roku) została wprowadzona do Rock and Roll Hall of Fame.
Pochodzenie i wczesne lata.
Urodziła się w Bostonie w stanie Massachusetts jako trzecia z siedmiorga dzieci. Jej ojciec, Andrew, był rzeźnikiem, a matka, Mary, pracowała jako nauczycielka. Była wychowywana w chrześcijańskiej rodzinie i jako kilkulatka zaczęła śpiewać w chórze kościelnym. Będąc w szkole średniej, występowała w szkolnych musicalach. Jeszcze jako nastolatka wyprowadziła się do Nowego Jorku i na krótko wstąpiła do zespołu o nazwie Crow, grającego rock psychodeliczny.
Kariera.
Pierwsze nagrania.
W 1968 roku Donna dostała rolę Sheili w niemieckiej wersji musicalu "Hair" wystawianym w Monachium. W tym samym roku, pod prawdziwym nazwiskiem Donna Gaines, wydała swój pierwszy singel „Wassermann”, będący niemiecką wersją „Aquarius/Let the Sunshine In”. Wkrótce zamieszkała w Wiedniu, gdzie pracowała w tamtejszej Operze Ludowej. Wydała dwa kolejne single, „If You Walkin' Alone” i „Sally Go 'Round the Roses”, które jednak nie zdobyły popularności. W 1970 roku pojawiła się w jednym odcinku niemieckiego serialu "11 Uhr 20".
Podczas jednej z sesji nagraniowych w Monachium poznała kompozytorów i producentów Giorgio Morodera i Pete'a Bellotte, z którymi nawiązała współpracę mającą trwać przez następne ok. osiem lat. W 1974 roku wydała wyprodukowany przez nich singel „Denver Dream” już jako Donna Summer, używając zanglicyzowanej wersji nazwiska jej ówczesnego męża, Helmutha Sommera. W tym samym roku ukazał się jej pierwszy album, "Lady of the Night". Nie okazał się on sukcesem, choć promujące go single „The Hostage” i „Lady of the Night” uplasowały się wysoko na liście sprzedaży w Holandii.
Szczyt popularności – epoka disco.
W 1975 roku ukazał się singel „Love to Love You Baby”, utrzymany w stylu disco i wzbudzający kontrowersje z powodu erotycznego wydźwięku jaki narzucał zmysłowy wokal Donny. BBC początkowo odmówiło emitowania tego utworu na antenie. Zdobył on mimo wszystko dużą międzynarodową popularność, docierając m.in. do 2. miejsca listy przebojów w USA i 1. w Kanadzie. Płyta pod tym samym tytułem również była sukcesem, uzyskując status złotej w Stanach Zjednoczonych i Wielkiej Brytanii. W roku 1976 ukazały się dwa kolejne albumy piosenkarki: "A Love Trilogy" i "Four Seasons of Love", które osiągnęły już nieco mniejszy sukces i z których pochodziły średnio popularne przeboje „Could It Be Magic”, „Try Me, I Know We Can Make It”, „Spring Affair” i „Winter Melody”.
Rok 1977 okazał się dla piosenkarki znacznie bardziej udany, kiedy to w maju ukazała się jedna z jej najpopularniejszych płyt, "I Remember Yesterday". Był to album koncepcyjny łączący dźwięki przeszłości, teraźniejszości i przyszłości. Na pierwszy singel wybrano balladę „Can't We Just Sit Down (And Talk It Over)”, lecz o wiele większym sukcesem okazała się piosenka „I Feel Love”, prezentująca rewolucyjne wówczas, elektroniczne brzmienie. Dotarła ona do 1. miejsca m.in. w Wielkiej Brytanii, Holandii i Australii i spopularyzowała użycie syntezatorów. Płyta "I Remember Yesterday" była sukcesem wydawniczym, pokrywając się złotem w USA oraz Wielkiej Brytanii, i wylansowała jeszcze jeden spory przebój, „Love's Unkind”, a także umiarkowanie popularne single „I Remember Yesterday” i „Back in Love Again”. Jeszcze w tym samym roku wydany został następny album, dwupłytowy "Once Upon a Time...", który także był albumem koncepcyjnym. Płyta, z której pochodziły przeboje „I Love You” i „Rumour Has It”, również uzyskała status złotej na rynku amerykańskim i brytyjskim. Summer nagrała też piosenkę „Down, Deep Inside” do filmu "Głębia", która osiągnęła względny sukces.
W 1978 roku Donna Summer wystąpiła w filmie "Dzięki Bogu już piątek", do którego nagrała kilka piosenek, w tym duży przebój „Last Dance”. Singel uplasował się w top 5 list przebojów w USA oraz Kanadzie i został uhonorowany Oscarem, Złotym Globem, American Music Award oraz Grammy. Jej kolejnym albumem było dwupłytowe wydawnictwo koncertowe pt. "Live and More", które spotkało się z sukcesem i było jej pierwszym albumem numer 1 na amerykańskiej liście Billboard 200. Z płyty pochodziły kolejne duże hity: „MacArthur Park”, jej pierwszy singel numer 1 na liście Hot 100 "Billboardu", oraz „Heaven Knows”, nagrany wspólnie z zespołem Brooklyn Dreams, w którym grał jej przyszły mąż, Bruce Sudano.
Największy sukces komercyjny piosenkarka osiągnęła w 1979 roku, dzięki dwupłytowemu albumowi "Bad Girls", który łączył brzmienie disco z elementami rocka i muzyki elektronicznej. Większość materiału napisali ponownie Moroder, Bellotte i Summer, choć część piosenek współtworzył też Harold Faltermeyer. Pierwsze dwa single, „Hot Stuff” i „Bad Girls”, zdobyły szczyty list sprzedaży w USA i Kanadzie, gdzie zostały też certyfikowane jako platynowe i są obecnie jednymi z największych hitów Donny Summer. Dużym sukcesem na rynku amerykańskim okazało się też nagranie „Dim All the Lights”, pierwsze w całości napisane przez Summer. Średnim sukcesem cieszyły się też single „Sunset People” i „Walk Away”. Za „Hot Stuff” piosenkarka zdobyła później nagrodę Grammy, a za „Bad Girls” – American Music Award. Album "Bad Girls" cieszył się szczególną popularnością w Stanach Zjednoczonych i Kanadzie, gdzie zdobył pierwsze miejsce na listach sprzedaży i pokrył się podwójną platyną. Jesienią 1979 ukazał się nowy singel, „No More Tears (Enough Is Enough)”, wykonywany w duecie z Barbrą Streisand, który również był numerem 1 w USA. Piosenka promowało zarówno album "Wet" Streisand, jak i dwupłytową składankę "" Summer, która była jej trzecim z rzędu albumem numer 1 w USA i później została tam wyróżniona statusem podwójnej platyny. Tytułowy singel „On the Radio” był kolejnym dużym hitem w Ameryce Północnej.
Lata 80..
W roku 1980 napięte stosunki między Donną Summer a Casablanca Records doprowadziły do jej odejścia z wytwórni. Piosenkarka pozwała firmę na 10 milionów dolarów i choć nie wygrała żadnych pieniędzy, to udało jej się uzyskać prawa wydawnicze do jej dorobku muzycznego. Amerykański producent David Geffen zaproponował jej lukratywny kontrakt z jego nowo powstałą wytwórnią Geffen Records i jeszcze w tym samym roku ukazał się album "The Wanderer". Choć wyprodukowali go Moroder i Bellotte, stanowił on zerwanie z nurtem disco, który wówczas mocno stracił na popularności, i był zwrotem ku muzyce nowofalowej. Tytułowa piosenka dotarła do czołówek list przebojów w Ameryce Północnej, choć kolejne single, „Cold Love” i „Who Do You Think You're Foolin'”, okazały się już mniej popularne. Płyta "The Wanderer" została na ogół przyjęta dobrze i otrzymała certyfikat złotej w USA.
W 1981 roku Summer nagrywała nowy materiał, a współpracowali z nią ponownie Moroder, Bellotte i Faltermeyer. Album miał być dwupłytowym wydawnictwem o tytule "I’m a Rainbow" zawierającym zróżnicowany repertuar, od tanecznego synth popu, poprzez R&amp;B, do pop-rocka. David Geffen nie był jednak przekonany co do kierunku nowych nagrań i wstrzymał wydanie albumu, który światło dzienne ujrzał dopiero 15 lat później, nakładem Mercury Records. Produkcję następnej płyty piosenkarki Geffen zlecił Quincy Jonesowi, w wyniku czego powstała płyta pt. "Donna Summer", wydana latem 1982. Krążek zdobył status złotego w USA i zawierał przebój „Love Is in Control (Finger on the Trigger)”, a także „State of Independence” i „The Woman in Me”, które spotkały się ze średnim zainteresowaniem.
Kolejną płytę, "She Works Hard for the Money", wyprodukował Michael Omartian, a dominował na niej taneczny pop z elementami rocka i R&amp;B. Album ukazał się w połowie 1983 roku i przyniósł duży hit w postaci feministycznego utworu tytułowego, który dotarł do top 5 list sprzedaży m.in. w USA, Kanadzie, Australii i Szwecji. Był to także pierwszy teledysk czarnoskórej artystki emitowany w wysokiej rotacji na powstałym niedawno kanale MTV. Sam album także cieszył się powodzeniem i został certyfikowany jako złoty w Stanach Zjednoczonych i Kanadzie. Popularność zdobyła też utrzymana w stylu calypso piosenka „Unconditional Love”, nagrana z brytyjskim zespołem dziecięcym Musical Youth, choć kolejne single „Love Has a Mind of Its Own” i „Stop, Look &amp; Listen” nie osiągnęły dużego sukcesu na listach. Nagranie „He's a Rebel” zdobyło za to nagrodę Grammy w kategorii Best Inspirational Performance.
Po sukcesie "She Works Hard for the Money" popularność Donny Summer zaczęła jednak spadać. Wydana we wrześniu 1984 roku płyta "Cats Without Claws", mimo iż także wyprodukowana przez Omartiana i utrzymana w podobnej stylistyce, spotkała się ze średnim zainteresowaniem. Był to pierwszy album Donny od czasu debiutu, który nie sprzedał się na tyle dobrze, by osiągnąć jakikolwiek certyfikat. Pierwszy singel, cover utworu „There Goes My Baby” z repertuaru grupy The Drifters, osiągnął umiarkowany sukces w Ameryce Północnej, ale kolejne single, „Supernatural Love” i „Eyes”, przeszły bez echa. Za balladę „Forgive Me” Summer otrzymała jednak kolejną nagrodę Grammy dla najlepszego utworu o charakterze duchowym (Best Inspirational Performance). W styczniu 1985 piosenkarka wykonała utwór „Livin' in America” na gali inauguracyjnej prezydenta Ronalda Reagana.
Summer ponownie nawiązała współpracę z Haroldem Faltermeyerem tworząc materiał na nowy album, któremu chciała nadać wyraźne brzmienie R&amp;B. Krążek zatytułowany "All Systems Go" ukazał się we wrześniu 1987 roku i poradził sobie na listach sprzedaży jeszcze gorzej niż "Cats Without Claws", nie wchodząc nawet do pierwszej setki amerykańskiej listy Billboard 200. Mimo to, pierwszy singel „Dinner with Gershwin” okazał się sporym przebojem na Wyspach Brytyjskich. Następny singel, „Only the Fool Survives”, osiągnął niewielki sukces w Kanadzie, a nagranie tytułowe – w Wielkiej Brytanii.
W 1988 roku piosenkarka pożegnała się z firmą Geffen Records, a jej kolejny album został wydany przez Atlantic Records w marcu 1989. Płyta "Another Place and Time" była efektem współpracy z brytyjską grupą producencką Stock Aitken Waterman, bardzo popularną w tamtym czasie. Wydawnictwo, utrzymane w tanecznym, popowym klimacie, cieszyło się o wiele lepszym przyjęciem niż dwa poprzednie albumy, szczególnie w Wielkiej Brytanii, gdzie otrzymało status złotej płyty. Pierwszy singel „This Time I Know It's for Real” dotarł do top 10 list sprzedaży zarówno w Europie jak i Ameryce Północnej i był to ostatni tak duży przebój Donny Summer. Sporą popularnością okazały się też piosenki „I Don't Wanna Get Hurt” i „Love's About to Change My Heart”, a dwa ostatnie single, „Breakaway” i „When Love Takes Over You”, osiągnęły już niewielki sukces na listach.
Lata 90..
W 1990 roku koncern Warner Music Group wydał składankę "The Best of Donna Summer", która cieszyła się szczególną popularnością na rynku brytyjskim. Kolejny studyjny album Donny, "Mistaken Identity", został wydany w sierpniu 1991 i był ukierunkowany na R&amp;B i modny wówczas styl new jack swing. Okazał się on jednak całkowitą porażką komercyjną i nie wszedł na żadne główne listy sprzedaży. Płytę promowały dwa single: ballada „When Love Cries” i taneczne nagranie „Work That Magic”, które osiągnęły tylko znikomy sukces na listach przebojów.
W roku 1992 Donna Summer otrzymała swoją gwiazdę w hollywoodzkiej Alei Gwiazd i nagrała nowy taneczny utwór „Carry On” w duecie z Giorgio Moroderem na jego płytę "Forever Dancing". Piosenka była ich pierwszą kolaboracją od ponad dziesięciu lat i ukazała się rok później także na jej nowej dwupłytowej kompilacji "The Donna Summer Anthology". W 1993 jej wersja „La vie en rose” ukazała się na składance "Tribute to Edith Piaf" zawierającej covery piosenek z repertuaru Édith Piaf wykonywane przez różnych artystów.
W 1994 roku, nakładem Mercury Records, Summer wydała bożonarodzeniowy album "Christmas Spirit", wyprodukowany przez Michaela Omartiana, na którym oprócz świątecznych klasyków znalazły się trzy autorskie utwory piosenkarki. Płycie nie udało się jednak wejść na listy sprzedaży. Jeszcze w tym samym roku ukazał się kolejny album kompilacyjny, "Endless Summer: Donna Summer's Greatest Hits", zawierający największe przeboje i dwa nowe utwory: „Melody of Love (Wanna Be Loved)”, który był średnim hitem w Wielkiej Brytanii, oraz „Any Way at All”. W 1994 roku Donna zaczęła też gościnnie pojawiać się w amerykańskim serialu "Family Matters".
Remiksy piosenki „I Feel Love” autorstwa Masters at Work i Faithless, z nowo nagranym wokalem Donny, zostały wydane na singlu w 1995 roku i zdobyły sporą popularność, szczególnie na rynku brytyjskim. Sukcesem okazały się tam również remiksy „State of Independence”, wydane w 1996. W tym samym roku piosenkarka pojawiła się na albumie "Gently" Lizy Minnelli w duecie „Does He Love You?”, a także na ścieżce dźwiękowej do filmu "Tunel", na którą nagrała utwór „Whenever There Is Love” z Bruce’em Robertsem. W 1997 roku utwór „Carry On” został zremiksowany i wydany ponownie, ciesząc się zainteresowaniem w amerykańskich klubach, a w 1998 zdobył nagrodę Grammy dla najlepszego nagrania tanecznego.
W lutym 1999 Donna udzieliła koncertu telewizyjnego, emitowanego na żywo w stacji VH1. Gościnnie wystąpiła na nim australijska piosenkarka Tina Arena. Koncert okazał się drugim najchętniej oglądanym programem roku na kanale VH1, a jego zapis został później wydany na DVD oraz koncertowym albumie "Live &amp; More Encore". Na płycie znalazły się dwa nowe nagrania studyjne: cover „Con te partirò” Andrei Bocellego, utrzymany w stylu dance i zatytułowany „I Will Go with You (Con te partirò)”, oraz „Love Is the Healer”. Pierwszy z nich, tak jak i sam album, zdobył umiarkowaną popularność na listach sprzedaży.
Ostatnie lata.
W roku 2000 Donna wydała singel „The Power of One” do filmu "". Pojawiła się też gościnnie na różnych wydawnictwach, m.in. w duecie „When I Look Up” na płycie "Vertical" piosenkarza gospel Darwina Hobbsa, w kilku utworach na religijnym albumie "Child of the Promise" czy piosence „Rosie Christmas” na świątecznej składance "Another Rosie Christmas", której pomysłodawczynią była Rosie O’Donnell.
W 2003 roku koncern Universal Music Group wydał nową kompilację "The Journey: The Very Best of Donna Summer" z trzema nowymi piosenkami, w tym „You're So Beautiful”, która okazała się popularna w klubach, oraz „Dream-A-Lot's Theme (I Will Live for Love)”, wyprodukowaną przez Giorgio Morodera. W tym samym roku Summer opublikowała też swoją autobiografię, "Ordinary Girl: The Journey". W roku 2004 piosenkarka została wprowadzona do Dance Music Hall of Fame, równocześnie z utworem „I Feel Love”.
Na początku 2005 roku na rynku ukazała się kolejna dwupłytowa składanka "Gold", a następnie Donna pojawiła się na dwóch albumach-hołdach: "Songs from the Neighborhood" ku pamięci Freda Rogersa i "So Amazing" z piosenkami Luthera Vandrossa. Pod koniec 2005 roku wydała singel „I Got Your Love”, który był kolejnym klubowym sukcesem. Następnie nagrała wokal do piosenki „A Whole New World” na płytę "At the Movies" Dave'a Koza.
W maju 2008 artystka wydała pierwszą od niemal 17 lat studyjną płytę z premierowym materiałem, "Crayons". Album ukazał się nakładem Burgundy Records i był mieszanką różnych stylów, w tym R&amp;B i dance. Okazał się on średnim sukcesem, a promujące go single „I'm a Fire”, „Stamp Your Feet” i „Fame (The Game)” dotarły do 1. miejsca amerykańskiej listy Hot Dance Club Songs. W grudniu 2009 Summer wystąpiła podczas uroczystości wręczenia Pokojowej Nagrody Nobla Barackowi Obamie w Oslo, wykonując kilka swoich przebojów z lat 70. i 80.
W 2010 roku Donna ujawniła plany nagrania albumu ze standardami muzyki popularnej, a także nowego albumu w klimacie dance. Jesienią jej nowy singel „To Paris with Love” został jej kolejnym numerem 1. na liście klubowej w USA. W tym samym roku artystka nagrała utwór „Nether Lands” na album z coverami piosenek Dana Fogelberga pt. "A Tribute to Dan Fogelberg" i wzięła udział w nagraniu programu telewizyjnego Davida Fostera pt. "Hitman Returns: David Foster &amp; Friends" dla stacji PBS, gdzie zaśpiewała solo, a także w duecie z Sealem. W połowie 2011 roku pojawiła się gościnnie jako członkini jury w amerykańskim programie rozrywkowym "Platinum Hit". Jej ostatni koncert miał miejsce w październiku 2011 w Las Vegas, również u boku Fostera.
Śmierć i wydawnictwa pośmiertne.
Donna Summer zmarła rano 17 maja 2012 roku w swoim domu w Naples na raka płuca. Nowotwór zdiagnozowano u niej 10 miesięcy wcześniej, jednak artystka trzymała tę wiadomość w tajemnicy, dzieląc się nią jedynie z mężem i trójką dzieci. Donna wierzyła, że choroba była rezultatem wdychania toksycznego pyłu unoszącego się nad wieżami World Trade Center po zamachu z 11 września 2001 roku – tamtego dnia przebywała w swoim apartamencie bardzo blisko od miejsca ataku. Z drugiej strony, faktem jest iż piosenkarka w przeszłości przez kilka lat paliła papierosy, a następnie przebywała w klubach, gdzie narażona była na palenie bierne.
Pogrzeb artystki odbył się 23 maja 2012 w kościele prezbiteriańskim w Nashville i był przeznaczony jedynie dla rodziny i najbliższych przyjaciół Donny Summer. Została ona pochowana pod imieniem i nazwiskiem Donna Summer Sudano na cmentarzu Harpeth Hills Memory Gardens w Nashville. Wskutek śmierci piosenkarki odnotowano znaczny wzrost zainteresowania jej muzyką – w Stanach Zjednoczonych sprzedaż jej płyt wzrosła o ponad 3200%, a cyfrowa sprzedaż jej utworów o ponad 4100%.
W kwietniu 2013 artystka została pośmiertnie wprowadzona do Rock and Roll Hall of Fame. W październiku ukazał się remix album pt. "Love to Love You Donna", na który remiksy jej przebojów stworzyli m.in. Giorgio Moroder, Laidback Luke, Chromeo, Duke Dumont, Afrojack i Hot Chip. Wydawnictwo promowały nowe wersje „Love Is in Control (Finger on the Trigger)” i „MacArthur Park”. W grudniu 2014 siedem albumów Donny nagranych w latach 1980–1991 zostało wznowionych wraz z bonusowymi utworami. W następnych latach zostały wydane kolejne kompilacje: "Hits, Singles &amp; More" (2015), "The Ultimate Collection" (2016) i "Summer: The Original Hits" (2018), a także jubileuszowe wydania "Another Place and Time" i "The Wanderer". W międzyczasie ukazały się również nowe remiksy „Enough Is Enough” (2017) oraz „Hot Stuff” autorstwa Kygo (2020).
Życie prywatne.
W 1973 roku wyszła za mąż za austriackiego aktora Helmutha Sommera i jeszcze w tym samym roku urodziła się ich córka Natalia Pia Melanie Sommer, nazywana Mimi. Para rozwiodła się jednak już po kilku latach. 16 lipca 1980 jej mężem został Bruce Sudano z zespołu Brooklyn Dreams. 5 stycznia 1981 na świat przyszła ich córka Brooklyn Sudano, a 11 sierpnia 1982 urodziła się kolejna córka, Amanda Sudano. Piosenkarka doczekała się także czterech wnucząt. W 1995 roku przeprowadziła się z Los Angeles do Nashville w stanie Tennessee.
W drugiej połowie lat 70. Donna zmagała się z depresją i bezsennością. Powodem okazało się postępowanie jej ówczesnej wytwórni, Casablanca Records, która wbrew jej woli podtrzymywała pełen seksapilu wizerunek piosenkarki. Szefowie firmy dyktowali, jak ma się zachowywać i ubierać, a nawet ingerowali w życie prywatne. W 1976 roku artystka próbowała popełnić samobójstwo poprzez skok z okna hotelu, lecz została powstrzymana przez swoją pokojówkę. W październiku 1979 roku odnowiła swoje życie religijne i stała się „nowonarodzoną chrześcijanką”. Silną wiarę utrzymała do końca życia i niejednokrotnie dawała jej wyraz w swojej twórczości, m.in. w piosenkach „I Believe in Jesus”, „He's a Rebel” i „Forgive Me”.

</doc>
<doc id="807630" url="https://pl.wikipedia.org/wiki?curid=807630" title="Roztocznica naga">
Roztocznica naga



</doc>
<doc id="807631" url="https://pl.wikipedia.org/wiki?curid=807631" title="Tashkent Open">
Tashkent Open

Tashkent Open – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach twardych we uzbeckim Taszkencie od 1999 roku do 2019 turniej rangi WTA International Series natomiast od 2020 roku rangi WTA 125K series.

</doc>
<doc id="807634" url="https://pl.wikipedia.org/wiki?curid=807634" title="Świńskie Głowy">
Świńskie Głowy

Świńskie Głowy (dawniej "Świniegłowy", niem. "Drei Schweinsköpfe") – nieistniejąca już osada w Gdańsku, na terenie dzielnicy Chełm.
Historia.
Świńskie Głowy znajdowały się na gruntach dawnej wsi Maćkowy, która została przyłączona w granice administracyjne miasta w 1973. Należy do okręgu historycznego Wyżyny. Pierwszym dzierżawcą założonej w roku 1597 osady był Konstantyn Ferber posiadający w rodowym herbie trzy odcięte świńskie głowy.

</doc>
<doc id="807636" url="https://pl.wikipedia.org/wiki?curid=807636" title="Bret Michaels">
Bret Michaels

Bret Michaels, właśc. Bret Michael Sychak (ur. 15 marca 1963 w Butler) – amerykański wokalista i gitarzysta glamrockowego zespołu Poison, także scenarzysta, reżyser i aktor telewizyjny i filmowy. W 2006 został sklasyfikowany na 40. miejscu listy 100 najlepszych wokalistów wszech czasów według Hit Parader.
Życiorys.
Ma rusińskie (ze strony dziadka ojca), irlandzkie, angielskie, niemieckie i szwajcarskie pochodzenie. Urodził się w Butler w Pensylwanii jako syn Wally’ego i Marjorie Sychaków. Jego imię zostało zaczerpnięte od bohatera serialu ABC "Maverick" – Breta Mavericka, którego grał James Garner. Jego wujek Nick Sychak walczył w Omaha Beach w Inwazji Normandii i został zabity w akcji we Francji w 1944 roku. Wychowywał się z dwiema siostrami – Michelle i Nicole – w Harrisburg. Jego ojciec, który był w marynarce wojennej, został przeniesiony do wewnętrznego posterunku marynarki wojennej w Mechanicsburgu, gdzie Bret uczęszczał do Mechanicsburg Area Senior High School. Kiedy miał sześć lat wykryto u niego cukrzycę i był zależny od insuliny.
W latach 1993-94 romansował z aktorką Pamelą Anderson, a nagrane sceny seksualne z Anderson, również znalazły się w Internecie. Klatki z filmu po raz pierwszy pojawiły się na łamach magazynu Penthouse w marcu 1998. W sierpniu 1993 trafił na okładkę magazynu „Playgirl”.
Pojawił się w jednym z odcinków serialu CBS "Prawo Burke’a" ("Burke’s Law", 1994) jako Roger Cooper i "Stan wyjątkowy" ("Martial Law", 1999) jako Ray Darrell. W 1998 roku zadebiutował jako reżyser, scenarzysta i producent dramatu sensacyjnego "Kodeks zbrodni" ("No Code of Conduct"), gdzie także wcielił się w postać Franka „Shane’a” Fieldsa u boku Charliego Sheena, Martina Sheena i Marka Dacascosa, a także był reżyserem i scenarzystą thrillera psychologicznego "A Letter from Death Row" (1998), gdzie zagrał główną rolę zabójcy Michaela Raine’a. Wystąpił w dramacie sportowym Zalmana Kinga "Wysoka fala" ("In God's Hands", 1998) jako Phillips.
W reality-show MTV Polska "Miłość w rytmie rocka z Bretem Michaelsem" ("Rock of Love with Bret Michaels", 2007–2009) grupa fanek Michaelsa walczyła o jego względy. Program wygrała Jes Rickleff. Z kontraktu wynikało, że zwyciężczyni nie będzie mogła się widzieć z Michaelsem przez pół roku. Ich związek się nie udał. Drugą edycję programu wygrała Ambre Lake. W trzeciej edycji dziewczyny podróżowały autobusem po całym kraju, zwyciężyła Taya Parker. Czwarta edycja jest w trakcie realizacji. W Polsce emitowana jest druga edycja reality-show.
W latach 1994-2012 był związany z Kristi Gibson, z którą ma dwie córki: Raine Elizabeth (ur. 20 maja 2000 w Los Angeles) i Jorję Bleu (ur. 5 maja 2005).

</doc>
<doc id="807639" url="https://pl.wikipedia.org/wiki?curid=807639" title="Giovanne Elber">
Giovanne Elber



</doc>
<doc id="807648" url="https://pl.wikipedia.org/wiki?curid=807648" title="From First to Last">
From First to Last

From First to Last (w skrócie FFTL) – założony w 1999 roku początkowo nazywali się First to Last w 2003 zmienili nazwę na From First To Last, amerykański zespół zaczynający jako grupa grająca post hardcore z elementami metalcore, a obecnie dużo lżejszą odmianę post hardcore, nazywany przez fanów zespołem emo.
Obecną siedzibą zespołu jest Los Angeles w Kalifornii, ale początki zespołu związane są z miejscowościami Valdosta (Georgia) i Tampa na Florydzie.
Zespół wydał swoją pierwszą EP "Aesthetic" w 2003 roku z wokalistą Phillipem Reardonem, a następnie "Dear Diary, My Teen Angst Has Body Count" w 2004 r. i Heroine w 2006 r., już z wokalistą Sonnym Moore'em.
Po odejściu Moore'a w lutym 2007 r. w związku z pracą przez niego nad solowym projektem electro/alternative, do zespołu dołączył basista Matt Manning, a Matt Good przeniósł się na wokal i gitarę. W 2008 zrealizowali album zatytułowany po prostu "From First to Last" dla Suretone Records. W dniu 27 sierpnia 2009, From First to Last potwierdził swój udział w Rossstar's Punk DJ Rock Show, co spowodowało, że musieli odejść z wytwórni Suretone, ale związali się kontraktem z Rise Records. Pod koniec 2009 rozstali się z długoletnim gitarzystą i wokalistą Travisem Richterem. Ich czwarty album, "Throne to the Wolves" został wydany 16 marca 2010. Ich najnowszy singiel to "Dead Trees" który został wydany 13 lutego 2015 przez Sumerian Records. 27 kwietnia 2015 zespół wydał płytę zatytułowaną "Dead Trees". W 2017 roku do składu wrócił Sonny Moore. Również w 2017 FFTL wydali singel "Make War".
Historia.
Zespół powstał kiedy Travis zaczął grać z Mattem. Był tam Matt, Travis, Joey i Steve. Następnie drogi ze Steve'em się rozdzieliły i do kapeli dołączył Greg (wokal). Oprócz śpiewania zajął się również grą na perkusji i pisaniem piosenek (stworzył 3, które trafiły na demo zespołu). Ich przyjaciel Derek był w blackmetalowej grupie zwanej Memories of Orlando. Ich współpraca rozpoczęła się wraz z przebywaniem ze sobą. Pewnego dnia stwierdzili, że założą zespół zwany Skeleton Slaughter vs. Fetus Destroyer, który później zmienił nazwę na "Color of Violence". Członkowie zakochali się w grze Dereka i chcieli zobaczyć jego interpretacje piosenek 'From First to Last'. Po wypróbowaniu go stwierdzili, że jest doskonały, więc zastąpił on Grega.
Po podpisaniu kontraktu z Epitaph Records zespół wziął się do roboty i zaczął nagrywać w Gainseville na Florydzie. Piosenki zostały napisane w 2 tygodnie (oprócz "Emily", "Hidden Song" i "I Liked You Better Before You Were Naked on the Internet"). Zaczęto nagrywać partie gitarowe bez wokalu. Sonny przyleciał do Georgii aby wypróbować grę na gitarze (ze względu na to, że Matt miał zająć się śpiewaniem), ale role się odwróciły. Jednak w lutym 2007 Moore zdecydował się na karierę solową i odszedł z zespołu. Frontmanem grupy został Matt Good. Do zespołu dołączył również Matt Manning.
W 2008 roku ich utwór "I Once Was Lost But Now Am Profound" wykorzystany został w grze ", "
24 listopada 2014 roku wydali singiel" "Dead Trees" "promujący nowy album który został wydany w 27 kwietnia 2015.
30 lipca 2016 roku Sonny Moore podczas audycji Beats 1, w której występował jako Skrillex, udostępnił na swoim facebooku stronę FFTL. W audycję wpleciono 'bonus track', który można nazwać wczesną wersją 'Make War'.. 1 sierpnia 2016 roku Spencer Sotelo napisał na swoim twitterze, że nie jest już dłużej członkiem From First to Last.
15 stycznia 2017 roku zespół oficjalnie wydał single 'Make War' i potwierdził, że Sonny Moore znów jest członkiem zespołu. 7 lutego 2017 roku FFTL zagrali w starym składzie podczas Emo Nite 2016 w Los Angeles, na którym grali piosenki z albumu "Dear Diary, My Teenage Angst Has a Body Count" oraz nowe single "Make War". Cały koncert można było zobaczyć na Instagramie Sonny'ego Moore'a. Najprawdopodobniej w 2017 pojawi się nowy album w starym składzie.

</doc>
<doc id="807651" url="https://pl.wikipedia.org/wiki?curid=807651" title="Richard Zouch">
Richard Zouch

Richard Zouch (ur. ok. 1590, zm. 1 marca 1661) – angielski prawnik, sędzia Sądu Admiralicji; pisał na temat zastosowania prawa rzymskiego w prawie międzynarodowym publicznym. Prześladowany w okresie Protektoratu Olivera Cromwella, zachował jednak stanowisko profesora na Uniwersytecie Oksfordzkim. W okresie restauracji monarchii odpowiedzialny za przywrócenie do pracy profesorów, którym odebrano możliwość wykładania. Twórca pojęcia ius inter gentes (łac. prawo między narodami), który to termin zastąpił dotychczas używany - ius gentium (prawo narodów). Obok Grotiusa uważany z jednego z największych znawców prawa międzynarodowego XVII wieku. (prawo narodów). W swoich pracach oprócz znaczenia prawa naturalnego, podnosił znaczenie zwyczaju oraz umów międzynarodowych z naczelną zasadą pacta sunt servanda.

</doc>
<doc id="807653" url="https://pl.wikipedia.org/wiki?curid=807653" title="Hexaemeron">
Hexaemeron



</doc>
<doc id="807656" url="https://pl.wikipedia.org/wiki?curid=807656" title="Alexander Cadogan">
Alexander Cadogan

Alexander George Montagu Cadogan (ur. 24 listopada 1884 w Londynie, zm. 9 lipca 1968 tamże) – brytyjski arystokrata i polityk, najmłodszy syn George’a Cadogana, 5. hrabiego Cadogan, i lady Beatrix Craven, córki 2. hrabiego Craven, młodszy brat 6. hrabiego Cadogan.
Życiorys.
Dzieciństwo spędził w rodzinnej rezydencji Chelsea House w Londynie i posiadłościach ziemskich niedaleko Bury St Edmunds w hrabstwie Suffolk. Wykształcenie odebrał w Eton College i w Balliol College w Oksfordzie. Na Uniwersytecie studiował historię i uzyskał, ku swojemu rozczarowaniu, tytuł naukowy drugiej klasy. Po studiach rozpoczął starania o przyjęcie go do Służby Dyplomatycznej. Przez dwa lata uczył się języków obcych i w 1908 r. zdał wszystkie konieczne egzaminy. W styczniu 1909 r. otrzymał swoje pierwsze zadanie – został attaché brytyjskiej ambasady w Stambule.
Podczas 3-letniego pobytu w Turcji nauczył się języka tureckiego. W 1912 r. został odwołany do Londynu i w kwietniu 1913 r. otrzymał kolejne stanowisko, tym razem w ambasadzie w Wiedniu. Musiał opuścić to miasto 14 sierpnia 1914 r., dwa dni po wypowiedzeniu wojny Austro-Węgrom przez Zjednoczone Królestwo. Podczas wojny Cadogan rozpoczął 20-letni okres pracy w Foreign Office. Po wojnie często reprezentował Wielką Brytanię w Lidze Narodów. Stał się również bliskim współpracownikiem Anthony’ego Edena.
W 1933 r., w związku z nabierającą tempa japońską ekspansją w Chinach, Cadogan został wysłany na placówkę w Pekinie, z czego był bardzo zadowolony. W Kraju Środka spędził 2 lata i zaprzyjaźnił się z chińskim przywódcą nacjonalistycznym, Czang Kaj-szekiem. W 1936 r. Cadogan powrócił do Wielkiej Brytanii i Eden, nowo mianowany minister spraw zagranicznych mianował Cadogana zastępcą podsekretarza stanu w ministerstwie. 1 stycznia 1938 r. objął urząd permanentnego podsekretarza stanu w Foreign Office. Pozostawał na tym stanowisku do 1946 r.
W dobie kryzysu związanego ze sprawą Kraju Sudetów Cadogan, świadom nieprzygotowania wojennego Wielkiej Brytanii i Francji, opowiadał się za polityką „uspokajania” Adolfa Hitlera. Kiedy jednak na konferencji w Monachium w 1938 r. premier Neville Chamberlain i minister spraw zagranicznych lord Halifax chcieli spełnić żądania kanclerza III Rzeszy kosztem terytorium Czechosłowacji, Cadogan sprzeciwił się temu i próbował przekonać Chamberlaina do rezygnacji z tych planów, ale premiera przekonały racje Halifaksa.
Latem 1939 r. Cadogan uczestniczył w próbach pokojowych negocjacji z Hitlerem prowadzonymi przez szwedzkiego dyplomatę-amatora Birgera Dahlerusa. Nie zgadzał się jednak z brytyjskim ambasadorem w Berlinie, Nevilem Hendersonem, który uważał, że Hitlera da się łatwo kontrolować. Po wybuchu II wojny światowej Cadoganowi udało się uzyskać mocną pozycję w Foreign Office, a z jego zdaniem liczyli się zarówno Halifax, jak i Eden, który w 1940 r. powrócił na stanowisko ministra.
Po przejęciu władzy przez laburzystów w 1945 r. Cadogan pozostał na swoim stanowisku, ciesząc się poparciem nowego ministra, Ernesta Bevina. W 1946 r. zaproponowano mu stanowisko przedstawiciela Wielkiej Brytanii przy Organizacji Narodów Zjednoczonych. Cadogan wolał raczej stanowisko ambasadora w Waszyngtonie, ale jego nikła znajomość spraw amerykańskich nie pozwoliła mu na otrzymanie tego stanowiska. Ostatecznie zrezygnował więc z funkcji permanentnego podsekretarza stanu i przyjął propozycję pracy przy ONZ-ecie. Na tym stanowisku pozostał do przejścia na emeryturę, co nastąpiło w 1948 r.
Dwa lata później Cadogan został mianowany przewodniczącym Rady Nadzorczej BBC, co było nominacją o tyle zaskakującą, że Cadogan nie przepadał za środkami masowego przekazu. Na tym stanowisku pozostał do 1957 r. Zmarł w Londynie w 1968 r. Przez całe życie prowadził dziennik, o którym wiedziało niewiele osób. Jego publikacja w 1971 r. stała się sensacją.
Życie prywatne.
3 sierpnia 1912 r. poślubił lady Theodosię Louisę Augustę Acheson (1882-?), córkę Archibalda Achesona, 4. hrabiego Gosford, i lady Louisy Montagu, córki 7. księcia Manchester. Alexander i Theodosia mieli razem syna i trzy córki:
Odznaczenia.
Cadogan był odznaczony: 
Od 1946 r. był członkiem Tajnej Rady. Od 1950 r. był honorowym członkiem Balliol College Society. Otrzymał również tytuły honorowego doktora prawa cywilnego od uniwersytetów w Toronto, Montrealu i Princeton.

</doc>
<doc id="807658" url="https://pl.wikipedia.org/wiki?curid=807658" title="Jean-Marie Leclair">
Jean-Marie Leclair

Jean-Marie Leclair zw. l’aîné "starszy" (ur. 10 maja 1697 w Lyonie, zm. 22 października 1764 w Paryżu) – francuski kompozytor i skrzypek okresu baroku. Uważany za założyciela francuskiej szkoły skrzypiec.
Życiorys.
Urodził się w Lyonie, w wielodzietnej rodzinie właściciela sklepu z pasmanterią i równocześnie muzyka amatora. Był najstarszy z ośmiorga rodzeństwa; trzech jego braci również było muzykami: Jean-Marie Leclair młodszy (1703–77), Pierre Leclair (1709–84) i Jean-Benoît Leclair (ur. 1714, zm. po 1759).
Studiował grę na skrzypcach i taniec. Jako baletmistrz debiutował w operze lyońskiej jeszcze przed ukończeniem 19. roku życia. Występował tak razem z baleriną Marie-Rose Casthagnié, którą poślubił w 1716 (zm. w 1728). W 1722 dołączył do zespołu Teatro Regio w Turynie jako pierwszy tancerz i baletmistrz. Możliwe, że w tym czasie pobierał też prywatne lekcje gry na skrzypcach u Somisa.
Następnie wyjechał do Paryża, gdzie w 1723 zyskał możnego protektora w osobie Josepha Bonniera de la Mosson, jednego z najbogatszych osób w ówczesnej Francji. Już wtedy komponował i przygotowywał do druku pierwszą księgę sonet skrzypcowych, oznaczonych opusem 1 ("Premier Livre de Sonates", 1723). Pięć lat później opublikował swoją drugą księgę sonat skrzypcowych ("Deuxièmme Livre de Sonate", 1728).
W 1723 zadebiutował publicznie jako skrzypek, biorąc udział w Concert Spirituel. Podczas tych występów wykonywał również własne sonaty i koncerty, które cieszyły się dużym powodzeniem. W 1730 Leclair ożenił się ponownie, z grawerką Louise Roussel, która przygotowywała do druku większość jego utworów.
W 1733 król Francji Ludwik XV mianował go "ordinaire de la musique du roi". Leclair odwdzięczył się dedykując królowi swoją trzecią księgę sonat skrzypcowych ("Troisièmme Livre de Sonates", 1734), z których sześć w tonacji c-moll stało się jego najbardziej znanymi kompozycjami. W orkiestrze królewskiej Leclair miał okazję współpracować z najlepszymi wówczas francuskimi muzykami, w tym ze swoim przyjacielem Antoine’em Forquerayem oraz z rywalem Jeanem-Pierre’em Guignonem. Leclair pozostawał na tym stanowisku do swojej rezygnacji w 1737, spowodowanej konfliktem z Guignonem w kwestii zarządzania orkiestrą.
Następnie został zaproszony na dwór orański przez księżną Annę Hanowerską, żonę Wilhelma IV Orańskiego (i równocześnie córkę króla Wielkiej Brytanii), znakomitą klawesynistkę, będącą pod muzyczną opieką Händla. Księżna Orańska i Leclair darzyli się dużym szacunkiem; kompozytor zadedykował jej swój opus 9, a księżna odznaczyła go Orderem Lwa Niderlandzkiego. W latach 1738-1743 Leclair corocznie spędzał trzy miesiące na orańskim dworze w Leeuwarden. Po lipcu 1740 na pozostałe dziewięć miesięcy przenosił się do Hagi, gdzie pełnił funkcję "maestro di cappella" w prywatnej 20-osobowej orkiestrze zamożnego mecenasa sztuki François Du Liz. Po jego bankructwie (w styczniu 1743) Leclair wrócił do Paryża i opublikował swoją czwartą księgę sonet skrzypcowych ("Quatrièmme Livre de Sonates", 1743) .
Wkrótce wyjechał do Chambéry, na dwór hiszpańskiego następcy tronu, księcia Filipa I Parmeńskiego, wielkiego miłośnika sztuki, zwłaszcza muzyki. W 1745 Leclair zadedykował mu swój opus 10. obejmujący zbiór sześciu koncertów skrzypcowych, z których większość spotkała się z dużą przychylnością księcia.
4 października 1746, w Operze Paryskiej nazywanej wówczas Królewską Akademią Muzyki, odbyła się premiera jedynej opery Leclaira "Scylla et Glaucus". Leclair miał wówczas 50 lat i w dedykacji napisał: "Dzisiaj zaczynam nową karierę", co było aluzją do wypowiedzi Rameau, który swoją karierę operową zaczął w wieku 51 lat. Opera Leclaira, stylistycznie pokrewna operom Rameau, została przyjęta z umiarkowanym zainteresowaniem i po 2 miesiącach (18 przedstawieniach) została zdjęta z afisza.
W latach 1748–1751 był kompozytorem i dyrektorem muzycznym prywatnego teatru w Puteaux, należącego do księcia Antoine III de Gramont. Skomponował dla księcia wiele utworów wokalnych i instrumentalnych; większość z nich zaginęło.
Pod koniec życia Leclair stał się mizantropem, stronił od przyjaciół, w 1758 odszedł od żony. Kupił niewielki dom w niebezpiecznej części Paryża, w którym mieszał samotnie aż do swojej tragicznej śmierci w październiku 1764, kiedy to został śmiertelnie ugodzony nożem. Mimo szczegółowego śledztwa nigdy nie udało się ustalić okoliczności jego śmierci ani ująć zabójcy.

</doc>
<doc id="807670" url="https://pl.wikipedia.org/wiki?curid=807670" title="Pomnik Stalina w Pradze">
Pomnik Stalina w Pradze

Pomnik Stalina – pomnik w Pradze, zbudowany na cześć sowieckiego przywódcy Józefa Stalina, w czasach największego rozwoju tzw. kultu jednostki, w latach 50. XX wieku. Ukończony został w 1955, zburzony w 1962.
Charakterystyka i twórcy budowli.
Ogromna budowla przedstawiała rząd ludzi, którym przewodził Józef Stalin; za nim stali przedstawiciele socjalistycznych klas społecznych. Po lewej – wschodniej – stronie stali reprezentanci ludu radzieckiego: robotnik ze sztandarem, agrobiolog (Iwan Miczurin), kołchoźnica i radziecki żołnierz spoglądający za siebie, po stronie prawej – zachodniej – Czechosłowacy: robotnik ze sztandarem, kobieta wiejska, inteligent (dziennikarz komunistyczny Julius Fučík) i czechosłowacki żołnierz spoglądający do tyłu. Z tego powodu pomnik nazywano często humorystycznie „kolejką po mięso”. Pomnik był największym tego typu obiektem – przedstawiającym grupę ludzi – w Europie. 
Pomnik został umiejscowiony na wysokim wzgórzu, stojącym nad Wełtawą, w osi mostu Czecha (którego filary przemieszczono w związku z budową pomnika; o 31 m przesunięto również romańską rotundę nad rzeką) i ulicy Paryskiej (prowadzącej na Rynek Staromiejski), na terenach rekreacyjnych Letná. Monument miał 15,5 metra wysokości (z potężnym cokołem 37 m), 12 m szerokości i 22 m długości. Budowa pomnika kosztowała 140 milionów ówczesnych koron, wykorzystano 17 tysięcy ton różnych materiałów. Wykonany był głównie z granitu, a w celu jego utrzymania na słabym, piaskowcowym wzgórzu, wypełniono je wielkimi, betonowymi blokami. W cokole zamierzano urządzić Światowe Muzeum Rewolucyjnego Czynu Proletariatu, do czego ostatecznie nie doszło. Twórcą projektu pomnika był Otakar Švec, pomagali mu Jíří i Vlasta Štursowie (Švec popełnił samobójstwo na krótko przed jego odsłonięciem – jak podają oficjalne źródła – 4 kwietnia 1955, a jak wynika z materiałów milicji i Służby Bezpieczeństwa, opisanych w książce "Gottland" Mariusza Szczygła – 3 marca 1955). Powodem była presja psychiczna i ostracyzm części środowiska artystycznego oraz nieustanna kontrola rzeźbiarza przez władze i tajną policję; wcześniej popełniła samobójstwo jego żona). Podczas budowy zginęło 6 robotników.
Wielkie odsłonięcie i rychły koniec monumentu.
Prace nad pomnikiem rozpoczęły się 22 grudnia 1949 roku, w 70. rocznicę urodzin Józefa Stalina. Jego budowa ruszyła 25 lutego 1953 i trwała aż do 1 maja 1955 roku, kiedy dokonano uroczystej ceremonii odsłonięcia monumentu (podawano wówczas, że jego twórcą jest "naród czechosłowacki") – budowę ukończono więc już po śmierci przywódcy.
Niedługo później nastąpiła jednak era nowego przywódcy ZSRR Nikity Chruszczowa, który począwszy od 1956 zaczął oficjalnie powszechnie krytykować postać Stalina i powstający wokół niego kult jednostki. Pomimo że destalinizacja trwała w Czechosłowacji dużo dłużej niż w pozostałych krajach socjalistycznych, stojący na czele Komunistycznej Partii Czechosłowacji byli zmuszeni do likwidacji pomnika gloryfikującego jednego z największych zbrodniarzy w dziejach.
Okazało się, że jedynym środkiem, którym można zniszczyć budowlę, jest wysadzenie jej w powietrze (zakazano jednak wsadzania materiałów wybuchowych do głowy Stalina). Skomplikowana akcja likwidacyjna trwała przez wiele dni listopada 1962 roku. Zakazano fotografowania, filmowania bądź jakiegokolwiek jej utrwalania. Przy rozbiórce miały zginąć dwie osoby, przygniecione głową. Takie pogłoski panowały w Pradze, utrwalił je też w swojej fikcyjnej powieści "Kavárna Slavia" czeski pisarz Ota Filip; w rzeczywistości zginęła jedna osoba, tylko dlatego, że potknęła się, wchodząc do sal pod pomnikiem. Głowa monumentu nie mogła nikogo przygnieść, gdyż była rozbierana ręcznie, za pomocą dłuta, a każdy najmniejszy kawałek zjeżdżał na dół windą. Pomnik przeżył aż o sześć lat potępienie jego bohatera.
Pomnik Stalina dziś.
Dziś pozostałością pomnika pozostaje potężny cokół (na którym w 1991 postawiono metronom) oraz skryte głęboko pod ziemią betonowe fundamenty budowli. Teren wokół dawnego monumentu Stalina jest znanym miejscem do jazdy na deskorolce.

</doc>
<doc id="807671" url="https://pl.wikipedia.org/wiki?curid=807671" title="Staszewski">
Staszewski

Staszewski (forma żeńska: Staszewska; liczba mnoga: Staszewscy) – polskie nazwisko. Na początku lat 90. XX wieku Polskę zamieszkiwało 8321 osób o tej nazwie osobowej.
Herbarz Polski Kaspra Niesieckiego wymienia Staszewskich herbu Ostoja ze Staszowa.

</doc>
<doc id="807678" url="https://pl.wikipedia.org/wiki?curid=807678" title="Croatian Sheepdog">
Croatian Sheepdog



</doc>
<doc id="807681" url="https://pl.wikipedia.org/wiki?curid=807681" title="Michael Perham">
Michael Perham

Michael Perham (ur. 16 marca 1992 w Hertfordshire, Anglia) – jest najmłodszym żeglarzem, który samotnie opłynął Atlantyk; zrobił to, kiedy miał 16 lat. Żegluje odkąd ukończył 7 lat.
Podróż trwała sześć tygodni, do przepłynięcia miał 3,5 tysiąca mil morskich. Wyruszył 18 listopada 2006 z Gibraltaru, a zakończył podróż na karaibskiej wyspie Antigua 3 stycznia 2007 roku, ubezpieczany przez ojca, który jest doświadczonym żeglarzem; płynął na innej łodzi. "Perhama" zainspirował inny chłopiec, Sebastian Clover z Isle of Wight, który ustanowił taki rekord mając 15 lat. "Perham" w podróż wziął gotowe produkty z Tesco, napoje w puszkach, gitarę, podręczniki i kilka książek. Trafił do Księgi rekordów Guinnessa.

</doc>
<doc id="807682" url="https://pl.wikipedia.org/wiki?curid=807682" title="Rozwiązanie zwyczajnego równania różniczkowego">
Rozwiązanie zwyczajnego równania różniczkowego

Rozwiązanie zwyczajnego równania różniczkowego o postaci ogólnej formula_1 – jest to taka funkcja wielokrotnie różniczkowalna formula_2 która spełnia to równanie różniczkowe na danym przedziale formula_3 (tzn. dla każdego formula_4). Podstawienie funkcji formula_5 w równanie przekształca je w tożsamość formula_6
Rozwiązaniem ogólnym zwyczajnego równania różniczkowego nazywamy taką funkcję formula_7 że dla każdego formula_8 należącego do ustalonego przedziału jest ona rozwiązaniem (szczególnym) danego równania.
Przykład.
Funkcja
jest rozwiązaniem ogólnym równania różniczkowego formula_10 natomiast każda z funkcji
jest jego rozwiązaniem szczególnym.

</doc>
<doc id="807687" url="https://pl.wikipedia.org/wiki?curid=807687" title="Hrvatški Ovčar">
Hrvatški Ovčar



</doc>
<doc id="807691" url="https://pl.wikipedia.org/wiki?curid=807691" title="KF Elbasani">
KF Elbasani

Klubi i Futbollit Elbasani – albański klub piłkarski z siedzibą w mieście Elbasan, w środkowej części kraju. Obecnie gra w Kategoria e Dytë.
Historia.
Chronologia nazw:
Klub piłkarski KF Urani został założony w miejscowości Elbasan w 1913 roku. Powstał dzięki połączeniu klubów Afërdita Elbasan i Përparimi Elbasan. Klub kilkakrotnie zmieniał nazwy (w 1932 KS Skampa Elbasan, w 1939 KS Bashkimi, w 1949 KF Elbasani, w 1950 Puna Elbasan, w 1958 KS Labinoti Elbasan). W sezonie 1983/84 zdobył pierwsze mistrzostwo kraju i startował w Pucharze Europy, gdzie w pierwszej rundzie grał z Lyngby BK (wyniki 0:3 u siebie i na wyjeździe). W 1991 roku powrócił do obecnej nazwy.
Barwy klubowe, strój.
Klub ma barwy żółto-niebieskie. Swoje mecze domowe zazywczaj gra w niebiesko-białych koszulkach, żółtych spodenkach i niebiesko-białych getrach.
Poszczególne sezony.
Rozgrywki krajowe.
od 1999
Piłkarze, trenerzy, prezydenci i właściciele klubu.
Piłkarze.
Stan na 8 grudnia 2019:
Struktura klubu.
Stadion.
Klub rozgrywa swoje mecze domowe na stadionie Ruzhdi Bizhuta w Elbasanie, który może pomieścić 12800 widzów.
Inne sekcje.
Klub prowadzi drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z okolic.

</doc>
<doc id="807693" url="https://pl.wikipedia.org/wiki?curid=807693" title="Spółgłoska szczelinowa miękkopodniebienna bezdźwięczna">
Spółgłoska szczelinowa miękkopodniebienna bezdźwięczna

Spółgłoska szczelinowa miękkopodniebienna bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem []. Dźwięcznym odpowiednikiem jest spółgłoska szczelinowa miękkopodniebienna dźwięczna [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:

</doc>
<doc id="807696" url="https://pl.wikipedia.org/wiki?curid=807696" title="Tlenki siarki">
Tlenki siarki

Tlenki siarki – grupa nieorganicznych związków chemicznych zbudowanych z tlenu i siarki.

</doc>
<doc id="807697" url="https://pl.wikipedia.org/wiki?curid=807697" title="Ciudad Juarez">
Ciudad Juarez



</doc>
<doc id="807699" url="https://pl.wikipedia.org/wiki?curid=807699" title="Bezwodnik siarkowy">
Bezwodnik siarkowy



</doc>
<doc id="807701" url="https://pl.wikipedia.org/wiki?curid=807701" title="Staszewska">
Staszewska



</doc>
<doc id="807708" url="https://pl.wikipedia.org/wiki?curid=807708" title="Christl Hass">
Christl Hass



</doc>
<doc id="807710" url="https://pl.wikipedia.org/wiki?curid=807710" title="Trójtlenek glinu">
Trójtlenek glinu



</doc>
<doc id="807712" url="https://pl.wikipedia.org/wiki?curid=807712" title="Zieleniec (województwo opolskie)">
Zieleniec (województwo opolskie)

Zieleniec – wieś w Polsce położona w województwie opolskim, w powiecie namysłowskim, w gminie Pokój.
W latach 1975–1998 miejscowość administracyjnie należała do ówczesnego województwa opolskiego.
Historia.
Wieś powstała z inicjatywy folwarku w 1309 roku. Obecna nazwa wsi funkcjonuje od początków jej istnienia, obok niemieckiej nazwy Grundorf lub Wald-Grundorf. W 1644 roku występuje łączna nazwa Krogulna-Grudorf, która wynikła ze sprzedaży przez braci Kotulińskich Leopoldowi von Bamier majątku obejmującego Krogulną, Zieleniec, Miejsce i Świerczów. Odtąd dzieje Krogulna i Zieleńca są połączone, co umacnia nadanie tym terenom wspólnej nazwy Stobertal w 1937 roku. W połowie XVIII wieku Zieleniec zamieszkiwali zagrodnicy, komornicy, tkacze, kowale i szklarz. Miejscowość zamieszkiwali w równych proporcjach zarówno wyznawcy religii rzymskokatolickiej jak i ewangelickiej. Dopiero po II wojnie światowej wieś zaczęła się zaludniać i nabrała znaczenia.
W latach 1908-1994 na terenie Zieleńca funkcjonowała cegielnia, która obecnie jest w stanie rozbiórki, a na jej terenie powstały zbiorniki wodne funkcjonujące pod opieką Koła Wędkarskiego „Linek”, które są rajem dla wędkarzy z całej okolicy.
5 czerwca 2010 dokonano uroczystego odsłonięcia tablicy pamiątkowej z okazji 700-lecia powstania wsi Zieleniec.
Zabytki.
Do wojewódzkiego rejestru zabytków wpisany jest:
Gospodarka.
Jednym z większych zakładów na terenie Zieleńca było działające do dziś Państwowe Gospodarstwo Rolne, które rozpoczęło swą działalność w 1945 roku. Zajmowało się ono produkcją roślinną, zwierzęcą oraz produkcją gorzelniczą. W związku ze zmianami ustrojowymi zostało przejęte przez Spółkę „Widawa”, w ramach restrukturyzacji państwowych gospodarstw rolnych w 1993 roku. Obecnie specjalizuje się w hodowli krów mlecznych oraz uprawie rzepaku, kukurydzy i pszenżyta.
W 1965 roku w budynku dawnej szkoły powstała Spółdzielnia Inwalidów „Perspektywa”, produkująca opakowania z folii.
Edukacja.
Szkoła w Zieleńcu rozpoczęła swą działalność w roku szkolnym 1946/47. Uczęszczały do niej dzieci z Krogulnej i Zieleńca. 4 września 1965 roku oddano do użytku nową szkołę, tzw. „Tysiąclatkę”, która istniała do 2000 roku, kiedy w wyniku reorganizacji została zlikwidowana.
Transport.
Przez wieś przebiega droga wojewódzka nr 454 (DW454) łącząca Opole z Namysłowem a także z DK45, DK46 i DK94.

</doc>
<doc id="807717" url="https://pl.wikipedia.org/wiki?curid=807717" title="Inclusivus">
Inclusivus

Inclusivus („my” inkluzywne) – forma językowa pierwszej osoby liczby mnogiej, odpowiadająca polskiemu „my” z uwzględnieniem odbiorcy (słuchacza) – "ja (lub my) wraz z tobą".
Forma ta powszechnie występuje w językach austronezyjskich, czasem również w językach papuaskich (przede wszystkim tych, które znalazły się pod wpływem austronezyjskim). Spotykana jest też w językach indiańskich, austroazjatyckich oraz w językach grupy tungusko-mandżurskiej i w językach nama. Ma ona charakter recesywny (wymierający).

</doc>
<doc id="807718" url="https://pl.wikipedia.org/wiki?curid=807718" title="Exclusivus">
Exclusivus

Exclusivus („my” ekskluzywne) – forma językowa pierwszej osoby liczby mnogiej, odpowiadająca polskiemu „my” z wykluczeniem odbiorcy (słuchacza) – "my bez ciebie".
Forma ta jest typowa dla języków austronezyjskich, występuje też w niektórych językach papuaskich (zwłaszcza tych, które znalazły się pod wpływem austronezyjskim). Spotykana jest również w językach indiańskich, austroazjatyckich oraz w językach grupy tungusko-mandżurskiej i w języku nama. Ma ona charakter recesywny (wymierający).

</doc>
<doc id="807719" url="https://pl.wikipedia.org/wiki?curid=807719" title="Copa América 1956">
Copa América 1956

Copa América 1956 – dwudzieste czwarte mistrzostwa kontynentu południowoamerykańskiego, odbyły się w dniach 21 stycznia – 15 lutego 1956 roku po raz piąty w Urugwaju (była to edycja specjalna turnieju, rozgrywana poza oficjalną kolejnością). Reprezentacje: Boliwii, Ekwadoru i Kolumbii wycofały się, co spowodowało, że w turnieju zagrało sześć zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Montevideo na stadionie Centenario"
Końcowa tabela.
Dwudziestym czwartym triumfatorem turnieju Copa América został po raz dziewiąty zespół Urugwaju.

</doc>
<doc id="807722" url="https://pl.wikipedia.org/wiki?curid=807722" title="Aleksandr Dutow">
Aleksandr Dutow

Aleksandr Iljicz Dutow (ros. Александр Ильич Дутов, ur. w Kazalinsku, zm. 7 marca 1921 w Suiding w Chinach) - generał, ataman kozacki.
Życiorys.
Ukończył z wyróżnieniem Nikołajewską Szkołę Kawalerii oraz w 1908 Nikołajewską Akademię Sztabu Generalnego. Uczestniczył w wojnie rosyjsko-japońskiej 1904-1905. W czasie I wojny światowej dowodził 1 pułkiem Kozaków Orenburskich, wchodzącym w skład 3 Korpusu Kawaleryjskiego 9 Armii Frontu Południowo Zachodniego Walczył w Galicji, na Bukowinie i Wołyniu. 
W listopadzie 1917 opuścił rozpadający się front i udał się na Ural. Tam zadeklarował wierność wobec Rządu Tymczasowego i odmówił podporządkowania się rozkazom miejscowych komunistów. Wkrótce został obwołany atamanem wszystkich Kozaków Orenburskich i dokonał 14 listopada antybolszewickiej rewolty w okręgu. W krótkim czasie opanował cały południowy Ural z szeregiem miast. Sytuacja stała się teraz nadzwyczaj niebezpieczna dla bolszewików, gdyż zostali oni odcięci od zajmowanej przez nich właśnie Syberii. Chcąc jak najszybciej opanować sytuację w regionie 4 stycznia 1918 Czerwona Gwardia dowodzona przez Wasilija Blüchera a także Piotra Koboziewa, uderzyła potężnymi siłami na gubernię orenburską. Po dwóch tygodniach zaciętych walk Dutow z resztkami Kozaków wycofał się do Wierchnieuralska, ale wkrótce i stamtąd musiał uciekać do Turkiestanu, gdzie związał się z rosnącym w siłę kazachskim Ałasz Orda. 
W czerwcu 1918 powrócił na Ural na czele niewielkiego oddziału i przy wsparciu Korpusu Czechosłowackiego wprowadził swoje rządy w guberni orenburskiej. Po zamachu stanu admirała Aleksandra Kołczaka na Syberii w grudniu 1918 armia Dutowa pozostała nadal od niego niezależna. W latach 1918-1920 Kozacy Orenburscy walczyli u boku Armii Syberyjskiej Kołczaka na pierwszej linii frontu, biorąc udział m.in. w wielkiej ofensywie wiosennej w marcu-kwietniu 1919 r. 
Dutow jednak nie wykorzystał w pełni możliwości swoich żołnierzy i obniżył znacznie ich wartość bojową, ponieważ ponieśli bardzo duże straty podczas bezsensownych szarż na poszczególne miasta. W połowie 1920 po zniszczeniu przez bolszewików jego armii przedostał się przez Zabajkale do Chin. W 1921 został zamordowany przez sowieckiego agenta Machmuda Chadżamirowa podczas przygotowań do uderzenia na czele doborowego konnego oddziału, na opanowane przez bolszewików Zabajkale. 
Odznaczony Orderem Świętej Anny II i III klasy i Orderem Świętego Stanisława III klasy.

</doc>
<doc id="807723" url="https://pl.wikipedia.org/wiki?curid=807723" title="Obrona hetmańsko-indyjska">
Obrona hetmańsko-indyjska

Obrona hetmańsko-indyjska – otwarcie szachowe z grupy debiutów zamkniętych, rozpoczynające się następującymi posunięciami:
Najbardziej popularne odpowiedzi dla białych: 4. a3, 4. g3, 4. Sc3, 4. Gf4 i 4. e3.
Charakterystyczną cechą debiutu jest walka o kontrolę nad centralnymi polami e4 i d5. W tym właśnie celu, czarne w klasycznych systemach ustawiają swojego gońca na polu b7. Nowocześniejsze warianty umożliwiają również jego rozwój poprzez pole a6.
W szachowej encyklopedii debiutów obrona hetmańsko-indyjska oznaczona jest kodami od E12 do E19.

</doc>
<doc id="807736" url="https://pl.wikipedia.org/wiki?curid=807736" title="Anfinn Kallsberg">
Anfinn Kallsberg

Anfinn Kallsberg (ur. 19 listopada 1947 w Klaksvík) – farerski polityk, premier Wysp Owczych w latach 1998–2004.
Lider Farerskiej Partii Ludowej (Fólkaflokkurin). Rozpoczął proces przejmowania poszczególnych funkcji duńskiego rządu. Za jego kadencji Dania stworzyła plan przyznania całkowitej suwerenności Wyspom Owczym.

</doc>
<doc id="807743" url="https://pl.wikipedia.org/wiki?curid=807743" title="Encyklopedia &quot;Białych Plam&quot;">
Encyklopedia &quot;Białych Plam&quot;



</doc>
<doc id="807746" url="https://pl.wikipedia.org/wiki?curid=807746" title="Browar we Wrzeszczu">
Browar we Wrzeszczu

Browar we Wrzeszczu – nieczynny browar w gdańskim Wrzeszczu, położony na osiedlu Kuźniczki.
 Obiekt wpisany jest do rejestru zabytków pod nr rej.: A-1735 z 4.10.2002 i z 14.02.2014
Historia.
Początki.
Początki browaru we Wrzeszczu sięgają początków rozkwitu osady dworskiej Kuźniczki (niem. "Kleinhammer") w XVI wieku. Wtedy to w Kuźniczkach powstała osada dworska wraz z parkiem, ogrodem oraz obiektami gospodarczymi. W XVIII wieku nad Stawem Parkowym powstał niewielki drewniany browar.
Rewolucja przemysłowa.
Pod koniec XVIII wieku browar przeżywał kryzys, lecz w 1869 w związku z budową linii kolejowej Gdańsk Główny – Wejherowo, z powrotem zainteresowali się nim inwestorzy. W 1871 browar przeszedł w ręce spółki "Danziger Aktien-Bierbrauerei" (DAB), która zburzyła drewniane osiemnastowieczne zabudowania i wybudowała w jego miejsce nowoczesny zakład przemysłowy, dostosowany do standardów narzuconych przez drugą rewolucję przemysłową, który zaczął pracę już w 1873 i osiągał zdolność produkcyjną 60 000 hl piwa rocznie. W tym czasie do browaru doprowadzono także istniejącą do dziś bocznicę ze stacji Gdańsk Wrzeszcz. W 1908 w browarze było zatrudnionych 166 pracowników.
Zakład został dodatkowo rozbudowany w latach 1910-1913, co przyczyniło się do osiągnięcia zdolności produkcyjnej 175 000 hl piwa na rok.
W 1913 spółka przejęła browar w Gdańsku ("Alte Danziger Schloßbrauerei"), w 1917 słodownię w Wejherowie ("Mälzerei Neustadt/Westpr."), oraz w 1918 browar w Sopocie ("Bergschlösschen Brauerei Zoppot").
Lata międzywojenne.
W dwudziestoleciu międzywojennym browar ponownie przeżywał głęboki kryzys ekonomiczny, lecz nie przeszkodziło to w budowie nowoczesnych, jak na ówczesne czasy, budynków zarządu zakładu. W 1929 zakłady przejęły kolejny browar w Gdańsku ("Bierbrauerei Leonhard Waas").
Po II wojnie światowej.
Browar w Kuźniczkach ocalał po II wojnie światowej, więc od razu mógł wznowić produkcję. Do 1946 znaczna część produkcji była przeznaczona na rzecz Armii Czerwonej. Formalnie browar upaństwowiono i został wchłonięty przez firmę Państwowe Zjednoczone Browary, jako Państwowy Browar Nr 1 w Gdańsku-Wrzeszczu, któremu w 1950 zmieniono nazwę na Gdańskie Zakłady Piwowarskie. W 1962 browar otrzymał nagrodę jako najlepszy zakład piwowarski. W latach 60. XX wieku przeprowadzono dalszą rozbudowę i zwiększono zdolność produkcyjną do 300 000 hl piwa rocznie. Piwo eksportowane było do ZSRR i Bułgarii.
Współczesność.
W 1988 zakładom nadano im. Jana Heweliusza, w 1991 browar został sprywatyzowany pod nazwą Hevelius Brewing Company Ltd., zaś w 2001 zakończono produkcję, m.in. z powodu braku dalszej możliwości rozbudowy browaru i dużej konkurencyjności marek zachodnich. W 1991 browar zatrudniał 480 pracowników.
Zabytki.
Zespół browaru przy ul. Kilińskiego 1-5 (dawne 25), zbudowany w latach 1871-1930: piwnice słodowni i leżakowni (po 1870), warzelnia (z 1885), szalet (z 1885), magazyn zbożowy (z 1903), stajnia (z 1903), piwnice „wodne” (z 1903), hale obciągu piwa, piwa butelkowego i przeładunku (z 1903), maszynownia (z 1913), willa dyrektora (z 1914), magazyn i suszarnia słodu (z 1927), bednarnia (z 1929), transformatornia (z 1929), budynek dyrekcyjny (z 1937).
Przyszłość.
W styczniu 2006 teren browaru został sprzedany deweloperowi – "Przedsiębiorstwu Budowlanemu Górski", które ma wybudować na jego miejscu osiedle mieszkaniowe, zachowując jednocześnie na nim tradycję warzelniczą. Ma tam powstać bowiem "minibrowar".

</doc>
<doc id="807754" url="https://pl.wikipedia.org/wiki?curid=807754" title="Shylock">
Shylock

Shylock – fikcyjna postać stworzona przez Williama Shakespeare’a, będąca jednym z głównych bohaterów "Kupca weneckiego".

</doc>
<doc id="807761" url="https://pl.wikipedia.org/wiki?curid=807761" title="Zespół Wolffa-Parkinsona-White’a">
Zespół Wolffa-Parkinsona-White’a

Zespół Wolffa-Parkinsona-White’a (zespół WPW, ang. "Wolff-Parkinson-White syndrome") – wrodzone zaburzenie przewodzenia impulsu elektrycznego w sercu, należące do tzw. zespołów preekscytacji. Polega na obecności dodatkowej drogi przewodzenia impulsów elektrycznych
z przedsionków do komór przez pęczek Kenta, z pominięciem węzła przedsionkowo-komorowego i pęczka Hisa.
Historia.
W 1913 roku lekarze z Nowego Jorku, Cohn i Fraser, przedstawili opis „przypadku napadowego częstoskurczu o wątpliwym, prawdopodobnie komorowym, pochodzeniu”. Obecnie uważa się, że był to pierwszy opis zespołu. W 1915 roku choroba została opisana przez Franka Normana Wilsona. Kolejny przypadek 19-letniego studenta został opublikowany przez Wedda w 1921 roku. W 1930 roku, opierając się na wcześniejszych dwóch przypadkach, obraz choroby opisali wspólnie John Parkinson, Paul Dudley White i Louis Wolff. W 1932 Holtzmann i Scherf zaproponowali, że podłożem zespołu jest połączenie omijające węzeł przedsionkowo-komorowy, a w 1933 Wolfarth i Wood postulowali zależność kształtu zespołu QRS od położenia dodatkowej drogi przedsionkowo-komorowej.
Epidemiologia.
Częstość występowania szacuje się na około 0,1–3% ogólnej populacji. Częściej dotyka mężczyzn (1,5-2 razy).
Etiopatogeneza.
Pęczek dodatkowy (w tym przypadku pęczek Kenta) zazwyczaj szybciej przewodzi impuls niż węzeł przedsionkowo-komorowy (w węźle następuje fizjologiczne zwolnienie szybkości przewodzenia). Takie jednoczesne (szybkie i wolne) przewodzenie objawia się skróceniem odstępu PQ w elektrokardiogramie. Wcześniejsza depolaryzacja komór jest widoczna jako fala δ (delta) na ramieniu wstępującym załamka R. Fizjologiczne pobudzenie przechodzące przez węzeł przedsionkowo-komorowy odpowiada za właściwy załamek R. W EKG widoczne jest także poszerzenie zespołu QRS.
Dodatkowy pęczek tworzy pętlę anatomiczną, w której jedną odnogą są jego włókna a drugą prawidłowy szlak przewodzenia. Jako że obydwie drogi różnią się szybkością przewodzenia i czasem refrakcji odpowiednio zsynchronizowany bodziec może wyzwolić rytm nawrotny ("re-entry").
Z zespołem WPW bezpośrednio związane są następujące zaburzenia rytmu:
Istnienie WPW może też zmieniać charakter innych powszechnych arytmii:
Objawy.
W ok. 50% przypadków przebieg jest bezobjawowy.
Najczęściej występują:
Niekiedy może współistnieć anomalia Ebsteina, zespół wypadania płatka zastawki mitralnej, kardiomiopatia, zwężenie ujścia aorty, wrodzone przełożenie pni tętniczych. W przypadku częstoskurczów uporczywych (trwających większą część dnia, zwykle o mniejszej częstotliwości) może dojść do rozwoju kardiomiopatii tachyarytmicznej.
U chorych na zespół WPW pierwszym objawem może być migotanie komór. Istnieje zwiększone ryzyko nagłego zgonu sercowego, które szacuje się na około 0,02–0,15% rocznie.
Leczenie.
Leczenie farmakologiczne.
Leczenie w czasie napadu.
W przypadku częstoskurczu o wąskich zespołach komorowych stosuje się manewry zwiększające napięcie nerwu błędnego, np. próbę Valsalvy. Lekami pierwszego wybory w tym typie częstoskurczu jest podawana dożylnie adenozyna, werapamil, diltiazem lub lek beta-adrenolityczny. W przypadku częstoskurczu o szerokich zespołach komorowych stosuje się dożylnie ibutilid, prokainamid, lub flekainid (leki te są również lekami drugiego rzutu przy nieskuteczności leków pierwszego rzutu w leczeniu pacjenta z częstoskurczem o wąskich zespołach komorowych), łącznie z lekami blokującymi przewodzenie w łączu przedsionkowo-komorowym. Przy nieskuteczności leków można zastosować stymulację serca albo kardiowersję elektryczną. Jest ona stosowana również w przypadku niestabilnego hemodynamicznie lub opornego na inne formy leczenia częstoskurczu.
Leczenie przewlekłe.
Żaden znany lek nie znosi całkowicie arytmii. Stosuje się następujące leki:
W monoterapii u pacjentów z drogą dodatkową, która jest zdolna do szybkiego przewodzenia impulsów w czasie migotania przedsionków przeciwwskazane są digoksyna, werapamil i diltiazem.
Leczenie inwazyjne.
Stosuje się przezskórną ablację drogi dodatkowej.
Wskazania:

</doc>
<doc id="807762" url="https://pl.wikipedia.org/wiki?curid=807762" title="Zespół WPW">
Zespół WPW



</doc>
<doc id="807765" url="https://pl.wikipedia.org/wiki?curid=807765" title="Willem van Keppel">
Willem van Keppel

Willem Anne van Keppel (ur. 5 czerwca 1702 w Whitehall w Londynie, zm. 22 grudnia 1754 w Paryżu) – brytyjski arystokrata, polityk, wojskowy i dyplomata, syn Arnolda van Keppela, 1. hrabiego Albemarle, i Gertrudy van der Duyn, córki Adama van der Duyn. Został ochrzczony 16 czerwca 1702 w kościele St. Martin-in-the-Fields w Londynie. Jego matką chrzestną była królowa Anna Stuart.
Życiorys.
25 sierpnia 1717 w wieku 15 lat został podpułkownikiem 1 regimentu Gwardii Pieszej ("1st Regiment of Foot Guards"). Po śmierci ojca w 1718 odziedziczył tytuł hrabiego Albemarle i zasiadł w Izbie Lordów. W latach 1722–1751 pełnił urząd Lorda of Bedchambera Jerzego II. W latach 1724–1734 był adiutantem królów Jerzego I i Jerzego II. 18 maja 1725 został kawalerem Orderu Łaźni. Zrezygnował z tego orderu 12 lipca 1750, kiedy został kawalerem Orderu Podwiązki. Dokładnie rok później wszedł w skład Tajnej Rady.
Albemarle piął się również po szczeblach kariery wojskowej. 4 czerwca 1733 został pułkownikiem 3. plutonu Gwardii Konnej ("3rd troop of Horse Guards"). 2 lipca 1739 otrzymał rangę generała-brygadiera. 20 lutego 1742 był już generałem-majorem. Kolejny awans otrzymał 26 lutego 1744. Został wtedy generałem-porucznikiem. W latach 1744–1754 był pułkownikiem Coldstream Guards. Brał udział w bitwach pod Dettingen (27 czerwca 1743), Fontenoy (11 maja 1747) i Culloden (16 kwietnia 1746). Po tej ostatniej bitwie został mianowany Głównodowodzącym w Szkocji.
Był jednym z założycieli londyńskiego Foundling Hospital. Od 26 września 1737 do śmierci był gubernatorem Wirginii.
Od 1748 był brytyjskim ambasadorem w Paryżu. Zmarł podczas pełnienia urzędu.
Rodzina.
21 lutego 1722 w Caversham w hrabstwie Oxfordshire poślubił lady Anne Lennox (24 czerwca 1703 – 20 października 1789), córkę Charlesa Lennoxa, 1. księcia Richmond i Lennox, oraz Anne Brudenell, córki Francisa Brudenella, lorda Brudenell. Willem i Anne mieli razem czterech synów i trzy córki:
Opinia.
Jako jeden z nielicznych związanych z Dworem arystokratów epoki georgiańskiej, lord Albemarle doczekał się pochlebnych opinii na swój temat. Horace Walpole napisał o nim, że był "człowiekiem wspaniałej postawy i wielkich manier". Jean-François Marmontel pisał, że hrabia "był nazywany „galant homme”, był szlachetny, uczuciowy, hojny, lojalny, uprzejmy i wspaniałomyślny. Łączył w sobie to co najlepsze z narodu angielskiego i francuskiego".

</doc>
<doc id="807774" url="https://pl.wikipedia.org/wiki?curid=807774" title="Egprs">
Egprs



</doc>
<doc id="807775" url="https://pl.wikipedia.org/wiki?curid=807775" title="Pinczer austriacki">
Pinczer austriacki

Pinczer austriacki ("Österreichischer Pinscher") – rasa psa zaliczana do grupy pinczerów, wyhodowana w Austrii, użytkowana początkowo jako wszechstronny pies gospodarski, a współcześnie jako pies stróżujący i pies-towarzysz. Nie podlega próbom pracy.
Rys historyczny.
Jak podaje prof. Hauck (badacz i twórca rasy) pinczer austriacki występował na obszarach nad Dunajem już 4000 lat temu, gdzie pełnił funkcje psa wiejskiego. Ze względu na niepewne pochodzenie wielu osobników tej rasy, jak i problemy z jednolitym typem tych psów, Hauck miał początkowo problemy z uruchomieniem planowanej hodowli oraz z zarejestrowaniem rasy. W 1927 roku przedstawił on wzorzec pinczera austriackiego, który został uznany przez FCI w październiku tego roku.
Klasyfikacja FCI.
W klasyfikacji FCI rasa ta została zaliczona do grupy II, w sekcji psów w typie pinczera i sznaucera w podsekcji pinczerów.
Wygląd.
Pies średniej wielkości, o ogonie kopiowanym lub naturalnie szczątkowym.
Szata i umaszczenie.
Szata jest krótka, ale nie tak jak u pinczera miniaturowego, czy średniego, włos jest nieco dłuższy zwłaszcza na udach i w okolicach szczytu łopatek oraz twardy. Umaszczenie występuje czarne, płowe, kasztanowe lub rude z białymi znaczeniami.
Użytkowość.
Pinczer austriacki pełnił rolę psa wiejskiego, do zadań którego należało pilnowanie i zaganiane zwierząt hodowlanych, a także tępienie szkodników takich jak gryzonie. Współcześnie jest hodowany jako pies stróżujący i rodzinny.
Popularność.
Rasa ta jest spotykana w Polsce, ale pogłowie psów tej rasy jest bardzo niewielkie. W latach 90. XX wieku w Austrii zarejestrowanych było ok. 50 pinczerów austriackich.

</doc>
<doc id="807777" url="https://pl.wikipedia.org/wiki?curid=807777" title="Hrabia Albemarle">
Hrabia Albemarle

Informacje ogólne.
Hrabiowie Albemarle 1. kreacji (parostwo Anglii)
Hrabiowie Albemarle 2. kreacji (parostwo Anglii)
Hrabiowie Albemarle 3. kreacji (parostwo Anglii)
Hrabiowie Albemarle 4. kreacji (parostwo Anglii)
Następca 10. hrabiego Albemarle: Augustus Sergei Darius Keppel, wicehrabia Bury

</doc>
<doc id="807779" url="https://pl.wikipedia.org/wiki?curid=807779" title="Świdnicki Ośrodek Kultury">
Świdnicki Ośrodek Kultury

Świdnicki Ośrodek Kultury to ośrodek mieszczący się w Świdnicy. Jest on animatorem życia kulturalnego miasta oraz największą instytucją kultury w mieście. ŚOK dysponuje dwoma obiektami. Są to sala widowiskowa w Rynku oraz Klub Bolko. Obiekt na Rynku 43 mieści salę teatralną posiadającą widownią na 315 miejsc. Istnieje tam również Galeria Fotografii oraz zaplecze biurowo-administracyjne. W Galerii Fotografii wystawiane są prace znanych twórców, organizowane są spotkania autorskie. Obiekt "Klub Bolko" mieści się przy Placu Grunwaldzkim 11. Mieści się tam sala widowiskowa na 300 miejsc, wykorzystywana przy organizacji imprez - koncertów,przedstawień, dyskotek, bali. Druga sala to sala o powierzchni 132 m², organizowane są w niej próby zespołów ŚOK-u. W Klubie BOLKO znajduje się też sala konferencyjno - bankietowa, pomieszczenia zespołów muzycznych działających przy ŚOK, garderoba zespołów tanecznych oraz Kawiarnia "Na Piętrze" 
Przy Świdnickim Ośrodku Kultury działają liczne zespoły artystyczne i kółka zainteresowań. Są to:

</doc>
<doc id="807781" url="https://pl.wikipedia.org/wiki?curid=807781" title="Stary niedźwiedź mocno śpi">
Stary niedźwiedź mocno śpi

Stary niedźwiedź mocno śpi – zabawa ruchowa przeznaczona dla dzieci. Zasady gry są odpowiednikiem anglojęzycznej wersji "What’s the time, Mr Wolf?", natomiast melodia piosenki jest zaczerpnięta od pieśni ludowej "Od Krakowa ciemny las".
Zabawę opisywała w swojej pracy dla nauczycieli Maria Germanówna (1923).
Zasady gry.
Jeden z uczestników gra postać niedźwiedzia, kuca na środku i udaje że śpi. Reszta uczestników tworzy wokół niego koło i śpiewa:
W chwili zakończenia śpiewania wszyscy rozbiegają się na sali, zaś „niedźwiedź” zaczyna gonić innych uczestników zabawy. Osoba dotknięta pierwsza staje się niedźwiedziem i zabawa zaczyna się od nowa.

</doc>
<doc id="807784" url="https://pl.wikipedia.org/wiki?curid=807784" title="Fortinbras">
Fortinbras

Fortinbras – imię dwóch postaci fikcyjnych z tragedii Williama Shakespeare'a pod tytułem Hamlet.
Fortinbras – książę (syn).
Bardziej znaczącą postacią jest książę Fortinbras, który pod koniec utworu przedstawia nadzieję na poprawę państwa duńskiego. Warto też zaznaczyć, że Fortinbras ma udział w największym polskim akcencie w utworach pisarza ze Stratford – posłuszny woli swojego stryja, chce skierować swoje wojska przeciwko Polakom. W dosłownym tłumaczeniu, jego imię w języku francuskim oznacza „silnie uzbrojony”. Postać ta pojawia się w znanym utworze Zbigniewa Herberta pt. "Tren Fortynbrasa".
Fortinbras w sztuce pojawia się zaledwie dwa razy. Pierwszy raz, kiedy przechodzi przez duńskie ziemie ze swoimi wojskami, by uderzyć na Polskę (wcześniej w sztuce prosi listownie Klaudiusza o pozwolenie na ten czyn). Hamlet, wysłany przez stryja z tajną misją (której celem była oczywiście śmierć młodego księcia), spotyka Fortinbrasa i jego oddziały.
Drugi raz norweski książę pojawia się na końcu sztuki, kiedy wszyscy główni bohaterowie sztuki umierają. Obejmuje władzę w Danii, postanawia zaprowadzić w niej porządek i prosi Horacego, by opowiedział mu losy Hamleta.
Fortinbras – król (ojciec).
W sztuce pojawia się także Fortinbras, były król Norwegii, będący jednocześnie ojcem księcia Fortinbrasa.

</doc>
<doc id="807787" url="https://pl.wikipedia.org/wiki?curid=807787" title="Fortynbras">
Fortynbras



</doc>
<doc id="807791" url="https://pl.wikipedia.org/wiki?curid=807791" title="Dariusz Jaskulski">
Dariusz Jaskulski

Dariusz Jaskulski (ur. 5 grudnia 1962 w Sępólnie Krajeńskim) – polski piłkarz występujący na pozycji obrońcy. W I lidze, łącznie w sześciu klubach, rozegrał 145 meczów, zdobywając 4 bramki. Brat Waldemara Jaskulskiego, również piłkarza.

</doc>
<doc id="807794" url="https://pl.wikipedia.org/wiki?curid=807794" title="Piosenki Toma Waitsa">
Piosenki Toma Waitsa

Piosenki Toma Waitsa – płyta Kazika Staszewskiego wydana 12 marca 2003 roku. Płyta zawiera utwory Toma Waitsa z tekstami przełożonymi przez Romana Kołakowskiego. 
Lista utworów.
Źródło:
Twórcy.
Źródło:

</doc>
<doc id="807796" url="https://pl.wikipedia.org/wiki?curid=807796" title="Niecka ablacyjna">
Niecka ablacyjna

Niecka ablacyjna (niecka zmywowa) – niewielka (głębokość nie przekracza paru metrów), wklęsła forma terenu powstała na obszarze bezleśnym wskutek procesów spłukiwania linijnego oraz powierzchniowego. Cechuje się zboczami o bardzo niewielkim nachyleniu i lekko wklęsłym dnem. Z takich niecek dość powszechnie biorą początek debrze, wąwozy i doliny rzecznej.

</doc>
<doc id="807797" url="https://pl.wikipedia.org/wiki?curid=807797" title="Muzeum Dawnego Kupiectwa w Świdnicy">
Muzeum Dawnego Kupiectwa w Świdnicy

Muzeum Dawnego Kupiectwa – muzeum mieszczące się w Świdnicy na Dolnym Śląsku.
Historia.
Początki muzeum sięgają 1966 roku kiedy to rozpoczęto organizowanie muzeum w pomieszczeniach ratusza w Świdnicy. W założeniu miało to być muzeum różne od przedwojennej placówki Muzeum Miejskiego. Placówka zajmować się miała gromadzeniem, opracowywaniem, przechowywaniem i konserwacją dóbr kultury z zakresu historii kupiectwa śląskiego, systemów pomiarowych stosowanych na Śląsku oraz badaniem historii Świdnicy i regionu. Zbiory te miały znajdować odbicie w kupieckim tradycjach miasta. Pierwsze wystawy stałe, otwarte w 1967 roku powstawały głównie dzięki wydatnej pomocy innych dolnośląskich muzeów. W 1976 roku podjęto próby zwężenia specjalizacji muzeum i obszaru zainteresowania do terenów Śląska. W 1978 roku decyzję tę zatwierdzono. Powstaje jednocześnie przy muzeum oddział Sztuki Nagrobnej które znajdowało się na placu Pokoju. Istniało ono do roku 1995, kiedy to uległo likwidacji. Otwarto natomiast dział metrologiczny.
Organizacja muzeum.
Muzeum Dawnego Kupiectwa podzielone jest na cztery działy, które pozyskują eksponaty z konkretnych nisz. Są to Dział Dawnego Kupiectwa, Dział Metrologiczny, Dział Historii Świdnicy oraz Dział Naukowo-Oświatowy. Od 2019 r. dyrektorem muzeum jest Dobiesław Karst.
Dział Historii Świdnicy.
Dział historii Świdnicy zajmuje się gromadzeniem zabytków i informacji o mieście jak również upowszechnianiem jej dziejów. Ekspozycja poświęcona historii miasta Świdnicy znajduje się w zabytkowej i pięknej Sali Rajców. Późnogotycką izbę posiedzeń rady miejskiej, przekrytą dwuprzęsłowymi sklepieniami krzyżowo-żebrowymi zdobią polichromie z około 1538 roku. Atrakcją jest makieta Świdnicy pochodzącej z XVII wieku. Na makiecie doskonale widać system fortyfikacji średniowiecznych, bram, wież Świdnicy. Dział gromadzi też dokumenty poświadczające historię i długoletnie burzliwe dzieje miasta. Również najnowsze czasy miasta nie są tutaj pominięte. Muzeum gromadzi pocztówki, książki, emblematy z XIX i XX wieku dokumentujące Świdnicę w tym okresie. W aneksie przylegającym do Sali Rajców urządzono „mauzoleum” Piastów świdnickich, którego główną ozdobę stanowią kopie rzeźbionych płyt tumbowych z przedstawieniami założyciela księstwa świdnickiego – Bolka I i jego wnuka – Bolka II.
Dział Dawnego Kupiectwa.
Dział Dawnego Kupiectwa gromadzi zabytki związane z dawnym handlem. Prym wiodą tutaj kolekcje opakowań szklanych głównie butelek. Wykonane są z różnego rodzaju szkła, ceramiki, kamionki i pochodzą z różnego okresu. Interesującymi eksponatami są opakowania dla towarów kolonialnych. Stanowi je grupa opakowań blaszanych i kamionkowych na tytoń, herbatę, wyroby cukiernicze. Duża grupa eksponatów to elementy wyposażenia dawnych sklepów. Są to kasy sklepowe, wagi sklepowe, szyldy reklamowe, wydawnictwa itp. Atrakcją są ekspozycje wyposażenia dawnych budynków. Możemy tutaj obejrzeć całkowicie urządzoną karczmę XX-wieczną, sklep kolonialny czy aptekę z przełomu wieków XIX i XX.
Dział Metrologiczny.
Dział metrologiczny gromadzi i udostępnia zabytki kultury materialnej zawiązane z wymianą towarową. Wśród eksponatów znajdziemy wagi i odważniki (wszelkich typów), łokcie, średnicomierze, miary nasypne i nalewne, a także narzędzia miernicze do cechowania, wzorcowania i legalizacji narzędzi użytkowych. Atrakcją jest XVIII-wieczna waga I. C. Simona z Wrocławia. Wśród odważników wyjątkowy zbiór stanowią odważniki składane. Rzadkim zabytkiem są tzw. Łokcie. Eksponaty tego działu w większości datuje się na XIX i XX wiek, choć zdarzają się przedmioty starsze pochodzące nawet z XIV wieku. Eksponaty prezentowane są w różnych aranżacjach w postaci Domu Wagi i Urzędu Miar. Są to jedyne tego typu ekspozycje w Polsce. Przykładowym eksponatem jest waga do wzorcowania odważników użytkowych londyńskiej firmy Oertling.
Dział Naukowo-Oświatowy.
Zajmuje się popularyzacją dorobku Muzeum, organizowaniem lekcji muzealnych oraz współpracuje przy organizacji wystaw czasowych i kontaktach z mediami.

</doc>
<doc id="807799" url="https://pl.wikipedia.org/wiki?curid=807799" title="Grzegorz Pawłuszek">
Grzegorz Pawłuszek

Grzegorz Pawłuszek (ur. 25 sierpnia 1970 roku w Złotowie) − polski piłkarz występujący na pozycji napastnika.
Wcześniej reprezentował barwy m.in. Lechii Gdańsk, Zawiszy Bydgoszcz, GKS Katowice, Górnika Konin, Polonii Warszawa, Stomilu Olsztyn, FC 08 Homburg, Eisenhüttenstädter FC Stahl, Unii Tczew, Cartusii Kartuzy, oraz Wierzycy Pelplin. W Ekstraklasie rozegrał 76 spotkań, zdobywając 16 bramek.
W sezonie 1995/1996 zdobył z drużyną GKS Katowice Superpuchar Polski.

</doc>
<doc id="807801" url="https://pl.wikipedia.org/wiki?curid=807801" title="Bitwa pod Amgą">
Bitwa pod Amgą

Bitwa pod Amgą - bitwa wojny domowej w Rosji stoczona w dniach 1–4 marca 1923 roku w Jakucji, na przedpolach Jakucka, między Armią Czerwoną a wojskami białogwardyjskimi generała Anatolija Piepielajewa. Poważniejsze walki miały miejsce w dwóch pierwszych dniach boju. Bitwa zakończyła się całkowitą klęską białych.

</doc>
<doc id="807803" url="https://pl.wikipedia.org/wiki?curid=807803" title="Andre Masséna">
Andre Masséna



</doc>
<doc id="807808" url="https://pl.wikipedia.org/wiki?curid=807808" title="Zbigniew Wachowicz">
Zbigniew Wachowicz

Zbigniew Wachowicz (ur. 12 stycznia 1972 w Radomiu) – polski piłkarz występujący na pozycji obrońcy; następnie trener.
Zbigniew Wachowicz jest wychowankiem Radomiaka Radom. Następnie reprezentował barwy Legii Warszawa, Polonii Warszawa, Stomilu Olsztyn, Hakoah Maccabi Ramat Gan, KSZO Ostrowiec Św., Stali Stalowa Wola, Rovaniemi Palloseura, MG MZKS Kozienice oraz Korony Kielce. W latach 2003–2008 ponownie grał w Radomiaku, w którym po zakończeniu sezonu 2007/2008 został trenerem i awansował z nim z czwartej do trzeciej ligi. Latem 2009 roku wyjechał wraz z synem, Patrykiem do Luksemburga, gdzie przez pół roku występował w klubie FC Orania Vianden.

</doc>
<doc id="807810" url="https://pl.wikipedia.org/wiki?curid=807810" title="Vilafamés">
Vilafamés

Vilafamés – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 70,4 km². Zgodnie z danymi INE, w 2005 roku liczba ludności wynosiła 1603, a gęstość zaludnienia 22,77 osoby/km². Wysokość bezwzględna gminy równa jest 354 metry. Współrzędne geograficzne gminy to 40°6'47"N, 0°3'17"E. Kod pocztowy do gminy to 12192. Obecnym burmistrzem gminy jest Luisa Oliver Mallasén z Hiszpańskiej Partii Ludowej.
Dzielnice i pedanías.
W skład gminy wchodzą dwie dzielnice i pedanías, walencyjskie jednostki administracyjne:

</doc>
<doc id="807812" url="https://pl.wikipedia.org/wiki?curid=807812" title="Leko">
Leko



</doc>
<doc id="807813" url="https://pl.wikipedia.org/wiki?curid=807813" title="Vilafames">
Vilafames



</doc>
<doc id="807817" url="https://pl.wikipedia.org/wiki?curid=807817" title="Irneriusz">
Irneriusz



</doc>
<doc id="807820" url="https://pl.wikipedia.org/wiki?curid=807820" title="Psinka">
Psinka

Psinka (zwana też "Cyną", niem. "Mühlgraben") – sztuczny kanał, który został wybudowany najprawdopodobniej przez Flamandów. Dawniej biegł spod Bieńkowic do Raciborza, zaopatrując miasto w wodę pozyskiwaną z koryta Psiny. Został zasypany w latach 1969-70. Do dziś przetrwał jedynie ślad suchego koryta między Bieńkowicami i Studzienną, południową dzielnicą Raciborza. Kanał uznawany jest za pierwszy potwierdzony źródłowo wodociąg na Górnym Śląsku.
Historia.
Pierwsza wzmianka pochodzi z dokumentu fundacyjnego klasztor dominikanów księcia opolsko-raciborskiego Władysława z 14 kwietnia 1258 roku, mówi on podarowaniu braciom zakonnym kanału, który przepływał przez miasto obok ich klasztoru wraz z młynem i leżącym przy nim placu. Najprawdopodobniej chodzi tutaj właśnie o Psinkę, która została wybudowana przez Flamandów osiadłych w Raciborzu. Było to nie lada przedsięwzięcie inżynierii wodnej, ponieważ lustro wody tego kanału koło Bieńkowic jest na wysokości 191,5 metra, a plac Długosza, przez który biegł dawniej kanał znajduje się na tej samej wysokości. Należy jednak wziąć pod uwagę, że poziom historycznego starego miasta na przestrzeni dziejów uległ podwyższeniu wskutek działalności człowieka.
Istnienie tego kanału potwierdza wiele map, na których widać ciek wodny biegnący równolegle do Odry. Zadaniem kanału było zaopatrywanie miasta w wodę oraz pełnił on funkcje obronne, zasilając wodą fosę miejską.
W miarę rozwoju miasta kanał utracił swoją wodociągową rolę, a rozwój przemysłu i brak konserwacji koryta zamienił go w ściek. W latach 70. XX wieku Psinka na terenie Raciborza została ujęta w rury kanalizacyjne, a koryto zasypano.
Przebieg kanału.
Psinka rozpoczynała swój bieg w Bieńkowicach i płynęła na północ, do Raciborza, mijając od wschodniej strony jego dwie dzielnice – Sudół i Studzienną. Jej koryto biegło dalej na północ i przechodziło przez centrum Raciborza.
Dawny przebieg Psinki w Raciborzu.
Pierwotnie Psinka przecinała dzisiejszy plac Długosza, okrążając od wschodu kościół parafialny, gdzie kierowała się do klasztoru dominikanów (obecny plac Targowy). Następnie przecinała ulicę Odrzańską i istniejącą do 1945 roku ul. Wagi Młyńskiej, przy której znajdował się młyn należący do miasta, a napędzany wodą z kanału. Istnieją historyczne przesłanki, potwierdzone znaleziskami archeologicznymi (resztki młyna wodnego, odnalezione na terenie dzisiejszej apteki w Rynku), że Psinkę na tym odcinku rozgałęziono w jeszcze jedno koryto, obiegające teren raciborskiego rynku od strony zachodniej. Równolegle przekopano odcinek okrążający mury miejskie od strony zachodniej, który przetrwał aż do lat 70. XX wieku jako jedyny potwierdzony kartograficznie przebieg kanału na terenie miasta.
Według mapy Głównego Urzędu Geodezji i Kartografii kanał biegł z południa na północ do Raciborza, natomiast w planach miasta błędnie zmieniono jej kierunek na południowy. W planach tych bieg kanału przedstawiał się następująco: Psinka przecinała przedłużenie ul. Marii Curie-Skłodowskiej i kieruje się na zachód między ul. Lunonautów a Żwirki i Wigury. Następnie biegła równolegle po zachodniej stronie ul. Polnej, przecinając ul. Opawską i Ocicką, gdzie znajdował się kiedyś most z figurą św. Jana Nepomucena (obecnie znajduje się na placu wokół kościoła Najświętszego Serca Pana Jezusa). Kolejno kanał biegł wzdłuż muru otaczającego wspomniany kościół po zachodniej stronie aż do ul. Warszawskiej. Następnie przecinał ul. Żeromskiego i na rogu ul. Konopnickiej biegł po ogródkach działkowych im. Jana Matejki, częściowo wzdłuż głównej alei. Kolejno kanał przecinał ul. Filmową i biegł w stronę ul. Ogrodowej, przecinając ją na wysokości ul. Klasztornej i biegnąc tą ulicą po zachodniej stronie. Następnie Psinka skręcała w ul. Kasprowicza, którą przecięła na wysokości Gimnazjum Nr 1 biegnąc dalej między I Liceum Ogólnokształcącym a Specjalnym Zakładem Szkolno Wychowawczym dla Niesłyszących i Słabosłyszących w Raciborzu. Na terenie dzisiejszego zakładu głuchych istniała kiedyś zapora, która tworzyła zbiornik wodny, służący do pobierania wody w wypadku pożaru. Woda dostarczana była przez bramę w murach miejskich na wysokości obecnej ul. Bankowej, która była otwierana tylko w dni targowe i w wypadku pożaru. W miejscu dawnego pomnika Germanii znajdowała się przepompownia napędzana kołem poruszanym wodą kanału, która zasilała część wodociągów miejskich. Następnie kanał przecinał ul. Karola Miarki biegnąc w stronę ul. Stalmacha, a następnie ul. Londzina. Przechodziła później przez ul. Londzina, zasilając młyn Domsa i biegła równolegle do Odry, wpływając do niej na wysokości ul. Śląskiej. Ślady pozostałości kanału widać m.in. przy ul. Ocickiej (kamienna balustrada dawnego mostu), przy zbiegu ulic Klasztornej i Kasprowicza (betonowe płyty nad przepustem przy wjeździe na teren banku) i u zbiegu ulic Stalmacha i Dąbrowskiego (ograniczony betonowym pasem trawnik przy kamienicy, pod którym jest zasypane koryto).
Film o historii kanału.
Dzieje kanału Psinka zostały przedstawione w pełnometrażowym filmie dokumentalnym "Z biegiem Psinki". Jego autorem, reżyserem, operatorem i montażystą jest Adrian Szczypiński, twórca filmów o historii Raciborza. Premiera miała miejsce 15 czerwca 2013 roku w sali widowiskowej Raciborskiego Centrum Kultury. Film jest dostępny na kanale YouTube.

</doc>
<doc id="807824" url="https://pl.wikipedia.org/wiki?curid=807824" title="La Vall d’Alba">
La Vall d’Alba

La Vall d’Alba – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 53 km². Zgodnie z danymi INE, w 2005 roku liczba ludności wynosiła 2045, a gęstość zaludnienia 38,66 osoby/km². Wysokość bezwzględna gminy równa jest 300 metrów. Współrzędne geograficzne gminy to 40°10'35"N, 0°2'6"E. Kod pocztowy do gminy to 12194. Obecnym burmistrzem gminy jest Francisco Martínez Capdevila z Hiszpańskiej Partii Ludowej.
Dzielnice i pedanías.
W skład gminy wchodzi 13 dzielnic i pedanías, walenckich jednostek administracyjnych:

</doc>
<doc id="807825" url="https://pl.wikipedia.org/wiki?curid=807825" title="Biała Gwardia">
Biała Gwardia



</doc>
<doc id="807827" url="https://pl.wikipedia.org/wiki?curid=807827" title="Vall d'Alba">
Vall d'Alba



</doc>
<doc id="807828" url="https://pl.wikipedia.org/wiki?curid=807828" title="Białogwardzista">
Białogwardzista



</doc>
<doc id="807837" url="https://pl.wikipedia.org/wiki?curid=807837" title="Janusz Hrynkiewicz">
Janusz Hrynkiewicz

Janusz Hrynkiewicz (ur. 15 sierpnia 1924 w Ciechocinku, zm. 22 kwietnia 1988) – polski magister inżynier łączności i polityk. Minister przemysłu ciężkiego (1965–1967) oraz minister przemysłu maszynowego (1967–1970).
Życiorys.
Syn Kazimierza i Eweliny. W 1962 uzyskał tytuł zawodowy magistra inżyniera łączności na Politechnice Gdańskiej, w której od 1948 do 1950 był młodszym asystentem. Ponadto był członkiem Bratniej Pomocy, wiceprezes, następnie był wiceprezesem Komitetu Koordynacyjnego Federacji Polskich Organizacji Studenckich PG (1948–1950). W 1950 roku wiceprezes Zrzeszenia Studentów Polskich w Gdańsku i członek Rady Naczelnej ZSP w Warszawie. W 1941 aresztowany przez Gestapo, po czym do kwietnia 1945 był więziony w Auschwitz, Bremen, Neuengamme, Buchenwald, Flossenbürg i Dachau.
Od 1950 do 1951 pomocnik pracownika naukowo-badawczego w Przemysłowym Instytucie Telekomunikacji, następnie do 1954 wicedyrektor Zakładów Radiowych im. Marcina Kasprzaka w Warszawie. W okresie 1955–1961 naczelnik wydziału i wicedyrektor departamentu w Ministerstwie Przemysłu Maszynowego i Ministerstwie Przemysłu Ciężkiego. W późniejszym okresie był dyrektorem Warszawskich Zakładów RAWAR i pracownikiem Przemysłowego Instytutu Telekomunikacji. W latach 1971–74 członek Rady i wiceprezes Naczelnej Organizacji Technicznej.
W 1953 wstąpił do Polskiej Zjednoczonej Partii Robotniczej, był delegatem na V i VI zjazd partii. W latach 1964–1968 członek Komitetu Warszawskiego, następnie do 1971 zastępca członka Komitetu Centralnego. Od 1963 podsekretarz stanu w Ministerstwie Przemysłu Ciężkiego, następnie w latach 1965–67 minister przemysłu ciężkiego, po czym do 1970 minister przemysłu maszynowego. Od 1970 zastępca przewodniczącego Komitetu Nauki i Techniki do 1971 i Komisji Planowania przy Radzie Ministrów (1971–1980).
W trakcie pełnienia funkcji ministra blokował możliwość publikacji takim naukowcom jak Jacek Karpiński i Lech Michejda pracującymi nad polskimi maszynami informatycznymi.
Pochowany na Cmentarzu Wojskowym na Powązkach (kwatera C31-tuje-5).

</doc>
<doc id="807843" url="https://pl.wikipedia.org/wiki?curid=807843" title="Romanizacje języka koreańskiego">
Romanizacje języka koreańskiego



</doc>
<doc id="807845" url="https://pl.wikipedia.org/wiki?curid=807845" title="Determinizm geograficzny">
Determinizm geograficzny

Determinizm geograficzny – pogląd uznający czynniki środowiskowe (ukształtowanie terenu, klimat, rodzaj gleby, fauna i flora terenu) za decydujące w rozwoju społeczeństwa, kultury i gospodarki; pogląd, że środowisko geograficzne uzależnia człowieka od siebie. Przeciwieństwem determizmu geograficznego jest nihilizm geograficzny.

</doc>
<doc id="807848" url="https://pl.wikipedia.org/wiki?curid=807848" title="Struś madagaskarski">
Struś madagaskarski



</doc>
<doc id="807849" url="https://pl.wikipedia.org/wiki?curid=807849" title="Posłanie z Turnberry">
Posłanie z Turnberry

Posłanie z Turnberry – oficjalna propozycja ministrów spraw zagranicznych państw członkowskich NATO skierowana do ZSRR i państw Europy Wschodniej, dotycząca współpracy z Sojuszem. Wystosowano ją na spotkaniu Rady Północnoatlantyckiej 8 czerwca 1990 w Turnberry (Szkocja).

</doc>
<doc id="807852" url="https://pl.wikipedia.org/wiki?curid=807852" title="Regina Kamińska">
Regina Kamińska

Regina Kamińska (ur. 1894, zm. 28 listopada 1913 w Warszawie) – polska aktorka teatralna i filmowa żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz. Była córką Ester Rachel i Abrahama Izaaka Kamińskich, siostrą Idy i Józefa. Wyszła za mąż za niejakiego Wajsmana.
Żaden z sześciu filmów fabularnych w języku jidisz, w których zagrała Kamińska, się nie zachował.
Pochowana jest na cmentarzu żydowskim przy ulicy Okopowej w Warszawie, kwatera 62-9-17.

</doc>
<doc id="807855" url="https://pl.wikipedia.org/wiki?curid=807855" title="Dawid Lui">
Dawid Lui

Dawid Lui (ur. 17 września 1887 w Warszawie, zm. ?) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="807856" url="https://pl.wikipedia.org/wiki?curid=807856" title="Banko">
Banko

Banko (org. "Banquo") - fikcyjna postać z dramatu "Makbet" autorstwa Williama Shakespeare’a.
Banquo w sztuce.
Na początku sztuki Banko walczy ramię w ramię z Makbetem, po stronie Duncana. Towarzyszy mu także podczas spotkania z wiedźmami. Te przepowiadają Bankowi, że mimo tego, że sam nie zasiądzie na tronie, da początek królewskiemu rodowi. Ze względu na to Makbet postanowił zabić go wraz z jego synem, Fleance. Temu jednak udało się uciec, sam Banko zaś powraca jako duch w akcie trzecim, scenie czwartej. 
Kontrowersje.
O ile Makbet prawie na pewno miał swój pierwowzór w świecie rzeczywistym (który zresztą bardzo różnił się od postaci przedstawionej w dramacie), nieznana jest osoba, na której Szekspir wzorował się tworząc postać Banqua.

</doc>
<doc id="807858" url="https://pl.wikipedia.org/wiki?curid=807858" title="Sonia Ejdelman">
Sonia Ejdelman

Sonia Ejdelman (ur. 18 maja 1899 w Krasnohradzie) – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="807859" url="https://pl.wikipedia.org/wiki?curid=807859" title="John Parkinson">
John Parkinson

John Parkinson (ur. 10 lutego 1885 w Thornton-le-Fylde, zm. w 1976) – angielski kardiolog.
W trakcie I wojny światowej służył w Royal Army Medical Corps, osiągając rangę majora. W 1948 uzyskał tytuł szlachecki. W 1952 przewodniczył pierwszemu europejskiemu kongresowi kardiologicznemu.
Wspólnie z Paulem Dudleyem White'em i Louisem Wolffem odkrył patomechanizm jednego z zaburzeń przewodnictwa w sercu, nazwanego na ich cześć zespołem Wolffa-Parkinsona-White’a.

</doc>
<doc id="807861" url="https://pl.wikipedia.org/wiki?curid=807861" title="Tania Tajtelbaum">
Tania Tajtelbaum

Tania Tajtelbaum – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="807862" url="https://pl.wikipedia.org/wiki?curid=807862" title="Aleksandr Nikitin">
Aleksandr Nikitin

Aleksandr Nikitin (ur. 30 listopada 1971 w Skrundzie, w ZSRR, obecnie Łotwa) – rosyjski aktor, w latach 2005-2009 grający rolę Roberta Donovana w "Na dobre i na złe".
Życiorys.
Syn wojskowego, przyszedł na świat w Skrundzie, w zachodniej części Łotwy. Tam uczęszczał przez pięć lat do szkoły podstawowej, a następnie wraz z rodzicami przeprowadził się na Ukrainę. Ukończył szkołę teatralną w Charkowie. Występował w teatrze w Doniecku i przez sześć lat w teatrze im. Łesi Ukrainki w Kijowie. W 2000 roku poprzez Kijowską Agencję Artystyczną otrzymał zaproszenie na próbne zdjęcia do "Na dobre i na złe", lecz wtedy zrezygnował z roli chirurga. Do obsady tego polskiego serialu dołączył w 2006 roku i zagrał postać Roberta Donovana (właściwie Donowanowa), Rosjanina z Petersburga, który wyjechał do Australii, męża Meg, biznesmena zajmującego się produkcją reality show w klinice Mariolki.
Życie prywatne.
W 2005 roku rozwiódł się po dziesięciu latach małżeństwa z żoną w Kijowie. Ma syna (ur. 1997). Jest związany z rosyjską aktorką Nadią. Mieszkają w Moskwie.

</doc>
<doc id="807865" url="https://pl.wikipedia.org/wiki?curid=807865" title="Abram Ajzenberg">
Abram Ajzenberg

Abram Ajzenberg – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="807867" url="https://pl.wikipedia.org/wiki?curid=807867" title="Chaim Sandler">
Chaim Sandler

Chaim Sandler – polski aktor i reżyser żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Podczas II wojny światowej został przesiedlony do getta warszawskiego, gdzie kontynuował karierę aktorską. Był jednym z czołowych aktorów Teatru Nowy Azazel.

</doc>
<doc id="807868" url="https://pl.wikipedia.org/wiki?curid=807868" title="Maud (królowa Norwegii)">
Maud (królowa Norwegii)

Maud z Walii, właśc. ang.: Maud Charlotte Mary Victoria of Wales (ur. 26 listopada 1869 w Londynie, zm. 20 listopada 1938 tamże) – księżniczka Zjednoczonego Królestwa, królowa Norwegii.
Życiorys.
Urodziła się w brytyjskiej rodzinie królewskiej, była wnuczką królowej Wiktorii, córką księcia Walii, późniejszego króla Edwarda VII i jego żony, księżniczki duńskiej Aleksandry.
22 lipca 1896 Maud wyszła za mąż za swojego brata wujecznego (był synem starszego brata matki Maud), księcia Danii i Norwegii Carla Glücksburga. Jej ojciec z tej okazji sprezentował jej Appleton House w majątku Sandringham House jako wiejską rezydencję w czasie jej przyszłych odwiedzin ojczyzny. Tam 2 lipca 1903 przyszedł na świat jedyny syn pary – książę Alexander Edward Christian Frederik Glücksburg (przyszły król jako Olaf V). Książę Carl był oficerem w duńskiej marynarce i do 1905 razem z rodziną mieszkał głównie w Danii. W czerwcu 1905 norweski parlament rozwiązał unię szwedzko-norweską (trwającą od ponad 100 lat) i zaproponował tron Norwegii księciu Carlowi. W listopadzie plebiscyt wśród ludności potwierdził propozycję i Carl przyjął imię Haakon VII, a jego syn – Olaf.
22 czerwca 1906 Maud została wraz z mężem koronowana na królową i króla Norwegii w katedrze Nidaros w Trondheim. Była pierwszą królową Norwegii od 1319, która nie była równocześnie królową Danii lub Szwecji. O ile mąż Maud z łatwością przystosował się do nowej sytuacji, o tyle królowa zupełnie sobie z nią nie radziła. W rzeczy samej, życie na norweskim dworze było bardzo surowe. Przyzwyczajona do przepychu i zbytku monarchii angielskiej i pałacowego komfortu, królowa Maud nudziła się na dworze, na którym nie było szlachty, nie było więc też wielu balów i rozrywek. Bardzo szybko popadła w głęboką depresję.
Królowa Maud nigdy nie przestała kochać ojczystego kraju, jednak szybko zaczęła wypełniać obowiązki królowej Norwegii. Działała charytatywnie, zajmowała się dziećmi i zwierzętami. Wspierała też muzyków i innych artystów. Była podziwiana jako znawczyni mody, jej stroje odznaczały się wyjątkowym szykiem (były wystawiane w Muzeum Wiktorii i Alberta w 2005). Ostatni raz wystąpiła publicznie na koronacji swojego bratanka, Jerzego VI, w maju 1937 w Westminster.
Królowa Maud zmarła w 1938 w Wielkiej Brytanii na zawał serca i była opłakiwana przez cały naród. Na jej cześć nazwano norweski fragment Antarktydy – Ziemią Królowej Maud. Była najdłużej żyjącym dzieckiem Edwarda VII i królowej Aleksandry. Została pochowana w krypcie królewskiej w twierdzy Akershus.

</doc>
<doc id="807876" url="https://pl.wikipedia.org/wiki?curid=807876" title="Sandler">
Sandler

Osoby:
Inne:

</doc>
<doc id="807877" url="https://pl.wikipedia.org/wiki?curid=807877" title="Fleance">
Fleance

Fleance – fikcyjna postać występująca w sztuce "Makbet" autorstwa Williama Shakespeare’a.
Rola w sztuce.
Fleance był synem Banka, który, podobnie jak Makbet, należał do zaufanych rycerzy króla Dunkana. Ze względu na przepowiednię "Trzech Wiedźm", które stwierdziły, że potomkowie Banqua zostaną osadzeni na tronie, Makbet podjął decyzję o zabiciu zarówno Fleance’a, jak i jego ojca (akt trzeci, scena trzecia). Młodzieńcowi udało się jednak uniknąć śmierci.
Przypuszcza się, że ze względu na to, że wszystkie inne przepowiednie wiedźm się spełniły, on lub jego krewni powrócili, aby władać Szkocją, nie ma jednak na to dowodów w tekście.

</doc>
<doc id="807879" url="https://pl.wikipedia.org/wiki?curid=807879" title="Abraham Morewski">
Abraham Morewski

Abraham Morewski, pierwotnie Menakier (jid. אברהם מאָרעווסקי; ur. 18 marca 1886 w Wilnie, zm. 3 października 1964 w Warszawie) – polski aktor, reżyser, pisarz, tłumacz i działacz kultury żydowskiego pochodzenia.
Życiorys.
Urodził się w Wilnie w rodzinie żydowskiej jako syn Beniamina Menakiera. Ukończył studia aktorskie w szkole dramatycznej Aleksieja Siergiejewicza Suworina. Swą karierę aktorską rozpoczął występami w objazdowych teatrach. Na początku XX wieku grał w teatrach rosyjskich, m.in. w Petersburgu. W 1918 powrócił do Wilna, gdzie został aktorem tamtejszego teatru żydowskiego. W okresie międzywojennym występował w teatrach warszawskich. W tym czasie grywał również w filmach niemieckich. W 1937 wystąpił w ekranizacji "Dybuka" zbierając pochlebne recenzje. Podczas II wojny światowej uciekł do Związku Radzieckiego i przebywał na terenie republik środkowoazjatyckich. W 1956 w wyniku ostatniej masowej fali przymusowych wysiedleń Polaków osiadł w Warszawie. W tym samym roku zaangażował się do Państwowego Teatru Żydowskiego. Opublikował cztery tomu pamiętników "Tam i z powrotem".
Został odznaczony Krzyżem Komandorskim Orderu Odrodzenia Polski.
Był dwukrotnie żonaty; jego pierwszą żoną była Anna, a drugą warszawska pianistka Maria z domu Lencner (1899–1968).
Pochowany jest w alei głównej cmentarza żydowskiego przy ulicy Okopowej w Warszawie (kwatera 64, rząd 1). Jego nagrobek jest autorstwa Stanisława Kulona. 

</doc>
<doc id="807881" url="https://pl.wikipedia.org/wiki?curid=807881" title="Paul Dudley White">
Paul Dudley White

Paul Dudley White (ur. 6 czerwca 1886 w Roxbury, zm. 31 października 1973) – amerykański kardiolog.
Założyciel American Heart Association. Opiekował się prezydentem Dwightem Eisenhowerem po przebytym zawale serca. Razem Johnem Parkinsonem i Louisem Wolffem odkrył patomechanizm jednego z zaburzeń przewodnictwa w sercu, nazwanego na ich cześć zespołem Wolffa-Parkinsona-White’a.
Jego podobizna widnieje na 3-centowym znaczku z 1986.

</doc>
<doc id="807882" url="https://pl.wikipedia.org/wiki?curid=807882" title="Paul White">
Paul White



</doc>
<doc id="807883" url="https://pl.wikipedia.org/wiki?curid=807883" title="Leon Liebgold">
Leon Liebgold

Leon Liebgold (ur. 31 lipca 1910 w Krakowie, zm. 2 września 1993 w New Hope) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz. Syn Basi i Załmana Liebgoldów.
Jest pochowany na Mount Hebron Cemetery.

</doc>
<doc id="807884" url="https://pl.wikipedia.org/wiki?curid=807884" title="Gerszon Lemberger">
Gerszon Lemberger

Gerszon Lemberger (ur. 8 stycznia 1909 w Warszawie, zm. 18 października 1958 w Nowym Jorku) – polsko-żydowski aktor, który zasłynął głównie z ról w przedwojennych żydowskich filmach i sztukach teatralnych w języku jidysz.
Życiorys.
W okresie międzywojennym wystąpił m.in. w filmach "Za grzechy" z 1936 r. (jako pomocnik szamesa) i "Dybuk" z 1937 r. (jako Nisan, ojciec Chanana).
W 1938 r. wyemigrował do Stanów Zjednoczonych, gdzie występował pod pseudonimem artystycznym Gustav Berger. W 1940 ożenił się z aktorką i śpiewaczką Fanią Rubiną. Rok wcześniej wystąpili wspólnie w głównych rolach jako małżeństwo w amerykańskim filmie "My Son". Na emigracji został aktorem Yiddish Art Theater. Przyjaźnił się i współpracował z aktorem Feliksem Fibichem. Po raz ostatni pojawił się na ekranie w 1950 w roli szatana w filmie "God, Man and Devil" w reżyserii Josepha Seidena.

</doc>
<doc id="807886" url="https://pl.wikipedia.org/wiki?curid=807886" title="Abraham Kurc">
Abraham Kurc

Abraham Kurc (zm. 1942) – polski aktor żydowskiego pochodzenia, znany głównie z ról w przedwojennych żydowskich filmach i sztukach teatralnych w języku jidysz.
Życiorys.
Podczas II wojny światowej został przesiedlony do getta warszawskiego, gdzie kontynuował prace aktora i występował w Teatrze Eldorado. Podczas wielkiej akcji deportacyjnej został wywieziony do obozu zagłady w Treblince, gdzie zginął.

</doc>
<doc id="807888" url="https://pl.wikipedia.org/wiki?curid=807888" title="Lista najwyższych kościołów">
Lista najwyższych kościołów

Lista najwyższych kościołów
Od 1311, kiedy iglica katedry w Lincoln przewyższyła Piramidę Cheopsa, kościoły były najwyższymi budowlami na świecie aż do 1884, kiedy zbudowano Pomnik Waszyngtona. Poniższa lista obejmuje, ze względów praktycznych, tylko wieże kościelne o wysokości 100 m i więcej.

</doc>
<doc id="807889" url="https://pl.wikipedia.org/wiki?curid=807889" title="Pocztówki z Ameryki">
Pocztówki z Ameryki

Pocztówki z Ameryki (tytuł oryg. "Postcards from America") – dramat filmowy koprodukcji amerykańsko-brytyjskiej z 1994 r., wyprodukowany niezależnie w wytwórni Normal Films na podstawie autobiograficznych książek Davida Wojnarowicza: "Close to the Knives: A Memoir of Disintegration" i "Memories That Smell Like Gasoline". Zaliczany do nurtu filmów LGBT.
Opis fabuły.
New Jersey. David Wojnarowicz jest maltretowany przez ojca – zmęczonego życiem alkoholika, byłego marynarza. Nastoletni David ucieka do Nowego Jorku, gdzie przez blisko rok para się męską prostytucją. Wraz ze swoim przyjacielem dokonuje także drobnych kradzieży. Żyje na ulicy, sporadycznie nocując u zaprzyjaźnionych drag queens. Nieudolnie poszukuje uczucia, którego nigdy nie zaznał w domu rodzinnym. Następnie w nieprostym życiu Davida przychodzi czas na wędrówki po kraju, których celem jest poznawanie samego siebie.

</doc>
<doc id="807892" url="https://pl.wikipedia.org/wiki?curid=807892" title="Dina Halpern">
Dina Halpern

Dina Halpern (ur. 15 lipca 1909 w Warszawie, zm. 17 lutego 1989 w Chicago) – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz. Siostrzenica Idy Kamińskiej.

</doc>
<doc id="807898" url="https://pl.wikipedia.org/wiki?curid=807898" title="Icchak Grudberg">
Icchak Grudberg

Icchak Grudberg (ur. 12 stycznia 1906 w Warszawie, zm. 1970 w Nowym Jorku) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="807901" url="https://pl.wikipedia.org/wiki?curid=807901" title="Louis Wolff">
Louis Wolff

Louis Wolff (ur. w 1898 w Bostonie, zm. 28 czerwca 1972) – amerykański kardiolog.
W 1930, razem z Johnem Parkinsonem i Paulem Dudleyem White'em opisał patomechanizm jednego z zaburzeń przewodnictwa w sercu, nazwanego na ich cześć zespołem Wolffa-Parkinsona-White’a.

</doc>
<doc id="807902" url="https://pl.wikipedia.org/wiki?curid=807902" title="Menasze Oppenheim">
Menasze Oppenheim

Menasze Oppenheim (ur. 18 września 1905, zm. 23 października 1973 w Nowym Jorku) – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Krótko przed wybuchem II wojny światowej wyemigrował z Polski do Stanów Zjednoczonych i osiadł w Nowym Jorku. Jest pochowany na Mount Hebron Cemetery.

</doc>
<doc id="807906" url="https://pl.wikipedia.org/wiki?curid=807906" title="Symcha Fostel">
Symcha Fostel

Symcha Fostel – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Podczas II wojny światowej został przesiedlony do getta warszawskiego, gdzie kontynuował prace aktora i występował w tamtejszych teatrach, kawiarniach i kabaretach. W kwietniu 1943 roku został wywieziony do Poniatowej, gdzie prawdopodobnie zginął.

</doc>
<doc id="807921" url="https://pl.wikipedia.org/wiki?curid=807921" title="Plastuś">
Plastuś

Plastuś – fikcyjna postać, znana z twórczości Marii Kownackiej (książek "Plastusiowy pamiętnik" i "Przygody Plastusia") oraz serii filmów animowanych.
Postać Plastusia.
Jest maleńkim ludzikiem z plasteliny - całym pomarańczowym, nosi małe, zielone, plastelinowe slipy. Ulepiła go Tosia, mała dziewczynka uczęszczająca do pierwszej klasy. Plastuś ma duże pomarańczowe uszy i mały nosek przypominający kartofelek, mieszka w Tosinym piórniku wraz ze swoimi sąsiadami: Ołówkiem, Gumką Myszką, Stalówkami, Piórem, Scyzorykiem, Linijką i Kredkami.

</doc>
<doc id="807927" url="https://pl.wikipedia.org/wiki?curid=807927" title="Masao Takemoto">
Masao Takemoto

 – gimnastyk japoński, wielokrotny medalista igrzysk olimpijskich i mistrzostw świata.
Takemoto zaliczał się do czołówki światowej w latach 50. Na trzech olimpiadach zdobył łącznie siedem medali, w tym złoto w wieloboju drużynowym na igrzyskach w Rzymie w 1960, kiedy miał już ukończone 40 lat (sięgnął wówczas również po srebro w ćwiczeniach na drążku, a wielobój indywidualnie ukończył na 5. miejscu). Indywidualnie był dwukrotnie mistrzem świata w ćwiczeniach wolnych, tytuły wywalczył w Rzymie w 1954 i Moskwie cztery lata później. Wchodził w skład drużyny japońskiej, która szczególnie zapisała się wyrównanymi zmaganiami z silnym zespołem radzieckim.
W 1997 został uhonorowany miejscem w Międzynarodowej Hall of Fame Gimnastyki.

</doc>
<doc id="807934" url="https://pl.wikipedia.org/wiki?curid=807934" title="Bezdomni (film 1939)">
Bezdomni (film 1939)

Bezdomni (jid. "On a Hajm-bal shuwe") – polski film fabularny z 1939 roku w języku jidysz, oparty na utworze Jakuba Gordina. Film ten był ostatnim przedwojennym polskim filmem nakręconym w języku jidysz. Tytuł nawiązuje do postaci Żyda tułacza, a także do uchodźców z III Rzeszy, których wielu napływało podówczas do Polski.
Treść.
Film podejmuje popularną wówczas tematykę łączącą dwa światy – Europę i Amerykę. Pokazuje typową żydowską historię, jakich wiele pokazywano w tamtych latach. Mieszkająca w Kazimierzu Dolnym rodzina Rywkinów żyje w bardzo trudnych warunkach, dlatego ojciec postanawia wyjechać do USA, celem znalezienia lepszego życia. W Ameryce ciężko pracuje i czuje się samotny, aż do czasu poznania Bessie (Bessy) – piosenkarki w nocnym lokalu, która pomaga mu sprowadzić rodzinę z Polski.

</doc>
<doc id="807935" url="https://pl.wikipedia.org/wiki?curid=807935" title="Upa">
Upa



</doc>
<doc id="807941" url="https://pl.wikipedia.org/wiki?curid=807941" title="Puchlina wodna (medycyna)">
Puchlina wodna (medycyna)

Puchlina wodna (łac. "hydrops", z gr. ὕδρωψ) – historyczne określenie medyczne dotyczące objawu polegającego na gromadzeniu nadmiernej ilości płynu w tkankach i naturalnych jamach ciała. Nie występuje we współczesnej terminologii medycznej. Prawdopodobnie można traktować ją jako synonim obrzęków uogólnionych (łac. "anasarca"), ale nie należy jej mylić z puchliną głodową.
Czasami była zapisywana bardziej szczegółowo, np. „puchlina brzuszna” (łac. "hydrops ventris") – obecnie objaw określany mianem wodobrzusza.
W dokumentach historycznych występuje jako domniemana przyczyna zgonów. Mogła być spowodowana chorobami wątroby, nerek, niewydolnością serca czy sepsą.
Na „puchlinę wodną” mieli cierpieć m.in.: Heraklit, Trajan, św. Antoni Padewski, Klemens Janicki, Maria I Tudor, Ludwig van Beethoven, Fryderyk Wilhelm I i jego wnuk Fryderyk Wilhelm I Pruski.
Także Biblia wspomina o człowieku chorym na „puchlinę wodną”, a uzdrowionym przez Jezusa.

</doc>
<doc id="807944" url="https://pl.wikipedia.org/wiki?curid=807944" title="Aleksander Marten">
Aleksander Marten

Aleksander Marten, właściwie Mordka Matys Marek Tennenbaum (ur. 13 listopada 1898 w Łodzi, zm. 1942) – polski aktor i reżyser żydowskiego pochodzenia, który zasłynął głównie z przedwojennych żydowskich filmów i sztuk teatralnych w języku jidysz.
Życiorys.
Urodził się w Łodzi w rodzinie żydowskiej. Mając 15 lat wyjechał do Niemiec. Dwa lata później zadebiutował jako aktor w teatrze w Halle. W 1923 ukończył kierowaną przez Maxa Reinhardta szkołę teatralną przy Deutsches Theater w Berlinie. Inscenizował szereg sztuk i jednocześnie nakręcił swój pierwszy film, grając obok Xeni Desni, Rudolfa Klein-Rugge i Wiliah Dieterle. Był współreżyserem reinhardtowskiego „Snu nocy letniej” i reżyserem „Pasteura” z Pawłem Muni. Marten był osobistym przyjacielem Konrada Veidta, z którym grywał niejednokrotnie na scenie i w filmie. W Wiedniu partnerowały mu aktorki Luisa Rainer i Elżbieta Bergner. W następnych latach występował w zespołach objazdowych na różnych scenach niemieckich, m.in. w Berlinie, Hanowerze, Stuttgarcie i w Volkstheater w Wiedniu. Jako aktor teatralny został okrzyknięty przez ówczesną prasę najlepszym odtwórcą roli Otella w Europie. W 1929 przeprowadził się do Bielska, gdzie grał w Teatrze Miejskim. Występował i reżyserował na scenie bielskiego teatru przez trzy lata, potem grał w Innsbrücku i Wiedniu, by po krótkiej przerwie w 1933 roku wrócić do Bielska i zamieszkał przy ul. Republikańskiej 5. Od czasu wyjazdu do Niemiec używał pseudonimu artystycznego "Aleksander Marten", który prawnie zalegalizował jako swoje imię i nazwisko w Bielsku 2 grudnia 1937 roku. W 1935 nakręcił dokumentalny filmem dźwiękowy o mieście Bielsku pt. "Bielsko – miasto przemysłu i turystyki". Kontynuując działalność reżyserską rok później w Warszawie założył własny ośrodek produkcyjny "Alma-Film". Wówczas wyreżyserował najbardziej znane swoje filmy: "Za grzechy" (1936), "O czym marzą kobiety" (1937) oraz "Bezdomni" (1939), w którym zagrał też jedną z głównych ról – Abrama Rywkina. W 1933 roku ożenił się w Bielsku z Emilią Teresą Groje, z którą miał córkę Dorothy. Na łamach bielskiej żydowskiej gazety „Jüdische Wochenpost mit Wirtschaftsblat” publikował artykuły w których recenzował wydarzenia kulturalne i jubileusze. Zmarł w nieznanych okolicznościach i w nieznanym miejscu, prawdopodobnie w 1942 roku.
W maju 2009 w domu przedpogrzebowym na cmentarzu żydowskim w Bielsku-Białej odsłonięto – ufundowaną przez mieszkańców miasta – tablicę pamiątkową upamiętniającą Martena.

</doc>
<doc id="807951" url="https://pl.wikipedia.org/wiki?curid=807951" title="Szymon Dżigan">
Szymon Dżigan

Szymon Dżigan (jid. שמעון דזשיגאן; ur. 1905 w Łodzi, zm. 14 kwietnia 1980 w Tel Awiwie) – polski aktor i komik żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.
Często występował wraz z Izraelem Szumacherem (1908–1961), z którym stworzył jeden z najbardziej znanych jidyszowych duetów komediowych XX wieku. Po wybuchu II wojny światowej uciekł do Związku Radzieckiego. Od 1942 przebywał w obozie pracy w Taszkencie. W 1948 jako repatriant wrócił do Polski. W 1950 wyemigrował do Izraela.

</doc>
<doc id="807952" url="https://pl.wikipedia.org/wiki?curid=807952" title="Silver and Gold">
Silver and Gold

Silver and Gold – album hardrockowy, wydany przez grupę A.S.A.P. w 1989.

</doc>
<doc id="807954" url="https://pl.wikipedia.org/wiki?curid=807954" title="Izrael Szumacher">
Izrael Szumacher

Izrael Szumacher (jid. ישראל שומאַכער; ur. 1908 w Łodzi, zm. 21 maja 1961 w Tel Awiwie) – polski komik żydowskiego pochodzenia, którego główny okres działalności artystycznej przypadał na dwudziestolecie międzywojenne. Tworzył duet komediowy z Szymonem Dżiganem.
Życiorys.
Urodził się w zamożnej rodzinie mieszczańskiej. Już w latach młodości rozpoczął działalność aktorską. Występował w kole dramatycznym Towarzystwa Szkół Średnich w Łodzi. Po ukończeniu szkoły w 1927 poznał Mojżesza Brodersona, znanego aktora-awangardystę, który wraz z żoną Miriam prowadził teatr „Ararat”.
Największą sławę przyniosły mu występy u boku Szymona Dżigana. Wspólnie tworzyli duet, w którym Szumacher grał przemądrzałego człowieka, mającego na wszystko rady, Dżigan zaś – prostego, bezrefleksyjnego chłopa. Wspólnie wystąpili również na dużym ekranie ("Ał che(j)t" – jid., "Za grzechy", 1936; "Frejliche kabconim" – jid., "Weseli biedacy", 1937; "On a hejm" – jid., "Bezdomni", 1939). Szumacher działał krótko w Teatrze Popularnym w Warszawie, gdzie reżyserował sztukę "Bar Kochba" napisaną przez A. Goldfadena.
Krótko po wybuchu II wojny światowej udał się wraz z Szymonem Dżiganem do Białegostoku. Stąd w wyniku agresji III Rzeszy na ZSRR musieli udać się dalej na wschód. Występowali w dalszym ciągu w duecie w żydowskich teatrach w Charkowie, Kijowie, Mińsku i Moskwie. Było to szczególnie ważne dla żydowskiej ludności spragnionej kontaktu z jidyszowym światem artystycznym, który był niszczony przez politykę nazistowskich Niemiec. Następnie wraz z Dżiganem udał się do Taszkentu, gdzie występowali dla Armii Czerwonej oraz na bankietach agentów NKWD. Ich próba przedostania się do oddziałów gen. Andersa została odebrana jako dezercja, w związku z czym Szumacher trafił do więzienia. Przetrzymywano go w Taszkencie, a później został przeniesiony do obozu pracy w Oktiabińsku, gdzie był cztery lata. Po wojnie spotkały go kolejne represje. Po zakończeniu działań zbrojnych uznano go za syjonistę, co w ZSRR równoznaczne było ze zdradą. Aresztowano go, jednak został szybko zwolniony z więzienia i w 1947 wrócił do Polski.
Pozostał w Łodzi, gdzie kontynuował swoją aktorską karierę. W tym czasie wystąpił w reżyserowanym przez Natana Grossa filmie Nasze dzieci ("Unzere Kinder", 1949), który był ostatnim filmem w języku jidysz.
W okresie powojennym występował wraz z Szymonem Dżiganem w Ameryce Południowej. Nie zdobyli tam jednak dużej popularności. W trakcie tournee po Europie w 1949 Schumacher postanowił przenieść się do Izraela, skąd wyjechał do Argentyny. Przez rok prowadził wraz z Szymonem Dżiganem własny teatr. W 1952 wyjechał do Izraela, gdzie ostatecznie zamieszkał. Znany duet rozpadł się, a aktorzy zaczęli występować oddzielnie. Szymon Dżigan napisał książkę "Der Kojech fun jidiszn humor" (jid. "Siła żydowskiego humoru", 1974), w której wspomina ich wspólną pracę. Izrael Szumacher umarł 21 maja 1961.
W swoich występach często odwoływali się do wydarzeń opisywanych w gazetach. Tematyka ich przedstawień kabaretowych obejmowała ukazanie konkretnych osób, a także m.in. zjawiska antysemityzmu w ówczesnej Polsce. Szczególnie upodobali sobie żarty z funkcjonariuszy państwowych. Do autorów ich tekstów należeli między innymi Icyk Manger i Szymon Goldstein. Do niektórych przedstawień adaptowano teksty Szolema Alejchema. Duetowi szczególną sławę przyniosła działalność na deskach teatru „Ararat”, który niewątpliwie był jednym z centrów żydowskiego aktorstwa w Łodzi.

</doc>
<doc id="807957" url="https://pl.wikipedia.org/wiki?curid=807957" title="Dora Fakiel">
Dora Fakiel

Dora Fakiel – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.
Podczas II wojny światowej została przesiedlona do getta warszawskiego, gdzie kontynuowała karierę aktorską oraz pracowała jako urzędniczka. Występowała tam m.in. w teatrze Eldorado, operetce oraz kabarecie Melody Palace.

</doc>
<doc id="807967" url="https://pl.wikipedia.org/wiki?curid=807967" title="Gastone de Murols">
Gastone de Murols

Gastone de Murols (zm. 20 czerwca 1172) – 6 wielki mistrz zakonu joannitów w latach 1170-1172.

</doc>
<doc id="807968" url="https://pl.wikipedia.org/wiki?curid=807968" title="Jarosław Talik">
Jarosław Talik

Jarosław Talik (ur. 29 sierpnia 1973 w Nowym Dworze Gdańskim) – polski piłkarz występujący na pozycji bramkarza. 
Wcześniej reprezentował barwy Żuław Nowy Dwór Gdański, Olimpii Elbląg, Stomilu Olsztyn, Jezioraka Iława, GKS Bełchatów, Bonner SC 01/04, Zatoki Braniewo, Powiśla Dzierzgoń, Nadmorzanina Stegna, Drwęcy Nowe Miasto Lubawskie, Zamku Kurzętnik i Olimpii Sztum.
Od stycznia 2012 był II trenerem oraz bramkarzem pierwszoligowej Olimpii Elbląg. Od 2012 do 2015 roku występował w klubie, którego był wychowankiem (Żuławy Nowy Dwór Gdański)
Od 2016 roku jest trenerem bramkarzy elbląskiej Concordii. 
W 1990 zdobył z reprezentacją Polski U-16 brązowy medal mistrzostw Europy.
W 1999 obronił karnego Raula Gonzaleza

</doc>
<doc id="807970" url="https://pl.wikipedia.org/wiki?curid=807970" title="Thymus">
Thymus



</doc>
<doc id="807972" url="https://pl.wikipedia.org/wiki?curid=807972" title="I liga argentyńska w piłce nożnej (1920)">
I liga argentyńska w piłce nożnej (1920)

W roku 1920 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub CA Banfield.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub River Plate, natomiast tytuł wicemistrza Argentyny zdobył klub Racing Club de Avellaneda.
Primera División – Asociación Argentina de Football.
Mistrzem Argentyny w roku 1920 w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub CA Banfield.
W połowie rozgrywek wycofały się trzy kluby – Palermo Buenos Aires, Sportivo Almagro Buenos Aires i Club Atlético Lanús. W pozostałych do rozegrania meczach z udziałem tych drużyn przyznano walkower ich przeciwnikom. Jeszcze w tym samym sezonie kluby Sportivo Almagro Buenos Aires i Club Atlético Lanús z opóźnieniem przystąpiły do rozgrywek organizowanych przez konkurencyjną federację Asociación Amateurs de Football. Klub Palermo Buenos Aires do rozgrywek tej federacji przystąpił dopiero w 1922 roku. Po zakończeniu sezonu wicemistrz federacji Asociación Argentina de Football CA Banfield przeszedł do konkurencji i w następnym sezonie wystąpił już w nowej lidze. Łącznie z ligi odeszły 4 kluby, a na ich miejsce awansował tylko jeden – Club El Porvenir. Liga zmniejszyła się z 13 do 10 klubów.
Primera División – Asociación Amateurs de Football.
Mistrzem Argentyny w roku 1920 w ramach rozgrywek organizowanych przez federację piłkarską Asociación Amateurs de Football został klub River Plate, natomiast tytuł wicemistrza Argentyny zdobył klub Racing Club de Avellaneda.
W połowie rozgrywek dołączyły dwa kluby – Sportivo Almagro Buenos Aires i Club Atlético Lanús zwiększając ligę z 17 do 19 klubów. Po zakończeniu sezonu do ligi dołączył trzeci klub grający uprzednio w federacji Asociación Argentina de Football CA Banfield, przez co w następnym sezonie liga miała liczyć 20 klubów.

</doc>
<doc id="807974" url="https://pl.wikipedia.org/wiki?curid=807974" title="John Colgan">
John Colgan

John Colgan – hagiograf i historyk irlandzki urodzony w County Donegal w początkach XVII w. Przyłączywszy się do zakonu franciszkanów działał jako profesor teologii na Irish Franciscan College of St. Anthony w Louvain. Prawdopodobna data śmierci 1657.
Oto pełne tytuły powyższych dzieł:
""Acta Sanctorum veteris et majoris Scotiae, seu Hiberniae, Sanctorum Insulae, partim ex variis per Europam MSS. codd. exscripta, partim ex antiquis monumentis et probatis authoribus eruta et congesta; omnia notis et appendicibus illustrata, per R.P.F. Joannem Colganum, in conventu F.F. Minor. Hibern. Scrictioris Observ., Lovanii, S. Theologiae Lectorem Jubilatum. Nunc primum de eisdem actis juxta ordinem mensium et dierum prodit tomus primus, qui de sacris Hiberniae antiquitatibus est tertius, Januarium, Februarium, et Martium complectens"."
""Triadis Thaumaturgæ, seu divorum Patricii, Columbæ, et Brigidæ, trium veteris et majoris Scotiæ, seu Hiberniæ, Sanctorum insulæ, communium patronorum acta, a variis, iisque pervetustis ac Sanctis, authoribus Scripta, ac studio R.P.F. Joannis Colgani, in conventu F.F. Minor. Hibernor, Stritior, Observ., Lovanii, S. Theologiæ Lectoris Jubilati, ex variis bibliothecis collecta, scholiis et commentariis illustrata, et pluribus appendicibus aucta; complectitur tomus secundus sacrarum ejusdem insulæ antiquitatum, nunc primum in lucem prodiens"."

</doc>
<doc id="807975" url="https://pl.wikipedia.org/wiki?curid=807975" title="Gilbert z Syrii">
Gilbert z Syrii

Gilbert z Syrii (zm. 1177), 7 wielki mistrz zakonu joannitów w latach 1172-1177.

</doc>
<doc id="807976" url="https://pl.wikipedia.org/wiki?curid=807976" title="Witalij Proszkin">
Witalij Proszkin

Witalij Wasiljewicz Proszkin (ros. Виталий Васильевич Прошкин; ur. 8 maja 1976 w Elektrostali) – rosyjski hokeista.
Kariera.
Wychowanek Kristałła Elektrostal.
24 stycznia 2012 rozegrał spotkanie numer 1000 w rozgrywkach hokejowych o Mistrzostwo Rosji (w tym 161 w barwach Kristałłu, 130 w Dinamo, 407 w Ak Barsie i 302 w Saławacie. Jako pierwszy osiągnięcie to uzyskał Andriej Subbotin 12 grudnia 2011, zaś jako trzeci Aleksiej Troszczinski 20 lutego 2012.
Od 2007 do lipca 2014 zawodnik Saławatu Jułajew Ufa. Od lipca do sierpnia 2014 zawodnik HK Soczi.
W połowie 2015 zakończył karierę.

</doc>
<doc id="807978" url="https://pl.wikipedia.org/wiki?curid=807978" title="Bogda Feng">
Bogda Feng

Bogda Feng () – najwyższy szczyt w pasmie Bogda Shan, we wschodniej części gór Tienszan, na terytorium Chin. Stoki tego szczytu są nachylone od 70° do 80°, co miało wpływ na to, że szczyt został zdobyty dopiero w 1981 roku.

</doc>
<doc id="807979" url="https://pl.wikipedia.org/wiki?curid=807979" title="Luperkal">
Luperkal

Luperkal (łac. "Lupercal" od "lupus" – wilk) – grota, w której według mitologicznej rzymskiej tradycji wilczyca miała wykarmić Romulusa i Remusa, synów Marsa i Rei Sylwii. Później w tamtym miejscu bracia mieli założyć miasto Rzym
Corocznie podczas świąt Luperkaliów w lutym, w miejscu tym kapłani, zwani luperkami ("lupercii") zabijali w ofierze psa i dwie kozy. Obrzęd ten kultywowano do 494 roku n.e. 
Odkrycie.
Podczas prac konserwatorskich na Palatynie w styczniu 2007 roku, mających na celu odrestaurowanie domu cesarza Augusta robotnicy natrafili na grotę ozdobioną freskami i motywami muszli. Włoska archeolog Irene Iacopi ogłosiła, iż może to być legendarne miejsce kultu – Luperkal. Przemawiałby za tym fakt, że odnaleziona grota, zgodnie z historycznym przekazem, znajduje się w pobliżu pałaców cesarskich.

</doc>
<doc id="807980" url="https://pl.wikipedia.org/wiki?curid=807980" title="Freilassing">
Freilassing

Freilassing – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 15 km na północny wschód od Bad Reichenhall, nad rzeką Saalach, przy drodze B20, B304 i linii kolejowej Monachium – Salzburg ze stacją Freilassing.
Ok. 9 km na południowy wschód od miasta znajduje się port lotniczy Salzburg.
Polityka.
Burmistrzem miasta jest Josef Flatscher z CSU, rada miasta składa się z 24 osób.

</doc>
<doc id="807983" url="https://pl.wikipedia.org/wiki?curid=807983" title="Robert Kiłdanowicz">
Robert Kiłdanowicz

Robert Kiłdanowicz (ur. 21 października 1969 w Szczecinie) – polski piłkarz, działacz piłkarski.
Wychowanek Stomilu Olsztyn, w swojej karierze reprezentował również barwy Widzewa Łódź, Włókniarza Pabianice, Olimpii Poznań, Warty Poznań, Sokoła Pniewy, Polonii Warszawa, Śląska Wrocław, Jezioraka Iława, Hetmana Zamość, Aluminium Konin, Pogoni Szczecin oraz niemieckiego SV Babelsberg.
W I lidze rozegrał 58 spotkań, podczas których zdobył 2 bramki.
Uzyskał licencję menedżera piłkarskiego. 30 czerwca 2014 roku został prezesem Stomilu Olsztyn. 19 lutego 2015 roku zrezygnował z funkcji prezesa Stomilu Olsztyn.

</doc>
<doc id="807985" url="https://pl.wikipedia.org/wiki?curid=807985" title="Orlando (film)">
Orlando (film)

Orlando – film Sally Potter z 1992 r. zrealizowany na podstawie powieści Virginii Woolf o poetycko poprowadzonej fabule, którego tematem jest poszukiwanie własnej tożsamości.
Fabuła.
Akcja rozpoczyna się na początku XVII w. – Orlando, młodzieniec z arystokratycznego rodu, zostaje obłożony przez królową Elżbietę I klątwą "bycia młodym na wieki". Fabuła toczy się przez cztery stulecia, w połowie której młody Orlando staje się kobietą.

</doc>
<doc id="807987" url="https://pl.wikipedia.org/wiki?curid=807987" title="Rada Paktu Północnoatlantyckiego">
Rada Paktu Północnoatlantyckiego

Rada Współpracy Paktu Północnoatlantyckiego (ang. North Atlantic Cooperation Council, NACC) – organizacja założona w grudniu 1991 w celu umożliwienia formalnych konsultacji pomiędzy państwami NATO i państwami byłego Układu Warszawskiego oraz krajami powstałymi po rozpadzie ZSRR.
Rada zajmowała się głównie obszarami, które w priorytetach Polski i innych państw środkowoeuropejskich miały raczej drugorzędne znaczenie (np. obrona cywilna, rozwiązywanie sytuacji kryzysowych, pomoc humanitarna, ogólne konsultacje polityczne). Wielokrotnie przedstawiciele Sojuszu podkreślali wkład Polski w rozwijanie ogólnoeuropejskiej współpracy w dziedzinie bezpieczeństwa.

</doc>
<doc id="807989" url="https://pl.wikipedia.org/wiki?curid=807989" title="Park Kuźniczki">
Park Kuźniczki

Park Kuźniczki (niem. "Kleinhammer Park") – zabytkowy niewielki park w Gdańsku, na obszarze dzielnicy Wrzeszcz. Położony jest na osiedlu Kuźniczki, nad strugą Strzyża. Powierzchnia parku wynosi 0,6 ha.
Historia.
Początki Parku Kuźniczki sięgają już XVI wieku, kiedy nad Strzyżą powstała także cała osada dworska wraz z okalającym staw parkiem, ogrodem oraz obiektami gospodarczymi. 
Jak pisał w 1773 roku Daniel Chodowiecki: "Ogród jest bardzo piękny, ma wspaniały parter kwiatowy, promenady, labirynt i teatr. Posągi przedstawiają cztery temperamenty, prócz tego Minerwę, prowadząca za rączkę dziecko, które się opiera i Wenus całującą Amora [...]."
W 2-giej połowie XVIII wieku na terenie parku zbudowano rokokowy dwór Kuźniczki. Ówczesny park zajmował powierzchnię kilku hektarów.
Wraz z budową i rozbudową browaru oraz budową stacji Gdańsk Wrzeszcz, obszar parku regularnie zmniejszał się. Na początku XX wieku z dawnego parku pozostał tylko fragment, który wykorzystała restauracja mieszcząca się w pawilonie dobudowanym do dworu. Ostateczny, wydawałoby się, koniec parku przypadł na lata 60. XX w., kiedy to cały obszar parku porastały zawalone śmieciami chaszcze, a bramy i wszystkie obiekty w parku były znacząco zdewastowane.
Lepsze czasy dla parku nastały dopiero w ostatnich latach, kiedy to przeprowadzono częściową jego rewitalizację. Odnowiono m.in. ławki, szczęśliwie zachowaną altankę, bramę z widniejącym napisem "PARK KUŹNICZKI" (wcześniej istniał napis w niemieckiej wersji językowej), żwirowe chodniki oraz posprzątano zalegające śmieci i zainstalowano oświetlenie.
Położenie.
Park we współczesnym kształcie położony jest na prostokątnym obszarze ograniczonym:

</doc>
<doc id="807992" url="https://pl.wikipedia.org/wiki?curid=807992" title="Laufen (Bawaria)">
Laufen (Bawaria)

Laufen – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 25 km na północny wschód od Bad Reichenhall, nad rzeką Salzach, przy granicy z Austrią, przy drodze B20 i linii kolejowej Monachium – Mühldorf am Inn - Salzburg.
Polityka.
Wójtem gminy jest Hans Feil z CSU, poprzednio urząd ten obejmował Ludwig Herzog, rada gminy składa się z 20 osób.
Współpraca.
Miejscowości partnerskie:

</doc>
<doc id="807996" url="https://pl.wikipedia.org/wiki?curid=807996" title="Marktschellenberg">
Marktschellenberg

Marktschellenberg – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży w górach Untersberg, przy granicy z Austrią, około 15 km na wschód od Bad Reichenhall, przy drodze B305.
Polityka.
Wójtem gminy jest Stefan Sunkler, poprzednio urząd ten obejmował Alfons Kandler, rada gminy składa się z 12 osób.

</doc>
<doc id="808000" url="https://pl.wikipedia.org/wiki?curid=808000" title="Digimon Adventure 02">
Digimon Adventure 02

 – często pisane jako 'Digimon Zero Two; sequel Digimon Adventure. Akcja dzieje się trzy lata po wydarzeniach z pierwszej serii. Większość bohaterów jest teraz w liceach, a Cyfrowy Świat żył w pokoju. Pewnego dnia przybyło jednak nowe zło w formie DigiCesarza. Nowy wróg jest kompletnie inny – jest człowiekiem jak DigiWybrańcy. Cesarz stworzył czarne pierścienie i kontrolne obręcze, tworząc problemy. Normalna Digimorfoza została zablokowana. Trójka nowych dzieci zostaje wybrana, by uratować Digświat. T.K. i Kari wraz z nowymi bohaterami tworzą nową grupę DigiWybrańców.
W Japonii "Digimon Adventure 02" zadebiutowały 2 kwietnia 2000 roku na stacji Fuji TV, w tydzień po zakończeniu premierowej emisji "Digimon Adventure". Emisja premierowa trwała do 25 marca 2001 roku.
Tak jak było w przypadku poprzedniej części "Digimonów" tak i ta doczekała się ocenzurowania przez Brytyjczyków. Wycięto bądź okrojono drastycznie i brutalne sceny. Zmieniono również treść niektórych dialogów. W USA Digimon Adventure 02 zadebiutowały 19 sierpnia 2000 roku na kanale ABC Family (wtedy Fox Family) i emisja trwała do 5 maja 2001 roku. Potem na antenie tego kanału owa seria pojawiła się ponownie 10 października 2002, gdzie emisja trwała do 29 stycznia 2007 roku. Od 1 lipca 2010 Digimon Adventure 02 w USA można oglądać na antenie Disney XD.
Digimon Adventure 02 na razie nie doczekały się emisji w telewizji na terenie Polski (oprócz filmu Digimon Hurricane Touchdown).
Bohaterowie.
Starzy DigiWybrańcy.
Jako że Digimon Adventure 02 jest kontynuacją Digimon Adventure, pojawiają się postacie z tej serii. Często służą dobrą radą nowym DigiWybrańcom.
Wrogowie.
ów. Był zdolny pokonać Omnimona i Imperialdramona Fighter Mode, ostatecznie został pokonany przez Imperialdramona Paladin Mode
Digiświat.
W tej serii widz dowiaduje się, że Digiświat istnieje na jednym z trzech planów istnień – obok świata mroku i świata marzeń z którego częściowo jest zbudowany. Odkrywamy, że jest strzeżony przez cztery mega Digimony, tak jak w Kioto. Ponadto, istnieją święte kamienie, które mają utrzymywać harmonię w Digiświecie.
W epilogu Digimon Adventure, widz dowiaduje się o przyszłych losach bohaterów:
Anime.
Digimon Adventure 02 ma 50 odcinków, emitowanych na Fuji TV w Japonii od 2 kwietnia 2000 do 25 marca 2001.
Piosenki.
Opening: Target ~Akai Shōgeki~
Piosenka końcowa #1: Ashita wa Atashi no Kaze ga Fuku
Piosenka końcowa #2: Itsumo Itsudemo
Piosenka w tle #1: Break up!
Piosenka w tle #2: Boku wa Boku Datte
Insert Song #3: Braveheart
Insert Song #4: Beat Hit!
Insert Song #5: Now is the time!!
Insert Song #6: Butter-Fly

</doc>
<doc id="808001" url="https://pl.wikipedia.org/wiki?curid=808001" title="Grzebień mostka">
Grzebień mostka

Grzebień () – w anatomii ptaków jest terminem określającym wyrostek na mostku; wyrostek ten przebiega wzdłuż mostka i kończy się za nim, leży w płaszczyźnie prostopadłej do niego i do powierzchni utworzonej przez żebra. Do mostka przyczepione są mięśnie odpowiedzialne za poruszanie skrzydłami w locie: mięsień piersiowy i mięsień kruczo-ramienny. Grzebień nie występuje u wszystkich ptaków. Wiele ptaków nielotnych nie posiada grzebienia.

</doc>
<doc id="808003" url="https://pl.wikipedia.org/wiki?curid=808003" title="Teisendorf">
Teisendorf

Teisendorf – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 15 km na północny zachód od Bad Reichenhall, przy autostradzie A8, drodze B304 i linii kolejowej Monachium – Salzburg.
Polityka.
Wójtem gminy jest Franz Schießl z FWG, rada gminy składa się z 20 osób.

</doc>
<doc id="808005" url="https://pl.wikipedia.org/wiki?curid=808005" title="The Longest Journey">
The Longest Journey



</doc>
<doc id="808009" url="https://pl.wikipedia.org/wiki?curid=808009" title="Fleksibilność">
Fleksibilność



</doc>
<doc id="808010" url="https://pl.wikipedia.org/wiki?curid=808010" title="Muzeum Pałacu Króla Jana III w Wilanowie">
Muzeum Pałacu Króla Jana III w Wilanowie

Muzeum Pałacu Króla Jana III w Wilanowie (do 2013 Muzeum Pałac w Wilanowie) – muzeum w Warszawie utworzone w 1995 w wyniku wydzielenia z Muzeum Narodowego w Warszawie na mocy zarządzenia Ministra Kultury i Sztuki Oddziału w Wilanowie i nadania mu osobowości prawnej. Siedzibą muzeum jest barokowy pałac w Wilanowie, rezydencja króla Polski Jana III Sobieskiego.
Opis.
Muzeum Pałacu Króla Jana III w Wilanowie sprawuje opiekę i eksponuje zbiory sztuki, których podstawowy, najcenniejszy zrąb stanowi historyczna kolekcja wilanowska stworzona przez Stanisława Kostkę Potockiego i udostępniona przez niego społeczeństwu polskiemu w 1805. Muzeum Pałacu Króla Jana III w Wilanowie sprawuje opiekę nad 89-hektarowym historycznym zespołem pałacowo-parkowym w Wilanowie, którego centrum jest pałac w Wilanowie.
Poza pałacem do Muzeum należy ponad 30 mniejszych i większych, wpisanych do rejestru zabytków, obiektów architektonicznych (np.: oficyna kuchenna, kordegarda, stajnia, oranżeria, dom ogrodnika, most rzymski, pompownia). Muzeum zarządza także dwoma parkami: wilanowskim i parkiem Morysin oraz łączącym je Jeziorem Wilanowskim.
Od 2006 muzeum jest członkiem Stowarzyszenia Europejskich Rezydencji Królewskich ("Association of European Royal Residences").
W 2013 Muzeum Pałac w Wilanowie zmieniło nazwę na Muzeum Pałacu Króla Jana III w Wilanowie.

</doc>
<doc id="808012" url="https://pl.wikipedia.org/wiki?curid=808012" title="Ainring">
Ainring

Ainring – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 20 km na północny wschód od Bad Reichenhall, nad rzeką Saalach, przy drodze B20 i linii kolejowej Salzburg – Berchtesgaden.
Polityka.
Wójtem gminy jest Hans Eschlberger z CSU, rada gminy składa się z 24 osób.
Oświata.
W gminie znajdują się dwa przedszkola (Ainring - 50 miejsc, 42 dzieci w 2007, Heidenpoint - 75 miejsc, 71 dzieci w 2009), żłobek (12 miejsc, wszystkie zajęte w 2009) oraz 3 szkoły (Volksschule Feldkirchen - szkoła podstawowa, 15 nauczycieli, 315 uczniów, Volksschule Thundorf - szkoła podstawowa, 5 nauczycieli, 90 uczniów, Hauptschule Mitterfelden, 23 nauczycieli, 250 uczniów).

</doc>
<doc id="808014" url="https://pl.wikipedia.org/wiki?curid=808014" title="Distributed Queue Dual Bus">
Distributed Queue Dual Bus

DQDB (ang. "Distributed Queue Dual Bus") – protokół warstwy MAC przeznaczony dla sieci miejskich MAN (ang. "Metropolian Area Network"). Standard IEEE 802.6 DQDB opublikowany w grudniu 1990 roku jako standard do budowania sieci miejskich z możliwością integracji różnych usług, został również zaakceptowany przez ETSI (ang. „European Telecommunications Standard Institiute”)
jako podstawa do tworzenie europejskich sieci MAN
Standard 802.6 opisuje podsieć sieci miejskiej, która zawiera w sobie wiele sieci DQDB połączonych ze sobą za pomocą ruterów, bram oraz mostów. Sieć ta bardzo dobrze spełnia zadanie sieci miejskiej, zapewnia zarówno połączeniowy, jak i bezpołączeniowy transfer danych, a także transmisje głosu i obrazu, oraz zdalnego nadzorowania sieci przez administratora w czasie rzeczywistym. Szybkość transmisji DQDB wynosi 155 Mb/s przy zasięgu sieci około 50 kilometrów. Trwają prace nad zwiększeniem przepustowości kanału.
Architektura sieci DQDB.
Struktura sieci DQDB oparta jest na dwóch magistralach jak na to wskazuje drugi człon nazwy. Transmisja danych odbywa się w przeciwnych kierunkach na każdej z szyn magistrali. Dzięki czemu informacje przesyłane są w obu kierunkach bez straty prędkości transmisji (ang. "full-duplex"), pomiędzy dowolnymi węzłami.
Architekturę sieci przedstawia poniższy rysunek:
Transmisja danych odbywa się w sposób zsynchronizowany. Dane mogą być przesyłane na dwa sposoby: są albo formatowane w szczeliny o stałej długości albo w oktety, które zawierają informacje do zarządzania pracą sieci. Za wprowadzenie struktury ramki odpowiedzialna jest stacja początkowa. Każda ramka ma długość 125µs i jest podzielona na szczeliny o długości 53 oktety. Każda ze szczelin jest wyposażona w 8-bitowy nagłówek (1 bajt) oraz segment danych użytkownika. Węzeł końcowy usuwa wszystkie dochodzące do niego szczeliny oraz generuje sygnał synchronizacyjny dla drugiej magistrali, który ma taką samą szybkość.
Struktura szczeliny.
"'Format szczeliny"
Szczelina służy do przesyłania danych pomiędzy sąsiadującymi między sobą węzłami. Slot ten jest podzielony na pole sterujące ACF (ang. "Access Control Field"), który ma długość jednego bajta oraz na 52 bajtowy segment.
Poniższa tabela przedstawia kolejne bajty pola sterującego:
Pierwszy bit określa nam czy szczelina jest wolna czy zajęta natomiast drugi czy mamy do czynienia z usługą izochroniczną (szczelina PA), czy też jest to usługa typu asynchronicznego (szczelina QA). Poniższa tabela przedstawia kombinacje tych dwóch bitów:
Bit PSR mówi o tym czy segment z poprzedniej szczeliny znalazł odbiorcę (1), czy nie (0), bity RESERVED nie są dotychczas wykorzystywane i czekają na swoje zastosowanie są ustawione w stanie 0. Trzy bity REQ są wykorzystywane do kolejkowania segmentów oczekujących na przesłanie danych. Bity te mają początkową wartość 0 – mogą być zmienione na 1 przez dalsze węzły.
Format segmentu
Segment jest podzielony na nagłówek składający się z 4 oktetów oraz 48 bajtowego pola przeznaczonego na transmisje danych użytkownika.
Nagłówek przedstawia poniższa tabela:
Pole VCI w nagłówku szczeliny, pozwala zidentyfikować kanał wirtualny, do którego dany segment należy. Jeżeli bity te ustawione są na zera to oznacza to że nie został przypisany żaden kanał wirtualny. Bity typu playload określają typ danych umieszczonych w segmencie, obecnie te bity ustawione są na 00 co oznacza że dane pochodzą od użytkownika a pozostałe 3 kombinacje są zarezerwowane na poczet przyszłych rozwiązań. Kolejne dwa bity wskazują priorytet segmentu jak sama nazwa wskazuje, gdy pracują standardowo oba bity ustawione są na 0. Bity HCS służą do wykrywania lub korygowania błędów, która mogą powstać podczas transmisji danych.
Ogólna struktura szczeliny przedstawia się następująco:
Protokół dostępu do szczelin.
Ponieważ są dwa typy szczelin (PA i QA), protokół DQDB przewiduje dwa tryby dostępu do magistrali IEEE 802.6. Są to tryby PA i QA.
Tryb PA służy do przesyłania danych w czasie rzeczywistym, używamy go wtedy gdy chcemy przesyłać na przykład rozmowę głosową lub video konferencję. Dane muszą być transmitowane w stałych odstępach czasu ze stałą szybkością, aby zapewnić dobre parametry transmisji. Dostęp do tego typu szczelin jest przydzielany na początkach magistrali i może on być przyznany kilku węzłom jednocześnie. Węzeł który chce wysyłać tego typu dane jest informowany, w których segmentach może umieszczać swoje dane.
Innym trybem pracy protokołu DQDB jest tryb QA, służy on do przesyłania danych asynchronicznie. Nie ma potrzeby przesyłania danych w czasie rzeczywistym, do tego typu danych należą informacje tekstowe, przesyłanie filmów. W tym przypadku szczeliny mogą być nadawane wtedy gdy dany użytkownik chce przesłać dane. Do przyznawania szczelin służy protokół DQDB, który steruje ruchem poprzez pole sterujące szczeliny ACF.
Uproszczona zasada działania protokołu DQDB.
Aby wyznaczyć szczelinę w której można przesyłać dane protokół IEEE 802.6 DQDB wykorzystuje bity umieszczone w nagłówku szczeliny ACF są to bit BUSY oraz trzy bity REQ. Za ich pomocą protokół DQDB wyznacza wolne szczeliny w których może transmitować dane. Robi to niezależnie dla obu magistral. Bit BUSY informuje czy szczelina jest zajęta czy można transmitować dane jeżeli jest ustawiony na 0 to można przesyłać informacje, w przeciwnym wypadku nie jest to możliwe i trzeba czekać na następną szczelinę. Bity REQ służą do zakomunikowania że chce się przesłać dane. jeżeli szczelina jest zajęta to wartość tych bitów wzrasta o jeden, natomiast jeżeli jest wolna to spada o jeden. Jeżeli te bity będą miały wartość 000 wtedy nastąpi transmisja danych.
Topologia sieci DQDB.
Sieć DQDB jest siecią dwu-wstęgową i zwykle magistrale są znacznie oddalone od siebie. Aby bardziej uodpornić system na awarie zastosowano topologię zagiętą. Polega ona na tym, że początek i koniec magistrali są umieszczone bardzo blisko siebie. Istnieje również możliwość umieszczenia ich w tym samym węźle. Wtedy koniecznym warunkiem jest brak bezpośredniego kontaktu między magistralami, Dzięki temu dane z jednej magistrali nie wpływają do drugiej i odwrotnie. Takie zastosowanie magistrali pozwala na szybkie i proste przywrócenie transmisji, gdyby doszło do zerwania fizycznego sieci. Ma on jeszcze jedna zaletę – niepotrzebne są dwa generatory do wyznaczania ciągu ramek czasowych, wystarcza tylko jeden dla obu magistral.
Przypadek przerwania fizycznego sieci DQDB oraz jego naprawy, gdy mamy do czynienia z topologią zagiętą przedstawiają poniższe rysunki:
Jakość usługi.
Gdyby nasz system był idealny (czyli nieskończenie szybkie łącze i jednoczenie nieskończenie mały czas propagacji sygnału w magistrali IEEE 802.6 DQDB) to dane przychodzące do magistrali byłyby obsługiwane niemal natychmiast i w myśl kolejki FIFO, niestety w rzeczywistości mamy ograniczenia sprzętowe i szybkość transmisji jest rzędu kilkuset Mb/s a prędkość rozchodzenia się światła w światłowodzie jest skończona. Jeżeli mamy niewielką sieć to zasada kolejki FIFO jest zachowana natomiast jeżeli ta sieć jest rozległa wtedy natrafiamy na przeszkody. Z obserwacji wynika, że węzły które znajdują się bliżej magistrali uzyskują częstszy dostęp do systemu niż węzły znajdujące się na jej końcu. Jest to spowodowane tym, że węzeł końcowy nie zdaje sobie sprawy, że węzeł początkowy wysyłał informacje z prośbą o udostępnienie pasma. Aby nasz standard działał bardziej sprawiedliwie do protokołu DQDB dodano mechanizm BWB (ang. "BandWidth Balancing"). Mechanizm ten ma zagwarantować równe przydzielanie pasma transmisji, ale kosztem przepustowości ponieważ w sieci jest rozsyłana dodatkowa informacja potrzebna temu mechanizmowi do działania. Metoda BWB polega na tym, że gdy węzeł już wysłał pewną ilość danych to odpuszcza sobie następną szczelinę przeznaczoną dla niego. Ten system zapewnia równy dostęp do magistrali IEEE 802.8 DQDB wszystkim węzłom.

</doc>
<doc id="808016" url="https://pl.wikipedia.org/wiki?curid=808016" title="I bitwa pod Orłem">
I bitwa pod Orłem

I bitwa pod Orłem – jedna z najkrwawszych i największych bitew wojny domowej w Rosji.
Stoczona w okolicach miast Orzeł i Kromy między 19 a 28 października 1919 roku. Białogwardyjska Armia Ochotnicza rozbiła całkowicie bardzo duże siły bolszewickie. Wygrana ta otworzyła armii Denikina drogę na północ, do niedalekiej Tuły.

</doc>
<doc id="808017" url="https://pl.wikipedia.org/wiki?curid=808017" title="Semien">
Semien

Semien (, "Semēn") – pasmo górskie w północnej Etiopii, na północny wschód od miejscowości Gonder. Od południa, wschodu i północy otaczają je szerokim zakolem doliny rzek Menna i Tekkezje.
Charakterystyczną cechą rzeźby tych gór są rozległe płaskowyże i szczyty o płaskich wierzchołkach, okolonych ostrymi krawędziami. Między nimi biegną wąskie grzbiety i sterczą ostre iglice skalne. Płynące między nimi w okresach deszczowych cieki wodne wcięły się głęboko w podłoże i utworzyły olbrzymie jary i wąwozy. Najwyższe szczyty to: Ras Daszan (4543 m n.p.m.), Buahit (4437 m n.p.m.) i Abba Jaried (4460 m n.p.m.).
W wyższych partiach gór, gdzie niekiedy zdarzają się nawet opady śniegu, występują reliktowe lasy iglaste, sięgające do wysokości ok. 3000 m n.p.m. Powyżej można czasem spotkać karłowate jałowce. Znaczna część lasów padła ofiarą rabunkowych wyrębów.
Gatunki zwierząt charakterystyczne dla tego obszaru to ssaki – koziorożec abisyński, dżelada brunatna, szakal etiopski i ptaki – orłosęp brodaty, kruk grubodzioby.
Od 1969 roku obszar gór Semien o powierzchni 220 km² jest chroniony jako Park Narodowy Semien, a w 1978 roku został wpisany na listę światowego dziedzictwa UNESCO.

</doc>
<doc id="808020" url="https://pl.wikipedia.org/wiki?curid=808020" title="Jake Muxworthy">
Jake Muxworthy

Jake Muxworthy (ur. 10 września 1978 w Twisp, w stanie Waszyngton) – amerykański aktor filmowy i telewizyjny.
Życiorys.
Swoją karierę filmową rozpoczął od udziału w czterominutowej komedii "Laud Weiner" (2001). W sensacyjnym dramacie kryminalnym "Od kołyski aż po grób" ("Cradle 2 the Grave", 2003) wystąpił w roli lekarza. Pojawił się potem w przygodowej komedii sportowej "Grind" (2003) i komedii "Jak być sobą" ("I Heart Huckabees", 2004) u boku Dustina Hoffmana, Jude Law i Marka Wahlberga. Zwrócił na siebie uwagę w roli bezwzględnego złodzieja, który jest spokojniejszy i mniej impulsywny niż jego wspólnik-brat Michael, chce zerwać z życiem kryminalisty w dramacie "Skarbonki" ("Piggy Banks", 2004).

</doc>
<doc id="808024" url="https://pl.wikipedia.org/wiki?curid=808024" title="II bitwa pod Orłem">
II bitwa pod Orłem

II bitwa pod Orłem – jedna z bitew rosyjskiej wojny domowej.
Stoczona w rejonie miast Kromy i Orzeł, pod koniec listopada 1919 roku. Wycofująca się po klęsce pod Tułą, na południe armia białych zatrzymała się i próbowała kontratakować. Trwające 6 dni zacięte walki zakończyły się całkowitą klęską białych i wznowieniem ich chaotycznego odwrotu na południe.

</doc>
<doc id="808028" url="https://pl.wikipedia.org/wiki?curid=808028" title="Nuruddeen Lawal">
Nuruddeen Lawal

Nuruddeen Lawal (ur. 18 czerwca 1974 w Jos, zm. 2000 roku na malarię) – nigeryjski piłkarz występujący na pozycji napastnika.
W swej karierze reprezentował barwy Canonu Jaunde, ASMO Libreville, FC 105 Libreville, Unisportu Bafang oraz Stomilu Olsztyn.
Dwukrotnie zdobył Mistrzostwo Kamerunu (w 1991 roku z Canonem Jaunde oraz w 1996 roku z Unisportem Bafang).

</doc>
<doc id="808032" url="https://pl.wikipedia.org/wiki?curid=808032" title="Camillo Perini">
Camillo Perini

Camillo Perini (ur. 18 czerwca 1887 w Puli, zm. 27 sierpnia 1942 w Viterbo) – lotnik wojskowy narodowości włoskiej, pułkownik pilot Wojska Polskiego, kawaler Orderu Virtuti Militari.
Życiorys.
Camillo Perini urodził się w Puli (należącej wówczas do Austro-Węgier), jako obywatel Austro-Węgier narodowości włoskiej. W 1908 roku, po ukończeniu Oficerskiej Szkoły Artylerii w Wiedniu, rozpoczął zawodową służbę wojskową w cesarskiej i królewskiej armii. Został wcielony do Pułku Armat Polowych Nr 8 w Gorycji. 8 lipca 1912 roku ukończył kurs pilotażu w Wiener Neustadt i został przydzielony do c. i k. lotnictwa. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W 1913 roku otrzymał tytuł pilota polowego (). Służąc w c. i k. lotnictwie pozostawał oficerem nadetatowym FKR 8. W czasie I wojny światowej służył początkowo w eskadrze Flik 8 ("Fliegerkompagnie") na froncie rosyjskim i serbskim, a od 1 maja 1915 roku w eskadrze Flik 4 na froncie włoskim. Dowodził następnie kilkoma eskadrami, między innymi Flik 11 i Flik 66D. Od 5 grudnia 1915 roku do 1 października 1917 roku służył na froncie rosyjskim, a następnie do 30 października 1918 roku na froncie włoskim. Od 1916 roku jego oddziałem macierzystym był Pułk Artylerii Polowej Nr 28. W czasie służby w c. i k. armii awansował na kolejne stopnie w korpusie oficerów artylerii polowej i górskiej: podporucznika (1 września 1908), porucznika (1 maja 1913) i kapitana (1 listopada 1915). Z uwagi na przegraną Austro-Węgier i ich rozpad, za namową polskich towarzyszy służby na początku listopada 1918 roku wyemigrował do odradzającej się Polski (Pula po I wojnie światowej została zajęta przez Włochy).
15 listopada 1918 roku wstąpił do polskiego lotnictwa i został przydzielony do III eskadry lotniczej przemianowanej następnie na 7 eskadrę myśliwską. Brał udział w wojnie polsko-ukraińskiej a następnie dowodził III i II Grupą Lotniczą. W kwietniu 1920 roku został mianowany szefem lotnictwa przy Ścisłym Sztabie Naczelnego Wodza. W kolejnych latach piastował stanowiska szefa lotnictwa 3 i 6 Armii. 30 września 1920 roku został zatwierdzony z dniem 1 kwietnia 1920 roku w stopniu podpułkownika, w wojskach lotniczych, w grupie oficerów byłej armii austriacko-węgierskiej.
W 1921 był organizatorem i pierwszym dowódcą 1 pułku lotniczego, a następnie dowodził 3 pułkiem lotniczym (od kwietnia 1922). 31 marca 1924 roku został mianowany pułkownikiem ze starszeństwem z dniem 1 lipca 1923 roku i 1. lokatą w korpusie oficerów aeronautycznych. Z dniem 1 marca 1925 roku został przeniesiony do 6 pułku lotniczego we Lwowie na stanowisko dowódcy pułku. Z dniem 1 lutego 1929 roku został zwolniony z zajmowanego stanowiska, oddany do dyspozycji dowódcy Okręgu Korpusu Nr VI i skierowany na dwumiesięczny urlop, a z dniem 31 marca tego roku przeniesiony w stan spoczynku.
Pozostał w Warszawie, gdzie był pracownikiem referatu szybownictwa Zarządu Głównego Aeroklubu RP. Zajmował się też publicystyką, pisząc prace i artykuły dotyczące lotnictwa wojskowego.
We wrześniu 1939 roku wyjechał do Włoch, gdzie organizował ewakuację polskich żołnierzy do Francji. Aresztowany przez włoską policję w 1940 roku przebywał w areszcie domowym w Montefiascone.
Zmarł w 27 sierpnia 1942 roku w szpitalu, w Viterbo, w wyniku ostrego zapalenia wyrostka.

</doc>
<doc id="808034" url="https://pl.wikipedia.org/wiki?curid=808034" title="Mikołaj Jełowicki">
Mikołaj Jełowicki

Mikołaj Jełowicki (ur. 1794 w Dyakiewiczach na Wołyniu, zm. 1867 w Paryżu) – polski pisarz, dziennikarz, kapitan jazdy wołyńskiej w powstaniu listopadowym. 
Życiorys.
Był synem Antoniego i Tekli z Korzeniowskich. Od wczesnej młodości parał się literaturą, związany z Krzemieńcem, uczestniczył aktywnie w życiu umysłowym miasta. W trakcie nauki w Liceum Krzemienieckim przyjaźnił się, z młodszym od siebie, Stanisławem hr. Worcellem i z Michałem Balińskim, dziennikarzem i historykiem wileńskim.
Jako pierwszy zachęcił Worcella do przesłania swej satyry do Wilna, która wkrótce ukazała się w „Wiadomościach Brukowych”.
W 1820 r. przywiózł do Krzemieńca pismo satyryczne, wydawane przez Towarzystwo Szubrawców, założone w 1817 r. w Wilnie: „Wiadomości Brukowe”, z którym zapoznał Worcella. Pod wpływem wiadomości z Wilna Mikołaj Jełowicki był jednym z założycieli kółka „heautontimorumenos”, zwanych po prostu: „merynosami”, i jako taki wyjechał do Wilna, w celu nawiązania kontaktu z „szubrawcami”, gdzie Jełowicki otrzymał z rąk „prezydenta Sotwarosa” (prof. Jędrzeja Śniadeckiego) dzwonek z życzeniami rozwoju kółka – loży masońskiej. Był czynnym członkiem loży masońskiej zwykłej: „Cnota uwieńczona” z siedzibą w Rafałówce Narcyza Olizara, podlegającej Wielkiemu Wschodowi w Warszawie. 
W 1827 r. wraz z Worcellem, odbył podróż przez Żytomierz na kontrakty kijowskie, gdzie ułatwił Worcellowi pożyczkę 30 000 rubli asygnacyjnych.
Powstanie listopadowe.
Walczył jako kapitan jazdy wołyńskiej w powstaniu listopadowym na Wołyniu, a po jego upadku emigrował do Francji i po tułaczce, osiadł na stałe w Paryżu. W związku z emigracją została nakazana konfiskata majątków „Jełowieckiego Mikołaja”, a powrót do kraju wzbroniony, co ogłoszono w „Tygodniku Petersburskim”.
Literat na emigracji.
Od 19 lutego 1833 r. przebywał w zakładzie polskim w Salins. Następnie od 6 czerwca 1833 w departamencie Nièvre, u R. Bieleckiego, w Nevers. A od 22 grudnia 1834 mieszkał w Beaune (dep. Côte-d’Or). Dopiero w październiku 1837 zamieszkał w Paryżu. Jako komptentny stylista wszedł do redakcji organu konserwatystów „Trzeci Maj”, gdzie publikował felietony, szkice literackie i biograficzne, krytyki, wiersze itp. np. studium o M. Czajkowskim i jego powieści: "Stefan Czarniecki", wyd. "Trzeci Maj" 1840.
We wrześniu 1847 r. spotkał się z Worcellem w Paryżu i tak notował w swoich notatkach pamiętnikarskich: „... Worcell jest zawsze ten sam, poczciwy, słodki, zgadzający się z każdym, zgoła Staś dawniejszy. Fizycznie zestarzał się bardzo. Niedostatek i mgły angielskie zwątliły kruchą jego budowę. Od dawna cierpi na astmę. Klimat paryski znaczną mu przyniesie ulgę...” Pisywał również w latach 1850-1860 wiersze i artykuły do prasy krajowej, głównie do lwowskiego „Dziennika Literackiego”. W r. 1854 ukazała się we Lwowie jego jedyna powieść: "Zakonnica", drukowana uprzednio w „Dzienniku Literackim”, a przedrukowywana następnie w wydawanym w języku polskim wiedeńskim „Postępie”, gdzie umieszczał również szereg drobnych utworów literackich.
Będąc wychowankiem Liceum Krzemienieckiego wraz z Narcyzem Olizarem, K. Sienkiewiczem i innymi postanawiają, aby w rocznicę utworzenia gimnazjum wołyńskiego, zbierać się 5 października na koleżeńską biesiadę i czcić imię założyciela szkoły i jej tradycję, wydając rocznik literacki „Biesiada Krzemieniecka” pod redakcją Jełowickiego i Sienkiewicza. Pierwsze dwie biesiady odbyły się u restauratora Douix w Palais Royal, Gallerie Montpensier, nr 9. W czwartym tomiku „Biesiady Krzemienieckiej”, który sam zredagował (w redagowaniu jej trzech pierwszych tomów: 1852, 1857 i 1858, pomagał K. Sienkiewiczowi) wydrukował m.in. obszerny artykuł: „Życie hr. Stanisława Gabriela Worcella” oraz dwa własne utwory poetyckie (Paryż 1859, druk 1861).
Stosunkowo niewielki dorobek literacki uzupełniał tłumaczeniami, zamawianymi przez krewnego Aleksandra Jełowickiego. Tłumaczył m.in. na francuski „Kirdżali”, wydanego w 1839 r.; „Miesiąc Maryi” Aleksandra Jełowickiego, „Rozmyślania o męce Pańskiej” św. Alfonsa; „Chrystus wobec wieku” Rosely de Lourges. W ciągu wielu lat spisywał notatki pamiętnikarskie, których losy nie są znane. Niektóre utwory poetyckie i listy ze zbiorów rapperswilskich spłonęły w Warszawie w czasie II wojny światowej.
Śmierć.
Zmarł w Paryżu przed 19 lutego 1867 r. w swoim mieszkaniu przy ul. Avenue d’Antin. Okoliczności śmierci nie zostały do dziś wyjaśnione. Bartkowski podaje: „... rzucił się samowolnie z okna swego mieszkania przy av. d’ Antin w kwietniu 1867 r. (data miesięczna błędna – pochowany 19 lutego)..."
Pochowany na cmentarzu Montmartre w grobowcu zbiorowym. Według akt cmentarza został pochowany 19 lutego 1867 r., jako „Jenlowicki Nicolas” (kwat. 7 rząd 4 – av. des Carrieres, grób 3 od muru) na grobowcu brak jego inskrypcji. W grobowcu tym pochowano również m.in. gen P. bar. Jerzmanowskiego. Inskrypcja Mikołaja Jełowickiego znajduje się na grobowcu zwanym „Przed Twe ołtarze...” w kwat. 8, rząd 2 (chemin St Nicolas), grób 47 (chemin Lavalle). W 1899 r. tekst inskrypcji brzmiał: „Nicolas Jełowicki /officier polonais émigré de 1831/+ 1867, âgé de 73 ans”. Obecnie, po renowacji grobu w 1958&amp; r., tekst został skrócony: „Nicolas Jełowicki 1794 – 1867”. Według akt w grobowcu pochowany jest „Julowicki Nicolas”, bez podanej daty. Zmarł bezpotomnie.

</doc>
<doc id="808036" url="https://pl.wikipedia.org/wiki?curid=808036" title="Herb Słupcy">
Herb Słupcy

Herb Słupcy – jeden z symboli miasta Słupca w postaci herbu.
Wygląd i symbolika.
Herb przedstawia na błękitnej (ultramaryna) tarczy złoty (żółty) krzyż germański (zdwojony).
Interpretacja godła herbu jest czystą hipotezą, legendę o pięciu kościołach (pięć krzyży w herbie) należy odrzucić z tego powodu, że na pocz. XIV w. istniał tylko jeden kościół. M. Adamczewski w swojej pracy „Heraldyka miast wielkopolskich do końca XVIII wieku” kojarzy słupecki herb z podobno przechowywanymi od XIV wieku w mieście relikwiami Świętego Krzyża. (dowodem tego miał być średniowieczny gotycki krzyż w kościele św. Leonarda). Brak jest dowodów na potwierdzenie tej hipotezy.
Historia.
Najstarsza pieczęć Słupcy odciśnięta na dokumencie z roku 1404 przedstawia wizerunek zdwojonego krzyża (krzyż jerozolimski). Później modyfikacji ulegał jedynie kształt tarczy herbu oraz kolorystyka, godło herbu nie uległo zmianie. W roku 1939 herb został oficjalnie zatwierdzony przez władze.

</doc>
<doc id="808039" url="https://pl.wikipedia.org/wiki?curid=808039" title="Agnes Baden-Powell">
Agnes Baden-Powell

Agnes Smyth Baden-Powell (ur. 16 grudnia 1858, zm. 2 czerwca 1945) – siostra Roberta Baden-Powella, jako pierwsza kobieta organizowała skauting wśród dziewcząt. W 1906 utworzyła w Anglii żeńskie drużyny przewodniczek-skautek i wydała dla nich podręcznik.

</doc>
<doc id="808042" url="https://pl.wikipedia.org/wiki?curid=808042" title="Flaga Słupcy">
Flaga Słupcy



</doc>
<doc id="808044" url="https://pl.wikipedia.org/wiki?curid=808044" title="Anger (Bawaria)">
Anger (Bawaria)

Anger – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 10 km na północny zachód od Bad Reichenhall, przy autostradzie A8.
Polityka.
Wójtem gminy jest Silvester Enzinger z CSU, rada gminy składa się z 16 osób.

</doc>
<doc id="808047" url="https://pl.wikipedia.org/wiki?curid=808047" title="Uładzimir Klimowicz">
Uładzimir Klimowicz

Uładzimir Klimowicz (biał. Уладзімір Клімовіч, ros. Владимир Климович, "Władimir Klimowicz"; ur. 24 października 1974 w Mohylewie) - białoruski piłkarz, grający na pozycji pomocnika.
Reprezentował barwy Dniapra Mohylew, Stomilu Olsztyn, Petro Płock, Biełszyny Bobrujsk, Tarpeda-SKA Mińsk i Tarpiedy Mohylew.
Dwukrotnie zdobył Mistrzostwo Białorusi (w 1998 roku z Dniaprem Mohylew oraz w 2001 roku z Biełszyną Bobrujsk, z którą w 2000 roku wywalczył też Puchar Białorusi).

</doc>
<doc id="808049" url="https://pl.wikipedia.org/wiki?curid=808049" title="Carl Douglas">
Carl Douglas

Carl Douglas (ur. 10 maja 1942) – jamajski wokalista, któremu popularność przyniósł utwór „Kung Fu Fighting”.
Piosenka „Kung Fu Fighting” znajdowała się przez długi czas na pierwszych miejscach amerykańskich i brytyjskich list przebojów w roku 1974. Popularność i sława tego utworu, który składał hołd filmom poświęconym wschodnim sztukom walki, zakryła resztę kariery muzycznej Carla Douglasa. Rezultatem tego było wypuszczenie dużej ilości coverów tej piosenki.
Carl Douglas mieszka w Niemczech, gdzie otworzył wydawnictwo.

</doc>
<doc id="808050" url="https://pl.wikipedia.org/wiki?curid=808050" title="Adamowice (Strzelce Opolskie)">
Adamowice (Strzelce Opolskie)

Adamowice (niem. "Adamowitz") – dzielnica miasta Strzelce Opolskie i sołectwo w gminie Strzelce Opolskie, do 1926 roku oddzielna wieś.
Nazwa.
Nazwa miejscowa "Adamowice" pochodzi od męskiego imienia "Adam". Końcówka „ice” charakterystyczna jest dla tworzenia słowiańskich nazw patronimicznych wywodzących się od głowy rodu w tym wypadku Adama.
Polska nazwa "Adamowice" oraz niemiecka "Adamowitz" wymieniona jest w 1896 roku przez śląskiego pisarza Konstantego Damrota w książce o nazewnictwie miejscowym na Śląsku.
Słownik geograficzny Królestwa Polskiego wydany w latach 1880-1906 notuje polską nazwę miasta "Adamowice" oraz niemiecką "Adamowitz".
W okresie międzywojennym pojawiają się obydwie nazwy "Adamowitz" i "Adamowice"
Historia.
W Adamowicach odkryto cmentarzysko, pochodzące z przełomu epoki brązu i żelaza.

</doc>
<doc id="808051" url="https://pl.wikipedia.org/wiki?curid=808051" title="Cedric Fauntleroy">
Cedric Fauntleroy

Cedric Errol Fauntleroy lub Cedric Errol Faunt Le Roy (ur. 22 listopada 1891 na plantacji blisko Natchez, Missisipi, zm. 27 listopada 1963) – amerykański lotnik wojskowy, podpułkownik pilot Wojska Polskiego, kawaler Orderu Virtuti Militari.
Życiorys.
Opuścił dom rodzinny w wieku 14 lat, prowadząc żywot podróżnika. Służył w Legii Cudzoziemskiej, a następnie w Amerykańskim Korpusie Ekspedycyjnym (AEF) jako oblatywacz samolotów.
Po I wojnie światowej przyjechał do Polski. Od 1 sierpnia 1919 był współorganizatorem i dowódcą 7 eskadry myśliwskiej im. Tadeusza Kościuszki – jednostki składającej się z amerykańskich pilotów ochotników. Następnie mianowany dowódcą III dywizjonu lotniczego. 1 marca 1920 został przyjęty do Wojska Polskiego jako oficer kontraktowy w stopniu majora. Z dniem 30 września 1920 roku został zwolniony z dotychczasowego kontraktu i „w uznaniu jego wybitnych zasług bojowych” został z dniem 1 października 1920 roku przyjęty na kontrakt w stopniu podpułkownika. Znajdował się wówczas w dyspozycji Naczelnego Dowództwa Wojska Polskiego. Podczas służby w lotnictwie polskim wykonał 80 lotów bojowych.
10 maja 1921 roku, na własną prośbę, zwolniony został ze służby w Wojsku Polskim.
Po powrocie do USA współpracował na rzecz Polski z Ignacym Paderewskim i środowiskami polonijnymi. Należał między innymi do założycieli Fundacji Kościuszkowskiej w Nowym Jorku.
Wizerunek pilota został umieszczony na samolocie myśliwskim MiG-29 nr 42 z 23 Bazy Lotnictwa Taktycznego.
Cedric Fauntleroy spoczywa na cmentarzu Kościoła Prezbiterialnego w Pine Ridge, Mississippi, USA.

</doc>
<doc id="808055" url="https://pl.wikipedia.org/wiki?curid=808055" title="Widok">
Widok



</doc>
<doc id="808056" url="https://pl.wikipedia.org/wiki?curid=808056" title="Szczypiorniści">
Szczypiorniści



</doc>
<doc id="808058" url="https://pl.wikipedia.org/wiki?curid=808058" title="Bayerisch Gmain">
Bayerisch Gmain

Bayerisch Gmain – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 3 km na wschód od Bad Reichenhall, przy granicy z Austrią, przy drodze B20 i linii kolejowej Salzburg - Berchtesgaden.
Polityka.
Wójtem gminy jest Hans Hawlitschek z CSU, rada gminy składa się z 14 osób.

</doc>
<doc id="808059" url="https://pl.wikipedia.org/wiki?curid=808059" title="Zawroty (Gdańsk)">
Zawroty (Gdańsk)

Zawroty (kaszb. "Zôwrotë", niem. "Kehrwieder") – to wybudowania dawnej leśniczówki znajdującej się na zachodnim krańcu Lasów Oliwskich (do 1 września 1939 na obszarze Wolnego Miasta Gdańska) po zachodniej stronie dzisiejszej Obwodnicy Trójmiasta. Wybudowanie zostało przyłączone w granice administracyjne miasta w 1954 roku, należy do okręgu historycznego Wyżyny.

</doc>
<doc id="808061" url="https://pl.wikipedia.org/wiki?curid=808061" title="Purgatorius">
Purgatorius

Purgatorius – rodzaj kopalnego ssaka łożyskowego o niepewnej pozycji filogenetycznej, osiągającego rozmiary małego szczura.
Szacowano, że skamieniałości zębów i szczęk odkryte w Montanie pochodzą z późnej kredy, sprzed ok. 66 mln lat, jednak późniejsze badania wskazują, że pochodzą one z początków paleocenu. Najstarszym przedstawicielem rodzaju jest prawdopodobnie "P. coraci".
Tradycyjnie uważany za jednego z najstarszych ssaków naczelnych lub bliskiego krewnego naczelnych (przeważnie plezjadapida). Z analizy kladystycznej Wible’a i współpracowników (2007) wynika jednak, że "Purgatorius" najprawdopodobniej był bazalnym przedstawicielem łożyskowców "sensu lato" (Eutheria, tj. kladu siostrzanego do kladu Metatheria obejmującego m.in. torbacze) nienależącym do łożyskowców "sensu stricto" (Placentalia, tj. grupy koronnej Eutheria); według tej analizy "Purgatorius" był blisko spokrewniony z rodzajami "Oxyprimus" i "Protungulatum", razem z którymi tworzył klad siostrzany do Placentalia. Wyniki badań przy użyciu testu Wilcoxona dla sumy rang (testu Templetona) wskazały jednak, że nie można też wykluczyć bliskiego pokrewieństwa "Purgatorius" z naczelnymi i tym samym jego przynależności do Placentalia. Także z analiz kladystycznych przeprowadzonych przez Archibalda i współpracowników (2011) wynika, że "Purgatorius" najprawdopodobniej tworzy z rodzajami "Oxyprimus" i "Protungulatum" klad w obrębie Eutheria nienależący do Placentalia.
Dotychczas opisano kilka gatunków:

</doc>
<doc id="808066" url="https://pl.wikipedia.org/wiki?curid=808066" title="Bischofswiesen">
Bischofswiesen

Bischofswiesen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 10 km na południowy wschód od Bad Reichenhall, przy drodze B20 i linii kolejowej Salzburg – Berchtesgaden.
Polityka.
Wójtem gminy jest Toni Altkofer z FWG, rada gminy składa się z 20 osób.
Współpraca.
Miejscowość partnerska:

</doc>
<doc id="808068" url="https://pl.wikipedia.org/wiki?curid=808068" title="Aleksy Tołstoj">
Aleksy Tołstoj



</doc>
<doc id="808070" url="https://pl.wikipedia.org/wiki?curid=808070" title="Warunek brzegowy">
Warunek brzegowy



</doc>
<doc id="808076" url="https://pl.wikipedia.org/wiki?curid=808076" title="Wieża Bismarcka w Raciborzu">
Wieża Bismarcka w Raciborzu

Wieża Bismarcka w Raciborzu nieistniejąca wieża Bismarcka, powstała w 1913 roku w Brzeziu, obecnej dzielnicy Raciborza, na wzgórzu nazwanym później wzgórzem Bismarcka. Zburzona w 1933.
Historia.
W roku 1898 zmarł Otto von Bismarck, studenci wielu niemieckich uniwersytetów i szkół wyższych słali apele do ludności, aby uczcić "żelaznego kanclerza" wzorem tradycji Sasów i Normanów budując wieże Bismarcka. Również raciborscy studenci studiujący na wielu uniwersytetach, głównie we Wrocławiu wysyłali petycje do władz regencji i miasta Raciborza w sprawie uczczenia wielkiego męża stanu. W samym mieście zaczęły powstawać stowarzyszenia Bismarcka, przede wszystkim przy szkołach, związkach sportowych, kulturowych i kombatanckich, nad którymi pieczę sprawowało Raciborskie Stowarzyszenie Bismarcka ("Bismarck–Verein Ratibor").
W 1911 roku Raciborskie Stowarzyszenie Bismarcka wraz z inspektorem budowlanym Albachem zaproponowali budowę wieży w mieście, a ostatecznym miejscem, gdzie miała powstać wybrano podraciborskie Brzezie, ponieważ znajdowało się ono na wzniesieniu, a inicjatorzy budowy chcieli, by była widoczna zarówno dla mieszkańców jak i pasażerów pociągów wyjeżdżających i przyjeżdżających do miasta.
Decyzja o budowie wieży zapadła 8 czerwca 1911 roku, a komitet budowy, który zawiązał się bardzo szybko zaczął gromadzić środki finansowe potrzebne do zrealizowania projektu. Zorganizowano wiele spotkań, wieczorów i balów, gdzie kwestowano na rzecz budowy raciborskiej wieży.
Projekt i kosztorys wieży został sporządzony przez mistrza budowlanego, radnego raciborskiej rady miejskiej Georga Lüthga i raciborskiego architekta Brunona Woltera.
Kamień węgielny został położony 30 sierpnia 1912 roku, a wykonawcą projektu była firma budowlana Geogra Lüthego. Całkowity koszt budowy wieży wynosił 18 000 marek, a budowa trwała 14 miesięcy. 
18 października 1913 roku uroczyście otwarto wieżę, było to wielkie niemieckie święto – rocznica zwycięstwa koalicji antynapoleońskiej w wielkiej bitwie narodów pod Lipskiem. Na uroczystość zostało zaproszonych 3000 gości, m.in. prezydent rejencji opolskiej hrabia Friedrich Ernst von Schwerin, nadprezydent Raciborza August Bernert, urzędnicy prowincjonalni z Wrocławia, urzędnicy magistratu i starostwa, przedstawiciele szkół i wielu instytucji, a także związków studenckim, kombatanckich i innych. Obecnych było wielu przedstawicieli cechów, m.in. krawców, szewców, hydraulików, kowali, lakierników, malarzy, cukierników, piekarzy, fryzjerów, którzy wystąpili w paradnych strojach z cechowymi emblematami i chorągwiami. Po oficjalnym odsłonięciu wieży zorganizowano wiele przedstawień teatralnych, koncertów i przyjęć.
W lecie 1922 roku w wyniku przeprowadzonego w 1921 roku plebiscytu na Górnym Śląsku Brzezie znalazło się na terytorium odrodzonego państwa polskiego. W lutym 1923 roku dokonano pierwszej próby wysadzenia wieży, lecz użyty materiał wybuchowy nie był w stanie jej zniszczyć. Władze polskie zaniechały kolejnych prób likwidacji obiektu i przemianowały budowlę na Wieżę Wolności. Trzy lata później dzięki inicjatywie Związku Powstańców Polskich powstał tu pomnik Bolesława III Krzywoustego, a w byłej sali Bismarcka powstała kaplica ku czci świętego Stanisława Kostki według projektu S. Ligonia. W miejsce pruskiego orła wstawiono orła śląskiego, a napis Bismarck zastąpiono napisem "Bolesławowi Chrobremu lud piastowski". W listopadzie 1926 roku dokonano otwarcia wieży. Władze miasta Racibórz wytoczyły proces powiatowi rybnickiemu, gdyż były właścicielem tego obiektu i domagały się przywrócenia stanu pierwotnego, jednak sąd drugiej instancji w 1928 roku pozew oddalił.
W 1933 roku rozgorzał na nowo spór o wieżę między Polakami a lokalnymi działaczami NSDAP, którzy domagali się odzyskania obiektu. W sierpniu 1933 roku zapadła decyzja o rozebraniu wieży, a 10 listopada 1933 roku została wysadzona w powietrze przez prawdopodobnie polskich saperów.
Charakterystyka.
Wieża miała solidne fundamenty, które zachowały się do dnia dzisiejszego. Konstrukcja wykonana została z cegieł, które zostały odpowiednio pokryte pasującymi do siebie blokami granitu. Podstawa była kwadratem o wymiarach 7x7 metrów. Wysokość wieży wynosiła 18 metrów. Na dole znajdowała się sala poświęcona pamięci kanclerza Bismarcka, z której prowadziły schody do zewnętrznej platformy. Znajdowała się na niej duża misa z żelaza, w który podczas specjalnych okazji zapalano "płomień pamięci i hołdu". Nad wejściem znajdował się wykuty w granitowym bloku napis "Bismarck", a na górze ściany frontowej znajdował się dwumetrowej wielkości pruski orzeł. Wokół wieży znajdował się park z klombami, trawnikami i ścieżkami do spacerów, który obsadzono młodymi świerkami.

</doc>
<doc id="808078" url="https://pl.wikipedia.org/wiki?curid=808078" title="Stan Missouri">
Stan Missouri



</doc>
<doc id="808079" url="https://pl.wikipedia.org/wiki?curid=808079" title="Lipka (powiat kaliski)">
Lipka (powiat kaliski)

Lipka – wieś w Polsce położona w województwie wielkopolskim, w powiecie kaliskim, w gminie Szczytniki.
W latach 1975–1998 miejscowość należała administracyjnie do województwa kaliskiego.
Zobacz też: Lipka

</doc>
<doc id="808081" url="https://pl.wikipedia.org/wiki?curid=808081" title="Pola uprawne">
Pola uprawne



</doc>
<doc id="808087" url="https://pl.wikipedia.org/wiki?curid=808087" title="Włodzimierz (województwo wielkopolskie)">
Włodzimierz (województwo wielkopolskie)

Włodzimierz – wieś w Polsce położona w województwie wielkopolskim, w powiecie kaliskim, w gminie Szczytniki.
W latach 1975–1998 miejscowość należała administracyjnie do województwa kaliskiego.

</doc>
<doc id="808091" url="https://pl.wikipedia.org/wiki?curid=808091" title="Aleksander Serednicki">
Aleksander Serednicki

Aleksander Serednicki (ur. w Demenkach, zm. 23 kwietnia 1926 w Radomiu) – harcerz, pułkownik pilot Wojska Polskiego, kawaler Orderu Virtuti Militari.
Życiorys.
Urodził się w Demenkach, w ówczesnym powiecie czerkaskim guberni kijowskiej, w rodzinie Władysława i Zofii z Billewiczów. Ukończył gimnazjum w Warszawie, w 1903 ukończył korpusu kadetów w Kijowie i wstąpił do Szkoły Junkrów Kawalerii w Jelizawetgradzie. Po jej ukończeniu w 1905, w stopniu korneta, przydzielony został do . W 1908 uzyskał awans na porucznika. W latach 1910–1912 był słuchaczem Wyższej Szkoły Oficerskiej Kawalerii w Petersburgu. Po ukończeniu szkoły awansował na podrotmistrza i został skierowany na roczny kurs do Szkoły Aeronautycznej.
Po wybuchu I wojny światowej dowodził szwadronem w . W kwietniu 1915 przeniesiony został do lotnictwa. Latał na największych ówcześnie samolotach niszczycielskich Ilja Muromiec. Wkrótce mianowany został dowódcą eskadry, a przed końcem wojny dywizjonu lotniczego.
27 grudnia 1918 przyjęty został do Wojska Polskiego, w stopniu rotmistrza. 5 stycznia 1919 mianowany został dowódcą 4 eskadry wywiadowczej. Wkrótce zyskał wielkie uznanie i pełnił wiele ważnych funkcji. Był kolejno dowódcą I Grupy Lotniczej i szefem lotnictwa Frontu Litewsko-Białoruskiego, szefem sztabu Inspektoratu Wojsk Lotniczych (od października 1919), szefem lotnictwa polowego przy Naczelnym Dowództwie (od 1 maja 1920), szefem lotnictwa Frontu Północnego (od 1 sierpnia 1920) i 1 Armii, a od 20 września 1920 szefem lotnictwa w Kwaterze Naczelnego Wodza. W czasie pełnienia wszystkich tych funkcji cały czas czynnie brał udział w lotach bojowych wielokrotnie odznaczając się wielką odwagą. 11 czerwca 1920 został zatwierdzony z dniem 1 kwietnia 1920 w stopniu podpułkownika, w wojskach lotniczych, w grupie oficerów byłych Korpusów Wschodnich i byłej armii rosyjskiej.
Od 1 września 1921 dowodził 3 pułkiem lotniczym w Poznaniu. 9 marca 1922 został wyznaczony na stanowisko inspektora lotnictwa przy Departamencie IV Żeglugi Powietrznej Ministerstwa Spraw Wojskowych. 3 maja 1922 został zweryfikowany w stopniu pułkownika ze starszeństwem z 1 czerwca 1919 roku i 4. lokatą w korpusie oficerów aeronautycznych.
W piątek 23 kwietnia 1926, w locie z Łodzi do Warszawy samolotem Breguet XIX, stracił orientację w terenie i wylądował przygodnie w miejscowości Klatki k. Radomia. W czasie startu w „nieznanym terenie, znajdując się na niewielkiej jeszcze wysokości uderzył podwoziem o dość wyniosły pagórek, powodując skoziołkowanie aparatu, który doszczętnie został zdruzgotany. Płk pil. Serednicki został śmiertelnie ranny, w następstwie czego w krótkim czasie po wypadku życie zakończył w szpitalu w Radomiu. Mechanik kpr. Wnorowski, który w momencie katastrofy wypadł z aparatu, odniósł lekkie obrażenia”.
Pochowany 27 kwietnia 1926 na cmentarzu Powązkowskim (kwatera 17-6-12/13/14). W czasie ceremonii pogrzebowej załoga 13 eskadry lotniczej w składzie sierż. pil. Wacław Brzezina i st. szer. mech. Wincenty Gromadzki zrzucała wieniec. W trakcie zrzucania wieńca doszło do zderzenia z innym samolotem, w wyniku którego samolot runął na ziemię, a obaj lotnicy ponieśli śmierć.

</doc>
<doc id="808094" url="https://pl.wikipedia.org/wiki?curid=808094" title="Wieża Bismarcka w Wiesbaden">
Wieża Bismarcka w Wiesbaden

Wieża Bismarcka w Wiesbaden – najwyższa z wież ku czci Ottona von Bismarcka, drewniana, znajdowała się w Wiesbaden.

</doc>
<doc id="808095" url="https://pl.wikipedia.org/wiki?curid=808095" title="Trzęsów">
Trzęsów

2 miejscowości w Polsce:

</doc>
<doc id="808097" url="https://pl.wikipedia.org/wiki?curid=808097" title="Jan Raszka">
Jan Raszka



</doc>
<doc id="808099" url="https://pl.wikipedia.org/wiki?curid=808099" title="Stephen McManus">
Stephen McManus

Stephen McManus (ur. 10 września 1982 w Lanark) – piłkarz szkocki grający jako lewy lub środkowy obrońca w Motherwell.
Kariera klubowa.
McManus jest wychowankiem akademii piłkarskiej Celticu. Do pierwszej drużyny trafił w 2003, a w lidze zadebiutował za kadencji menedżera Martina O’Neilla, 21 marca 2004 w wygranym 4:0 wyjazdowym meczu z Hibernianem. W lidze zagrał w sezonie 2003/2004 łącznie w 5 meczach i został po raz pierwszy mistrzem Szkocji oraz wywalczył Puchar Szkocji. W sezonie 2004/2005 zagrał tylko dwukrotnie w lidze, a Celtic nie sprostał odwiecznemu rywalowi Rangers i został wicemistrzem kraju. Na osłodę McManusowi i jego kolegom pozostało wywalczenie krajowego pucharu. W 2005 roku nowym trenerem został Gordon Strachan i on zdecydowanie postawił na McManusa, który w lidze zdobył aż 7 goli będąc jednym z najskuteczniejszych obrońców. Celtic z przewagą 20 punktów nad Heart of Midlothian został mistrzem Szkocji (drugi tytuł Stephena). Od początku sezonu 2006/2007 był jednym z podstawowych obrońców Celticu. Później został także kapitanem drużyny.
29 stycznia 2010 roku został wypożyczony do Middlesbrough. Wkrótce potem, w lipcu 2010 roku, podpisał z "Boro" stały kontrakt.
Kariera reprezentacyjna.
W reprezentacji Szkocji Stephen McManus zadebiutował 1 października 2006 roku w przegranym 0:2 meczu z reprezentacją Ukrainy. 8 września 2007 roku w spotkaniu z Litwą zdobył swoją pierwszą bramkę w kadrze.

</doc>
<doc id="808100" url="https://pl.wikipedia.org/wiki?curid=808100" title="Trzęsów (województwo wielkopolskie)">
Trzęsów (województwo wielkopolskie)

Trzęsów – wieś w Polsce położona w województwie wielkopolskim, w powiecie kaliskim, w gminie Szczytniki.
Wieś duchowna "Trzęsowo", własność arcybiskupstwa gnieźnieńskiego, pod koniec XVI wieku leżała w powiecie kaliskim województwa kaliskiego. W latach 1975–1998 miejscowość należała administracyjnie do województwa kaliskiego.
Zobacz też: Trzęsów

</doc>
<doc id="808101" url="https://pl.wikipedia.org/wiki?curid=808101" title="Wieża Gocławska">
Wieża Gocławska

Wieża Gocławska w Szczecinie (dawniej "Wieża Bismarcka") – wieża Bismarcka z tarasem widokowym znajdująca się na Zielonym Wzgórzu na szczecińskim osiedlu Gocław. Była najdroższą z wybudowanych wież Bismarcka. 
Do wzgórza, na którym znajduje się wieża, można dotrzeć tramwajem linii numer 6 (pętla Gocław leży u jego stóp). Kierować się należy do ulicy Narciarskiej i dalej turystycznym szlakiem pieszym oznakowanym kolorem żółtym.
Historia.
Budowę wieży zainicjowano w 1899 roku, jednak problemy z lokalizacją budowli opóźniły rozpoczęcie budowy (brano pod uwagę Wyspę Grodzką). W 1910 roku "Związek Budowy Pomnika Bismarcka Prowincji Pomorze" pod przewodnictwem gubernatora von Eisenharta rozpisał konkurs na projekt wieży. Do realizacji wybrano projekt autorstwa Wilhelma Kreisa wzorowany na mauzoleum Teodoryka w Rawennie i grobowcu Cecylii Metelli. Kamień węgielny położono w ramach obchodów setnej rocznicy bitwy pod Lipskiem w 1913 roku. 10 sierpnia 1921 roku odbyło się uroczyste otwarcie wieży.
Od 1844 roku na przeciwległym krańcu Zielonego Wzgórza znajdowała się dwudziestometrowa drewniana wieża widokowa. Zwieńczoną stożkowatym dachem i posiadającą dwa tarasy budowlę rozebrano w 1908 roku, w związku z planowaną budową Wieży Bismarcka.
26 czerwca 1986 w wieży odbyła się pierwsza w Polsce czarna msza.
W 2001 roku podpisano umowę dzierżawy. Dzierżawcami stali się Irena i Adam Załuscy (Spółka KPW Bismark Kałuski). Mieli oni odnowić wieżę i stworzyć w tym miejscu centrum turystyczne, ale żadnych prac nie rozpoczęto. W związku z tym w 2008 roku miasto Szczecin wytoczyło proces o odebranie obiektu. 20 stycznia 2010 roku zapadła prawomocna decyzja sądu na mocy której wieża pozostała w dotychczasowych rękach.
Stan współczesny.
Z początkiem 2020 roku pojawił się nowy dzierżawca Wojciech Kłodziński – Rentumi Tower Sp. z o.o. W 2021-2022 r. wykonane zostały zalecenia Konserwatora Miasta m.in. demontaż 30-metrowego masztu antenowego, scalenie konstrukcji pseudoportyku nad wejściem do wieży, wzmocnienie pęknięć uzupełnienie brakujących elementów wokół wejścia poprzez flekowanie z oryginalnego surowca.
W latach 2021–2020 r. odbyły się festyny, koncerty, setna rocznica budowy wieży, wernisaż obrazów wykonanych przez sztuczną inteligencję AI, wydarzenia artystyczne wraz z Akademią Sztuki w Szczecinie i Teatrem Polskim.
Plan rewitalizacji.
Planowana jest rewitalizacja wieży Gocławskiej oraz terenu okalającego zabytek wraz z Zielonym Wzgórzem. W 2021 i 2022 roku wygrane zostały trzy projekty Szczecińskiego Budżetu Obywatelskiego, które dotyczą pozyskania budżetu na realizację zagospodarowania przez Miasto Szczecin.
W 2023-2024 planowane jest stworzenie kawiarni na górnym tarasie widokowym oraz organizacja kolejnych wydarzeń kulturalnych.
Spacer 3D.
Dostępny jest spacer 3D po wieży Gocławskiej za pomocą nowej technologii VR.

</doc>
<doc id="808104" url="https://pl.wikipedia.org/wiki?curid=808104" title="Guzdek">
Guzdek

Guzdek – kolonia w Polsce położona w województwie wielkopolskim, w powiecie kaliskim, w gminie Szczytniki.
W latach 1975–1998 miejscowość należała administracyjnie do województwa kaliskiego.

</doc>
<doc id="808105" url="https://pl.wikipedia.org/wiki?curid=808105" title="Muzyka arabska">
Muzyka arabska

Klasyczna muzyka arabska
nie jest związana z konkretną grupą etniczną, ale jest wspólna wielu narodom wyznającym islam, mówiącym po arabsku czy mieszkającym w krajach arabskich.
Od VII wieku, czyli od powstania islamu i jego ekspansji, muzyka arabska wchłaniała wiele starożytnych kultur Wschodu (Persja, Turcja, Indie), płn. Afryki (Maroko, Egipt), wschodniej Europy (Bizancjum, Grecja), Półwyspu Iberyjskiego. Muzyka arabska mieszała się więc z wieloma regionalnymi rodzajami muzyki, wpływając na nie lub przejmując ich cechy. Podobnie jak w innych dziedzinach sztuki, w muzyce Arabowie silnie bazowali na dorobku greckim, w zakresie muzyki rozwijając teksty i dzieła muzyczne. Czerpali także z teorii muzyki stworzonej przez Greków, zapożyczając z niej m.in. terminy muzyczne, np. "systema ametabolon, enharmonium, chromatikon, diatonon". Stąd niejednolity i kontrastowy charakter muzyki arabskiej, który dowodzi również jej zmieniającej się roli na przestrzeni wieków (gdy np. usuwano i następnie przywracano muzykę do meczetów).
Dlatego też nazwę „muzyka arabska” czy „islamska” należy traktować raczej zwyczajowo, ponieważ żadna z nich nie oddaje wszystkich cech tej muzyki, której brak wyrazistych granic religijnych, świeckich, etnicznych, geograficznych czy językowych. Według Petera van der Merwe, bardziej odpowiedni jest w tym wypadku termin muzyka Bliskiego Wschodu.
Periodyzacja.
I okres – preislamski (pogański; dżahilijja): do 672 (661) r. n.e..
Muzyka arabska jest ściśle związana z poezją arabską, którą datuje się już na okres preislamski, gdy poeci arabscy z tego okresu (tzw. "poeci dżahilijji") recytowali silnie zrytmizowane i utrzymane w określonej tonacji utwory. Śpiew był domeną kobiet obdarzonych pięknym głosem (np. Al-Chansa), które prawdopodobnie potrafiły grać na instrumentach (lutnia, bębny, rebab) oraz wykonywały pieśni zachowując poetyckie metrum. Muzyka odgrywała też ważną rolę przy odprawianiu egzorcyzmów i obrzędów magicznych.
II okres – rozwoju: 672 (661) – 750.
W tym okresie centrum państwa mieścieło się w Syrii ze stolicą w Damaszku; panowały rządy Umajjadów. 
Między VIII a XIII wiekiem nastąpił największy rozwój muzyki, a rozległe terytorium Imperium pozwoliło na włączenie tradycji muzycznych Syrii, Egiptu, Mezopotamii, Bizancjum i Persji, które są wciąż obecne we współczesnej muzyce arabskiej. Wówczas pojawiła i utrwaliła się tradycja śpiewania, rytmicznej recytacji, poezji oraz nowe techniki intonacji i instrumenty. Wtedy też narodził się zwyczaj mecenatu nad poetami oraz muzykami i śpiewakami. Zaczęli pojawiać się też muzycy, którzy jednocześnie byli uczonymi (wcześniej muzykę wykonywali głównie niewolnicy tzw. quynat i niewolnice). Zwłaszcza w późniejszych okresach myśliciele arabscy byli nierzadko także teoretykami muzyki, m.in. Awicenna (Ibn Sina; zm. 1037), który w swoich rozprawach filozoficznych pisał na temat zjawiska dźwięku i strunach lutni, oraz Safi ad-Din al-Urmawi (zm. 1291), zajmujący się melodią i metryką.
O szacunku, jakim w tym okresie darzono muzykę, świadczy Al-Ghazali (1059–1111), który w jednym z pism stwierdził:
III okres - rozkwitu: 750 – 950.
Stolica leży w irackim Bagdadzie, panują rządy Abbasydów. Także wkład Hiszpanii Maurów w rozwój muzyki arabskiej był znaczący i dalekosiężny. Andaluzja, Sewilla, Grenada i Kordowa i nowe warunki życia były inspirujące dla artystów arabskich. Jednym z najbardziej znanych muzyków tego okresu był Abu al-Hasan Ali ibn Nafi’ (789-857), powszechnie znany był pod pseudonimem "Zirjab" – ze względu na ciemną karnację. Był on wyzwolonym niewolnikiem abbasydzkiego kalifa Al-Mahdiego, który przeniósł się z Bagdadu do Kordoby, gdzie stał się uznanym śpiewakiem, lutnistą i nauczycielem muzyki, a utrzymanie zapewniali mu hojni mecenasi, m.in. Abd ar-Rahman II, umajjadzki emir w Hiszpanii. Dzięki Zirjabowi powstało pierwsze konserwatorium, w którym rozwijała się muzyka andaluzyjska, a trzystrunowy dotąd ‘ud (lutnia) został zastąpiony pięciostrunowym. Przypisuje mu się także skomponowanie 24 naubat, których każda była utworem wokalno-instrumentalnym w określonym stylu muzycznym, a dla każdej przeznaczono inną porę dnia. Pod koniec XV w. tradycja naubat, przeniesiona z wędrującymi muzułmanami, silnie rozpowszechniła się w Afryce Północnej. Zirjab wpłynął też silnie na obyczajowość andaluzyjską: dzięki niemu na terenie Andaluzji przyjęła się na szeroką skalę kuchnia bagdadzka (m.in. zwyczaj podawania zupy przed daniami mięsnymi oraz słodkich potraw jako deserów) oraz sposób ubierania się (od początku czerwca do końca września lekkie białe ubiory, wiosną lekkie jedwabne suknie i tuniki, zimą futrzane płaszcze).
W okresie rozkwitu, kultura arabska wzbogaciła się o wiele elementów greckich. Dzięki tłumaczeniom greckich filozofów, arabski przyswoił greckie terminy, w tym samo słowo "al-Musika" (z gr. μουσικη), które oznaczało dyscyplinę naukową z zakresu tzw. al-Ulum al-Rijadijja (nauki matematyczne), które odpowiadały europejskiemu quadrivium (arytmetyka, muzyka, geometria i astronomia).
IV okres ekspansji: 950 – 1258.
Kultura arabska króluje od Persji po Hiszpanię. Istotny wpływ w rozwoju muzyki arabskiej miały kontakty z Bliskim Wschodem i okres islamski na Płw. Iberyjskim (713-1492), który wpłynął także na rozwój średniowiecznej muzyki europejskiej. Wprawdzie trudno ściśle i jednoznacznie ocenić jej charakter i zasięg w średniowiecznej Europie, jednak rytmika, formy pieśni, instrumenty oraz zwłaszcza nazewnictwo zaczerpnięte z muzyki arabskiej pozostawiły w niej trwały ślad. Dobrym potwierdzeniem tego wpływu są kolorowe miniatury zdobiące zbiór pieśni "Cantigas de Santa Maria" przygotowany dla króla Alfonsa X Mądrego, które przedstawiają muzyków, w tym Maurów, grających m.in. na lutni i flecie podwójnym.
Ważny wpływ miała muzyka arabska na rozwój twórczości trubadurów, ponieważ to w Hiszpanii Maurów rozwinęła się także literacko-muzyczna forma, której tematem była miłość i która składała się ze strof i refrenów, co kontrastowało z klasyczną arabską formą kasydy, w której następowały kolejno wiersze lub dwuwiersze stosujące jedno metrum. Płw. Iberyjski stał się wtedy także centrum wyrobu instrumentów, które rozprzestrzeniły się we Francji, wywierając znaczny wpływ na twórczość trubadurów.
Inspiracją dla średniowiecznych pieśniarzy był też wytworzony w Persji gatunek ghazal, czyli pieśni miłosnej, który przeniknął do muzyki arabskiej, a następnie przez Hiszpanię rozprzestrzenił się na Francję.
VI okres – współczesny.
Do wielu języków z tradycji arabskiej także zaadaptowano nazwy instrumentów, w tym: lutnia (od: "al-‘ud"), gitara ("kitara"), rabab, anafil (rodzaj trąbki, od: "an-nafir"), tamburyn, tambur (instrument szarpany, rodzaj lutni z długą szyjką).
Muzyka arabska pełni ważną rolę społeczno-wychowawczą przy obrzędach religijnych, a także oddziałuje na człowieka fizjologicznie (taniec i muzyka zbliża derwisza do Allaha). Kontrasty zauważalne są też w skalach muzycznych, co związane jest z dominacją różnych stylów w różnych okresach (np. staroarabskiego, a potem perskiego) oraz w metryce, która może być symetryczna (8 = 2+2+2+2) lub asymetryczna (8 = 3+3+2).
Stałą cechą muzyki arabskiej jest brak wielogłosowości (obecne są jedynie ozdobniki, np. współbrzmienie), co jednak równoważy bogactwo barw oraz maniery wykonawcze. Różne barwy głosu śpiewacy uzyskują np. przez uciskanie policzków, krtani czy wsuwanie pod język twardych przedmiotów, co daje efekty nosowości lub łkania.
Klasyczna muzyka arabska jest też znana z wirtuozerii śpiewaków, którzy długim śpiewem są w stanie wprowadzać słuchaczy w stany ekstatyczne (np. dzięki powtarzaniu śpiewanych fraz, które mogą być wezwaniem do Allaha, np. "Madad", od: "Ja Allah Madad" = "Allahu pomóż nam").
Dla muzyki arabskiej charakterystyczna jest również dominacja muzyki wokalnej, a utwory wykonywane są najczęściej przez małe zespoły. Ponadto typowy jest brak zróżnicowania dynamicznego oraz zasada makamu, w oparciu o którą formowane są cykle muzyczne. Duży nacisk położony jest na melodię i rytm.
Muzyka w świetle religii muzułmańskiej.
Według pewnych źródeł, Mahomet uznał słuchanie muzyki za grzech. Koran (31:6) stwierdza:
Zdaniem niektórych hadisów ze zbioru at-Tabariego, owe "zabawne opowiadania" są odniesieniem do śpiewu i fletów. Interpretację tę przyjmują zwłaszcza wahhabici. Według innego hadisu, pochodzącego ze zbioru at-Tirmidhiego, Mahomet powiedział:
Niektórzy teolodzy podkreślają jednak, iż słowa "śpiew" ani "muzyka" nie pojawiają się w Koranie, co oznacza że Allah nie przywiązuje do nich wagi i nie uważa ich za zło.

</doc>
<doc id="808107" url="https://pl.wikipedia.org/wiki?curid=808107" title="Wieża Bismarcka w Mysłowicach">
Wieża Bismarcka w Mysłowicach

Wieża Bismarcka w Mysłowicach – nieistniejąca już wieża Bismarcka stojąca niedaleko Trójkąta Trzech Cesarzy na zboczu wzniesienia Słupecka Górka.
Historia.
Wieża powstała z inicjatywy władz powiatu katowickiego na 35-metrowym wzgórzu na prawym brzegu Przemszy. Do realizacji wybrano projekt "Zmierzch Bogów" autorstwa Wilhelma Kreisa nieznacznie zmieniony przez berlińskiego architekta Zillmanna. Wykonana ze specjalnie przygotowanych bloków kamiennych. Wykonanie robót zlecono A. Krawczykowi z Mysłowic. Kamień węgielny położono 8 maja 1907 roku. 20 października 1907 roku odbyło się uroczyste otwarcie wieży. Po plebiscycie na Śląsku wieżę nazwano "Wieżą Powstańców", a później nadano jej imię Tadeusza Kościuszki. 21 sierpnia 1933, decyzją ówczesnego wojewody śląskiego Michała Grażyńskiego, wieża została zburzona, a kamień z jej rozbiórki wykorzystano do budowy schodów katowickiej katedry i kościoła pw. Matki Boskiej Bolesnej w Brzęczkowicach.

</doc>
<doc id="808108" url="https://pl.wikipedia.org/wiki?curid=808108" title="Daniel (Pośrednik)">
Daniel (Pośrednik)

Daniel – przysiółek wsi Pośrednik w Polsce, położony w województwie wielkopolskim, w powiecie kaliskim, w gminie Szczytniki.
W latach 1975–1998 przysiółek należał administracyjnie do województwa kaliskiego.

</doc>
<doc id="808112" url="https://pl.wikipedia.org/wiki?curid=808112" title="Rakaposhi">
Rakaposhi

Rakaposhi – szczyt w Pakistanie w paśmie Rakaposhi Range, w łańcuchu Karakorum. Leży około 100 km na północ od miasta Gilgit. Słynie z największej (naziemnej) deniwelacji na świecie – zachodnia flanka wznosi się prawie 6000 metrów ponad korytem opływającej szczyt rzeki Hunza.
Historia zdobywania szczytu.
Szczyt został zdobyty w 1958 przez uczestników ekspedycji brytyjsko-pakistańskiej. Zdobywcy Mike Banks i Tom Patey doznali odmrożeń, a ich towarzysz pośliznął się podczas zejścia i zginął.
Drugie wejście na górę zostało dokonane przez uczestników wyprawy polskiej w 1979: Krystynę Palmowską, Annę Czerwińską, Ryszarda Kowalewskiego, Tadeusza Piotrowskiego, Andrzeja Bielunia, Jacka Gronczewskiego i Jerzego Tillaka.

</doc>
<doc id="808116" url="https://pl.wikipedia.org/wiki?curid=808116" title="Piding">
Piding

Piding – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 5 km na północ od Bad Reichenhall, przy granicy z Austrią, przy autostradzie A8, drodze B20 i linii kolejowej Salzburg - Berchtesgaden.
Polityka.
Wójtem gminy jest Hannes Holzner z CSU, poprzednio urząd ten obejmował Valentin Reichenberger, rada gminy składa się z 20 osób.

</doc>
<doc id="808121" url="https://pl.wikipedia.org/wiki?curid=808121" title="Piaseczno (jezioro w województwie warmińsko-mazurskim)">
Piaseczno (jezioro w województwie warmińsko-mazurskim)

Piaseczno – jezioro położone w miejscowości Piaseczno na terenie Pojezierza Chełmińsko-Dobrzyńskiego, w Górznieńsko-Lidzbarskim Parku Krajobrazowym w gminie Lidzbark. Jest to hydrologicznie zamknięte jezioro o urozmaiconej linii brzegowej, nieco wydłużone z północnego zachodu na południowy wschód. Powierzchnia jeziora wynosi 25,6 hektara, a maksymalna głębokość dochodzi do 12,5 m. Posiada I klasę czystości. Znajduje się tam plaża i kąpielisko oraz pole namiotowe. W północnej części zbiornika znajdują się dwie zatoki. W bezpośrednim sąsiedztwie jeziora projektowane są dwa rezerwaty o nazwach Torfowisko Piaseczeńskie i Obrazik.

</doc>
<doc id="808130" url="https://pl.wikipedia.org/wiki?curid=808130" title="Herb Bolkowa">
Herb Bolkowa

Herb Bolkowa – jeden z symboli miasta Bolków i gminy Bolków w postaci herbu, .
Wygląd i symbolika.
Herb Bolkowa jest jednopolowy, pole ma kolor niebieski. Przedstawia otwartą bramę miejską z czworokątną wieżą z dwoma otworami okiennymi, okna są podwójne. Biała Brama o pięciu blankach w dolnej części oraz trzech w górnej, okrywa ją szpiczasty czerwony dach ze złotą kulą. Po prawej stronie znajduje się złoty księżyc w nowiu z twarzą, zaś po lewej słońce z twarzą. Nad i pod tymi elementami znajdują się cztery gwiazdy. Pod bramą na pustym polu znajduje srebrny szczupak z głową zwróconą w prawą stronę.

</doc>
<doc id="808131" url="https://pl.wikipedia.org/wiki?curid=808131" title="Andrzej Borówko">
Andrzej Borówko

Andrzej Borówko (ur. 4 lutego 1960 w Szczecinie) – polski piłkarz grający na pozycji pomocnika.
Grał w Olimpii Poznań, Dyskobolii Grodzisk Wielkopolski, a także w TS 1998 Dopiewo.
W polskiej I lidze rozegrał 183 mecze i zdobył 30 bramek. Wszystkie mecze rozegrał w Olimpii, w której występował od sezonu 1986/87 do 1994/95. W sezonie 1995/96 występował w III-ligowej Dyskobolii, w której rozegrał 5 meczów.
Od sierpnia 2011 roku jest trenerem piłkarzy NKS-u Niepruszewo, występującego w wielkopolskiej lidze okręgowej. W 2020 roku objął zespół GKS Rokita Rokietnica, jednocześnie pracuje w tym klubie z zespołami młodzieżowymi.

</doc>
<doc id="808132" url="https://pl.wikipedia.org/wiki?curid=808132" title="Ryszard Kincel">
Ryszard Kincel

Ryszard Kincel (ur. 8 listopada 1933 w Orłowie koło Lipna, zm. 4 sierpnia 2004) – polski prozaik, publicysta, tłumacz, w latach 1979-2000 dyrektor Miejskiej Biblioteki Publicznej w Raciborzu.
Życiorys.
Urodził się w rodzinie ewangelickiej. Był absolwentem Wydziału Filozoficzno-Historycznego Uniwersytetu Jagiellońskiego. 
Swój debiut rozpoczął w 1958 roku na łamach dziennika "Głos Olsztyński". Pracował również w "Nowinach Jeleniogórskich". Współpracował z polskimi czasopismami, m.in. z "Poglądy", "Opole", "Głos Ziemi Cieszyńskiej", "Wierchy", "Zeszyty Raciborskie – Strzecha", "Elektroda", "Nowiny Raciborskie", "Ziemia Raciborska", "Gazeta Ustrońska", a także posiadał na swoim koncie publikacje w czeskich pismach takich jak: "Vlastivědné listy", "Jesenicko – Vlastivědný sborník".
W 1977 roku został doktorem nauk humanistycznych za rozprawę "Przewodnictwo turystyczne w śląskich Sudetach w XVII i XIX wieku".
Od 1979 roku, aż do przejścia na emeryturę w 2000 roku był dyrektorem Miejskiej Biblioteki Publicznej w Raciborzu.
W latach 2000-2002 prezes Opolskiego Oddziału Związku Literatów Polskich. W 2002 roku otrzymał Nagrodę im. Karola Miarki. Zmarł 4 sierpnia 2004 roku, został pochowany na cmentarzu ewangelickim w Nierodzimiu koło Ustronia.

</doc>
<doc id="808133" url="https://pl.wikipedia.org/wiki?curid=808133" title="Kanjut Sar">
Kanjut Sar

Kanjut Sar - szczyt w Karakorum w rejonie Hispar Muztagh na terenie Pakistanu. Jest dwudziestym ósmym szczytem Ziemi pod względem wysokości.
Kanjut Sar ma dwa wierzchołki:
Pierwszego wejścia dokonał włoski wspinacz Guido Monzino 19 lipca 1959 r.

</doc>
<doc id="808134" url="https://pl.wikipedia.org/wiki?curid=808134" title="Borehamwood">
Borehamwood

Borehamwood – miasto w Anglii, w hrabstwie Hertfordshire, położone na północnym obrzeżu Londynu. W 2001 roku miasto liczyło 31 172 mieszkańców. Borehamwood znane jest ze studiów filmowych takich wytwórni filmowych jak: Millennium Studios, MGM-British Studios, British National Studios. W tych miejscach powstawały takie produkcje jak "Indiana Jones", "Odyseja kosmiczna", "Big Brother UK", a także popularny na Wyspach Brytyjskich serial telewizyjny "Eastenders" i słynna farsa II wojny światowej "’Allo ’Allo!"
W mieście mają kwatery główne firmy T-Mobile (branża telefonów komórkowych) oraz Pizza Hut UK.

</doc>
<doc id="808138" url="https://pl.wikipedia.org/wiki?curid=808138" title="Batura Sar">
Batura Sar

Batura Sar (Batura I) – szczyt w Karakorum w masywie Batura Muztagh na terenie Pakistanu. To najwyższy szczyt grupy Batura Muztagh, najbardziej wysuniętego na zachód pasma Karakorum. Jest dwudziestym ósmym szczytem Ziemi pod względem wysokości.
Pierwszego wejścia dokonali 30 czerwca 1976 Hubert Bleicher i Herbert Oberhofer.

</doc>
<doc id="808141" url="https://pl.wikipedia.org/wiki?curid=808141" title="Niewydolność wielonarządowa">
Niewydolność wielonarządowa

Niewydolność wielonarządowa (ang. multiple organ failure, MOF) lub zespół dysfunkcji wielonarządowej (ang. multiple organ dysfunction syndrome, MODS (nazwa zalecana przez organizacje medyczne)) – stan, w którym u chorego doszło do potencjalnie odwracalnej niewydolności co najmniej dwóch narządów lub układów: centralnego układu nerwowego, krążenia, oddechowego, wątroby lub nerek, np. w wyniku SIRS. Jest to stan zagrażający życiu i wymagający wprowadzenia procedur medycznych podtrzymujących funkcje życiowe. Stanowi ona najczęstszą przyczynę zgonów na oddziałach intensywnej terapii. Mods jest odrębną jednostkę chorobową o różnej etiologii, patofizjologii i potencjalnych przyszłych interwencjach terapeutycznych. Biorąc pod uwagę brak skutecznego leczenia MODS, jego wczesne rozpoznanie, wczesne przyjęcie na oddział intensywnej terapii oraz rozpoczęcie inwazyjnego wspomagania narządu pozostają najskuteczniejszymi strategiami zapobiegania jego progresji i poprawy wyników.
Najczęściej MODS jest efektem ciężkiej sepsy lub wstrząsu septycznego, zatruć, oparzeń lub ciężkiej niewydolności krążenia.

</doc>
<doc id="808142" url="https://pl.wikipedia.org/wiki?curid=808142" title="Andrzej Pluta">
Andrzej Pluta

Andrzej Pluta (ur. 26 kwietnia 1974 w Rudzie Śląskiej) – były polski koszykarz, występujący na pozycji rzucającego obrońcy lub rozgrywającego, reprezentant Polski (97 oficjalnych spotkań międzypaństwowych, w których zdobył 1194 punkty), a następnie szkoleniowiec koszykarski, m.in. asystent trenera w Anwilu Włocławek (2012–2014).
Życiorys.
Naturalną – z racji bardzo dobrego rzutu – pozycją Pluty jest rzucający obrońca, jednak wielokrotnie był próbowany w roli rozgrywającego. Mierzący 182 cm wzrostu koszykarz jest wychowankiem Pogoni Ruda Śląska. Na Śląsku grał także w bytomskich Bobrach (1994-1999). Reprezentował barwy wielu polskich klubów oraz francuskiego Chalons en Champagne. Dwukrotnie świętował zdobycie tytułu mistrza Polski – w 2003 z Anwilem, a w 2004 z Prokomem Trefl Sopot. Z Anwilem wywalczył Puchar Polski w sezonie 2006/07, został także wybrany najlepszym graczem (MVP) turnieju finałowego.
W seniorskiej reprezentacji Polski zadebiutował w 1995 r., będąc objawieniem eliminacji do mistrzostw Europy 1997. Następnie zagrał w finałach tej imprezy, w których Polska niespodziewanie dotarła do ćwierćfinału. Przez następne 10 lat – z krótką przerwą, gdy zrezygnował z występów w reprezentacji – miał pewne miejsce w kadrze. Za kadencji Andrieja Urlepa ponownie był jej podstawowym zawodnikiem. Brał udział w mistrzostwach Europy 2007, wkrótce po nich zakończył karierę reprezentacyjną. 15 kwietnia 2011 zakończył zawodniczą karierę koszykarską z dorobkiem 12 780 punktów w 904 spotkaniach. 20 września 2011 zagrał w pokazowym meczu pożegnalnym przeciwko Asseco Prokomowi Gdynia.
Podczas eliminacji do mistrzostwa Europy 2013 pełnił rolę attaché polskiej reprezentacji. W sezonie 2012/13 został jednym z asystentów trenera Dainiusa Adomaitisa w Anwilu Włocławek, a po jego zwolnieniu pracuje w tym samym klubie jako asystent Miliji Bogicevića.
Jego syn, Andrzej, również jest koszykarzem.

</doc>
<doc id="808144" url="https://pl.wikipedia.org/wiki?curid=808144" title="Maszerbrum">
Maszerbrum

Maszerbrum, Masherbrum (dawniej K1) – szczyt w paśmie Masherbrum Range, części Karakorum w Pakistanie. Jest dwudziestym piątym szczytem Ziemi pod względem wysokości oraz najwyższym szczytem swojego pasma. Leży na południe od lodowca Baltoro, przez który prowadzi najczęściej używany szlak na szczyt. Jego 3500-metrowa ściana północno-wschodnia uchodzi za jedno z najtrudniejszych wyzwań wspinaczkowych na świecie. W 1856 r. Brytyjczyk Thomas George Montgomerie podczas pomiarów geodezyjnych ponumerował najwyższe szczyty Karakorum. Pierwszym na jego liście był Maszerbrum, który otrzymał oznaczenie K1 ("K" to skrót od Karakorum).
Pierwszego wejścia na szczyt dokonali członkowie wyprawy amerykańsko-pakistańskiej: George Bell i Willi Unsoeld w 1960 r.
17 września 1981 pierwszego wejścia na wierzchołek południowo-zachodni (7806 m) dokonali Zygmunt Andrzej Heinrich, Marek Malatyński i Przemysław Nowacki. Dwóch ostatnich zginęło podczas zejścia.

</doc>
<doc id="808145" url="https://pl.wikipedia.org/wiki?curid=808145" title="Pieczęć Utah">
Pieczęć Utah



</doc>
<doc id="808147" url="https://pl.wikipedia.org/wiki?curid=808147" title="Wykładniki sprzężone">
Wykładniki sprzężone

Wykładniki sprzężone – para liczb rzeczywistych z przedziału (1, +∞), oznaczanych zwyczajowo literami "p" oraz "q", spełniających "p" + "q" = "pq"; wskazują one naturalne parowanie przestrzeni Lebesgue'a "Lp" oraz "Lq" określonych na wspólnym zbiorze z ustaloną miarą.
Dla wykładników sprzężonych prawdziwa jest tożsamość 1/"p" + 1/"q" = 1 (podawana często jako definicja), z tego powodu przyjmuje się, że wykładnikiem sprzężonym do liczby 1 jest +∞ (relacja bycia wykładnikami sprzężonymi jest symetryczna). Ponieważ "p" = "pq" - "p" = "q"("p" - 1), to dla dowolnych liczb rzeczywistych "a", "b" równość "ap" = "bq" zachodzi wtedy i tylko wtedy, gdy "b" = "a""p" - 1.

</doc>
<doc id="808148" url="https://pl.wikipedia.org/wiki?curid=808148" title="Uniwersytet Preszowski">
Uniwersytet Preszowski

Uniwersytet Preszowski, oficjalnie Uniwersytet Preszowski w Preszowie (słow. "Prešovská univerzita v Prešove") – publiczna szkoła wyższa typu uniwersyteckiego z siedzibą w Preszowie we wschodniej Słowacji.
Uniwersytet Preszowski powstał 1 stycznia 1997 na mocy ustawy z 10 grudnia 1996, która wydzieliła z Uniwersytetu Pavla Jozefa Šafárika w Koszycach wydziały mające siedziby w Preszowie i połączyła je w nową jednostkę. W 2002 dokonano reorganizacji uniwersytetu. Rektorem jest geograf prof. René Matlovič. UP ma obecnie 12 500 studentów i osiem wydziałów.
Wydziały uczelni.
Uczelnia przyjmuje studentów zagranicznych. Prowadzi również uniwersytet trzeciego wieku.

</doc>
<doc id="808149" url="https://pl.wikipedia.org/wiki?curid=808149" title="Kongur Shan">
Kongur Shan

Kongur Shan (chiń. 公格尔山, "Gōnggé’ěr Shān"; ujg. قوڭۇر تاغ, "Kongur Tagh") - szczyt w górach Pamir na terenie Chin w Sinciangu (czasem zaliczany jest do Kunlunu). Według niektórych źródeł wysokość szczytu jest mniejsza i wynosi 7649 m. Jest trzydziestym siódmym szczytem Ziemi pod względem wysokości. Jest to jeden z najtrudniejszych do zdobycia szczytów siedmiotysięcznych. Zdobyty dotąd pięciokrotnie (ostatni raz w 2005 roku przez trzy wyprawy rosyjskie). Pierwszymi zdobywcami zostali Brytyjczycy: Chris Bonington, Alan Rouse, Peter Boardman i Joe Tasker, którzy zdobyli szczyt w 1981 roku. Górę atakowały dwie polskie ekipy, ale bez powodzenia. W roku 2007 wyruszyła kolejna polska grupa pod dowództwem Marcina Henniga z KW Trójmiasto.
Kongur Shan posiada także niższy szczyt - Kongur Tobe (7530 m). Szczyt ten jest uważany za niższy szczyt Kongur Shan chociaż jest on samodzielny (jego wybitność wynosi 840 m). Pierwsze wejście na Kongur Tobe miało miejsce w 1956 r. Północne ściany obu szczytów mierzą ok. 4000 m wysokości względnej.

</doc>
<doc id="808153" url="https://pl.wikipedia.org/wiki?curid=808153" title="Ziarniniak grzybiasty">
Ziarniniak grzybiasty

Ziarniniak grzybiasty (łac. "mycosis fungoides") - najczęstszy pierwotny chłoniak skóry z limfocytów T i pomocniczych typu Th2.
Zmiany chorobowe: rumienie, nacieki, guzy - występują w skórze; w późniejszych stadiach choroby może dojść do zajęcia węzłów chłonnych i narządów wewnętrznych.
Objawy i przebieg.
W postaci erytrodermicznej ziarniniaka grzybiastego zmiany mają od początku charakter uogólniony rumieniowo-złuszczająco-guzowaty, podobnie jak w zespole Sézary’ego. Inną postacią jest "mycosis fungoides varietas inversa" (dawniej zwany "mycosis fungoides d'emblée"), w której guz lub guzy pojawiają się w skórze niezmienionej; ta postać wykazuje szczególnie dużą złośliwość.
Stan ogólny chorych w okresie wstępnym i naciekowym jest dobry i zależy od zajęcia narządów wewnętrznych. Opisane są przypadki w których choroba nie wykazywała progresji a nawet występowały okresy samoistnej remisji pod wpływem nasłonecznienia.
Okres wstępny może trwać wiele lat - nawet kilkadziesiąt.
Różnicowanie.
Okres wstępny:
Okres naciekowy i guzowaty:&lt;br&gt;
Leczenie.
Okres wstępny i naciekowy :
Okres guzowaty:
Leczenie nie spowalnia przebiegu choroby, a jedynie daje ulgę w objawach.

</doc>
<doc id="808155" url="https://pl.wikipedia.org/wiki?curid=808155" title="Zespół Cowden">
Zespół Cowden

Zespół Cowden (choroba Cowden, ang. Cowden syndrome, CS, Cowden disease, CD, multiple hamartoma syndrome, MHAM) – zespół objawów charakteryzujący się licznymi ogniskami hamartoma, łagodnych nowotworów oraz predyspozycją do zachorowań na raka sutka, jajnika i tarczycy. Może też występować rzadki nienowotworowy guz mózgu – choroba Lhermitte’a-Duclos. W 85% przypadków za zespół Cowden odpowiada autosomalnie dominująco dziedziczona mutacja antyonkogenu "PTEN". W pozostałych 15% przyczyna jest nieznana, choć prawdopodobnie związana z ograniczeniem aktywności supresorowej białka PTEN. Częstość występowania zespołu Cowden oceniana jest na 1:200 000 osób. W 90% choroba jest diagnozowana przed dwudziestym rokiem życia. 99% zmian sprzed okresu diagnozy to zmiany skórne. 
Pierwszy przypadek choroby przedstawili Lloyd i Dennis w 1963 roku. Ich 20-letnia pacjentka nazywała się Rachel Cowden.
Objawy i przebieg.
Najczęstszymi objawami w zespole Cowden są:
Rozpoznanie.
Ustalono kryteria diagnostyczne dla zespołu Cowden (International Cowden Consortium, National Comprehensive Cancer Network). Wyróżniono trzy grupy objawów:
Wstępne rozpoznanie zespołu Cowden można postawić, jeśli probantka spełnia następujące kryteria:
Jeśli wśród krewnych jest osoba spełniająca wyżej wymienione kryteria diagnostyczne zespołu Cowden, u jej krewnych rozpoznanie zespołu zostanie postawione po spełnieniu następujących kryteriów:

</doc>
<doc id="808158" url="https://pl.wikipedia.org/wiki?curid=808158" title="Wacław Szubert">
Wacław Szubert

Wacław Stefan Szubert ps. „Wagner”, „Wirski” (ur. 19 września 1912 we Włocławku, zm. 16 stycznia 1994 w Warszawie) – polski ekonomista, prawnik, profesor Uniwersytetu Łódzkiego, zastępca dyrektora Departamentu Pracy i Opieki Społecznej Delegatury Rządu na Kraj od połowy 1943 roku.
Życiorys.
W latach 1953–1955 oraz 1965–1969 był dziekanem Wydziału Prawa Uniwersytetu Łódzkiego. Od 1976 członek rzeczywisty Polskiej Akademii Nauk. Uhonorowany trzema doktoratami honoris causa uczelni krajowych (Uniwersytetu Wrocławskiego, Łódzkiego i Jagiellońskiego) i jednym zagranicznym (Uniwersytetu Bordeaux I).
Autor wielu książek i publikacji naukowych z zakresu polityki społecznej, prawa pracy i ubezpieczeń społecznych.
Uczestnik prac Centrum Obywatelskich Inicjatyw Ustawodawczych Solidarności. Członek Społecznej Rady Legislacyjnej – agendy/jednostki COIU.
Jest patronem Medalu im. Wacława Szuberta.
Pochowany w Warszawie na cmentarzu Powązkowskim (kw.188-3-12).

</doc>
<doc id="808160" url="https://pl.wikipedia.org/wiki?curid=808160" title="Molibdenian amonu">
Molibdenian amonu



</doc>
<doc id="808163" url="https://pl.wikipedia.org/wiki?curid=808163" title="6 Pułk Strzelców Konnych im. Hetmana Wielkiego Koronnego Stanisława Żółkiewskiego">
6 Pułk Strzelców Konnych im. Hetmana Wielkiego Koronnego Stanisława Żółkiewskiego



</doc>
<doc id="808164" url="https://pl.wikipedia.org/wiki?curid=808164" title="Antoni Buckiewicz">
Antoni Buckiewicz

Antoni Buckiewicz (ur. 24 maja 1887 w majątku Bednarówka na Podolu, zm. 26 maja 1954) – pułkownik pilot inżynier Wojska Polskiego, kawaler Orderu Virtuti Militari.
Życiorys.
Urodził się w rodzinie Bolesława i Ksawery z Dunin-Sulgustowskich. W Kamieńcu ukończył gimnazjum klasyczne. Studiował w Belgii w Glons-Liège, a po ich ukończeniu uzyskał dyplom inżyniera technologa. 5 września 1907 powrócił w rodzinne strony, gdzie przez rok służył w Grodzieńskim Gwardyjskim Pułku Huzarów. W 1908 zdał egzamin i otrzymał awans na stopień chorążego. 28 lipca 1914 otrzymał powołanie do służby wojskowej podczas której początkowo pełnił służbę w sztabie gen. Zielińskiego, a następnie na własną prośbę 20 sierpnia został przeniesiony celem dalszego pełnienia służby w 4 Pułku Huzarów Marianopolskich, w którym pełnił stanowisko dowódcy plutonu i z którym walczył na Froncie Wschodnio-Pruskim. Za męstwo i odwagę został odznaczony m.in. Orderem św. Anny IV klasy, Orderem św. Stanisława III klasy oraz otrzymał awans na stopień podporucznika. 5 października 1915 otrzymał przeniesienie do 7 korpuśnego oddziału lotniczego w którym pełnił obowiązki na stanowisku obserwatora. W Sewastopolu uczęszczał do Szkoły Pilotów, a po jej ukończeniu w dniu 22 grudnia 1917 uzyskał dyplom pilota wojskowego. Podczas Ofensywy Kiereńskiego pełnił służbę w 2 Oddziale Lotniczym, a później w 3 Syberyjskim Oddziale Lotniczym. Był inicjatorem działań mających na celu zorganizowanie polskiej eskadry lotniczej, jednak zamierzenia te zostały udaremnione przez podejście wojsk niemieckich pod Kijów. 20 grudnia 1918 wstąpił do odrodzonego Wojska Polskiego, do I Lotniczego Baonu Uzupełnień stacjonującego w Warszawie. 15 stycznia 1919 otrzymał skierowanie do 11 eskadry wywiadowczej na stanowisko pilota, a podczas wojny polsko-bolszewickiej od lutego 1919 dowodził eskadrą. Z eskadrą wyruszył w kwietniu na Front Litewsko-Białoruski, a w sierpniu na Front Mazowiecki. Wykorzystał swoje doświadczenie oraz umiejętności i opracował instrukcję „Służba lotnicza w polu”, która normowała zasady działania eskadr oraz była zalążkiem regulaminu działania lotnictwa. 13 stycznia 1920 objął dowództwo IV Grupy Lotniczej na Froncie Pomorskim. Od marca 1920 dowódca I Grupy Lotnictwa Wielkopolskiego oraz jednocześnie szef Lotnictwa Frontu Południowego. Podczas bitwy warszawskiej w sierpniu 1920 roku został szefem lotnictwa 5 Armii. 20 października 1920 otrzymał awans na stopień podpułkownika.
22 listopada 1921 został wyznaczony na komendanta Oficerskiej Szkoły Obserwatorów Lotniczych w Toruniu. W 1921 stanął na czele I dywizjonu wchodzącego w skład 1 pułku lotniczego w Warszawie. Od 11 marca 1922 roku do maja 1926 dowodził 1 pułkiem lotniczym, a następnie przekazał obowiązki dowódcy płk. pil. Janowi Sendorkowi. 3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 4. lokatą w korpusie oficerów aeronautycznych. 31 marca 1924 został mianowany pułkownikiem ze starszeństwem z dniem 1 lipca 1923 i 2. lokatą w korpusie oficerów aeronautycznych. Z dniem 1 marca 1925 roku został zatwierdzony na stanowisku dowódcy pułku. Z dniem 29 lutego 1928 roku został przeniesiony w stan spoczynku w następstwie „stwierdzonej przez komisję superrewizyjną utraty zdolności fizycznej” i jednocześnie uzyskania prawa do pełnego uposażenia emerytalnego. Mieszkał w Warszawie. W 1934 pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
We wrześniu 1939 jako ochotnik zgłosił się do służby w lotnictwie. Przez Rumunię przedostał się do Francji, gdzie został przydzielony do sztabu gen. Władysława Sikorskiego. W czasie II wojny światowej służył jako pilot w Royal Air Force, jednak nie przydzielono mu dowództwa nad żadną jednostką bojową. Posiadał numer służbowy RAF P-1050. Po wojnie wyemigrował do Kanady. Pracował na własnej farmie, a następnie mieszkał w Ottawie i Montrealu. Zmarł 26 maja 1954. Został pochowany na Cmentarzu Weteranów National Field of Honour w Pointe-Claire.

</doc>
<doc id="808167" url="https://pl.wikipedia.org/wiki?curid=808167" title="Amerykanin">
Amerykanin



</doc>
<doc id="808170" url="https://pl.wikipedia.org/wiki?curid=808170" title="Krzysztof Roszyk">
Krzysztof Roszyk

Krzysztof Roszyk (ur. 20 sierpnia 1978 w Bolesławcu) – polski koszykarz występujący na pozycji niskiego skrzydłowego, reprezentant Polski, obecnie asystent trenera w zespole Trefla Sopot.
Życiorys.
Mierzący 200 cm wzrostu koszykarz jest wychowankiem Turowa Zgorzelec, gdzie grał przez pierwszy sezon. Następnie przez pięć sezonów bronił barw Alby Chorzów. W najwyższej klasie rozgrywkowej debiutował w wieku 25 lat w warszawskiej Polonii. W 2004 i 2005 grając w Polonii Warszawa zdobył dwa brązowe medale, w 2007 z Turowem zdobył wicemistrzostwo Polski, a rok później z Prokomem mistrzostwo Polski.
Pierwsze powołanie do reprezentacji Polski otrzymał jeszcze jako gracz Alby Chorzów, nie mając na koncie ani jednego spotkania w ekstraklasie. W następnych latach regularnie pojawiał się w kadrze, a w meczach decydujących o awansie polskiego zespołu do ME 07, był zawodnikiem pierwszej piątki (w turnieju finałowym jednak nie zagrał z powodu kontuzji).
19 listopada 2018 zastąpił Marcina Klozińskiego na stanowisku głównego trenera Trefla Sopot.

</doc>
<doc id="808173" url="https://pl.wikipedia.org/wiki?curid=808173" title="Piece (województwo warmińsko-mazurskie)">
Piece (województwo warmińsko-mazurskie)

Piece – osada w Polsce położona w województwie warmińsko-mazurskim, w powiecie szczycieńskim, w gminie Szczytno.
W latach 1975–1998 miejscowość administracyjnie należała do województwa olsztyńskiego.

</doc>
<doc id="808187" url="https://pl.wikipedia.org/wiki?curid=808187" title="Trelkówko">
Trelkówko

Trelkówko (niem. "Klein Schöndamerau") – część wsi Trelkowo w Polsce położona w województwie warmińsko-mazurskim, w powiecie szczycieńskim, w gminie Szczytno. W latach 1975–1998 miejscowość administracyjnie należała do województwa olsztyńskiego.
Położona nad jez. Sasek Wielki, założona w 1833 r., na miejscu kilkunastu gospodarstw z sąsiednich wsi Trelkowo i Linowo, jako folwark. Na początku XX w., w okresie międzywojennym, folwark został rozparcelowany.

</doc>
<doc id="808189" url="https://pl.wikipedia.org/wiki?curid=808189" title="Szubert">
Szubert



</doc>
<doc id="808190" url="https://pl.wikipedia.org/wiki?curid=808190" title="Robson Green">
Robson Green

Robson Golightly Green (ur. 18 grudnia 1964 w Hexham) – brytyjski aktor, piosenkarz, autor tekstów, wędkarz i prezenter telewizyjny.
Życiorys.
Urodził się w Hexham jako jedyny syn Ann Green i Robsona Greena. Jego ojciec był górnikiem, a jego matka była sprzątaczką i sklepikarką. Dorastał wraz z dwiema siostrami Dawn i Joanną w Dudley, małym miasteczku przemysłowym w North Tyneside, w hrabstwie Tyne and Wear, gdzie jego ojciec pracował w kopalni węgla.
Początkowo wiązał swoją przyszłość z Royal Air Force i Air Training Corps (ATC). W 1982 grał na gitarze w zespole Solid State. Spędzał wieczory Backworth Drama Centre i występował w szkolnych produkcjach. Mając siedemnaście lat przyłączył się do RAF, na statku myśliwskim Swan Hunters jako rysownik techniczny, okazjonalnie dorabiał jako zawodowy bokser. Po dwóch latach uczył się aktorstwa przy Backworth pod kierunkiem reżysera Maxa Robertsa. Odnosił sukcesy z lokalną grupą muzyczną The Workie Tickets.
Pojawił się w filmie krótkometrażowym Amber Films "Shields Stories" (1988) oraz dramacie telewizyjnym BBC "Noc na Tyne" ("A Night on the Tyne", 1989). Wystąpił gościnnie w roli Jimmy'ego Powella w dwóch odcinkach serialu BBC "Casualty" (1989, 1992). Rola żołnierza Dave'a Tuckera w ośmiu odcinkach serialu "Żołnierz, żołnierz" ("Soldier Soldier", 1991-95) przyniosła mu nagrodę National Television Award. Za rolę oficera policji D.I. Dave'a Creegana w miniserialu ITV "Dotykanie zła" ("Touching Evil", 1997) został dwukrotnie uhonorowany nagrodą TV Quick.
Sławę w wielu krajach świata zdobył kreacją psychologa klinicznego doktora Tony'ego Hilla w telewizyjnym miniserialu ITV "Żądza krwi" ("Wire in the Blood", 2002-2008).
Razem z Jerome Flynn nagrał płytę "Unchained Melody/White Cliffs of Dover", która sprzedała się w ilości 1,9 mln sztuk w Wielkiej Brytanii.
Był żonaty z Alison Ogilvie (od 22 czerwca 1991 do 1999). W 2001 roku ponownie się ożenił z Vanyą Seager. Mają syna Taylora Robsona (ur. 29 kwietnia 2000).

</doc>
<doc id="808191" url="https://pl.wikipedia.org/wiki?curid=808191" title="Ponadtlenek potasu">
Ponadtlenek potasu

Ponadtlenek potasu, – nieorganiczny związek chemiczny z grupy tlenków zasadowych. Żółtopomarańczowe ciało stałe, gwałtownie reagujące z wodą. Używany jest w przemyśle chemicznym jako bardzo dobry utleniacz, jako środek suszący oraz jako źródło tlenu w aparatach oddechowych i do pochłaniania dwutlenku węgla według reakcji:
Związek ten otrzymuje się poprzez spalanie potasu w czystym tlenie.

</doc>
<doc id="808192" url="https://pl.wikipedia.org/wiki?curid=808192" title="Lipowiec Mały">
Lipowiec Mały

Lipowiec Mały – wieś w Polsce położona w województwie warmińsko-mazurskim, w powiecie szczycieńskim, w gminie Szczytno.
W latach 1975–1998 miejscowość administracyjnie należała do województwa olsztyńskiego.

</doc>
<doc id="808195" url="https://pl.wikipedia.org/wiki?curid=808195" title="Rozwiercanie">
Rozwiercanie

Rozwiercanie - rodzaj obróbki wiórowej otworów walcowych, którego celem jest poprawienie dokładności wymiarowo-kształtowej oraz chropowatości obrabianych powierzchni. Stosuje się je do otworów wstępnie wywierconych, odkutych, czy odlanych. Rozwiercanie przeprowadza się za pomocą rozwiertaków, głównie na wiertarkach.
Kinematyka rozwiercania jest taka sama jak w przypadku innych obróbek wykonywanych na wiertarkach i zależy od stosowanego urządzenia.
Podział.
Rozwiercanie możemy podzielić na:
Powiercanie.
Obróbką mającą na celu zwiększenie średnicy obrabianego otworu bez poprawy jego dokładności, czy chropowatości (obróbka zgrubna) jest powiercanie. Wykonuje się je wiertłami typowymi dla danych materiałów.

</doc>
<doc id="808197" url="https://pl.wikipedia.org/wiki?curid=808197" title="Ochódno">
Ochódno

Ochódno (niem. "Achodden", 1938–1945 "Neuvölklingen (Ostpr.)") – wieś w Polsce położona w województwie warmińsko-mazurskim, w powiecie szczycieńskim, w gminie Szczytno. W latach 1975–1998 miejscowość administracyjnie należała do województwa olsztyńskiego.
Wieś założona w połowie XV w. na prawie chełmińskim, przez "Konrada Stachowitza" – wójta Szczytna. W 1532 r. książę Albrecht odnowił dokument lokacyjny. We wsi zachował się murowany budynek stacyjny. Wzniesiony został w 1909 r., w czasie budowy linii kolejowej. W 1939 r. zmieniono urzędowa nazwę wsi na "Neuvölklingen".

</doc>
<doc id="808198" url="https://pl.wikipedia.org/wiki?curid=808198" title="Sztundyści">
Sztundyści

Sztundyści (, od ) – ruch protestancki, o korzeniach pietystycznych, powstały na terenie dzisiejszej Ukrainy w połowie XIX w. 
Sztundyzm został zapoczątkowany prawdopodobnie przez pastora Karola Bonekampfera (1796–1854) wśród niemieckich osadników oraz ich ukraińskich pracowników i sąsiadów. Ruch mający swój początek w szwabskich koloniach (kolonia Rohrbach) południowej Rosji stał się znaczącym i dostrzegalnym zjawiskiem w carskiej Rosji. Wielu Rosjan i Ukraińców stało się ważnymi członkami tego nurtu (np. Paszkow, od nazwiska którego wzięło się synonimiczne określenie "paszkowcy").
Nazwa sztundyści pochodzi od niemieckiego "die Stunde" (godzina). Owe "godziny" były czasem przeznaczonym na modlitwę i czytanie Biblii ("Bibelstunde") w domach. W ich wyniku wiele osób się nawróciło oraz zyskało nowy zapał i odnowienie swojej pasji. Była to tradycja podobna do małych kół uświęceniowych ("collegia pietatis") prowadzonych przez pietystów w Niemczech. Sztundyści byli milenarystami, wierzyli w 1000-letnie Królestwo Chrystusa na ziemi i jego szybki powrót. Dążyli do stosowania zasad biblijnych w życiu. Nie uznawali nauki i autorytetu Rosyjskiej Cerkwi Prawosławnej, co bywało powodem napięć i prześladowań.
W 1860 miało miejsce znaczące „przebudzenie” we wsi Osnowa, niedaleko Odessy. Dotknięte zostały także wspólnoty mennonickie, z których wiele popadło wcześniej w religijny formalizm.
Choć koloniści niemieccy cieszyli się swobodami sięgającymi czasów Katarzyny II, zabronione było uprawianie prozelityzmu w stosunku do rdzennych Rosjan. Zakaz ten nie był przestrzegany i w 1879 sztundyści stali się obiektem agresywnych ataków ze strony rosyjskiego chłopstwa. W 1884 oberprokurator Konstantin Pobiedonoscew rozpoczął ciężkie prześladowania m.in. sztundystów, a także baptystów i mołokan. W 1894, za panowania cara Mikołaja II, uznano ich za grupę niepożądaną i szkodliwą. Ich sytuacja poprawiła się wraz z odejściem Pobiedonoscewa w 1905.
Określenie „sztundyści” stosowano w późniejszym okresie do wszystkich odłamów ewangelicznych chrześcijan Rosji.

</doc>
<doc id="808201" url="https://pl.wikipedia.org/wiki?curid=808201" title="Andrzej Straszyński">
Andrzej Straszyński

Andrzej Straszyński (ur. 29 września 1944 w Piastowie) – polski dyrygent operowy i symfoniczny, syn Olgierda Straszyńskiego.
Życiorys.
Studiował w klasie skrzypiec u prof. Ireny Dubiskiej oraz w klasie dyrygentury u prof. Stanisława Wisłockiego. Bezpośrednio po ukończeniu obu tych wydziałów w warszawskiej Akademii Muzycznej w 1972 r. został dyrygentem Teatru Wielkiego w Warszawie. W latach 1991–1994 był dyrektorem artystycznym, a do dziś jest stałym dyrygentem warszawskiej sceny operowej.
Jako dyrygent przygotował kilkanaście premier operowych i baletowych w Teatrze Wielkim, prowadził ogromną liczbę codziennych przedstawień. Wśród jego realizacji muzycznych znalazły się kolejno: „Łucja z Lammermooru” Donizettiego, „Macbeth” Verdiego, „Cyganeria” Pucciniego, „Manru” Paderewskiego, „Nabucco” Verdiego, „Capuleti i Montecchi” Belliniego, „Cyrulik sewilski” Rossiniego, „Salome” Richarda Straussa, „Raj utracony” Pendereckiego i „Faust” Gounoda.
W 2013 r. został odznaczony Złotym Medalem „Zasłużony Kulturze Gloria Artis”.

</doc>
<doc id="808202" url="https://pl.wikipedia.org/wiki?curid=808202" title="Herb Nigru">
Herb Nigru

Herb Nigru – zielona (zgodnie z konstytucją z 1999 roku; w praktyce najczęściej srebrna) tarcza z czterema złotymi symbolami - słońcem, włócznią i dwoma skrzyżowanymi tureckimi mieczami, trzema kłosami prosa i głową zebu. Za tarczą cztery flagi w narodowych nigerskich barwach. Pod tarczą znajduje się wstęga z nazwą kraju w języku francuskim: "Republique du Niger."
Herb przyjęty został w 1962 roku.

</doc>
<doc id="808203" url="https://pl.wikipedia.org/wiki?curid=808203" title="Ozonek potasu">
Ozonek potasu

Ozonek potasu, – nieorganiczny związek chemiczny z grupy ozonków będący tlenkiem zasadowym. Jest czerwonym ciałem stałym, niestabilnym, posiadającym właściwości utleniające i wybuchowe.
Otrzymywanie.
Ozonek potasu powstaje w procesie ozonowania suchego wodorotlenku potasu, ponadtlenku potasu lub potasu w roztworze ciekłego amoniaku w niskiej temperaturze:
Reakcje te nie zachodzą w roztworze wodnym, gdyż ozonek potasu w kontakcie z wodą gwałtownie rozkłada się.

</doc>
<doc id="808207" url="https://pl.wikipedia.org/wiki?curid=808207" title="Godło Palestyny">
Godło Palestyny

Godło Palestyny przedstawia tarczę z barwami panarabskimi występującymi na fladze Palestyny na piersi orła Saladyna. Poniżej znajduje się arabski napis przedstawiający nazwę kraju ("فلسطين" – Palestyna).

</doc>
<doc id="808218" url="https://pl.wikipedia.org/wiki?curid=808218" title="Atanazy Walenty Miączyński">
Atanazy Walenty Miączyński

Atanazy Walenty Miączyński herbu Suchekomnaty (ur. w 1639 roku – zm. w 1723 roku w Zawieprzycach niedaleko Lublina) – wojewoda wołyński w latach 1713-1723, podskarbi nadworny koronny w latach 1688-1713, krajczy koronny w latach 1687-1688, łowczy koronny w latach 1684-1687, wielkorządca krakowski od 1 lipca 1689 roku do 30 czerwca 1692 roku, starosta krzepicki w latach 1677-1723, starosta łosicki w latach 1681-1723, starosta łucki w latach 1682-1723, pułkownik w 1683 roku, administrator olbory olkuskiej w latach 1692-1695, leśniczy sokólski w latach 1682-1685.
Syn Piotra Miączyńskiego i Reginy Cieklińskiej z Cieklina h. Awdaniec.
Pochodzenie.
Ród Miączyńskich pieczętujący się herbem Suchekomnaty, pochodził z Mazowsza, a ich siedzibą był Miączyn. Jeszcze w XV wieku ród mocno się rozczłonkował, ojciec Piotr przeniósł się na Wołyń, kupił prawdopodobnie majątek Maciejów, w którym przyszedł na świat Atanazy.
Wychowanie.
Nie ma wielu źródeł dotyczących młodości Atanazego Miączyńskiego wiadomo, że swoje wychowanie wraz z braćmi (Stanisławem, Andrzejem) zawdzięczał matce oraz babce Katarzynie Wystemp. Jego ojciec Piotr Miączyński był podczaszym czernihowskim oraz pułkownikiem ordynacji Ostrogskiej, wiadomo również, że był towarzyszem broni Jakuba Sobieskiego, ta znajomość spowodowała, że młody Atanazy spotykał się z przyszłym królem Janem III Sobieskim. Fakt dobrych stosunków z rodziną Sobieskich dodało rangi całemu rodowi Miączyńskich.
Około 1670 roku poślubił Helenę Łuszkowską h. Korczak, pochodzącą z Łuszczowa k. Lublina.
Kariera wojskowa i polityczna.
Brał udział w bitwie pod Chocimiem 11 listopada 1673 na czele nadwornej chorągwi tatarskiej, gdzie został ciężko ranny. Wraz z objęciem tronu przez Jana III Sobieskiego, który przyjaźnił się z Atanazym, zaczęły spływać kolejne zaszczyty. Został pierwszym dworzaninem i łożniczym. W 1675 roku na czele 2500 koni pokonał chana Nuradyna, za co został mianowany (1676) pułkownikiem J.K.Mci. Wiadomo również, że podczas sejmu koronacyjnego 14 lutego 1676 dopuścił do używania herbu Suchekomnaty Grzegorza Bogdańskiego, który odznaczył się w bitwach.
Tego samego roku (1676) otrzymał także chorągiew pancerną, walczył wraz z nią m.in. pod Żurawnem. 20 lutego 1677 roku starostwo krzepickie wraz z hutami żelaza, po Jerzym Prażmowskim (wojewodzie płockim). W 1711 roku odstąpił to starostwo swojemu synowi Piotrowi. 2 kwietnia 1681 roku król przyznał mu starostwo łosickie po zmarłej Emerencynie Pacowej. To starostwo przekazał drugiemu synowi Antoniemu. Jeszcze tego samego roku został mianowany starostą grodowym łuckim.
Poseł sejmiku wołyńskiego na sejm 1681 roku, sejm 1683 roku, sejm 1690 roku, poseł sejmiku czernihowskiego na sejm nadzwyczajny 1693 roku, poseł na sejm zwyczajny 1688 roku.
We wrześniu 1683 roku wziął udział w bitwie pod Wiedniem. Stał na czele pułku, składającego się z trzech chorągwi (w tym dwóch jego braci Andrzeja i Stanisława) oraz oddziału dragonii. Wedle tradycji rodzinnej Miączyńskich to chorągwie Atanazego zdobyły namioty Kara Mustafy. Dowodził pościgiem za cofającymi się wojskami tureckimi spod Wiednia. W październiku brał udział w bitwach pod Parkanami. W pierwszej z nich osłaniał króla przed niebezpieczeństwem. Według legendy rodzinnej za waleczność cesarz Leopold I mianował go hrabią S.I.R. Tytuł ten jednak nie znajduje potwierdzenia w żadnych źródłach.
Rok później 17 czerwca 1684 roku został łowczym wielkim koronnym (po Bogusławie Fredrze, następcom Atanazego był Andrzej Gembicki). Uczestniczył w dwóch wyprawach hetmana Jabłonowskiego na Bukowine (1685, 1691). Brał udział również w dwóch wyprawach mołdawskich z królem (1686, 1691). W 1689 został mianowany przez króla Jana III Sobieskiego podskarbim nadwornym koronnym (po zmarłym Michale Florianie Rzewuskim).
W 1695 roku walczył z Turkami pod Lwowem. Z synem hetmana Jabłonowskiego (ten dysponował ok. 6 tysiącami wojsk przeciwko ok. 60 tys.) – Aleksandrem podczas ataku tureckiego skutecznie się bronił, fakt ten sprawił, iż hetman mógł ruszyć do ataku. Sam Miączyński związał Turków walką w rejonie pomiędzy klasztorem Teatynów a cerkwią ruską Mohiłą, gdzie nieprzyjaciel poniósł duże straty. Atanazy uratował syna hetmana. Cała bitwa zakończyła się wielkim sukcesem Polaków (w bitwie zginęło ok. 12 tysięcy żołnierzy wojsk tureckich, pomimo dziesięciokrotnej przewagi nad siłami polskimi). Nie była to jednak ostatnia bitwa, w której brał udział.
Był przy śmierci króla Jana III Sobieskiego oraz przy elekcji nowego króla. Był elektorem Augusta II Mocnego w 1697 roku z województwa kaliskiego, jako deputat województwa czernihowskiego podpisał jego "pacta conventa". Poseł na sejm pacyfikacyjny 1699 roku z województwa wołyńskiego. Poseł na sejm 1701 roku i sejm z limity 1701-1702 roku z województwa wołyńskiego. W styczniu 1702 roku podpisał akt pacyfikacji Wielkiego Księstwa Litewskiego. Poseł na sejm 1703 roku z województwa czernihowskiego. 
Król August II Mocny w dowód zasług obdarzył go dożywotnią pensją w wysokości 6 tys. złotych polskich. Był konsyliarzem województwa bracławskiego w konfederacji sandomierskiej 1704 roku. Jako poseł województwa bracławskiego był uczestnikiem Walnej Rady Warszawskiej 1710 roku. W 1713 roku został mianowany wojewodą wołyńskim, jednocześnie zrzekł się stanowiska podskarbiego na rzecz swojego zięcia Franciszka Ossolińskiego, który później został stronnikiem Stanisława Leszczyńskiego. Był wielokrotnie wybierany przez szlachtę na Sejm m.in. na sejm elekcyjny w 1697. Zarówno Jan III Sobieski jak i jego następca August II darzyli go sympatią.
Ostatnie lata.
Był fundatorem m.in. kościoła w Kijanach, św. Anny w Maciejowie na Wołyniu, oraz darczyńcą innych kościołów m.in. Jasnej Góry.
Zmarł w marcu 1723 roku, pochowany w swoim majątku Maciejowie na Wołyniu. Pozostawił po sobie wielki spadek 426 wiosek oraz 22 miast, dzięki temu majątkowi ród Miączyńskich znalazł się pośród najbardziej znanych rodów I Rzeczypospolitej.
Ciekawostki.
Atanazy Miączyński znajduje się na obrazie „Sobieski pod Wiedniem” ubrany w futrzaną czapkę, obok hetmana Stanisława Jana Jabłonowskiego.
Wracając z wyprawy wiedeńskiej, podczas przeprawy na Dunajcu pod Rudniczną, dwa wozy ze zdobyczami oraz dyplomem od cesarza nadającym tytuł hrabiego, wpadły do rzeki. Zdobyczy nie udało się uratować. Komentując to wydarzenie Szymon Konarski zauważył: „W archiwach wiedeńskich nie zachował się żaden ślad takiego dyplomu, a przecie tych archiwów nie przewożono nigdy przez trudny do przeprawy Dunajec”. Od 1803 roku galicyjscy potomkowie Atanazego uzyskali potwierdzenie tytułu hrabiowskiego Rzeszy, które odwoływało się do rzekomego nadania z 1683 r.. Była to jednak typowa formuła kancelaryjna, pochlebiająca odbiorcom, podobnie, jak w przypadku tytułów Rzeszy dla Lanckorońskich czy Russockich.
Przed wyruszeniem na wyprawę wiedeńską złożył śluby przed cudownym obrazem Matki Boskiej Kijańskiej, że gdy szczęśliwie wróci, wybuduje murowany kościół. Tak też się stało budowa została podjęta w 1683 r., a zakończona tuż po jego śmierci.

</doc>
<doc id="808219" url="https://pl.wikipedia.org/wiki?curid=808219" title="R.L.M. Synge">
R.L.M. Synge

R.L.M. Synge, właśc. Richard Laurence Millington Synge (ur. 28 października 1914, w Liverpoolu, zm. 18 sierpnia 1994 w Norwich), brytyjski biochemik. W 1952 wraz z Archerem Martinem otrzymał nagrodę Nobla w dziedzinie chemii za opracowanie metody chromatograficznego rozdziału aminokwasów.

</doc>
<doc id="808220" url="https://pl.wikipedia.org/wiki?curid=808220" title="Los Angeles Rams">
Los Angeles Rams

Los Angeles Rams – zawodowy zespół futbolu amerykańskiego z siedzibą w Los Angeles, w stanie Kalifornia. Drużyna jest obecnie członkiem Dywizji Zachodniej konferencji NFC ligi NFL. Dwukrotnie zdobywała mistrzostwo NFL, a dwa razy wygrała Super Bowl.
Historia.
Rams przystąpili do ligi w roku 1937 jako drugie wcielenie zespołu Cleveland Rams, który był członkiem-założycielem efemerycznej American Football League, działającej w latach 1936-37. NFL zagwarantowała drużynie z Cleveland członkostwo, ale tylko czterech jej zawodników przeszło do nowej ligi.
W roku 1946 klub przeniesiono do Los Angeles automatycznie zmieniając nazwę drużyny na Los Angeles Rams. Po sezonie roku 1979 Rams przenieśli się na przedmieścia miasta, do kalifornijskiego Anaheim, gdzie spędzili kolejne 15 sezonów, nie zmieniwszy nazwy.
Przed sezonem 1995 klub przeniósł się na wschód, do St. Louis, w stanie Missouri, gdzie zmienił nazwę na St. Louis Rams.
W styczniu 2016 ogłoszono ponowne przeniesienie siedziby klubu do Los Angeles.
Zawodnicy polskiego pochodzenia w Rams: Zeke Bratkowski (1961–1963), Bob Brudzinski (1977-1980), Ron Jaworski (1973-1976), Steve Bartkowski (1986).
Historia Nazw.
Cleveland Rams (1936-1942)
"Zawieszenie działalności" (1943)
Cleveland Rams (1944-1945)
Los Angeles Rams (1946-1994)
St.Louis Rams (1995-2015)
Los Angeles Rams (2016-

</doc>
<doc id="808221" url="https://pl.wikipedia.org/wiki?curid=808221" title="Stare Muzeum">
Stare Muzeum

Stare Muzeum (niem. "Altes Museum"; do roku 1845 Königliches Museum – "Muzeum Królewskie") – muzeum, znajdujące się w Berlinie, na Wyspie Muzeów. Mieści się w klasycystycznym budynku, wybudowanym w latach 1825–1830 według projektu architekta Karla Friedricha Schinkla. 
Muzeum wybudowano z myślą o udostępnieniu zbiorów sztuki antycznej szerokiej publiczności, na polecenie pruskiego króla Fryderyka Wilhelma III. Na parterze umieszczono głównie zbiory rzeźb greckich, etruskich i rzymskich, na piętrze natomiast zbiory sztuki staroegipskiej (najbardziej znane są eksponaty pochodzące z Tell el-Amarna, stolicy faraona Echnatona). Tymczasowo, od 2005 do 2009 roku znajdowało się tu słynne popiersie Nefertiti.

</doc>
<doc id="808223" url="https://pl.wikipedia.org/wiki?curid=808223" title="Herb Jarczowa">
Herb Jarczowa

Herb Jarczowa. W Archiwum Akt Dawnych w Warszawie zachował się pierwszy herb Jarczowa. Na czerwonym tle umieszczono miarę zbożową, nad nią białą rękę z żółtym strychulcem, a u dołu szuflę.
Jan Górak zamieszcza inną wersję herbu – z głową osła.

</doc>
<doc id="808226" url="https://pl.wikipedia.org/wiki?curid=808226" title="Les Coves de Vinromà">
Les Coves de Vinromà

Les Coves de Vinromà (hiszp. "Cuevas de Vinromá") – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 136,4 km². Zgodnie z danymi INE, w 2005 roku liczba ludności wynosiła 1857, a gęstość zaludnienia 13,61 osoby/km². Wysokość bezwzględna gminy równa jest 202 metry. Współrzędne geograficzne gminy to 40°18'35"N, 0°7'21"E. Kod pocztowy do gminy to 12185.
Obecnym burmistrzem gminy jest Leoncio Marin Agustina z Hiszpańskiej Partii Ludowej. Od 15 do 24 sierpnia w gminie odbywają się regionalne fiesty.
Dzielnice i pedanías.
W skład gminy wchodzi osiem dzielnic i pedanías, walencyjskich jednostek administracyjnych:

</doc>
<doc id="808227" url="https://pl.wikipedia.org/wiki?curid=808227" title="Cuevas de Vinromá">
Cuevas de Vinromá



</doc>
<doc id="808228" url="https://pl.wikipedia.org/wiki?curid=808228" title="Les Coves de Vinroma">
Les Coves de Vinroma



</doc>
<doc id="808229" url="https://pl.wikipedia.org/wiki?curid=808229" title="Torreblanca">
Torreblanca

Torreblanca – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 29,8 km². Zgodnie z danymi INE, w 2005 roku liczba ludności wynosiła 5656, a gęstość zaludnienia 189,8 osoby/km². Wysokość bezwzględna gminy równa jest 31 metrów. Współrzędne geograficzne gminy to 40°13'14"N, 0°11'43"E. Kod pocztowy do gminy to 12596.
Obecnym burmistrzem gminy jest Manuel Agut Escoi z PSPV-PSOE. Pod koniec sierpnia w gminie odbywają się regionalne fiesty.

</doc>
<doc id="808230" url="https://pl.wikipedia.org/wiki?curid=808230" title="Sant Joan de Moró">
Sant Joan de Moró

Sant Joan de Moró – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 29,2 km². Zgodnie z danymi INE, w 2005 roku liczba ludności wynosiła 2157, a gęstość zaludnienia 74,12 osoby/km². Wysokość bezwzględna gminy równa jest 178 metrów. Współrzędne geograficzne gminy to 40°3'N, 0°8'E. Kod pocztowy do gminy to 12130. Obecnym burmistrzem gminy jest Vicente Sales Renau.

</doc>
<doc id="808232" url="https://pl.wikipedia.org/wiki?curid=808232" title="La Pobla Tornesa">
La Pobla Tornesa

La Pobla Tornesa (hiszp. "Puebla-Tornesa") – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 25,8 km². W 2018 roku liczba ludności wynosiła 1208. Wysokość bezwzględna gminy równa jest 298 metrów. Współrzędne geograficzne gminy to 40° 06’ 04” N 0° 00’ 05” W. Kod pocztowy do gminy to 12130.
W 2015 roku burmistrzem gminy został José Carlos Selma Miguel. W sierpniu i wrześniu w gminie odbywają się regionalne fiesty.

</doc>
<doc id="808233" url="https://pl.wikipedia.org/wiki?curid=808233" title="Puebla-Tornesa">
Puebla-Tornesa



</doc>
<doc id="808241" url="https://pl.wikipedia.org/wiki?curid=808241" title="Lubiszewo Drugie">
Lubiszewo Drugie

Lubiszewo Drugie – osada w Polsce położona w województwie pomorskim, w powiecie malborskim, w gminie Nowy Staw na obszarze Wielkich Żuław Malborskich. Miejscowość graniczy bezpośrednio z północną granicą administracyjną miasta Nowy Staw.
W latach 1975–1998 miejscowość położona była w województwie elbląskim.
Inne miejscowości z prefiksem Lubisz: Lubiszynek Pierwszy, Lubiszyn, Lubiszewo Tczewskie

</doc>
<doc id="808242" url="https://pl.wikipedia.org/wiki?curid=808242" title="Farska Kolonia">
Farska Kolonia

Farska Kolonia – część miasta Strzelce Opolskie w Polsce położona w województwie opolskim, w powiecie strzeleckim, w gminie Strzelce Opolskie.
W latach 1975–1998 miejscowość należała administracyjnie do województwa opolskiego. Obecnie część miasta Strzelce Opolskie.

</doc>
<doc id="808244" url="https://pl.wikipedia.org/wiki?curid=808244" title="Mokre Łany">
Mokre Łany

Mokre Łany – część miasta Strzelce Opolskie w Polsce położona w województwie opolskim, w powiecie strzeleckim, w gminie Strzelce Opolskie. Mokre Łany, będące wcześniej osobną wsią, włączono do obszaru miejskiego Strzelec Opolskich w latach 1926-29.
W latach 1975–1998 miejscowość należała administracyjnie do województwa opolskiego.
Historia.
W 1910 roku 986 mieszkańców mówiło w języku polskim, 1 w językach polskim i niemieckim, natomiast 37 osób posługiwało się jedynie językiem niemieckim. W wyborach komunalnych w listopadzie 1919 roku 132 głosy oddano na kandydatów z list polskich, którzy zdobyli łącznie 3 z 9 mandatów. Podczas plebiscytu we wsi uprawnionych do głosowania było 668 mieszkańców (w tym 68 emigrantów). Za Polską głosowało 390 osób, za Niemcami 257 osoby. Od 1919 roku działała tu komórka Polskiej Organizacji Wojskowej Górnego Śląska. Podczas III powstania śląskiego Włosi aresztowali tu kpt. Krzysztofa Konwerskiego, dowódcę podgrupy "Harden". 

</doc>
<doc id="808245" url="https://pl.wikipedia.org/wiki?curid=808245" title="Dybowo (województwo pomorskie)">
Dybowo (województwo pomorskie)

Dybowo (niem. "Diebau") – dawna osada, obecnie część wsi Laski w Polsce położona w województwie pomorskim, w powiecie malborskim, w gminie Nowy Staw.
Miejscowość wzmiankowana po raz pierwszy w 1711.
Osada leży na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.

</doc>
<doc id="808247" url="https://pl.wikipedia.org/wiki?curid=808247" title="Nowa Wieś (Strzelce Opolskie)">
Nowa Wieś (Strzelce Opolskie)

Nowa Wieś – część miasta Strzelce Opolskie, dawniej wieś, położona w województwie opolskim, w powiecie strzeleckim, w gminie Strzelce Opolskie.
W latach 1975–1998 miejscowość należała administracyjnie do województwa opolskiego. Stanowi sołectwo w gminie Strzelce Opolskie.
1 grudnia 1945 włączona do Strzelec.

</doc>
<doc id="808249" url="https://pl.wikipedia.org/wiki?curid=808249" title="Suche Łany">
Suche Łany

Suche Łany – część miasta Strzelce Opolskie, dawniej wieś położona w Polsce, województwie opolskim, w powiecie strzeleckim, w gminie Strzelce Opolskie.
Stanowi sołectwo w gminie Strzelce Opolskie.
W latach 1975–1998 miejscowość należała administracyjnie do województwa opolskiego.
Nazwa.
Topograficzny podręcznik Górnego Śląska z 1865 roku notuje zgermanizowaną nazwę "Sucholohna" oraz polskie pochodzenie nazwy: "„Der name wird von der polnischen Bezeichung Suche łony (trockene Stellen) abgeleitet.”".
Gospodarka.
W części miasta działało Państwowe Gospodarstwo Rolne – "Stadnina Koni Strzelce Opolskie", zlikwidowana w 1998 roku.

</doc>
<doc id="808262" url="https://pl.wikipedia.org/wiki?curid=808262" title="Szymiszów-Osiedle">
Szymiszów-Osiedle

Szymiszów-Osiedle – osada w Polsce położona w województwie opolskim, w powiecie strzeleckim, w gminie Strzelce Opolskie.
W miejscowości funkcjonuje:

</doc>
<doc id="808268" url="https://pl.wikipedia.org/wiki?curid=808268" title="Dziecko poczęte">
Dziecko poczęte



</doc>
<doc id="808269" url="https://pl.wikipedia.org/wiki?curid=808269" title="Dziedziczenie testamentowe">
Dziedziczenie testamentowe



</doc>
<doc id="808270" url="https://pl.wikipedia.org/wiki?curid=808270" title="Kościół św. Stanisława Kostki w Sierpcu">
Kościół św. Stanisława Kostki w Sierpcu

Kościół pod wezwaniem św. Stanisława Kostki w Sierpcu – kościół rzymskokatolicki, dawniej protestancki, siedziba parafii św. Maksymiliana Kolbego w Sierpcu.
Historia.
Pierwotny kościół został zbudowany dla użytku miejscowych protestantów w 1913 r. Ceglany gmach zbudowano według projektu architekta Bolesława Zienkiewicza. Był to kościół bardzo skromny rozmiarami z niewielką wieżą. Prowadziły do niego 3 drzwi plus wejście do zakrystii. Wewnątrz, jak we wszystkich ewangelickich świątyniach, znajdowały się na ścianach bocznych balkony. Z tyłu, za ołtarzem, znajdowało się wejście do zakrystii. Po wojnie świątynię często nazywano „kościołem szkolnym”.
Dekretem biskupa płockiego Bogdana Sikorskiego z dnia 8 września 1981 roku w Sierpcu przy kościele pw. św. Stanisława Kostki została utworzona i włączona do dekanatu sierpeckiego parafia pod wezwaniem błogosławionego Maksymiliana Marii Kolbego. Parafia została wydzielona z parafii macierzystej Świętych Wita, Modesta i Krescencji w Sierpcu.
Kościół był bardzo zaniedbany i wymagał remontu. Po przeprowadzeniu niezbędnych prac i sprawieniu ołtarza z granitu strzegomskiego kościół został konsekrowany przez biskupa Bogdana Sikorskiego w dniu 14 grudnia 1981. Wówczas nadano mu tytuł św. Stanisława Kostki.
Pierwszy proboszcz tej parafii, ks. dr Wacław Abramczyk, zajął się remontem kościoła. Pozyskał również teren pod budowę nowej części. Kościół zaczęto rozbudowywać według projektu architekta Jana Lemańskiego w 1983 roku. Ksiądz Abramczyk zaangażował parafian do prac budowlanych. Zamontowano ogrodzenie, pobudowano wieżyczkę, położono tynki i pokryto dach blachą miedzianą. W 1987 roku przywieziono nowe drzwi do kościoła. Rozbudowę kościoła skończono w 1988 r. Kościół wzbogacił się o prezbiterium i nawę poprzeczną. 
Wiosną 1992 roku rozpoczęto prace związane z przebudową starej części kościoła wykonanej w stylu neogotyckim. Przebudowa kościoła spowodowała konieczność jego uprzedniej rozbiórki w tych częściach, które miały być zupełnie nowe. Dokonano zmiany kształtu okien. Zniknęły empory po obu stronach nawy, przebudowano chór i rozebrano drewniane pomieszczenie w miejscu dzisiejszego chóru, w którym odbywały się próby przedkomunijne We wrześniu 1992 zamontowano nowe okna o zmienionym kształcie.
Nad wejściem znajduje się wieża, którą również poddano gruntownej renowacji.
Wygląd kościoła.
Kościół składa się z prezbiterium, nawy poprzecznej, dwóch zakrystii: ministranckiej i kapłańskiej, nawy głównej, dwóch naw bocznych, chóru znajdującego się nad wejściem i 3 krucht: głównej i dwóch bocznych. Sklepienie wspiera się na filarach biegnących wzdłuż nawy głównej. Wejście główne zamykane jest dwuskrzydłowymi drzwiami. Do wnętrza prowadzi kruchta utworzona w dolnej kondygnacji wieży. Wieża pełni funkcje dzwonnicy. Dzwon pochodzi z czasów pierwotnego kościoła z 1913 roku – nie uległ zniszczeniu w czasie wojny. Do wnętrza kościoła prowadzi 7 wejść: jedno główne, dwa wejścia do dwóch zakrystii, dwa wejścia do nawy poprzecznej i dwa wejścia do krucht bocznych (w kruchtach tych znajdują się schody na chór i wieżę). Z zakrystii ministranckiej jest zejście do podziemia – kiedyś było to miejsce przeznaczone na sale spotkań, obecnie znajduje się tu magazyn sprzętu liturgicznego.
W prezbiterium znajduje się ołtarz główny wykonany jest z granitu szwedzkiego i strzegomskiego. W nawie poprzecznej, po lewej stronie znajduje się ołtarz Matki Boskiej Częstochowskiej, zaś po prawej – ołtarz Jezusa Miłosiernego. W oknach znajduje się 19 witraży przedstawiających m.in. sceny staro- i nowotestamentowe, patronów parafii i kościoła. Wnętrze kościoła jest pomalowane głównie na żółto, ale także na różowo, biało i zielono. Podłoga jest z płytek marmuropodobnych. Oświetlenie zapewniają kinkiety i zdobione żyrandole. Ławki są ustawione w czterech rzędach, co daje 400 miejsc siedzących.
W pierwszych dniach istnienia parafii dokonano poważnych zakupów na rzecz kościoła – 120 krzeseł, ośmiu pieców akumulacyjnych, organów elektronicznych, 4 konfesjonałów, ośmiu klęczników. Cennym przedmiotem była gotycka, pozłacana monstrancja. Poza tym skompletowano bieliznę liturgiczną, kupiono lichtarz do paschału, a do zakrystii zakupiono szafkę z nadstawką. Kościół zyskał nowy katafalk do uroczystości pogrzebowych. Na ścianach wewnętrznych pojawiły się stacje Drogi Krzyżowej.
W 1985 parafia otrzymała figurę do Grobu Bożego. W 1999 zamontowano w wejściu głównym ręczne kutą kratę. W 2000 roku przebudowano prezbiterium, usuwając barierki i przedłużając powierzchnie do pierwszych filarów. Pod chórem znajduje się tablica pamiątkowa poświęcona pierwszemu proboszczowi Wacławowi Abramczykowi (zm. 1997). W kruchcie pod wieżą znajdują się 2 kropielnice z czarnego marmuru. W 2005 roku odbył się jeden z większych remontów. Odmalowano cały kościół. Na ścianach bocznych prezbiterium namalowano 2 obrazy przedstawiające Ostatnią Wieczerzę i Zmartwychwstanie. Na ścianie północnej nawy poprzecznej znajduje się tablica pamiątkowa poświęcona papieżowi Janowi Pawłowi II wykonana z białego marmuru. Wokół kościoła zamontowano reflektory, które nocą podkreślają walory architektoniczne budowli.

</doc>
<doc id="808272" url="https://pl.wikipedia.org/wiki?curid=808272" title="Issah Ahmed">
Issah Ahmed

Issah Ahmed (ur. 24 maja 1982) – ghański piłkarz, grający na pozycji obrońcy. 
Był członkiem ghańskiej kadry na mistrzostwa świata 2006 (jako rezerwowy) i Puchar Narodów Afryki 2006. W reprezentacji Ghany od 2005 do 2008 rozegrał 13 meczów.

</doc>
<doc id="808285" url="https://pl.wikipedia.org/wiki?curid=808285" title="Piotr Rajkiewicz">
Piotr Rajkiewicz

Piotr Rajkiewicz (ur. 31 grudnia 1967 w Elblągu) – polski piłkarz. W przeszłości występował m.in. w I ligowych drużynach Widzewa Łódź i Lechii/Olimpii Gdańsk. W ekstraklasie rozegrał 20 meczów, zdobywając 1 bramkę. W sezonie 1989/1990 był królem strzelców ówczesnej II ligi w barwach Gwardii Warszawa, strzelając 14 bramek.

</doc>
<doc id="808289" url="https://pl.wikipedia.org/wiki?curid=808289" title="Dom podcieniowy">
Dom podcieniowy

Dom podcieniowy (niem. "Vorlaubenhaus") – reprezentacyjny typ budynków wiejskich, występujący zwłaszcza na Żuławach, ale także w innych regionach Polski, Czech i Niemiec.
Charakterystyka.
Są to budynki mieszkalne, w których do szczytu lub ściany bocznej przylega wsparta na słupach zamknięta sporych rozmiarów wystawka. Podcienie przez większość swojej historii pełniły głównie funkcję reprezentacyjną, w praktyce wykorzystywane były jako pokoje letnie, miejsca spotkań modlitewnych lub podręczny magazyn/warsztat. Często też podcień dostawiano wtórnie, aby podkreślić status społeczny właściciela, a jego architektura odznaczała się bogatymi zdobieniami zwłaszcza w konstrukcji słupów, które na przełomie XVIII/XIX w. przybierały kształty typowe dla budynków klasycystycznych (np. słupy podcienia w domu w Nowej Kościelnicy naśladujące kolumny jońskie). Charakterystyczne są też tzw. fachwerki, czyli efektowne układy konstrukcji ryglowej często zdobiące czoło podcienia (np. w domu podcieniowym w Trutnowach czy Stalewie). Najlepiej zachowane domy podcieniowe można zobaczyć w Trutnowach, Żuławkach (nr 6 i nr 75), Marynowach, Nowej Kościelnicy i Przemysławiu.
Pod koniec II wojny światowej wiele domów zostało utraconych. Pozostałe budynki skonfiskowano i przydzielono robotnikom rolnym pracującym w przedsiębiorstwach państwowych. W wyniku modernizacji rolnictwa i prywatyzacji przedsiębiorstw państwowych po 1989 roku znacznie pogorszyły się warunki życia byłych robotników rolnych. W rezultacie domy dalej popadały w ruinę.
W latach 50. XX wieku Jerzy Stankiewicz w przeprowadzonej inwentaryzacji zabytków żuławskich określił liczbę domów podcieniowych na około 140. W rzeczywistości funkcjonowało wówczas 181. Według Lecha Krzyżanowskiego w roku 1968 było ich już tylko 165, a w 2013 roku – 108. Ich liczba szybko spada. W latach 2015-2020 badacz Tomasz Zybała naliczył na Żuławach Wiślanych jedynie 43 budynki podcieniowe w stanie na tyle dobrym, by znalazły się w Państwowym Rejestrze Zabytków. Z wyjątkiem domu Lwi Dwór w Gdańsku-Lipcach, wszystkie pochodzą z lat 1720-1860.
W XXI wieku dom podcieniowy stał się najważniejszą cechą Żuław. Ponieważ przetrwanie pozostałych domów jest uważane za ważne dla tożsamości kulturowej regionu i jego mieszkańców, podjęto wiele wysiłków, aby zwrócić uwagę opinii publicznej na ich zachowanie i restaurację.
Historia kultury Doliny Dolnej Wisły i Żuław Wiślanych jest centralnym punktem nowego skansenu Olenderskiego Parku Etnograficznego w Wielkiej Nieszawce, który otworzył swoje podwoje w 2018 roku. Jednym z przeniesionych tu gospodarstw jest dom podcieniowy z Kaniczek wybudowany w 1757 roku. Do gospodarstwa należy XIX-wieczna chata, w której mieszkali pracownicy sezonowi, i którzy wykonywali prace gospodarskie. W Dolinie Dolnej Wisły zachowały się jednak tylko trzy domy podcieniowe.
Geneza podcienia.
Podcień jest charakterystycznym elementem tradycji lokalnej na Żuławach. Domy podcieniowe na Żuławach Wiślanych z uwagi na liczbę, cechy charakterystyczne i wielkość budynków, a także same podcienia, wydają się kontrastować z resztą Polski i Europy Zachodniej. Dlatego Waldemar Heym (1883–1967), na podstawie wykopalisk w Starzykowie Małym i Bystrzcu, próbował udowodnić, że domy z podcieniem występowały już we wczesnej epoce żelaza. Według niego duże znaczenie w ich rozwoju miała średniowieczna kolonizacja z przeniesioną techniką budowlana, które w połączeniu z żuławską tradycją budowania podcieni wytworzyły typowe dla regionu Żuław i okolic domy z wystawką podcieniową o sporych rozmiarach.
Faktycznie jednak domy podcieniowe wprowadzono na przełomie XVI i XVII wieku, prawdopodobnie ze względu na przykłady urbanistyczne i renesansowe nawiązania do klasycznego portyku. Można je znaleźć na dużym obszarze od Brandenburgii i Meklemburgii po Mazury, Warmię i Prusy Dolne. Dom podcieniowy w Pillgram koło Jacobsdorf (Oder-Spree) został wybudowany w 1594 lub 1595 roku. Porównywalne konstrukcje można znaleźć w domu z muru pruskiego na Łużycach i okolicznych regionach Polski, Czech i Niemiec. Znanym przykładem jest tak zwany „dom pruski” w Brtníkach (Czechy) z XVII wieku. Nie można również wykluczyć wpływów holenderskich, ponieważ osadnicy, którzy skolonizowali obszar Nowego Jorku, wprowadzili motyw arkadowego ganku w obu Amerykach.
Domy podcieniowe były często kojarzone z potomkami menonickich emigrantów z Niderlandów, którzy stanowili znaczną część ludności na Żuławach i Dolinie Wisły. Założenie to nie jest jednak oczywiste, ponieważ większość menonitów miała awersję do luksusu i pokazu aż do XVIII wieku. Konserwatywne grupy menonickie z Doliny Dolnej Wisły, które wyemigrowały na Krym około 1800 roku, zabrały ze sobą tradycje budowy domów swojej ojczyzny, ale powstrzymały się od korzystania z podcieni. Z drugiej strony większość liberalnych menonitów z Żuław Wiślanych mieszkała już w domach podcieniowych. Domy podcieniowe były wyraźną oznaką dobrobytu, a potomków „holenderskich” osadników najwyraźniej było stać na taki symbol statusu.
Ze względu na swój rzekomo oryginalny charakter i domniemane regionalne pochodzenie motyw kruchty był popularny w III Rzeszy i zajmował poczesne miejsce w projektach osadniczych. Na przykład w osiedlu Danziger Dorf koło Magdeburga w 1938 roku wybudowano dom podcieniowy jako dom kultury.
Stan badań i typologia domów podcieniowych Kloeppla.
Wczesną wzmiankę o zabudowie folwarcznej Żuław można znaleźć w opisie tych ziem przez Abrahama Hartwicha, który donosił, że podcienia użyto w 1565 roku na pierwsze nabożeństwo protestanckie w Lasowicach Wielkich. Pierwsze domy podcieniowe zostały przedstawione na mapach geodezyjnych z około 1600 roku. W roku 1829 inspektor budownictwa wodnego Johann Christian Wutzke opisał rodzaje stosowanych konstrukcji w zabudowie wiejskiej Prus, w tym domy podcieniowe. Po raz pierwszy odrębność domów podcieniowych dostrzegł Bernhard Schmid. Podzielił on je na zagrody osadników emfiteutycznych lub olędrzy, zbudowane w konstrukcji wieńcowej z częścią mieszkalną, oborą i stodołą pod jednych dachem, bez podcieni, oraz związane z osadnictwem na prawie chełmińskim, gdzie dominowały zagrody rozproszone, podcieniowe, częściowo budowane w konstrukcji szkieletowej. Schmid rozróżnił również dwa typy podcienia: szczytowy oraz wystawkę podcieniową na ścianie dłuższej.
Otto Kloeppel w monografii architektury tego terenu przejął podział Schmida rozszerzając jedynie jego typologię. Praca ta, mająca wiele rysunków i zdjęć, stanowi do dziś podstawowe źródło wiedzy z architektury chłopskiej Żuław. Pierwsze opracowanie powojenne Jerzego Stankiewicza miało na celu weryfikację zniszczeń wojennych. W tym samym czasie opublikował on także artykuł poświęcony budowniczemu żuławskiemu Piotrowi Loewenowi. Polemikę ze Stankiewiczem dotyczącą Loewenowskich realizacji podjął w 1963 roku Lech Krzyżanowski, którego artykuł powstał na marginesie obszernej monografii budownictwa żuławskiego, wykonanej w ramach badań Państwowych Pracowni Konserwacji Zabytków. O żuławskich domach podcieniowych pisali także Erhard Riemann, Ute i Klaus Puls, a z polskich autorów Jerzy Domino, Jerzy Szałygin, Krystyna Laskowska, Maciej Prarat, Tomasz Błyskosz, Wiesława Chlodkowska i Marta Koperska-Kośmicka. Generalnie wszystkie prace opierają się na dotychczasowym schemacie przedstawionym przez Otto Kloeppla.
Kloeppel wyróżnił trzy grupy żuławskich domów podcieniowych:
Wiele zamieszania wywołały przestarzałe teorie etniczne, które rozbrzmiewały w pracach Kloeppela. Kloeppel uważał wolnostojące domy podcieniowe pierwszego typu za część tradycji budownictwa saskiego i fryzyjskiego. Domy drugiego i trzeciego typu opisał jako warianti poprzecznie podzielonego niemieckiego zagrody (tak zwane "Ernhaus"), który określił jako frankoński. W końcu uznał wykorzystanie wolnostojących stajni i stodół za część polskiej tradycji budowlanej.

</doc>
<doc id="808291" url="https://pl.wikipedia.org/wiki?curid=808291" title="Alessandro Rigatelli">
Alessandro Rigatelli

Alessandro Rigatelli (ur. 11 lutego 1967 w Legnago) – włoski siatkarz występujący obecnie w Serie A, w drużynie Marmi Lanza Werona. Gra na pozycji przyjmującego. Mierzy 191 cm.

</doc>
<doc id="808292" url="https://pl.wikipedia.org/wiki?curid=808292" title="Kościół św. Wojciecha w Przasnyszu">
Kościół św. Wojciecha w Przasnyszu



</doc>
<doc id="808300" url="https://pl.wikipedia.org/wiki?curid=808300" title="Macierzanka karpacka">
Macierzanka karpacka

Macierzanka karpacka ("Thymus carpaticus" Čelak.) – gatunek rośliny wieloletniej należący do rodziny jasnotowatych. Występuje głównie w Karpatach oraz rzadko we wschodniej części Sudetów. W Polsce występuje w Tatrach, Pieninach i w Pienińskim Pasie Skałkowym. Wzdłuż dolin rzecznych schodzi także na Podtatrze. Jest subendemitem zachodniokarpackim.
Biologia i ekologia.
Bylina. Kwitnie od lipca do sierpnia. Siedlisko: murawy, skały, nadrzeczne kamieniska, upłazy, hale. Głównie na podłożu wapiennym (roślina wapieniolubna). W Tatrach rośnie aż do piętra halnego, głównie jednak po górną granicę lasu.

</doc>
<doc id="808302" url="https://pl.wikipedia.org/wiki?curid=808302" title="Thymus carpaticus">
Thymus carpaticus



</doc>
<doc id="808306" url="https://pl.wikipedia.org/wiki?curid=808306" title="Graczykowie">
Graczykowie

Graczykowie – polski komediowy serial telewizyjny w reżyserii Krzysztofa Jaroszyńskiego i Ryszarda Zatorskiego o perypetiach rodziny Graczyków i ich sąsiada, Romana "Buły" Bułkowskiego; pierwotnie emitowany przez Polsat od 2 lutego 1999 do 15 września 2001 roku.
Serial liczy 57 odcinków. Odcinek 44 pt. „Wielka wygrana” emitowany był jako odrębny film. Reportaż „Graczykowie od kuchni” emitowany był jako relacja z planu serialu. Kontynuacją jest serial "Graczykowie, czyli Buła i spóła".
Serial był dwukrotnie nominowany do Telekamer w kategoriach "Serial" i "Telekomedie" (w latach 2000-2001). Co prawda, serial nie zdobył Telekamer ani razu, ale najwyższe zajęte miejsce to trzecie (w styczniu 2000).
Informacje realizacyjne.
Czołówka serialu zmieniała się 4 razy – w odcinkach 4, 14, 33 oraz jednorazowo w 44. Na samym końcu serialu pojawiają się sceny niewykorzystane w filmie, wyjątkami są odcinki: 2, 7 i 44.
Fabuła.
Wiesław Graczyk, głowa rodziny jest kuszetkowym w PKP. Jego żona Jadwiga zajmuje się domem. Mają trójkę dzieci: Malinę, Rafała i najmłodszego – Lucusia. Graczyków często odwiedzają Roman Bułkowski, ich sąsiad oraz Aniela, matka Jadzi. Wiesiek to pantoflarz i safanduła, co nie przeszkadza Jadzi bezustannie podejrzewać go o rozliczne romanse i grozić mu rozwodem.

</doc>
<doc id="808310" url="https://pl.wikipedia.org/wiki?curid=808310" title="Yves Rocher">
Yves Rocher

Yves Rocher (ur. 7 kwietnia 1930 La Gacilly Bretania, zm. 26 grudnia 2009 w Paryżu) − francuski przemysłowiec i polityk. Założyciel koncernu kosmetyczno-tekstylnego nazwanego jego imieniem i nazwiskiem Yves Rocher. Komandor orderu Legii Honorowej (od kwietnia 2007).
Kiedy miał 14 lat, po śmierci swojego ojca, zaczął pracować w rodzinnym sklepie zajmując się handlem tekstyliami. W latach 50. ubiegłego stulecia rozpoczął pracę nad preparatami leczniczymi opartymi na wyciągach roślinnych. Pierwszym samodzielnie wyprodukowanym preparatem była maść na bazie wyciągu z bulw korzeniowych ziarnopłonu lecząca hemoroidy. Początkowo sprzedawał ją osobiście jako domokrążca. Ogromny sukces preparatu około 1959 r. spowodował konieczność zmiany formuły sprzedaży na sprzedaż wysyłkową. Obecnie koncern Yves Rocher obsługuje 30 milionów klientów na 5 kontynentach.
Do śmierci, wraz z rodziną był właścicielem koncernu Yves Rocher.

</doc>
<doc id="808311" url="https://pl.wikipedia.org/wiki?curid=808311" title="6 Armia Pancerna SS">
6 Armia Pancerna SS

6 Armia Pancerna SS (zwana też 6 Armią Pancerną, po niemiecku: "6. SS-Panzerarmee") – jedna z niemieckich armii pancernych .
Formowanie i walki.
Utworzona przez Waffen-SS we wrześniu 1944 roku w VI Okręgu Wojskowym z Dowództwa Wehrmachtu Belgia - Północna Francja, resztek XII Korpusu Armijnego i oddziałów Waffen-SS. Do 2 kwietnia 1945 jako 6 Armia Pancerna podlegała Wehrmachtowi (zatem w ofensywie w Ardenach wzięła udział jako 6 Armia Pancerna (nie SS), jak błędnie podaje wiele źródeł).
Armia brała udział w ofensywie w Ardenach na przełomie 1944 i 1945 roku, od marca 1945 na froncie wschodnim walczyła m.in. w kontrofensywie niemieckiej pod Budapesztem i obronie Wiednia (głównie II Korpus Pancerny SS).

</doc>
<doc id="808324" url="https://pl.wikipedia.org/wiki?curid=808324" title="Catenae">
Catenae



</doc>
<doc id="808326" url="https://pl.wikipedia.org/wiki?curid=808326" title="Język scytyjski">
Język scytyjski

Język scytyjski – język z grupy wschodnioirańskiej, używany w starożytności w Scytii (obecnie Ukraina, południowa Rosja i Kazachstan), spokrewniony z językiem sogdyjskim i językiem sakijskim. Po najeździe Hunów zastąpiony przez języki tureckie. Współcześnie jego jedyną pozostałością jest język osetyjski.
Bibliografia.
Inskrypcja z Saqqez.
W miejscowości Saghghez w irańskim Kurdystanie znaleziono inskrypcję sporządzoną po scytyjsku za pomocą hieroglifów hetyckich:
Nazwy miejscowe.
Nazwy rzek, takie jak Don, Dniestr, Dniepr i Dunaj w południowo-wschodniej Europie mają najprawdopodobniej scytyjskie pochodzenie (porównaj awestyjskie "dānu" "woda", jasyjskie "dan" "woda" i osetyjskie "don" "woda").
"Dzieje" Herodota.
Herodot wymienia w swych "Dziejach" trochę scytyjskich wyrazów:
Herodot wymienia też scytyjskich bogów:

</doc>
<doc id="808327" url="https://pl.wikipedia.org/wiki?curid=808327" title="Vini Monteschiavo Jesi">
Vini Monteschiavo Jesi



</doc>
<doc id="808328" url="https://pl.wikipedia.org/wiki?curid=808328" title="Gogolewo (przystanek kolejowy)">
Gogolewo (przystanek kolejowy)

Gogolewo – przystanek kolejowy w Gogolewie, w województwie zachodniopomorskim, w Polsce. Na przystanku zatrzymują się pociągi osobowe relacji Runowo Pomorskie – Stargard.
W roku 2017 przystanek obsługiwał 10–19 pasażerów na dobę.

</doc>
<doc id="808330" url="https://pl.wikipedia.org/wiki?curid=808330" title="Gryllus assimilis">
Gryllus assimilis



</doc>
<doc id="808333" url="https://pl.wikipedia.org/wiki?curid=808333" title="Saint-Martin">
Saint-Martin

Saint-Martin (Wspólnota Saint-Martin) – terytorium zależne Francji leżące w Małych Antylach zajmujące północną część wyspy o tej samej nazwie oraz kilka mniejszych wysepek. Stolicą Saint-Martin jest miasto Marigot (5,7 tys. mieszkańców).
Terytorium zostało utworzone 22 lutego 2007 roku, a do tego czasu było jedną z jednostek administracyjnych wchodzących w skład Gwadelupy. Jako część Gwadelupy, będącej regionem zamorskim Francji, Saint-Martin wchodziło w skład Unii Europejskiej. Administracyjnie Saint-Martin stanowi jedną gminę ("commune de Saint-Martin"), która w czasach przynależności do Gwadelupy wchodziła w skład okręgu Saint-Martin i Saint-Barthélemy ("Arrondissement de Saint-Martin-Saint-Barthélemy").
W referendum, które odbyło się 7 grudnia 2003, 76,17% głosujących opowiedziało się za odłączeniem Saint-Martin od Gwadelupy i utworzeniem osobnego terytorium zależnego. Zgodnie z ustawą przyjętą przez francuski parlament 7 lutego 2007 roku, która weszła w życie 22 lutego 2007, Saint-Martin jest zbiorowością zamorską ("collectivité d'outremer", taki sam status jednocześnie uzyskała inna wyspa wchodząca do 2007 w skład Gwadelupy – Saint-Barthélemy). Saint-Martin, w momencie odłączenia od Gwadelupy, przestał być częścią Unii Europejskiej. Ponownie jest częścią Unii od dnia wejścia w życie traktatu lizbońskiego (1 grudnia 2009).
Geografia.
Terytorium Saint-Martin leży na niewielkiej wyspie cechującej się górzystym charakterem, gdzie najwyższe wzniesienia osiągają jedynie 400 m n.p.m. Na obszarze Saint-Martin jak i całej wyspy panuje klimat równikowy, a szatę roślinną stanowią wilgotne sawanny i niewielkie fragmenty lasów tropikalnych. Przyroda jest w znacznym stopniu zdegradowana. Fauna należy do antylskiej krainy neotropikalnej.
Przez główną wyspę przebiega granica lądowa z holenderskim terytorium Sint Maarten.
Demografia.
Według danych z 2011 roku ludność miała następujące pochodzenie:
Religia.
Struktura religijna w 2011 roku:

</doc>
<doc id="808335" url="https://pl.wikipedia.org/wiki?curid=808335" title="Pałac Minoga">
Pałac Minoga

Pałac w Minodze – powstanie pierwszych zabudowań dworskich na terenie Minogi datuje się na początek XIII wieku. Pałac, jeden z najpiękniejszych zabytków regionu, w swojej obecnej postaci wzniesiony został w 1859 roku według projektu Filipa Pokutyńskiego. Położony jest na terenie Jury Krakowsko-Częstochowskiej, 20 km od Krakowa. 8 km od Minogi zlokalizowany jest Ojcowski Park Narodowy przyciągający pięknem podkrakowskich skałek turystów z całego kraju. W pobliżu pałacu znajduje się także odrestaurowany spichlerz.
Zespół Pałacowo-Parkowy w Minodze.
W skład Zespołu Pałacowo-Parkowego położonego w dolinie potoku Minóżki wchodzą:

</doc>
<doc id="808348" url="https://pl.wikipedia.org/wiki?curid=808348" title="Podział administracyjny Olsztyna">
Podział administracyjny Olsztyna

Podział administracyjny Olsztyna – Olsztyn podzielony jest na 23 osiedla, będące jednostkami pomocniczymi gminy w rozumieniu art. 5 ustawy o samorządzie gminnym z dnia 8 marca 1990 r. Stanowią one najniższy, pomocniczy, szczebel samorządu miejskiego. Do zakresu ich działania należą sprawy publiczne o zasięgu lokalnym.
Osiedla.
Tworzenie, łączenie, podział i znoszenie osiedli, nadawanie im nazw i określanie granic należy do wyłącznej kompetencji Rady Miasta Olsztyna, po przeprowadzeniu konsultacji społecznych z mieszkańcami (zebrania mieszkańców, spotkania z radnymi) lub z ich inicjatywy.
Przy podziale miasta na osiedla uwzględnia się przede wszystkim uwarunkowania przestrzenne i istniejące więzi między mieszkańcami.
Szczegółowy zakres działania, organizację wewnętrzną oraz kompetencje organów osiedli określają ich statuty, uchwalane przez Radę Miasta Olsztyna.
Poniższa tabela ukazuje zestawienie ludności poszczególnych osiedli Olsztyna na koniec 2011 r.
Osiedla bez rad osiedli.
W Olsztynie funkcjonują również mniejsze osiedla, które nie są jednostkami pomocniczymi gminy w rozumieniu art. 5 ustawy o samorządzie gminnym z dnia 8 marca 1990 r. Nie posiadają one rad osiedli, nie stanowią one oficjalnego podziału administracyjnego, ale funkcjonują one lokalnie (np. ze względu na swoje położenie fizjograficzne lub nazwy historyczne) i posiadają nazwy używane przez mieszkańców.

</doc>
<doc id="808353" url="https://pl.wikipedia.org/wiki?curid=808353" title="Simona Rinieri">
Simona Rinieri

Simona Rinieri; także Simona Rinieri-Dennis (ur. 1 września 1977 roku w Rawennie) – włoska siatkarka, była reprezentantka Włoch. Jedna z najlepszych włoskich siatkarek, grająca na pozycji przyjmującej. Jej macierzysty klub to Portuali Ravenna. Obecnie występuje w rosyjskiej Superlidze, w drużynie Leningradki Petersburg.
8 listopada 2002 roku została odznaczona Orderem Zasługi Republiki Włoskiej za złoty medal Mistrzostw Świata.
Życie prywatne.
W 2006 wyszła za mąż, za kubańskiego siatkarza Ángela Dennisa. Ich małżeństwo zakończyło się jednak w 2007 roku.

</doc>
<doc id="808357" url="https://pl.wikipedia.org/wiki?curid=808357" title="Saint-Barthélemy">
Saint-Barthélemy

Saint-Barthélemy (Wspólnota Saint-Barthélemy) – terytorium zależne Francji leżące w Małych Antylach zajmujące wyspę o tej samej nazwie oraz kilka mniejszych wysepek. Terytorium zostało utworzone 22 lutego 2007 roku, a do tego czasu było jedną z jednostek administracyjnych wchodzących w skład Gwadelupy. Jako część Gwadelupy, będącej regionem zamorskim Francji, Saint-Barthélemy wchodziło w skład Unii Europejskiej. Administracyjnie Saint-Barthélemy stanowi jedną gminę ("commune de Saint-Barthélemy"), która w czasach przynależności do Gwadelupy wchodziła w skład okręgu Saint-Martin i Saint-Barthélemy ("Arrondissement de Saint-Martin-Saint-Barthélemy").
W referendum, które odbyło się 7 grudnia 2003, 78,71% glosujących (przy ponad 95% frekwencji) opowiedziało się za odłączeniem Saint-Barthélemy od Gwadelupy i utworzeniem osobnego terytorium zależnego. Zgodnie z ustawą przyjętą przez francuski parlament 7 lutego 2007 roku, która weszła w życie 22 lutego 2007, Saint-Barthélemy jest wspólnotą zamorską ("collectivité d'outremer") (taki sam status jednocześnie uzyskała inna wyspa wchodząca do 2007 w skład Gwadelupy – Saint-Martin). Saint-Barthélemy, w momencie odłączenia od Gwadelupy, przestał być częścią Unii Europejskiej. Ponownie stał się częścią Unii od dnia wejścia w życie traktatu lizbońskiego (1 grudnia 2009), jednak na wniosek mieszkańców Francja wystąpiła o wyłączenie terytorium z Unii, co nastąpiło z dniem 1 stycznia 2012 roku.
Stolicą Saint-Barthélemy jest miasto Gustavia mające ok. 3000 mieszkańców.
Wyspa została odkryta w 1493 roku przez Krzysztofa Kolumba i zajęta w imieniu Hiszpanii jako "Isla de San Bartolomeo", nie powstało na niej jednak żadne osiedle. W 1648 roku wyspa została zaanektowana przez Francję, lecz już w 1651 roku stała się ona posiadłością Zakonu Maltańskiego. Do Francji wyspa powróciła w 1673 roku i pozostaje w jej władaniu, z krótkimi okresami okupacji brytyjskiej, do roku 1784. 1 czerwca 1784 roku wyspa stała się kolonią Szwecji. Kolejny powrót we władanie Francji nastąpił w 1878 roku, kiedy wyspa stała się częścią Gwadelupy. W 1963 roku Saint-Barthélemy została połączona z francuską częścią wyspy Saint-Martin w jeden okręg administracyjny ("arrondissement") Gwadelupy. Stan ten trwał do 21 lutego 2007 roku.
Na wyspie znajduje się lokalny port lotniczy Port lotniczy Gustaw III.
Geografia.
Saint-Barthélemy jest nizinną wyspą z licznymi wzgórzami, leżącą w regionie antylskiego łuku wulkanicznego. Wyspa cechuje się tropikalnym klimatem ze średnimi temperaturami 26 °C. Wody powierzchniowe ograniczają się do kilku niewielkich jezior. Roślinność głównie krzaczasta, brak dużych skupisk leśnych. Fauna reprezentowana przez drobne ssaki i liczne morskie gatunki. Saint-Barthélemy należy do antylskiej krainy neotropikalnej.
Religia.
Głównym wyznaniem jest Kościół rzymskokatolicki, istnieją również grupy protestanckie oraz Świadkowie Jehowy (zobacz: "Świadkowie Jehowy na Saint-Barthélemy").

</doc>
<doc id="808359" url="https://pl.wikipedia.org/wiki?curid=808359" title="Kate Pace">
Kate Pace

Katherine "Kate" Pace-Lindsay (ur. 13 lutego 1969 w North Bay) – kanadyjska narciarka alpejska, mistrzyni świata.
Kariera.
Pierwsze punkty w zawodach Pucharu Świata wywalczyła 16 grudnia 1990 roku w Meiringen, gdzie zajęła siódme miejsce w supergigancie. Pierwszy raz na podium zawodów pucharowych stanęła 27 lutego 1993 roku w Veysonnaz, kończąc rywalizację w zjeździe na trzeciej pozycji. W zawodach tych wyprzedziły ją jedynie Austriaczka Anja Haas i Francuzka Régine Cavagnoud. W kolejnych startach jeszcze czterokrotnie stawała na podium zawodów PŚ, odnosząc przy tym dwa zwycięstwa: 13 marca 1993 roku w Hafjell i 4 grudnia 1993 roku w Tignes była najlepsza w zjeździe. Najlepsze wyniki osiągnęła w sezonie 1993/1994, kiedy zajęła 14. miejsce w klasyfikacji generalnej, w klasyfikacji slalomu była druga.
Największy sukces w karierze osiągnęła w 1993 roku, kiedy na mistrzostwach świata w Morioce zdobyła złoty medal w zjeździe. Wyprzedziła tam Astrid Lødemel z Norwegii i Anję Haas. Był to jej jedyny medal wywalczony na międzynarodowej imprezie tej rangi. Zajęła też między innymi czwarte miejsce w tej samej konkurencji podczas mistrzostw świata w Sierra Nevada trzy lata później. Walkę o podium przegrała tam z Hilary Lindh z USA o 0,01 sekundy. W 1992 roku wystartowała na igrzyskach olimpijskich w Lillehammer, zajmując piąte miejsce w zjeździe i dwunaste w supergigancie. Brała też udział w igrzyskach w Nagano w 1998 roku, gdzie zajęła 19. miejsce w zjeździe i 27. miejsce w supergigancie.
W 1998 roku zakończyła karierę.

</doc>
<doc id="808368" url="https://pl.wikipedia.org/wiki?curid=808368" title="P.O.L.O.V.I.R.U.S.">
P.O.L.O.V.I.R.U.S.

P.O.L.O.V.I.R.U.S. – druga płyta zespołu Kury z 1998, pierwsza wydana nakładem Biodro Records, wytwórni założonej przez Tymona Tymańskiego.
Historia albumu.
Tymon Tymański po zakończonej w 1997 roku trasie z Lesterem Bowie postanowił zrealizować swój dawny projekt „najgłupszej płyty na świecie”. Pierwotnie miała być to „kompilacja” utworów nieznanych nikomu grup muzycznych, wymyślonych oczywiście przez Tymona. Ostatecznie nazwy zespołów zostały na okładce, ale całość firmowała nazwa zespołu Tymańskiego. Pierwszą osobą zaangażowaną w projekt był Olaf Deriglasoff, i początkowo duet pod nazwą "Księgowi" miał firmować płytę. Z czasem jednak projekt zaangażował znacznie większą, kilkunastoosobową grupę przyjaciół Tymona.
Płytę promował teledysk do utworu „Jesienna deprecha” wyreżyserowany przez Łukasza Jankowskiego. Album spotkał się z bardzo dobrym przyjęciem krytyki i sprzedał się w nakładzie ponad 25 000 egzemplarzy. "P.O.L.O.V.I.R.U.S." przez kilka lat był nieosiągalny na rynku w związku z wyczerpaniem nakładu i zawieszeniem działalności Biodro Records na okres 2001–2006; po reaktywacji Biodra w 2007 reedycja "P.O.L.O.V.I.R.U.S.a" znalazła się w zapowiedziach wydawniczych na 2008 i trafiła do sprzedaży w kwietniu 2008 (wcześniej była dostępna na koncertach Tymańskiego). W 2011 Tymański reaktywował Kury, by wykonać album na Off Festivalu i kilku pojedynczych koncertach.
Luźną kontynuacją płyty były albumy "Wesele" z 2004 i "Polskie gówno" z 2016 zespołu Tymon &amp; The Transistors.
Zawartość albumu.
"P.O.L.O.V.I.R.U.S." miał być „swoistym i zjadliwym rozrachunkiem z polską muzyką lat 80. i 90.”. W 2023 Bartek Chaciński określił ją jako syntetyczne ujęcie lat 90. Na płycie znajduje się szesnaście utworów, z czego jeden („Noktowidzenije Kryszak-Roshiego”) jest ukryty, a dwa inne („Trygław cz.I” i „Trygław cz. II”) w istocie są jednym podzielonym na dwie części. Ostateczny rezultat sesji nagraniowej nosi ślady pierwotnego zamysłu: „kompilacji” nieznanych szerzej, wymyślonych przez Tymona zespołów o nazwach takich jak "Pedalsi", "Papamobile", "Księgowi", "Czarna Wołga", "Fatherfucka"', "Trygław", "Ganimedes Boy Band", "Graniastopoulos", oraz "Pułkownik Kalita i Wdzięczność". Utwory z "P.O.L.O.V.I.R.U.S."-a nawiązują stylistycznie do disco-polo („Śmierdzi mi z ust”), new romantic („Jesienna deprecha”), metalu („Trygław”), country („O psie”), poezji śpiewanej („Dlaczego”), techno („Nie martw się, Janusz”), reggae („Nie mam jaj”), rocka („Szatan”) czy też rapu („Kibolski”).
Wszystkie kompozycje są autorstwa Tymańskiego, oprócz jednego utworu autorstwa Olafa Deriglassofa („Sztany, glany”). Utwór „Lemur” napisał Tymański wspólnie z Tomaszem Gwincińskim, a ukryty „Noktowidzenje Kryszak-Roshiego” razem z Martą Handschke.
Charakter przerywników mają trzy ścieżki opisane jako „Gadka I”, „Gadka II”, „Gadka III” – krótkie fragmenty rozmów Tymona Tymańskiego, Piotra Pawlaka i Michała „Misiu” Jarzębskiego o amerykańskiej koszykówce i grze Michaela Jordana, Karla Malone'a oraz Jeffa Hornacka.
Utwór „Kibolski” opowiadający o meczu fikcyjnej drużyny Lechii Gdynia w Dreźnie zawiera autobiograficzne wątki z życia Tymona Tymańskiego, który w latach 80. był szalikowcem Lechii Gdańsk. Tymon tak jak bohater „Kibolskiego” „skitrał szalik w gacie” na meczu Lechii z Olimpią w Poznaniu. Wzmiankowany w tym utworze „Tejkower” to Bolesław Tejkowski, działacz ruchu pansłowiańskiego. „Tejkowerem” jako pierwsi przezwali go publicyści "NIE".
Grupa IRA nagrała utwór „Szatan” na płytę "1993 rok". Maniera wokalna Tymona w tak samo zatytułowanym utworze Kur była porównywana do Artura Gadowskiego.
Piosenka "Adam ma dobry Humer" nawiązuje do postaci Adama Humera.
Nagrody, pozycje na listach przebojów i znaczenie.
Płyta dostała sześć nominacji do Fryderyków 1998 i została nagrodzona w kategorii Najlepsza Alternatywna Płyta Roku. Na gali w Sali Kongresowej Tymański zaczął wypowiedź, w trakcie której wyłączono mu mikrofon:
Dziwnie się czuję na Fryderykach, gdyż zawsze patrzyłem na to jako osoba z zewnątrz, z marginesu społecznego, z tak zwanego offu, brzydziłem się tym, nienawidziłem tego, do dzisiaj tym gardzę. Zawsze przychodziły mi do głowy słowa mafia establishmentowa oraz zmowa wielkich koncernów (…)
Płyta dostała też Machinera '98 w kategorii Płyta Masowa. Wbrew temu, co mówił Tymański na koncercie w Zakopanem na płycie "Na żywo w Pstrągu", utwór „Jesienna deprecha” w ogóle nie znalazł się na Liście Przebojów Programu III.
Płyta była przedmiotem szeregu jubileuszowych omówień i recenzji z okazji 10-, 20- i 25-lecia wydania. Jej wykonanie przedstawiano także jako jedno z ważniejszych wydarzeń Off Festivalu w 2011.

</doc>
<doc id="808370" url="https://pl.wikipedia.org/wiki?curid=808370" title="Port lotniczy East Midlands">
Port lotniczy East Midlands

Port lotniczy East Midlands (pełna nazwa ang.: "East Midlands Airport: Nottingham, Leicester, Derby", wcześniej "Nottingham East Midlands Airport", kod IATA: EMA, kod ICAO: EGNX) – lotnisko w Anglii, położony w regionie East Midlands, w miejscowości Castle Donington obsługujący głównie położone niedaleko (w promieniu 50 km) ośrodki miejskie: Nottingham, Derby i Leicester.
Pierwotnie była tutaj baza lotnicza RAF (do 1946) a w kwietniu 1965 lotnisko zostało otwarte dla lotów cywilnych.
Lotnisko obsługują głównie tanie linie lotnicze: Ryanair oraz easyJet. Odbywają się tu także loty czarterowe. Obsługiwane bezpośrednie połączenia z Polską - Modlin, Kraków, Łódź, Poznań (od 30 kwietnia 2013), Rzeszów, Wrocław.

</doc>
<doc id="808372" url="https://pl.wikipedia.org/wiki?curid=808372" title="Karin Buder">
Karin Buder

Karin Buder (ur. 28 lipca 1964 w Sankt Gallen) – austriacka narciarka alpejska, mistrzyni świata.
Kariera.
Pierwszy raz na arenie międzynarodowej pojawiła się w 1982 roku, startując podczas mistrzostw świata juniorów w Auron. W swoim jedynym starcie zajęła tam jedenaste miejsce w gigancie.
Pierwsze punkty w zawodach Pucharu Świata wywalczyła 11 stycznia 1983 roku w Davos, gdzie zajęła 10. miejsce w slalomie. Pierwszy raz na podium zawodów pucharowych stanęła 5 grudnia 1986 roku w Waterville Valley, kończąc rywalizację w tej konkurencji na trzeciej pozycji. W zawodach tych wyprzedziły ją dwie reprezentantki Szwajcarii: Erika Hess i Brigitte Oertli. W kolejnych startach jeszcze czterokrotnie stawała na podium zawodów PŚ, odnosząc przy tym jedno zwycięstwo: 11 marca 1990 roku w Stranda była najlepsza w slalomie. Najlepsze wyniki osiągnęła w sezonie 1989/1990, kiedy zajęła 16. miejsce w klasyfikacji generalnej, w klasyfikacji slalomu była czwarta.
Największy sukces w karierze osiągnęła w 1993 roku, kiedy na mistrzostwach świata w Morioce zdobyła złoty medal w slalomie. Wyprzedziła tam Julie Parisien z USA i swą rodaczkę Elfi Eder. Był to jej jedyny medal wywalczony na międzynarodowej imprezie tej rangi. Była też czwarta w tej samej konkurencji podczas mistrzostw świata w Crans-Montana cztery lata wcześniej. Walkę o podium przegrała tam z Mateją Svet ze Jugosławii o 0,29 sekundy. W 1992 roku wystartowała na igrzyskach olimpijskich w Albertville, zajmując piąte miejsce w gigancie.

</doc>
<doc id="808375" url="https://pl.wikipedia.org/wiki?curid=808375" title="Święty Wojciech Dom Medialny">
Święty Wojciech Dom Medialny

Drukarnia i Księgarnia Św. Wojciecha – oficyna wydawnicza od 1895 roku, wydawnictwo książkowe założone w 1897 roku w Poznaniu dzięki staraniom arcybiskupa Floriana Stablewskiego. Jest to najstarsza katolicka oficyna w Polsce działająca do dziś.
Historia.
Publikacje wydawnictwa obejmowały szeroki zakres tematyczny – od literatury ściśle religijnej po świecką literaturę piękną polską i powszechną, podręczniki, publicystykę czy książki naukowe.
Od 1914 roku księgarnia dysponowała maszyną rotograwiurową, a w roku 1919 posiadała papiernię „Malta” pod Poznaniem i fabrykę miazgi papierniczej na Górnym Śląsku. Wieloletnim dyrektorem księgarni był biskup Stanisław Adamski. Zniszczona w czasie II wojny światowej; w pierwszych miesiącach okupacji dzięki staraniom Stefana Szpingera i innych pracowników Księgarni udało się jednak wywieźć do Warszawy kilkaset ton książek z magazynów firmy. Po 1945 roku znalazła się pod zarządem Centralnego Przemysłu Graficznego. Przez wiele lat dyrektorem Księgarni był ks. Czesław Piotrowski (który już przed wojną założył gimnazjum i liceum przy ul. Głogowskiej w Poznaniu, a po wojnie stał na czele Dyrekcji Odbudowy poznańskiej katedry).
W roku 1985 Księgarnia otrzymała Nagrodę Społeczną im. Kardynała Stefana Wyszyńskiego za zasługi w krzewieniu wartości katolickich i narodowych.
W roku 2013 spółka przeniosła swoją siedzibę na poznańskie Chartowo (ul. Chartowo 5), a dwa lata później zmieniła nazwę na Święty Wojciech Dom Medialny.
W roku 2018 dotychczas należące do Archidiecezji Poznańskiej Radio Emaus zostało włączone w strukturę spółki. 
Aktualnie.
W ramach spółki Święty Wojciech Dom Medialny działają następujące podjednostki:
Jednoosobowym właścicielem ŚWDM jest abp poznański Stanisław Gądecki, z racji pełnionego urzędu. Prezesem Zarządu jest ks. dr Tomasz Siuda.

</doc>
<doc id="808377" url="https://pl.wikipedia.org/wiki?curid=808377" title="Upa (rzeka)">
Upa (rzeka)

Upa – rzeka w Rosji w obwodzie tulskim, prawy dopływ Oki (prawego najdłuższego dopływu Wołgi) o długości 345 km. Przepływa przez Tułę.

</doc>
<doc id="808379" url="https://pl.wikipedia.org/wiki?curid=808379" title="Karabin maszynowy FN MILO">
Karabin maszynowy FN MILO

FN MILO ("Mitrailleuse Lorde") – belgijski wielkokalibrowy karabin maszynowy skonstruowany w latach 80. XX wieku w firmie Fabrique Nationale
Historia.
Na początku lat 80. podstawowym wkm-em używanym w krajach NATO był M2HB kalibru 12,7 x 99 mm. Jego bezpośrednim odpowiednikiem używanym w krajach Układu Warszawskiego był NSW kalibru 12,7 x 108 mm. Poza NSW armie krajów UW używały także wkm-u KPW kalibru 14,5 x 114 mm niemającego odpowiednika w uzbrojeniu krajów NATO. Próbę opracowania zachodniego odpowiednika takiej broni, wypełniającego lukę pomiędzy wkm-ami kalibru 12,7 mm, a działkami automatycznymi kalibru 20 mm podjęła na początku lat 80. firma FN.
Nowa broń była projektowana z założeniem maksymalnego wykorzystania wcześniej używanego technologii, materiałów i wyposażenia. W pierwszym etapie skonstruowano nową amunicję 15 x 115 mm. Po zaprojektowaniu naboju zaprojektowano broń i w 1983 roku rozpoczęto jej testy. Wykazały one że w trakcie prowadzenia ognia następuje nadmierne rozgrzewanie się lufy, ale potwierdziły także doskonałe parametry balistyczne broni. Pocisk przeciwpancerny wystrzelony Z MILO był w stanie na dystansie 1350 m przebić płytę pancerną o grubości 10 mm, ustawioną pod kątem 30°, a więc MILO był w stanie zniszczyć każdy z ówcześnie używanych transporterów opancerzonych z odległości ponad 1000 m.
W efekcie pierwszych testów postanowiono wyposażyć pociski amunicji 15 × 115 mm w pierścienie wiodące dzięki którym zmniejszyłaby się powierzchnia kontaktu pocisku z lufą, a w konsekwencji ograniczono by jej nagrzewanie. W efekcie kaliber broni wzrósł do 15,5 mm. Udoskonalony wkm MILO był bronią o dużym, potencjale, ale finalna faza rozwoju tej broni zbiegła się w czasie z finansowymi trudnościami koncernu FN. Na początku lat 90. zarząd FN zdecydował o zmniejszeniu nakładów na prace badawcze nad nowymi wzorami broni i amunicji. W rezultacie zakończono prace nad amunicją 15 mm i wkm-em MILO koncentrując się na amunicji 5,7 mm zasilającej pistolet maszynowy FN P90.
Opis.
FN MILO był bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy. MILO strzelał z zamka otwartego. Zamek ryglowany przez obrót zamka.
MILO był zasilany dwustronnie, taśmowo. Do broni można było przyłączyć dwie taśmy nabojowe zawierające naboje z różnymi pociskami. Wyboru taśmy z której pobierane były naboje dokonywano za pomocą przełącznika umieszczonego z tyłu broni.
MILO mógł być osadzany na identycznych podstawach jak M2HB.

</doc>
<doc id="808380" url="https://pl.wikipedia.org/wiki?curid=808380" title="M2HB">
M2HB



</doc>
<doc id="808383" url="https://pl.wikipedia.org/wiki?curid=808383" title="FN BRG-15">
FN BRG-15



</doc>
<doc id="808384" url="https://pl.wikipedia.org/wiki?curid=808384" title="BRG-15">
BRG-15



</doc>
<doc id="808385" url="https://pl.wikipedia.org/wiki?curid=808385" title="FN MILO">
FN MILO



</doc>
<doc id="808386" url="https://pl.wikipedia.org/wiki?curid=808386" title="Federația Română de Fotbal">
Federația Română de Fotbal

Federația Română de Fotbal (FRF) – ogólnokrajowy związek sportowy działający na terenie Rumunii, posiadający osobowość prawną, będący jedynym prawnym reprezentantem rumuńskiej piłki nożnej (jedenastoosobowej, halowej, plażowej), zarówno mężczyzn, jak i kobiet, we wszystkich kategoriach wiekowych w kraju i za granicą.
Reprezentacja.
"Więcej czytaj na stronie Reprezentacja Rumunii w piłce nożnej mężczyzn".

</doc>
<doc id="808387" url="https://pl.wikipedia.org/wiki?curid=808387" title="Ręczny karabin maszynowy Madsen">
Ręczny karabin maszynowy Madsen



</doc>
<doc id="808388" url="https://pl.wikipedia.org/wiki?curid=808388" title="Wielkokalibrowy karabin maszynowy Madsen">
Wielkokalibrowy karabin maszynowy Madsen



</doc>
<doc id="808392" url="https://pl.wikipedia.org/wiki?curid=808392" title="Karabin maszynowy Madsen">
Karabin maszynowy Madsen

Zobacz też:

</doc>
<doc id="808401" url="https://pl.wikipedia.org/wiki?curid=808401" title="Miriam Vogt">
Miriam Vogt

Miriam Vogt (ur. 20 marca 1967 w Starnberg) – niemiecka narciarka alpejska, mistrzyni świata.
Kariera.
Pierwszy raz na arenie międzynarodowej pojawiła się w 1985 roku, startując podczas mistrzostw świata juniorów w Jasnej. Jej najlepszym wynikiem było tam ósme miejsce w slalomie.
Pierwsze punkty w zawodach Pucharu Świata wywalczyła 10 stycznia 1986 roku w Bad Gastein, gdzie zajęła 11. miejsce w zjeździe. Pierwszy raz na podium zawodów pucharowych stanęła 27 stycznia 1990 roku w Santa Caterina, kończąc rywalizację w tej konkurencji na drugiej pozycji. W zawodach tych rozdzieliła Michelę Figini ze Szwajcarii i Austriaczkę Petrę Kronberger. W kolejnych startach jeszcze siedmiokrotnie stawała na podium zawodów PŚ, odnosząc przy tym jedno zwycięstwo: 12 grudnia 1992 roku w Vail była najlepsza w zjeździe. Najlepsze wyniki osiągnęła w sezonie 1992/1993, kiedy zajęła czwarte miejsce w klasyfikacji generalnej, w klasyfikacji kombinacji była druga, a w klasyfikacji zjazdu była trzecia. Drugie miejsce w klasyfikacji kombinacji zajęła też w rok wcześniej.
Największy sukces w karierze osiągnęła w 1993 roku, kiedy na mistrzostwach świata w Morioce zdobyła złoty medal w kombinacji. Wyprzedziła tam Picabo Street z USA i Austriaczkę Anitę Wachter. Był to jej jedyny medal wywalczony na międzynarodowej imprezie tej rangi. Była też między innymi czwarta w tej samej konkurencji podczas mistrzostw świata w Saalbach-Hinterglemm dwa lata wcześniej. Walkę o podium przegrała tam z Vreni Schneider ze Szwajcarii o 1,88 pkt. W 1992 roku wystartowała na igrzyskach olimpijskich w Albertville, zajmując dziewiąte miejsce w zjeździe i kombinacji oraz osiemnaste w supergigancie. Brała też udział w igrzyskach w Lillehammer dwa lata później, gdzie była dziewiąta w kombinacji, dwunasta w zjeździe, a rywalizacji w slalomie nie ukończyła.
W 2001 roku zakończyła karierę.

</doc>
<doc id="808407" url="https://pl.wikipedia.org/wiki?curid=808407" title="Elektrosmog">
Elektrosmog

Elektrosmog (smog elektromagnetyczny) – potoczne określenie promieniowania elektromagnetycznego o różnej częstotliwości, należącego do zakresu promieniowania niejonizującego, najczęściej odnoszące się do fragmentu zakresu fal radiowych (300 kHz – 300 GHz). Pojęcie elektrosmogu jest potocznie przez niektórych uważane za synonim promieniowania elektromagnetycznego pochodzącego ze źródeł sztucznych, czyli wytworzonych przez człowieka w odróżnieniu od promieniowania elektromagnetycznego pochodzącego ze źródeł naturalnych.
Występowanie promieniowania elektromagnetycznego w zakresach fal radiowych służy do przesyłania informacji przy użyciu radiowych technik bezprzewodowych (m.in. radio, TV, telefonia komórkowa, łączność alarmowa, internet bezprzewodowy). Z powodu doniesień o złym samopoczuciu osób znajdujących się w pobliżu urządzeń emitujących fale elektromagnetyczne, powstało porównanie ze smogiem. W 2018 opublikowano badania naukowe sugerujące związek między promieniowaniem elektromagnetycznym a zachorowalnością na raka. W środowisku naukowym nie ma zgody co do słuszności tej hipotezy. Liczne badania nie znalazły żadnych dowodów potwierdzających słuszność hipotezy o szkodliwości promieniowania elektromagnetycznego w zakresie promieniowania niejonizującego.
Cząstka "-smog", użyta w części określenia, powstała z połączenia angielskich słów "smoke" („dym”) i "fog" („mgła”) sugeruje występowanie szkodliwej zawiesiny w środowisku wywołującej niepożądane skutki zdrowotne i razem z cząstką "elektro-" ma na celu przywołanie analogii do pola elektromagnetycznego.
Określenie elektrosmog jest często stosowanym przez aktywistów określeniem mającym świadczyć o szkodliwości pola elektromagnetycznego wytwarzanego np. przez stacje bazowe telefonii komórkowej oraz inne urządzenia emitujące promieniowanie elektromagnetyczne.

</doc>
<doc id="808411" url="https://pl.wikipedia.org/wiki?curid=808411" title="Gubernatorzy Wirginii">
Gubernatorzy Wirginii



</doc>
<doc id="808414" url="https://pl.wikipedia.org/wiki?curid=808414" title="Dystrofina">
Dystrofina

Dystrofina - białko strukturalne komórki mięśniowej łączące cytoszkielet (przez wiązanie się z aktyną) z kompleksem glikoproteinowym znajdującym się w błonie komórkowej (sarkolemie). Obecność dystrofiny nie pozwala na rozpad tego kompleksu, który stabilizuje błonę komórkową i wpływa na jej przepuszczalność. Dystrofina składa się z 3684 aminokwasów i ma masę 427 kDa. 
Dystrofina kodowana jest przez położony na chromosomie X największy ludzki gen (2,5 Mb, 1,5% długości chromosomu X, 0,1% ludzkiego genomu). Składa się z 79 egzonów. Mutacje w tym genie powodują dystrofię mięśniową Duchenne’a i dystrofię mięśniową Beckera.

</doc>
<doc id="808417" url="https://pl.wikipedia.org/wiki?curid=808417" title="Uczucia w promocji">
Uczucia w promocji

Uczucia w promocji – debiutancki album studyjny Zabili Mi Żółwia wydany nakładem wytwórni Lou &amp; Rocked Boys 30 marca 2006 roku.

</doc>
<doc id="808418" url="https://pl.wikipedia.org/wiki?curid=808418" title="Stal Poniatowa">
Stal Poniatowa

Miejski Klub Sportowy „Stal” Poniatowa – polski klub piłkarski z siedzibą w Poniatowej. Obecnie klub występuje w Lubelskiej klasie Okręgowej. Największym sukcesem Stali Poniatowa był występ w II lidze wschodniej. Klub został założony w 1951; pierwszy mecz rozegrał z "Opolanką" Opole Lubelskie. Odbył się on 1 maja.
Historia klubu.
Klub powstał w 1951. W tymże roku piłkarze z Poniatowej awansowali do A-klasy. Kolejne awanse: 1958 – liga okręgowa, 1972 – liga międzyokręgowa, 1983 – III liga. W pierwszym sezonie w tej klasie ligowej, 1983/1984, zespół wywalczył 3. miejsce w grupie 7. Trenerem zespołu jest Marek Leszczyński prowadzący ostatnio Hetmana Żółkiewkę.

</doc>
<doc id="808420" url="https://pl.wikipedia.org/wiki?curid=808420" title="Instytut Benjamenta czyli Ten sen który nazywają życiem">
Instytut Benjamenta czyli Ten sen który nazywają życiem



</doc>
<doc id="808421" url="https://pl.wikipedia.org/wiki?curid=808421" title="Graczykowie, czyli Buła i spóła">
Graczykowie, czyli Buła i spóła

Graczykowie, czyli Buła i spóła – polski serial komediowy w reżyserii Krzysztofa Jaroszyńskiego, emitowany na antenie telewizji Polsat od 22 września 2001 do 28 września 2002. Jest to kontynuacja serialu "Graczykowie", z przesunięciem głównej roli na sąsiada Jadwigi i Wiesława Graczyków, Romana "Bułę" Bułkowskiego.
Informacje realizacyjne.
W odcinkach 15 i 30 zmieniła się stara czołówka serialu, która była wyświetlana od odcinka 15 do 30, i powróciła tylko raz – w odcinku 39.
Fabuła.
Akcja serialu toczy się w mieszkaniu Romana "Buły" Bułkowskiego (czasem także w osiedlowym lokalu „Cristal”), sąsiada Jadwigi i Wiesława Graczyków, który mieszka ze swoim synem Waldusiem, harcerzem i studentem medycyny (jego specjalność to ginekologia). Ten zaś jest chorobliwie nieśmiały w stosunku do kobiet, choć jego tatuś twierdzi, że to prawdziwy ogier i nic się u niego nie liczy „tylko baby i baby”. Razem z nimi jako sublokator mieszka inż. Leon Ćwierkacz, któremu "Buła" – przez pomyłkę – wynajął kiedyś pokój i teraz kombinuje, jak się go pozbyć. Leon bowiem nie bierze do ust kropli alkoholu, kiedy był młody trochę popijał, ale potem, w kościele na kolanach przysiągł św. Antoniemu, że prędzej sobie siekierą rękę odrąbie, niż sięgnie po kieliszek. Leon ma – w rodzinnej wsi – narzeczoną, dlatego nie zadaje się z kobietami, gdyż obiecał jej wierność, a jego słowo tyle znaczy, że prędzej sobie siekierą rękę odrąbie, niż spojrzy na inną. Trudno się więc dziwić, iż "Buła" – miłośnik kobiet i alkoholu we wszelkiej postaci – nie cierpi Leona. Obawia się też jego, bynajmniej nie mitycznej siekiery, którą Leon stale ostrzy i nosi w teczce. "Buła" boi się nie tylko Leonowej siekiery, jest bowiem okropnym tchórzem i fanfaronem. Ilekroć przestraszy się, albo zdenerwuje – a zdarza mu się to nad wyraz często, dostaje rozstroju żołądka i całymi godzinami przesiaduje w toalecie. Sympatyczny skądinąd i uczynny "Buła" ciężko, jak twierdzi, pracuje, jego praca polega bowiem na chodzeniu: chodzi do pracy i po jakimś czasie z pracy wraca. W wolnych chwilach zaś zagląda do kasyna i restauracji „Cristal”. Ma narzeczoną Zuzę, a potem żonę Rysię, z którą ożenił się przez przypadek, a może nawet przez pomyłkę bo sam mówi, iż nie wie, jak to się stało. Nie przeszkadza mu to jednak poznawać coraz to nowych „kuzynek” co wpędza go w bezustanne kłopoty z zazdrosną Zuzą, a potem jeszcze bardziej zazdrosną Rysią. Chociaż nie grzeszy inteligencją, wychodzi cało ze straszliwych opresji i radzi sobie w najdziwniejszych sytuacjach.
W ostatnim odcinku bohaterowie dowiadują się, że serial się kończy. W końcowych minutach odcinka filmowcy wynoszą meble, zwijają kable, wygaszają światła. Bohaterowie wspominają wspólne chwile. Na końcu operator wyłącza kamerę.

</doc>
<doc id="808422" url="https://pl.wikipedia.org/wiki?curid=808422" title="Pragęba">
Pragęba

Pragęba, prausta, blastoporus, blastopor, prostoma – pierwotny otwór jelita embrionalnego, prowadzący z zewnątrz do prajelita u gastruli. To, czy pragęba przekształca się w otwór gębowy czy odbytowy, stanowi o różnicy między zwierzętami pierwoustymi i wtóroustymi.

</doc>
<doc id="808428" url="https://pl.wikipedia.org/wiki?curid=808428" title="George Keppel (3. hrabia Albemarle)">
George Keppel (3. hrabia Albemarle)

George Keppel (ur. 5 kwietnia 1724, zm. 13 października 1772) – brytyjski arystokrata, polityk i wojskowy, najstarszy syn Willema van Keppela, 2. hrabiego Albemarle, i lady Anne Lennox, córki 1. księcia Richmond i Lennox. Został ochrzczony 4 maja 1724 w kościele St. Martin-in-the-Fields w Londynie.
Był Lordem of the Bedchamber księcia Cumberland. Brał udział w bitwie pod Fontenoy 11 maja 1745 i w bitwie pod Culloden 16 kwietnia 1746. W latach 1746-1754 zasiadał w Izbie Gmin jako reprezentant okręgu Chichester. 1 listopada 1749 został dowódcą 20 pułku pieszego ("20th Foot"). Po śmierci ojca w 1754 odziedziczył tytuł hrabiego Albemarle i zasiadł w Izbie Lordów.
W latach 1755-1772 był pułkownikiem Regimentu Jego Królewskiej Mości ("King's Own Regiment"). 1 lutego 1756 został awansowany do rangi generała-majora. 1 kwietnia 1759 otrzymał awans na stopień generała-porucznika. W 1761 otrzymał zarząd nad wyspą Jersey. 28 stycznia tego samego roku wszedł w skład Tajnej Rady. W 1762 dowodził wojskami brytyjskimi, które zdobyły Hawanę i zachodnią Kubę, a następnie przez rok zarządzał okupowanymi terenami. 25 lipca 1771 został kawalerem Orderu Podwiązki. W maju 1772 otrzymał awans na stopień generała.
20 kwietnia 1770 poślubił Anne Miller (zm. 3 lipca 1824), córkę sir Johna Millera, 4. baroneta, i Susan Combe, córki Matthew Combe'a. George i Anne mieli razem jednego syna:
Lord Albemarle zakupił posiadłość Quidenham za 63 000 funtów. Zmarł w wieku 48 lat z powodu zapalenia jelit. Jego pogrzeb odbył się 22 października 1772 w Quidenham. Tytuł hrabiowski odziedziczył jego jedyny syn.

</doc>
<doc id="808430" url="https://pl.wikipedia.org/wiki?curid=808430" title="Szatmar">
Szatmar



</doc>
<doc id="808434" url="https://pl.wikipedia.org/wiki?curid=808434" title="Jeff Yagher">
Jeff Yagher

Jeffrey Brian „Jeff” Yagher (ur. 18 stycznia 1961 w Lawrence) – amerykański aktor telewizyjny, teatralny i filmowy.
Życiorys.
Urodził się w Lawrence w stanie Kansas. Jego bratem przyrodnim jest Kevin Yagher, specjalista od filmowych efektów specjalnych i reżysera. Po ukończeniu Uniwersytetu Stanu Ohio uczęszczał do szkoły dramatycznej na Uniwersytecie Yale. Występował na scenie, m.in. w spektaklach "Hieny" ("The Vultures"), "Nie możemy płacić, będziemy grać" ("We Can't Pay, We Won't Play"), "Matki" ("Las Madres"). Za rolę w przedstawieniu "Wspaniały letni wieczór (A Fine Summer Night)" w 1986 roku odebrał nagrodę Dramalogue.
Na małym ekranie debiutował rolą Kyle Batesa w naukowofantastycznym serialu sensacyjnym telewizji Warner Bros./NBC "V" (1984-1985). Potem pojawił się w pilocie serialu "21 Jump Street" (1987) jako oficer Tommy Hanson, jednak tę rolę kontynuował przez kolejne cztery lata Johnny Depp. 
Od czasu do czasu można go dostrzec na kinowym ekranie. Od czasu debiutu w komedii sensacyjnej "Big Bad Mama II" (1987), zagrał później m.in. w filmach: "Obywatele prezydenci (My Fellow Americans, 1996)", "Shag" (1989), "Szkoła stewardes" ("View from the Top", 2003) z Gwyneth Paltrow i "Pan i Pani Smith" (2005) u boku Brada Pitta i Angeliny Jolie.
Życie prywatne.
Był żonaty z Karen. Poślubił aktorkę Megan Gallagher, mają bliźnięta: syn i córkę (ur. 2002).

</doc>
<doc id="808442" url="https://pl.wikipedia.org/wiki?curid=808442" title="Metoda analityczno-graficzna obliczania pól">
Metoda analityczno-graficzna obliczania pól

Metoda analityczno-graficzna obliczania pól - stosowana w geodezji metoda obliczania pól powierzchni stosowana dla działek o wydłużonej długości i niewielkiej szerokości. 
Pomiar szerokości musi być znacznie dokładniejszy niż pomiar długości działki, stąd pomiar szerokości wykonuje się w terenie, natomiast pomiar długości działki wykonuje się metodą graficzną.

</doc>
<doc id="808447" url="https://pl.wikipedia.org/wiki?curid=808447" title="Złocienice">
Złocienice



</doc>
<doc id="808448" url="https://pl.wikipedia.org/wiki?curid=808448" title="Emmanuel (książę belgijski)">
Emmanuel (książę belgijski)

Emmanuel, książę Belgii, właśc. fr. Emmanuel Léopold Guillaume François Marie (ur. 4 października 2005 w Anderlechcie) – książę Królestwa Belgii, trzecie dziecko króla Belgów – Filipa i jego żony królowej Matyldy. Wnuk króla Alberta II. Jest 3. w linii sukcesji do tronu belgijskiego.
Pochodzenie.
Książę Emmanuel urodził się 4 października 2005 roku w Anderlecht. W chwili urodzenia ważył 3,9 kg i mierzył 50 cm. 10 grudnia 2005 został ochrzczony w XIX-wiecznym zamku Ciergnon w belgijskich Ardenach przez arcybiskupa Brukseli – Godfrieda Danneelsa. Jego rodzicami chrzestnymi byli: jego ciotka – Elisabeth d’Udekem d’Acoz i jego kuzyn – Wilhelm, następca tronu Luksemburga.
Życiorys.
Uczęszczał do Sint-Jan Berchmanscollege w Brukseli. Od 2012 uczęszczał do szkoły Eureka, placówki dla dzieci z trudnościami w uczeniu się, znajdującej się w Kessel-Lo. Od 2020 uczęszcza do International School of Brussels, w którym zamierza uzyskać maturę w trybie międzynarodowym.
Życie prywatne.
Książę Emmanuel włada biegle językiem francuskim, niderlandzkim i angielskim. Mieszka wraz z rodzicami, bratem i siostrą w zamku Laeken. Uprawia kolarstwo, narciarstwo, tenis, żeglarstwo i judo. Gra także na saksofonie.

</doc>
<doc id="808450" url="https://pl.wikipedia.org/wiki?curid=808450" title="Kawasaki T-4">
Kawasaki T-4

Kawasaki T-4 – japoński samolot szkolno-treningowo produkowany przez wytwórnię Kawasaki. Pierwszy prototyp (XT-4) został oblatany 29 lipca 1985. Produkcja seryjna rozpoczęła się w styczniu 1988 i w tym samym roku dostarczono pierwszą partię samolotów; zakończono ją w 2003. Samolot nie posiada uzbrojenia stałego, na dwóch podskrzydłowych i jednym podkadłubowym węźle może przenosić zbiorniki paliwa do 120 galonów, aparaturę do wykrywania skażeń, pojemniki na bagaż, z wyrzutniami środków zakłócających lub z karabinami maszynowymi. Służy jako samolot do szkolenia zaawansowanego i łącznikowy w dywizjonach bojowych. Używany także przez lotniczy zespół akrobacyjny „JASDF Blue Impulse”.

</doc>
<doc id="808451" url="https://pl.wikipedia.org/wiki?curid=808451" title="Henin">
Henin

Henin – wieś w Polsce położona w województwie lubelskim, w powiecie opolskim, w gminie Poniatowa.
W latach 1975–1998 miejscowość administracyjnie należała do ówczesnego województwa lubelskiego.
Uwaga: Współczesna wieś Henin stanowi zaledwie 25% dawnej wsi Henin, podczas gdy jej główną część (75%) włączono 1 grudnia 1979 do Poniatowej. Do 1956 roku oraz w latach 1973–1979 Henin stanowił jedną, samodzielną wieś, natomiast w latach 1956–72 oba Heniny (w całości) były częścią Poniatowej.
Historia.
Henin to dawna kolonia. W latach 1867–1954 należała do gminy Karczmiska w powiecie nowoaleksandryjskim / puławskim, początkowo w guberni lubelskiej, a od 1919 w woj. lubelskim. Tam 14 października 1933 weszły w skład gromady o nazwie "Kraczewice" w gminie Karczmiska, składającej się ze wsi Kraczewice, folwarku Kraczewice, kolonii Kliny Kraczewskie, kolonii Spławy i kolonii Henin. Następnie gromadę Kraczewice przemianowano na "Kraczewice Prywatne".
Podczas II wojny światowej Henin włączono do Generalnego Gubernatorstwa (dystrykt lubelski, Kreis Pulawy). W 1943 roku liczba mieszkańców Dorfgemeinde Kraczewice Prywatne wynosiła 1018. Po wojnie ponownie w województwie lubelskim, już jako samodzielna gromada "Henin", jedna z 31 gromad gminy Karczmiska w powiecie puławskm.
W związku z reformą znoszącą gminy jesienią 1954 roku, Henin włączono do nowo utworzonej gromady Poniatowa. 13 listopada 1954 gromada Poniatowa weszła w skład nowo utworzonego powiatu opolsko-lubelskiego w tymże województwie.
1 stycznia 1956 gromadę Poniatowa zniesiono w związku z nadaniem jej statusu osiedla, przez co Henin stał się integralną częścią Poniatowej. 18 lipca 1962 Poniatowa otrzymała prawa miejskie, w związku z czym Henin stał się obszarem miejskim.
1 stycznia 1973, w związku z kolejna reformą administracyjną kraju, Henin (179 ha) wyłączono z Poniatowej, włączając go do nowo utworzonej gminy Poniatowa. W latach 1975–1979 należał administracyjnie do województwa lubelskiego.
1 grudnia 1979 główną część Henina (133,88 ha z 179 ha lub 75% obszaru) włączono z powrotem do Poniatowej, natomiast pozostałe 25% tworzy nadal samodzielną wieś Henin w gminie Poniatowa.

</doc>
<doc id="808452" url="https://pl.wikipedia.org/wiki?curid=808452" title="Dwuwiciowce">
Dwuwiciowce



</doc>
<doc id="808454" url="https://pl.wikipedia.org/wiki?curid=808454" title="Storczyk blady">
Storczyk blady

Storczyk blady ("Orchis pallens" L.) – gatunek rośliny z rodziny storczykowatych ("Orchidaceae"). We florze Polski gatunek rodzimy.
Rozmieszczenie geograficzne.
Rośnie w górach Europy i Azji Zachodniej. Zasięg jego występowania rozciąga się od Hiszpanii po Kaukaz. Na południu sięga po południowe Włochy, Peloponez i południową Turcję. Północna granica zasięgu biegnie przez środkowe Niemcy i południową Polskę. W Polsce najdalej na północ wysunięte stanowisko znajduje się na Wyżynie Miechowskiej (na terenie obszaru Natura 2000 „Kalina-Lisiniec”). Wszystkie pozostałe stanowiska znajdują się w zachodniej części Karpat i na ich Pogórzu. Stanowisk tych podano 31, jednak na ośmiu z nich gatunek ten już wyginął. Najliczniej występuje na Pogórzu Śląskim i na Pogórzu Rożnowskim (w dolinie Dunajca koło Wojnicza i Tęgoborza), poza tym na Pogórzu Wiśnickim (na Panieńskiej Górze) i na jednym stanowisku w Kotlinie Żywieckiej. Najwyżej położone stanowisko w Polsce znajdowało się na Wielkim Kopieńcu (1280 m) w Tatrach, jednakże już wyginął na nim.
Biologia i ekologia.
Bylina, geofit cebulkowy. Roślina przywiązana jest do podłoża bogatego w węglan wapnia. Gatunek górski, występujący głównie w reglu dolnym i górnym. Preferuje stanowiska lekko zacienione. W Polsce występuje przede wszystkim w zbiorowiskach leśnych i zaroślowych oraz w murawach kserotermicznych. Kwitnie od kwietnia do czerwca. Kwiaty imitują kwiaty roślin miododajnych, jednakże roślina nie wytwarza nektaru. Zapylana jest głównie przez trzmiele. Procent zawiązywanych owoców – średni. Rozmnaża się przede wszystkim przez nasiona, w niewielkim tylko stopniu wegetatywnie. Liczba chromosomów 2n = 40.
Tworzy mieszańce z storczykiem męskim ("Orchis mascula") i podkolanem zielonawym "({Platanthera chlorantha)", a także z "Orchis provincialis" i "Orchis spitzelii".
Zagrożenia i ochrona.
Roślina objęta jest w Polsce ścisłą ochroną gatunkową. Kategorie zagrożenia:
Mimo niezbyt licznych stanowisk nie zalicza się w Polsce do gatunku bezpośrednio zagrożonego wyginięciem, lecz tylko narażonego. Populacje na Pogórzu Cieszyńskim, w Kotlinie Żywieckiej i w dolinie Dunajca są bowiem dość liczne. Np. na wzgórzu Bucze na Pogórzu Śląskim oraz na Panieńskiej Górze na Pogórzu Wiśnickim liczba osobników w populacji wynosi około tysiąca, a na Machowej w Cisownicy (Pogórze Śląskie) i na górze Matysce w Kotlinie Żywieckiej przekracza 3 tysiące. Zagrożony jest przez zastępowanie naturalnych lasów mieszanych sadzonymi lasami iglastymi, a czasami także przez przesadzanie okazów z naturalnego środowiska do przydomowych ogródków.

</doc>
<doc id="808460" url="https://pl.wikipedia.org/wiki?curid=808460" title="Dyplomacja czekowa">
Dyplomacja czekowa

Dyplomacja czekowa (ang. "checkbook diplomacy") - termin stosowany do określenia polityki międzynarodowej realizowanej za pomocą środków finansowych.
Został użyty po raz pierwszy na określenie rodzaju zaangażowania się Niemiec i Japonii w I wojnę w Zatoce Perskiej. Państwa te, z uwagi na swoją przeszłość, unikały zaangażowania wojskowego, w zamian za to dostarczając środki finansowe na wykonanie operacji.

</doc>
<doc id="808463" url="https://pl.wikipedia.org/wiki?curid=808463" title="Behawioralny komponent postawy">
Behawioralny komponent postawy

Behawioralny komponent postawy – jest to mniej lub bardziej jednorodny zespół dyspozycji do określonego zachowania się wobec przedmiotu postawy. 
Postawy o wyraźnie skrystalizowanym komponencie behawioralnym, to postawy wobec przedmiotów i sytuacji związanych z naszym codziennym doświadczeniem w ten sposób, iż stan rzeczy, wobec których te postawy się odnoszą, są zależne od naszych własnych zachowań bądź relacja między nami a przedmiotem postawy zależy od naszych zachowań. Człowiek żyjący w układzie stosunków społecznych, które mu zasadniczo nie odpowiadają, ale niemający własnego przekonania na ten układ stosunków wpływu, będzie miał postawy czysto poznawcze (o silnym ładunku negatywnym) – rzadko postawy o wyraźnie skrystalizowanym komponencie behawioralnym.

</doc>
<doc id="808464" url="https://pl.wikipedia.org/wiki?curid=808464" title="Franciszek Aleksandrowicz">
Franciszek Aleksandrowicz

Franciszek Aleksandrowicz (ur. 4 grudnia 1856 we Lwowie, zm. 3 stycznia 1927 w Krakowie) – generał dywizji Wojska Polskiego, kawaler Orderu Virtuti Militari.
Życiorys.
Urodził się 4 grudnia 1856 we Lwowie, w rodzinie Józefa i Adeli z Szindlerów. Ukończył pięć klas w c. k. Gimnazjum w Kołomyi. 1 stycznia 1874 został asenterowany do cesarskiej i królewskiej Armii. Ukończył Niższą Realną Szkołę Wojskową w Koszycach. 1 listopada 1875 został mianowany kadetem, a 1 maja 1876 awansowany na zastępcę oficera. Na stopień porucznika został mianowany ze starszeństwem z 1 listopada 1876 i wcielony do 24 Galicyjskiego Pułku Piechoty, który wówczas stacjonował w Budapeszcie. Od 1 października 1887 dowodził kompanią, a od 6 czerwca 1897 batalionem. W 1896 w Wiedniu zdał egzamin na oficera sztabowego. Zakończył Akademię Sztabu Generalnego w Wiedniu. W latach 1906–1909 był komendantem 11 Pułku Piechoty Obrony Krajowej Jičín w Jičínie. 1 lipca 1909 na własne żądanie został przeniesiony w stan spoczynku. 4 czerwca 1912 został mianowany tytularnym generałem majorem. Po wybuchu I wojny światowej został powołany do służby czynnej (reaktywowany) i 12 września 1914 mianowany komendantem 4 Brygady Pospolitego Ruszenia, wchodzącej w skład załogi Twierdzy Kraków. 1 stycznia 1915 został członkiem i przewodniczącym Najwyższego Trybunału Wojskowego w Wiedniu. Od 15 kwietnia 1917 do 20 października 1918 pełnił funkcję przewodniczacego Komisji Zażaleń w Morawskiej Ostrawie (referat metalowy).
Od 5 listopada 1918 dowódca Wojsk Polskich na Śląsku. Tego samego dnia przybył do Białej i Bielska. Na polecenie Rady Narodowej Księstwa Cieszyńskiego 17 listopada pod jego dowództwem wkroczyło polskie wojsko do Bielska, które stało w opozycji do propolskich dążeń większości mieszkańców Księstwa Cieszyńskiego. 26 listopada nakazał władzom miasta Bielska by ponownie powiesili zerwanego orła polskiego z gmachu poczty. Ze względu na skomplikowaną sytuację polityczną na terenie „bielsko-bialskiej niemieckiej wyspy językowej” sprawował militarny nadzór nad regionem do 7 grudnia 1918, kiedy to niemiecki burmistrz Bielska Edmund Eichler złożył ślubowanie na wierność rządowi polskiemu w Warszawie. 
Od stycznia do kwietnia 1919 dowódca Grupy Operacyjnej. 5 marca 1919 został przyjęty z dniem 1 listopada 1918 do Wojska Polskiego z zatwierdzeniem posiadanego stopnia generała podporucznika ze starszeństwem od dnia 4 czerwca 1912. W marcu 1919 na czele oddziałów wojskowych wyruszył z Żywca na odsiecz Lwowa. Od 25 kwietnia 1919 dowodził 4 Dywizją Piechoty na froncie małopolskim. Po początkowych sukcesach doznał niepowodzeń. 13 grudnia 1919 Naczelny Wódz zwolnił go ze stanowiska i oddał do dyspozycji Ministerstwa Spraw Wojskowych. 7 kwietnia 1920 został przydzielony do Stacji Zbornej w Warszawie. 1 maja 1920 został zatwierdzony z dniem 1 kwietnia 1920 w stopniu generała podporucznika, w grupie oficerów byłej armii austro-węgierskiej. 14 października 11920 został przydzielony do Centralnej Komisji Kontroli Stanów przy MSWojsk. 25 stycznia 1921 minister spraw wojskowych generał porucznik Kazimierz Sosnkowski podziękował mu za położone zasługi na zajmowanych stanowiskach i udzielił urlopu od 1 lutego do 31 marca 1921. Z dniem 1 kwietnia 1921 został przeniesiony w stały stan spoczynku, w stopniu generała podporucznika. 26 października 1923 Prezydent RP Stanisław Wojciechowski zatwierdził go w stopniu generała dywizji.
Mieszkał w Krakowie przy ul. Łobzowskiej 29. Został pochowany na Cmentarzu Rakowickim (kwatera HE, rząd zach.).
Był dwukrotnie żonaty. Z pierwszego związku miał córkę Irenę (ur. 2 maja 1889). Po raz drugi ożenił się z Marią z Gregorowiczów (1869–1951), z którą miał syna Karola (ur. 13 października 1902).

</doc>
<doc id="808465" url="https://pl.wikipedia.org/wiki?curid=808465" title="Herb Maroka">
Herb Maroka

Herb Maroka to oficjalnie godło marokańskiej rodziny królewskiej. Zostało wprowadzone 14 sierpnia 1957. Zostało stworzone przez artystów Gauthiera i Hainauta i przedstawia zielony pentagram na czerwonym tle przed górami Atlas i wschodzącym słońcem. Na górze znajduje się królewska korona. Tarczę herbu przytrzymują dwa lwy w naturalnych kolorach. Na dole znajduje się werset Koranu „Jeśli chwalicie Boga, Bóg da Wam zwycięstwo” (wers 7, sura 47).

</doc>
<doc id="808469" url="https://pl.wikipedia.org/wiki?curid=808469" title="6 Niemiecka Armia Pancerna">
6 Niemiecka Armia Pancerna



</doc>
<doc id="808475" url="https://pl.wikipedia.org/wiki?curid=808475" title="Śląski Związek Gmin i Powiatów">
Śląski Związek Gmin i Powiatów

Śląski Związek Gmin i Powiatów (ŚZGiP) – stowarzyszenie, którego priorytetowym zadaniem jest działalność na rzecz rozwoju województwa Śląskiego, a przede wszystkim społeczności lokalnych i samorządów terytorialnych. Od 8 czerwca 1995 r. przewodniczącym stowarzyszenia przez 20 lat był Zygmunt Frankiewicz, były prezydent Gliwic, następnie w latach 2015 - 2019 r. Jacek Krywult, były prezydent miasta Bielsko-Biała, a obecnie (od marca 2019 r.) funkcję przewodniczącego pełni Piotr Kuczera, prezydent Rybnika.
Śląski Związek Gmin i Powiatów aktualnie zrzesza 142 jednostki samorządu terytorialnego (stan na sierpień 2021 r.) z województwa śląskiego (w tym wszystkie 19 miast na prawach powiatu), które łącznie zamieszkuje ok. 4 mln osób. Pod względem skali działalności, jak i liczby ludności zamieszkującej obszar jego działalności, ŚZGiP jest największą regionalną organizacją samorządową w Polsce.

</doc>
<doc id="808481" url="https://pl.wikipedia.org/wiki?curid=808481" title="Vanessa Hudgens">
Vanessa Hudgens

Vanessa Anne Hudgens (ur. 14 grudnia 1988 w Salinas) – amerykańska aktorka, piosenkarka, modelka, tancerka i producentka. Znana m.in. z roli Gabrielli Montez w serii filmów "High School Musical".
Życiorys.
Urodziła się w Salinas, mieście położonym w zachodniej części Kalifornii. Jest córką strażaka Grega Hudgens i biznesmenki Giny Guanco. Z powodu szybko rozwijającej się kariery, wraz z całą rodziną przeprowadziła się do Los Angeles. Ma młodszą siostrę Stellę, która również jest aktorką.
Mając siedem lat, została posłana przez rodziców do szkoły o profilu aktorskim, a rok później zaczęła grać w teatrze. W wieku 12 lat wyprowadziła się od rodziców, by móc podróżować zawodowo. W tym czasie mieszkała z opiekunką. Od siódmej klasy szkoły podstawowej miała indywidualny tok nauczania z powodu swojej aktorskiej kariery
Kariera.
Będąc dzieckiem, pracowała jako modelka, prezentowała wtedy ubrania projektantów dziecięcych. Wystąpiła również w reklamie sklepu odzieżowego "Old Navy" i produktów firmy kosmetycznej "Neutrogena". Później stała się modelką marki "Red" by Marc Ecko oraz linii odzieżowej amerykańskiej sieci sklepów Sears.
Zadebiutowała jako rolą Noel w filmie "Trzynastka". Później wystąpiła w filmie "Thunderbirds" jako Tin-tin. Popularność zyskała dzięki roli Gabrielli Montez w trzech disneyowskich produkcjach: "High School Musical", "High School Musical 2" i "". Wkrótce po premierze filmu "High School Musical", piosenki wykonywane przez Hudgens w duecie z Zakiem Efronem trafiły na amerykańskie listy przebojów. Ścieżkę dźwiękową promował przebój "Breaking Free". Z kolei za występ w trzeciej części filmu była w 2009 nominowana do nagród MTV Movie Awards 2009 w dwóch kategoriach: "Najlepsza przełomowa rola żeńska" i "Najlepszy pocałunek" (wraz z Zakiem Efronem).
We wrześniu 2006 nakładem wytwórni Hollywood Records wydała debiutancki, solowy album pt. "V". W pierwszym tygodniu po premierze sprzedano 70 tys. egzemplarzy płyty. Nagrała dwa teledyski do singli: "Come Back to Me" i "Say Ok". Pierwszy klip ukazał się w dniu premiery filmu "Dziewczyny Cheetah 2", zaś drugi został zaprezentowany podczas premiery filmu "Wskakuj!". Jej piosenka "Let’s Dance" została użyta do promocji programu "Dancing with the Stars".
1 lipca 2008 wydała drugi album pt. "Identified," wyprodukowany przez Hollywood Records. Pierwszym singlem z płyty był utwór "Sneakernight". Pojawiła się też w serialu "Drake and Josh". W 2009 premierę miał film "Bandslam", w którym zagrała Sam.
Od 2014 jest twarzą marki odzieżowej BONGO. W 2014 zdobyła nominację do nagrody "MTV Movie Awards 2014" w kategorii "Najlepszy pocałunek" (wraz z Ashley Benson i Jamesem Franco) za film "Spring Breakers". W styczniu 2015 wystąpiła w spektaklu "Gigi", gdzie zagrała główną rolę. Spektakl miał swoją premierę na Broadwayu.
W 2018 pojawiła się w filmie "Teraz albo nigdy".
Życie prywatne.
Od 2006 do 2010 spotykała się z aktorem Zakiem Efronem, którego poznała na planie produkcji Disneya "High School Musical". W 2012 zaczęła spotykać się z Austinem Butlerem, z którym rozstała się na początku 2020.
Filmografia.
Role teatralne.
Źródło:

</doc>
<doc id="808483" url="https://pl.wikipedia.org/wiki?curid=808483" title="Most Oporowski">
Most Oporowski

Most Oporowski – most łączący wrocławskie osiedla Oporów i Grabiszyn. Most znajduje się nad rzeką Ślęzą we Wrocławiu. Przy nim znajduje się pętla tramwajowa "Oporów" (linie 4, 5 i 20)
Konstrukcja mostu jest dwuprzęsłowa, elementami nośnymi są belki wolnopodparte współpracujące z płytą żelbetową. Jest to most drogowy, położony w ciągu ulic: Grabiszyńskiej - Solskiego.

</doc>
<doc id="808487" url="https://pl.wikipedia.org/wiki?curid=808487" title="Luigi Cherubini">
Luigi Cherubini

Maria Luigi Carlo Zenobio Salvatore Cherubini (ur. 8 września lub 14 września 1760 we Florencji, zm. 15 marca 1842 w Paryżu) – włoski kompozytor, znany przede wszystkim z twórczości operowej i religijnej.
Życiorys.
Pierwszym nauczycielem Cherubiniego był jego ojciec, klawesynista we florenckim Teatro della Pergola, następnie uczył się u Bartolomea i Alessandra Felicich. Odbył studia u Sartiego w Bolonii. W czasie studiów komponował muzykę kościelną. Pierwszą operę "Quinto Fabio" wystawił bez powodzenia w 1780. W kolejnych latach skomponował kolejnych 9 oper, wystawionych w różnych włoskich teatrach. W 1785 otrzymał stanowisko nadwornego kompozytora królewskiego w Londynie, gdzie wystawił kolejne swoje dzieła. W 1787 przeniósł się do Paryża, z którym był związany do końca życia. W tym czasie zmienił styl komponowanych oper z włoskiego na francuski; już pierwsza skomponowana dla Paryża opera "Démophoon" należała do gatunku opéra comique, któremu pozostał wierny do końca twórczości. W 1806 odwiedził Wiedeń w związku z prapremierą skomponowanej na zamówienie tamtejszej opery "Faniski", poznając Haydna i Beethovena, którzy cenili jego twórczość. Od 1822 był dyrektorem Konserwatorium Paryskiego. Komponowanie oper zarzucił po niepowodzeniu "Ali-Baby" w 1833; zwrócił się wówczas ku muzyce religijnej i kameralnej. Ostatnim znaczącym utworem Cherubiniego, skomponowanym w 1836, było "Requiem d-moll". Został pochowany na paryskim cmentarzu Père-Lachaise.
Odznaczony został Legią Honorową w stopniu kawalera (1814), oficera (1829) i komandora (1842).
Znaczenie.
Cherubini przyczynił się znacząco do rozwoju muzyki francuskiej, zwłaszcza gatunku opéra comique. Jego twórczość znalazła uznanie Haydna, który nazywał go „swoim drogim synem” i Beethovena, który uważał go za „pierwszego spośród współczesnych”. Opera Cherubiniego "Lodoïska" wywarła wpływ na "Fidelia" Beethovena. Dzieła Cherubiniego popadły szybko w zapomnienie i tylko nieliczne z nich ("Lodoïska", "Dwa dni", "Medea") pojawiają się na scenach operowych współcześnie. "Medea" wystawiana była od połowy XIX w. w wersji ze śpiewanymi recytatywami, dopisanymi w stylu wagnerowskim przez Franza Paula Lachnera lub w wersji włoskiej, z recytatywami Luigiego Arditiego. W XX w. powstała kolejna przeróbka opery – recytatywy Lachnera opatrzono tekstem włoskim. W takiej wersji śpiewała partię Medei Maria Callas, przywracając utwór scenie i tworząc jedną z najważniejszych kreacji w swojej karierze. Oryginalną wersję "Medei" wystawiono w XX w. po raz pierwszy dopiero w 1995, na festiwalu Martina Franca.

</doc>
<doc id="808488" url="https://pl.wikipedia.org/wiki?curid=808488" title="Godło Górskiego Karabachu">
Godło Górskiego Karabachu

Godło Górskiego Karabachu to orzeł w koronie. Na jego piersi znajduje się tarcza z panoramą pasma górskiego i pionowym przedstawieniem flagi Górskiego Karabachu. Na pierwszym planie znajdują się dwie skały "Mamic yev Papik" (Babcia i Dziadek) symbolizujące mieszkańców państwa — kobietę i mężczyznę. Orzeł trzyma w szponach różnego rodzaju produkty rolne m.in. winogrona i pszenicę. Zewnętrzna obręcz to złota wstęga z wypisaną nazwą kraju w języku wschodnioormiańskim.

</doc>
<doc id="808490" url="https://pl.wikipedia.org/wiki?curid=808490" title="Simon Moleke-Njie">
Simon Moleke-Njie



</doc>
<doc id="808492" url="https://pl.wikipedia.org/wiki?curid=808492" title="Journal of Elementology">
Journal of Elementology

Journal of Elementology – kwartalnik Towarzystwa Magnezologicznego im. Prof. Juliana Aleksandrowicza w Lublinie jest wydawany przy współudziale Uniwersytetu Warmińsko-Mazurskiego w Olsztynie (do roku 2001 pod nazwą Biuletyn Magnezologiczny). Czasopismo punktowane (według Journal Citation Reports (2017) - IF 0,684, 5-letni 0,779; MNiSzW – 15 pkt.; Index Copernicus (2016) – 143,09 pkt.), jest abstraktowane przez CAB Abstracts, Index Copernicus International - ICI Journals Master List, Global Health, AGRO-LIBREX, CBR, Polską Bibliografię Lekarską, ICM, Cabell's International. Journal of Elementology - W czasopiśmie zamieszczane są prace oryginalne, doświadczalne, kliniczne i przeglądowe z zakresu przemian związków organicznych i mineralnych. Problematyka badawcza obejmuje związki organiczne i mineralne w ujęciu fizjologiczno-biochemicznym i genetycznym; kompleksową analizę i ocenę uwarunkowań cykli biogeochemicznych, symptomów niedoborów i nadmiarów pierwiastków chemicznych oraz ich antagonistycznych i synergicznych oddziaływań. Publikowane prace poruszają zagadnienia z obszaru nauk medycznych i nauk o zdrowiu; nauk rolniczych, leśnych i weterynaryjnych; nauk przyrodniczych oraz z dziedziny nauk chemicznych. Wszystkie prace opublikowane na stronach czasopisma http://jsite.uwm.edu.pl dostępne bezpłatnie na zasadzie Open Access „Gold” tożsamym z wzorem licencji Creative Commons Uznanie autorstwa – Na tych samych warunkach 4.0 (znanej również jako CC-BY-NC-SA), dostępnej pod adresem http://creativecommons.org/licenses/by-sa/4.0 lub innej wersji językowej tej licencji lub którejkolwiek późniejszej wersji tej licencji, opublikowanej przez organizację Creative Commons. Opublikowane artykuły pogrupowane są w 8 kategoriach: rolnictwo, biologia i mikrobiologia, bioinżynieria zwierząt i rybactwo, żywność, ogrodnictwo i leśnictwo, medycyna i weterynaria, zanieczyszczenia i środowisko, artykuły przeglądowe. Od czerwca 2007 w zeszytach „Journal of Elementology” artykuły naukowe publikowane wyłącznie w języku angielskim.
Historia
Pierwszy egzemplarz czasopisma pod nazwą „Biuletyn magnezologiczny” został opublikowany w 1989 roku w Krakowie i był zaprezentowany na zjeździe założycielskim Polskiego Towarzystwa Magnezologicznego. Pierwszy egzemplarz nie zawierał publikacji naukowych i miał charakter informacyjny. Przedstawiona w nim była biografia prof. Juliana Aleksandrowicza oraz osiągnięcia osób interesujących się problematyką dotyczącą magnezu i innych biopierwiastków. Od 1992 do 1999 roku Biuletyn magnezologiczny w różnym formacie był redagowany przez prof. Tadeusza Kozielca, który w tym okresie pełnił również funkcję Prezesa Zarządu PTMg. Do roku 1996 numeru 7 czasopismo nie posiadało numeru ISSN, 8 grudnia 1996 roku nadano periodykowi nr ISSN 1427-4205. Profesor Kozielec był również autorem pierwszego logo, które po akceptacji Zarządu PTMg zostało umieszczone na okładce czasopisma. Siedzibą redakcji Biuletynu Magnezologicznego w Szczecinie była Katedra i Zakład Medycyny Rodzinnej PAM. W 1999 roku na prośbę ówczesnego Redaktora Naczelnego Biuletynu Magnezologicznego prof. Tadeusza Kozielec Zarząd Główny PTMg, którego prezesem wówczas był prof. Lech Walasek, na zjeździe w Bydgoszczy wyraził zgodę na przeniesienie redakcji biuletynu ze Szczecina do Olsztyna. Od roku 1999 do chwili obecnej Redaktorem Naczelnym czasopisma Naukowego Journal of Elementology (do roku 2003 Biuletynu Magnezologicznego) jest prof. dr hab. Teresa Wojnowska. Od wspomnianego roku czasopismo ukazuje się regularnie 4 razy do roku, nigdy nie miało opóźnienia wydawniczego ani nie wydano numerów łączonych. Od 2001 funkcjonowała strona internetowa czasopisma w 2003 stworzono drugą stronę internetową, która funkcjonowała do roku 2012 oferując już pełny dostęp do streszczeń, a od 2005 roku również do pełnych wersji plików z artykułami (on-line) – dostęp bezpłatny. W roku 2012 w ramach projektu grantu Index Plus - MNiSW do użytku oddano nową stronę internetową, która posiadała możliwość zarządzania całym procesem wydawniczym łącznie z tworzeniem bazy ogólnie dostępnych artykułów naukowych i przypisania ich również do odpowiednich kategorii. W latach 1999 -2006 artykuły są publikowane w języku polskim z angielskim streszczeniem. Od 2007 prace są wydawane w języku angielskim z polskim streszczeniem, a od 2015 wyłącznie w języku angielskim. W 2011 roku wystąpiono o nadanie nr DOI, który właściwie zaczął funkcjonować w 2014 roku, czasopismo otrzymało prefiks 10.5601 i pod tym numerem funkcjonuje do dnia dzisiejszego. Od roku 2012 każdy artykuł jest recenzowany przez minimum dwóch niezależnych recenzentów spoza miejsca afiliacji autorów. Recenzenci wykonują recenzję anonimowo, Autor nie zna Recenzenta. Co kwartał w wersji drukowanej jest publikowana lista recenzentów, w wersji on-line jest dostępna jako lista zbiorcza roczna. W roku 2015 wprowadzono również kontrole artykułów pod względem antyplagiatu z wykorzystaniem oprogramowania Plagiat.pl. W roku 2007 zmienia się szata graficzna czasopisma z jednolitej białej na kolorową każdy zeszyt odpowiada innej porze roku marzec (zielony), czerwiec (czerwony), wrzesień (brązowy), grudzień (granatowy). W roku 2015 przy każdym artykule w nagłówku pojawia się cytacja danego artykułu łącznie z logiem czasopisma. Czasopismo od września 2007 r. znajduje się w bazie SCI, aktualnie podlega ocenie InCites Journal Citation Reports. Pierwszy wskaźnik wpływu Impact factor (IF) w 2010 r. wynosił 0,354 w kolejnych latach 0,378 (2011); 0,281(2012); 0,643 (2013); 0,69 (2014); 0,719 (2015); 0,641(2016); 0,684(2017). Od roku 2013 posiada już 5-letni IF 0,568 (2013); 0,755 (2014); 0,779 (2015); 0,700(2016); 0,779(2017). Bardzo zbliżone wskaźniki wpływu jednoroczne do pięcioletnich świadczą o bardzo stabilnej pozycji omawianego czasopisma na arenie światowej. Ponadto J. Elem. indeksowane jest przez Index Copernicus International 2001(1,92); 2002(1,81); 2003(1,80); 2004(3,08); 2005(2,47); 2006(4,26); 2007(5,11); 2008(5,16); 2009(5,11); 2010(4,89); 2011(11,42); 2012(11,51); 2013(10,85); 2014(13,53) ICV(123,34); 2015 ICV(157,14); 2016(143,09). Ministerstwo Nauki i Szkolnictwa Wyższego oceniło czasopismo J. Elem. odpowiednio w zależności od roku i pozycji na 6 pkt. w 2007-2009 i 15 pkt. 2010 – 2018. Czasopismo znajduje się w bazach renomowanych bibliotek w Polsce i na świecie: EBSCO, ELSEVIER, CAB Abstracts, Global Health, Agro-Librex, CBR, ICM, Polska Bibliografia Lekarska, Science Citation Index Expanded (Sci Search®, SCI-Ex), Web of Science Core Collection (WoSCC), SCOPUS, EMBASE, SCImago Journal Rank (SJR), Cabell’s International.
Zakres merytoryczny prac przyjmowanych w roku 2000
Journal of Elementology (kwartalnik) zamieszcza na swych łamach prace oryginalne, doświadczalne, kliniczne i przeglądowe z zakresu przemian biopierwiastków i dziedzin pokrewnych.
Obecnie
W czasopiśmie zamieszczane są prace oryginalne, doświadczalne, kliniczne i przeglądowe z zakresu przemian związków organicznych i mineralnych. Problematyka badawcza obejmuje związki organiczne i mineralne w ujęciu fizjologiczno-biochemicznym i genetycznym; kompleksową analizę i ocenę uwarunkowań cykli biogeochemicznych, symptomów niedoborów i nadmiarów pierwiastków chemicznych oraz ich antagonistycznych i synergicznych oddziaływań. Publikowane prace poruszają zagadnienia z obszaru nauk medycznych i nauk o zdrowiu; nauk rolniczych, leśnych i weterynaryjnych; nauk przyrodniczych oraz z dziedziny nauk chemicznych.
Funkcje osób w Redakcji Biuletynu Magnezologicznego w Szczecinie w latach 1989 – 1999.
Redaktor Naczelny
Prof. dr hab. Tadeusz Kozielec
Sekretarz
Dr hab. Dariusz Chlubek
Redaktorzy
Prof. dr hab. inż. Andrzej Gregorczyk
dr n.med. Lilia Kotkowiak
dr n.med. Iwona Noceń
lek. Med. Jolanta Późniak
mgr Tadeusz Wojtaszek
Komitet Naukowy
Zbigniew Borzęcki (Lublin), Dariusz Chlubek (Szczecin), Alfreda Graczyk (Warszawa), Józef Koc (Olsztyn), Tadeusz Kozielec (Szczecin), Stanisław Kozłowski (Poznań), Zygmunt Machoy (Szczecin), Tadeusz Mikulski (Szczecin), Andrzej Milewicz (Wrocław), Grzegorz A. Nowak (Olsztyn), Wanda Nowak (Szczecin), Andrzej Papierkowski (Lublin), Andrzej Rajewski (Poznań), Zbigniew Rutkowski (Wrocław), Aleksander B. Skotnicki (Kraków), Stanisław Stanosz (Szczecin), Lech Walasek (Bydgoszcz), Teresa Wojnowska (Olsztyn),
Funkcje osób w Redakcji Journal of Elementology w Olsztynie (do roku 2003 Biuletynu Magnezologicznego) w latach 1999-2018.

</doc>
<doc id="808493" url="https://pl.wikipedia.org/wiki?curid=808493" title="Chyliny Leśne">
Chyliny Leśne

Chyliny Leśne – część wsi Chyliny w Polsce, położona w województwie mazowieckim, w powiecie makowskim, w gminie Szelków.
W latach 1975–1998 Chyliny Leśne administracyjnie należały do województwa ostrołęckiego.

</doc>
<doc id="808494" url="https://pl.wikipedia.org/wiki?curid=808494" title="Piłkarz roku w Bułgarii">
Piłkarz roku w Bułgarii

Piłkarz roku w Bułgarii – coroczny plebiscyt na najlepszego bułgarskiego piłkarza grającego w kraju lub poza jego granicami. O wyniku plebiscytu decydują głosy oddane przez dziennikarzy prasowych i telewizyjnych, zajmujących się sportem.
W latach 1961–1975 organizatorem był magazyn "Futbol", od 1975 do 1998 – magazyn "Start", a od 1999 pieczę nad plebiscytem obejmują oba te czasopisma.
Piłkarzem, który najczęściej był wyróżniany tytułem, jest Dimityr Berbatow (siedem razy). Kolejne miejsca zajmują Christo Stoiczkow (pięć razy) oraz Christo Bonew (trzy razy). W rywalizacji klubowej najwięcej zwycięstw notowały CSKA Sofia i Lewski Sofia, których zawodnicy wygrywali ośmiokrotnie.
Tylko raz zwycięzcą klasyfikacji okazał się piłkarz nieprofesjonalny. W 2011 zwyciężył 53-letni Bojko Borisow, urzędujący premier kraju, występujący okazjonalnie w klubie Witosza Bańska Bystrzyca. Borisow stwierdził, że był to protest przeciwko bardzo słabym wynikom reprezentacji Bułgarii. W 2011 drużyna narodowa zajęła ostatnie miejsce w grupie eliminacyjnej do Euro 2012 i spadła na najniższe w historii miejsce w rankingu FIFA (85). Jednak po interwencji samego Borisowa wybór ten anulowano. Piłkarzem roku został Nikołaj Michajłow, którego ojciec Borisław otrzymał tę samą nagrodę dwadzieścia pięć lat wcześniej.

</doc>
<doc id="808496" url="https://pl.wikipedia.org/wiki?curid=808496" title="Barbara McNair">
Barbara McNair

Barbara McNair, właśc. Barbara Joan McNair (ur. 4 marca 1934 w Chicago, zm. 4 lutego 2007 w Los Angeles stan Kalifornia) – amerykańska piosenkarka jazz i pop oraz aktorka.
Studiowała muzykę w Chicago stan Illinois, jej wielka kariera zaczęła się wraz z wygraną w konkursie młodych talentów.
Stała się znana dzięki licznym rolom w serialach telewizyjnych oraz później filmach kinowych. Była także popularnym prezenterem telewizyjnym i prowadziła programy w latach 60. rekordy popularności.
Pod koniec życia zmagała się z rakiem gardła, który stał się przyczyną jej śmierci.

</doc>
<doc id="808502" url="https://pl.wikipedia.org/wiki?curid=808502" title="Liga Katolicka (Niemcy)">
Liga Katolicka (Niemcy)

Liga Katolicka – związek katolickich książąt Rzeszy, zawarty w 1609 r. w Monachium przez katolickich książąt duchownych (założycielami byli książę elektor-arcybiskup Kolonii, książę elektor-arcybiskup Trewiru, książę elektor-arcybiskup Moguncji) oraz książę Bawarii Maksymilian I jako jej przywódcy, występujący przeciwko Unii Protestanckiej (zwanej niekiedy Unią Ewangelicką), kierowanej przez elektora Palatynatu Fryderyka IV. Liga Katolicka powstała rok po zawiązaniu Unii Protestanckiej. Była wspierana przez Habsburgów hiszpańskich i austriackich oraz Państwo Kościelne i Rzeczpospolitą Obojga Narodów.

</doc>
<doc id="808503" url="https://pl.wikipedia.org/wiki?curid=808503" title="Liga Katolicka (Francja)">
Liga Katolicka (Francja)

Liga Katolicka (Liga Święta) – organizacja założona we Francji przez ród Gwizjuszów w 1576 do walki z protestanckimi hugenotami, dowodzonymi przez Henryka IV, króla Nawarry. Wspierana przez Hiszpanów i Państwo Kościelne opanowała w 1588 Paryż, zmuszając króla Henryka III Walezjusza do ucieczki. Liga rozwiązała się, gdy Henryk IV przeszedł w 1593 na katolicyzm.

</doc>
<doc id="808511" url="https://pl.wikipedia.org/wiki?curid=808511" title="Droga wojewódzka nr 534">
Droga wojewódzka nr 534

Droga wojewódzka nr 534 (DW534) – droga wojewódzka łącząca Grudziądz z Rypinem. Na krótkim odcinku w Golubiu-Dobrzyniu ma wspólny przebieg z drogą DW554. W latach 2009-2011 przebudowana na długości 75 km. Droga przebiega przez 5 powiatów: grodzki Grudziądz, grudziądzki (gminy: Grudziądz, Gruta i Radzyń Chełmiński), wąbrzeski (gminy: Ryńsk i Dębowa Łąka), golubsko-dobrzyński (gminy: Golub-Dobrzyń i Radomin) i rypiński (gminy Brzuze i Rypin).

</doc>
<doc id="808518" url="https://pl.wikipedia.org/wiki?curid=808518" title="Lista najwyższych budynków w Brisbane">
Lista najwyższych budynków w Brisbane

Brisbane jest trzecim co do wielkości miastem w Australii. Obecnie w mieście istnieją 3 wieżowce o wysokości całkowitej powyżej 250 metrów, 7 wieżowców o wysokości całkowitej powyżej 200 metrów, 19 wieżowców o wysokości całkowitej powyżej 150 metrów i łącznie ponad 60 budynków o wysokości całkowitej powyżej 100 metrów.
Planowane lub budowane wieżowce.
Wieżowce powyżej 100 metrów całkowitej wysokości, które są w trakcie budowy:

</doc>
<doc id="808519" url="https://pl.wikipedia.org/wiki?curid=808519" title="Buje">
Buje

Buje (wł. Buie) – miasto w Chorwacji, w żupanii istryjskiej, siedziba miasta Buje. Jest położone na północnym zachodzie półwyspu Istria. W 2011 roku liczyło 2671 mieszkańców.
Geografia.
Buje położone jest na północnym zachodzie półwyspu Istria, 13 km od Umagu i od Morza Adriatyckiego i 4 km od granicy ze Słowenią.
Miasto jest podzielone na kilka części. Te dzielnice to:
Gospodarka.
Najsłynniejsza fabryka to Digitron, która produkuje sprzęt elektroniczny – kieszonkowe komputery i kalkulatory. Fabryka Bifix produkuje farby, lakiery, tynki ozdobne. Ważną gałęzią gospodarki jest rolnictwo, zwłaszcza winnice i gaje oliwne.
Kultura.
W mieście jest kino i biblioteka publiczna. Są też dwa duże kościoły.
Stare miasto Buje było umocnione kamieniami. Jego część przetrwała do współczesnych czasów.

</doc>
<doc id="808523" url="https://pl.wikipedia.org/wiki?curid=808523" title="Stóra Dímun">
Stóra Dímun

Stóra Dímun ( wym. , duń. "Store Dimon") – wyspa pochodzenia wulkanicznego. Wchodzi w skład archipelagu Wysp Owczych, będącego terytorium zależnym Danii. Zamieszkuje ją 8 osób, a jej powierzchnia wynosi 2,6 km². "Stóra" z języka farerskiego oznacza "Duża", natomiast "Dímun" zawierać może w sobie celtycki przedrostek "di" oznaczający "dwa". Nazwę wyspy można zatem tłumaczyć, jako "Większa z Dwóch" w kontraście do Lítla Dímun ("Mniejsza z Dwóch").
Geografia.
Pomimo niewielkiego rozmiaru wyspa jest zróżnicowana pod względem rzeźby terenu. Jej północna część jest wypiętrzona, znajduje się tam jej najwyższy punkt – szczyt Høgoyggj (396 m n.p.m.). Prócz niego na wyspie znajdują się jeszcze dwa inne wzniesienia – Á Kletti (308 m n.p.m.) oraz Húgvan (288 m n.p.m.). Południowo-wschodnia część wyspy jest również wyniesiona wysoko, ponad 300 m n.p.m., południowo-zachodnia zaś jest znacząco obniżona. Znajduje się tam płaska dolina, położona na około 100 m n.p.m., gdzie mógł osiedlić się człowiek.
Położenie.
Wyspa Stóra Dímun leży na południe od wysp Skúvoy oraz większej Sandoy. Jest od nich oddzielona wodami fiordu-cieśniny Dímunarfjørður. Na południu znajdują się zaś bliższa Lítla Dímun oraz Suðuroy. By dotrzeć do ostatniej z nich należy pokonać wody Suðuroyarfjørður. Na wschód i na zachód od omawianej wyspy rozpościerają się wody Oceanu Atlantyckiego.
Historia.
Wyspa Stóra Dímun jest jednym z pierwszych miejsc osiedlania się ludzi na Wyspach Owczych. Została skolonizowana przed rokiem 1200. Wspomina o niej islandzka "Saga o Wyspach Owczych" ("Færeyinga Saga"). Swoje gospodarstwo mieli tam mieć bracia Beinir i Brestir. Drugi z nich był ojcem Sigmundura Brestissona, który w roku 999 schrystianizował Wyspy Owcze. Obaj bracia pochodzili ze Skúvoy. Zostali później zabici, a zarząd nad wyspą przypadł Havgrímurowi z Suðuroy. Havgrímura zastąpił później jego syn, Øssur Havgrímsson, zabity w akcie zemsty przez wspomnianego Sigmundura Brestissona.
Na wyspie jedyną osadą jest Dímun, zamieszkany przez ową rodzinę farmerską. Kiedyś mieszkało tu znacznie więcej osób, jeszcze w XIII wieku, wiadomo, że było to kilkanaście rodzin, jednak dziś pozostała już tylko jedna. Do 1920 roku dobrze zachowane były ruiny starego kościoła, jednak dziś pozostał po nim jedynie fundament.

</doc>
<doc id="808524" url="https://pl.wikipedia.org/wiki?curid=808524" title="Stefano della Bella">
Stefano della Bella

Stefano della Bella (ur. 18 maja 1610 we Florencji; zm. tamże 12 lipca 1664) – włoski rytownik, znany zwłaszcza z rycin o tematyce militarnej.
Urodzony we Florencji początkowo kształcił się na złotnika, lecz ostatecznie został grawerem. Studiował rytowanie u Remigio Cantagalliniego, razem z Jacques’em (Jakubem) Callotem, którego prace wywarły silny wpływ na ówczesnych twórców rycin. Dzięki mecenatowi Wawrzyńca Wspaniałego przez trzy lata kształcił się w Rzymie.
W roku 1642 wyjechał do Paryża, gdzie kardynał Richelieu zaangażował go do zilustrowania oblężenia i zdobycia miasta Arras przez wojska królewskie. Po dłuższym pobycie w Paryżu wrócił do Florencji i otrzymał stałą pensję jako nauczyciel rysunku w domu Medyceuszy.
Znany jest z ponad tysiąca pozostawionych rycin.
Linki zewnętrzne.
Prace Stefano della Bella - wersja cyfrowa na Polona.pl

</doc>
<doc id="808525" url="https://pl.wikipedia.org/wiki?curid=808525" title="Lista najwyższych budynków w Gold Coast">
Lista najwyższych budynków w Gold Coast

Gold Coast jest miastem we wschodniej Australii. Jest to znany na świecie kurort, w którym stoi najwyższy budynek w kraju i przy okazji najwyższy na świecie budynek 
mieszkalny. Q1 Tower, stoi tutaj od 2005 roku. Przewyższa od dwukrotnie drugi w kolejce najwyższy budynek w tym mieście, Skyline North Tower. W mieście tym obecnie znajdują się praktycznie tylko wieżowce mieszkalne. Poszczególnymi wyjątkami są niższe budynki, które zazwyczaj są hotelami, a niezwykle rzadko biurowcami. Powstają tu one on początków lat 80. i cały czas budowane są nowe. Szczególnie w ostatnich latach proces ten nasila się. 

</doc>
<doc id="808530" url="https://pl.wikipedia.org/wiki?curid=808530" title="Wszechnica Mazurska w Olecku">
Wszechnica Mazurska w Olecku

Wszechnica Mazurska w Olecku – pierwsza niepaństwowa uczelnia wyższa w północno-wschodniej Polsce, istniejąca w latach 1992–2013.
Prowadziła kierunki kształcenia: pedagogika, zarządzanie, ochrona środowiska, filologia, administracja, wychowanie fizyczne. Uczelnia w 1998 roku zajęła 10. miejsce w rankingu 159 najlepszych wyższych niepaństwowych szkół niebiznesowych.
Wydawała czasopismo naukowe „Episteme” poświęcone zagadnieniom naukowym i społecznym.
Tradycją uczelni były organizowane dorocznie w maju lub w czerwcu Juwenalia oraz Festiwal Nauki i Sztuki odbywający się jesienią.
W 2009 r. miała miejsce trzecia edycja Festiwalu Nauki i Sztuki.

</doc>
<doc id="808531" url="https://pl.wikipedia.org/wiki?curid=808531" title="Lista najwyższych budynków w Melbourne">
Lista najwyższych budynków w Melbourne

Melbourne jest jednym z największych miast w Australii. Jest to jedna z bardziej rozpoznawalnych panoram na świecie. Od 2006 wzbogacona o najwyższy w mieście Eureka Tower (drugi co do wysokości w kraju). Gmach ten jest, tak jak większość budowanych obecnie wieżowców na świecie, jest apartamentowcem. Obecnie stoi tu 26 budynków, które można uznać ze wieżowce, ponad 100 metrów ma natomiast ponad 60 budynków. Aż 8 przekracza 200 metrów wysokości, a 4 znajdują się na liście stu najwyższych na świecie. Przed Eureka Tower najwyższy od 1991 roku był tu 120 Collins Street. Tak wysokie budynki powstały tu już jakiś czas temu. Proces ten rozpoczął się w latach 70. Trwał on do początków lat 90., z mniejszym nasileniem w latach 80. Pod koniec lat 90. ponownie zaczęły powstawać wysokie budynki, jednak tym razem już nie były to biurowce jak do tej pory, lecz budynki bądź całkowicie mieszkalne, bądź łączące obie te funkcje. Zaaprobowane są kolejne projekty. Najwyższy z nich jednak ma "zaledwie" 226 metrów wysokości (Prima on Southbank). 

</doc>
<doc id="808532" url="https://pl.wikipedia.org/wiki?curid=808532" title="Janusz Woda">
Janusz Woda

Janusz Woda (ur. 4 maja 1938 w Bydgoszczy) – polski szachista, sędzia klasy międzynarodowej i działacz szachowy.
Życiorys.
Z zawodu jest matematykiem, ukończył studia na Wydziale Matematyczno-Fizyczno-Chemicznym Uniwersytetu im. Adama Mickiewicza w Poznaniu. Od początku lat 60. XX w. udziela się w polskim środowisku szachowym. Od 1964 roku zorganizował ponad 300 turniejów i imprez szachowych, w tym również o zasięgu międzynarodowym. W 1987 otrzymał tytuł sędziego klasy międzynarodowej, jest również szachowym instruktorem. W 2000 otrzymał tytuł członka honorowego Polskiego Związku Szachowego. Przez trzy kadencje był Prezesem Okręgowego Związku Szachowego w Poznaniu, obecnie drugą kadencję pełni funkcję Prezesa Wielkopolskiego Związku Szachowego.
W dniu 20 listopada 2004 (pokonując Przemysława Gdańskiego) został wybrany na stanowisko Prezesa Polskiego Związku Szachowego, funkcję tę pełnił do 29 listopada 2008.
Posiada I kategorię szachową. Syn Janusza Wody, Jacek, był w latach 80. czołowym juniorem kraju (m.in. dwukrotnym mistrzem Polski w kategorii do 20 i 23 lat).

</doc>
<doc id="808534" url="https://pl.wikipedia.org/wiki?curid=808534" title="Mycosis fungoides">
Mycosis fungoides



</doc>
<doc id="808537" url="https://pl.wikipedia.org/wiki?curid=808537" title="Lista najwyższych budynków w Sydney">
Lista najwyższych budynków w Sydney

Sydney jest największym miastem w Australii. Obecnie w Sydney są dwa wieżowce o wysokości całkowitej powyżej 250 metrów, 11 wieżowców o wysokości całkowitej powyżej 200 metrów, 38 wieżowców o wysokości całkowitej powyżej 150 metrów i ponad 130 wieżowców o wysokości całkowitej powyżej 100 metrów. Choć zdarzają się wysokie budynki historyczne, wieżowce powyżej 100 metrów wysokości powstają w Sydney od lat '60 XX wieku, kiedy to został wybudowany m.in. Australia Square. Najwyższe wieżowce znajdują się w Central Business District, jednakże mniejsze skupiska wieżowców znajdują się również w , np. w Parramatta, Chatswood czy North Sydney.
Wieżowce powyżej 100 metrów całkowitej wysokości:
Planowane lub budowane wieżowce.
Wieżowce powyżej 100 metrów całkowitej wysokości, które są zatwierdzone lub w trakcie budowy:

</doc>
<doc id="808540" url="https://pl.wikipedia.org/wiki?curid=808540" title="Lista najwyższych budynków w Perth">
Lista najwyższych budynków w Perth

Perth jest największym miastem na zachodnim wybrzeży Australii. W panormaie tego miasta od drugiej połowy lat 70. można było dostrzec pojedyncze wieżowce. 100 metrów jako pierwszy osiągnął w 1976 roku AMP Building. Obecnie w Perth są wieżowce, a łącznie ponad 100 metrów ma 10 budynków. Najwyższy jest tu od 1992 roku Central Park, i jako jedyny stąd znajduje się na liście 200 najwyższych na świecie. Ponad 200 metrów sięga jeszcze jeden gmach, jednak jest za niski o kilkanaście metrów, by się na tej liście znaleźć. W mieście tym wysokie budynki powstawały w trzech głównych etapach. Pierwszy miał miejsce pod koniec lat 70., powstały wtedy 3 budynki z poniższej listy, a wybudowany w roku 1978 St Martins Tower, przez dziesięć lat był najwyższym w mieście. W 1988 przewyższył go BankWest Tower, który zapoczątkował także drugi etap, w trakcie którego w 1992 powstał najwyższy do chwili obecnej Central Park. Od początku III tysiąclecia nastąpił trzeci etap, i obecnie zaaprobowane są kolejne projekty, których budowa powinna w niedługim czasie ruszyć. 

</doc>
<doc id="808544" url="https://pl.wikipedia.org/wiki?curid=808544" title="Čabar">
Čabar

Čabar – miasto w Chorwacji, w żupanii primorsko-gorskiej, siedziba miasta Čabar. W 2011 roku liczył 412 mieszkańców.

</doc>
<doc id="808549" url="https://pl.wikipedia.org/wiki?curid=808549" title="Čazma">
Čazma

Čazma – miasto w Chorwacji, w żupanii bielowarsko-bilogorskiej, siedziba miasta Čazma. W 2011 roku liczyła 2801 mieszkańców.
Jedna z najstarszych miejscowości w Chorwacji. Historia miasta sięga 1094 roku.

</doc>
<doc id="808550" url="https://pl.wikipedia.org/wiki?curid=808550" title="Zimna Woda (województwo warmińsko-mazurskie)">
Zimna Woda (województwo warmińsko-mazurskie)

Zimna Woda (niem. "Zimnawodda", 1893–1945 "Kaltenborn") – wieś w Polsce położona w województwie warmińsko-mazurskim, w powiecie nidzickim, w gminie Nidzica.
Otoczona przez jeziora: Czarne, Dłużek, Szewc, Szewczyk, Trzcinowe oraz Omulew (jezioro), sięgające daleko poza obszar Zimnej Wody. Dookoła lasy Puszczy Piskiej.
Wieś istniała już w 1436 roku. W 1945 r. miejscowość została przyłączona do Polski.
W latach 1975–1998 miejscowość administracyjnie należała do województwa olsztyńskiego.
 Atrakcją miejscowości jest wybudowany w 2004 r. kamienny kościół św. Huberta, patrona myśliwych i leśników. Z kościoła codziennie wieczorem płynie Apel Jasnogórski. We wsi znajduje się stajnia i gospodarstwo agroturystyczne oraz klub jeździecki organizujące życie sezonowe dla turystów.

</doc>
<doc id="808551" url="https://pl.wikipedia.org/wiki?curid=808551" title="Lista najwyższych budynków w Auckland">
Lista najwyższych budynków w Auckland

Auckland jest miastem w Nowej Zelandii. Jest to jedyne miasto w tym kraju w którym znajdują się budynki ponad 150-metrowe. Najwyższy sięga 167 metrów, i niknie pomiędzy obecnie stojącymi i budowanymi biurowcami na świecie. Ponad 100 metrów sięga 12 gmachów. Na liście 10 najwyższych w tym mieście, 6 jest biurowcami, 3 są budynkami mieszkalnymi(Metropolis Apartments, Residences@Harbourcity i Precinct Apartments), a jeden hotelem (Quay West - najwyższy hotel w kraju). Wysokie budynki są nowością w Auckland, która pojawiła się na przełomie lat 80. i 90. Jednak to w ostatnich latach buduje się najwięcej. Obecnie w budowie jest jeden budynek, który po ukończeniu wejdzie na listę 10 najwyższych w Auckland. Jest to Sentinel, i będzie to już 4 budynek mieszkalny na tej liście. 

</doc>
<doc id="808552" url="https://pl.wikipedia.org/wiki?curid=808552" title="Lista najwyższych budynków w Singapurze">
Lista najwyższych budynków w Singapurze

Singapur jest jednym ze światowych centrów handlu i finansów. Jego śródmieście pełne jest wysokich gmachów, zarówno biurowych jak i mieszkalnych, ze względu na małą ilość gruntów pod budowę. 
10 najwyższych.
Poniższa lista przedstawia najwyższe budynki w Singapurze (o wysokości przynajmniej 200 m) według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan w roku 2020)

</doc>
<doc id="808554" url="https://pl.wikipedia.org/wiki?curid=808554" title="Ramsau bei Berchtesgaden">
Ramsau bei Berchtesgaden

Ramsau bei Berchtesgaden, Ramsau b.Berchtesgaden – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży w Alpach Bawarskich, częściowo na terenie Parku Narodowego Berchtesgaden, około 12 km na południe od Bad Reichenhall, przy drodze B305.
W miejscowości znajduje się kościół pw. św. Sebastiana "(St. Sebastian)", którego zdjęcia można zobaczyć w wielu książkach oraz puzzlach.
Polityka.
Wójtem gminy jest Herbert Gschoßmann z CSU, poprzednio urząd ten obejmował Johann Datzmann, rada gminy składa się z 12 osób.

</doc>
<doc id="808559" url="https://pl.wikipedia.org/wiki?curid=808559" title="Saaldorf-Surheim">
Saaldorf-Surheim

Saaldorf-Surheim – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży około 18 km na północny wschód od Bad Reichenhall, przy drodze B20.
Polityka.
Wójtem gminy jest Ludwig Nutz z CSU, rada gminy składa się z 20 osób.

</doc>
<doc id="808568" url="https://pl.wikipedia.org/wiki?curid=808568" title="Schneizlreuth">
Schneizlreuth

Schneizlreuth – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży w Alpach Bawarskich, przy granicy z Austrią, około 6 km na południowy zachód od Bad Reichenhall, nad rzeką Saalach, przy drodze B21 i B305.
Polityka.
Wójtem gminy jest Klaus Bauregger z CSU, rada gminy składa się z 12 osób.

</doc>
<doc id="808573" url="https://pl.wikipedia.org/wiki?curid=808573" title="Alfred Twardecki">
Alfred Twardecki

Alfred Twardecki (ur. 4 lutego 1962 w Warszawie) – polski historyk starożytności, tłumacz; w latach 2012–2019 kurator Zbiorów Sztuki Starożytnej i Wschodniochrześcijańskiej Muzeum Narodowego w Warszawie. Od 1 lipca 2019 r. pracownik IAiE PAN (Instytut Archeologii i Etnologii PAN), od 1 października 2019 r. Wykładowca AL UW (Wydział „Artes Liberales” Uniwersytetu Warszawskiego).
Życiorys.
Syn Alojzego i Jolanty. W 1980 roku ukończył XLIV Liceum Ogólnokształcące im. Antoniego Dobiszewskiego w Warszawie. W 1986 ukończył studia historyczne na Wydziale Historycznym UW. W latach 1986–1992 asystent w Zakładzie Historii Starożytnej Uniwersytetu Warszawskiego, od 1992 do 2019 roku pracownik Galerii Sztuki Starożytnej MNW. Autor szeregu artykułów oraz książek poświęconych starożytnej Grecji, stypendysta Centrum Archeologii Śródziemnomorskiej im. Kazimierza Michałowskiego UW oraz Deutscher Akademischer Austausch Dienst (Niemiecka Centrala Wymiany Akademickiej), gość École française d’Athènes, kierownik programu współpracy między MNW a Kerczeńskim Republikańskim Muzeum Historyczno-Kulturalnym w Kerczu (Krym, Ukraina) od 2016 r. przemianowanego na „Antyczne Zabytki Morza Czarnego”. Stopień doktora nauk humanistycznych w zakresie historii uzyskał w 2011 roku na Akademii Swiętokrzyskiej im. Jana Kochanowskiego w Kielcach na podstawie rozprawy: "Greckie inskrypcje epitafijne Królestwa Bosporańskiego". W latach 2008–2013 kierował Polską Misją Archeologiczną „Tyritake” Muzeum Narodowego w Warszawie. W 2014 roku działania ekspedycji zawieszono z powodu zajęcia Krymu przez Federację Rosyjską. Od 1 lutego 2012 do 30 września 2019 roku kurator Zbiorów Sztuki Starożytnej i Wschodniochrześcijańskiej Muzeum Narodowego w Warszawie. W latach 2016–2018 kierownik Polskiej Misji Archeologicznej „Olbia” Muzeum Narodowego w Warszawie. Od 2019 r. kierownik Polskiej Misji Archeologicznej „Olbia” IAiE PAN.
Nagrody i wyróżnienia:
Wdowiec, ma dwójkę dzieci.

</doc>
<doc id="808574" url="https://pl.wikipedia.org/wiki?curid=808574" title="Unified Threat Management">
Unified Threat Management

UTM (ang. "unified threat management") – wielofunkcyjne zapory sieciowe zintegrowane w postaci jednego urządzenia. Większość urządzeń klasy UTM oferuje następujące funkcje:
Wymienione usługi są oferowane wraz z subskrypcją na cykliczne aktualizacje baz filtra treści, antywirusa, systemu wykrywania włamań i filtrowania treści. Urządzenia klasy UTM pojawiły się na rynku w odpowiedzi na problemy oraz koszty jakie stwarzało zarządzanie wieloma oddzielnymi urządzeniami – zaporą sieciową, IPS itd. Wprowadzenie do obiegu terminu UTM przypisuje się Charlesowi Kologdiemu z firmy International Data Corporation.

</doc>
<doc id="808577" url="https://pl.wikipedia.org/wiki?curid=808577" title="Jacek Woda">
Jacek Woda

Jacek Woda (ur. 17 sierpnia 1965 w Warszawie) – polski szachista, syn Janusza Wody.
Kariera szachowa.
W latach 80. należał do ścisłej czołówki polskich juniorów. Zdobył trzy medale mistrzostw kraju: dwa złote (Katowice 1983 – do lat 20, Kielce 1988 – do lat 23) oraz srebrny (Chełmno 1980 – do lat 17). Trzykrotnie zdobył medale drużynowych mistrzostw Polski – złoty (1987) oraz dwa brązowe (1985, [1989) – wszystkie w barwach "Lecha" Poznań. W latach 1989 i 1990 dwukrotnie wystąpił w finałach mistrzostw kraju seniorów, w 1989 r. zajmując odpowiednio VII i XIV miejsce. W 1989 r. wystąpił w narodowym zespole na drużynowym turnieju krajów nordyckich w Aabybro, zdobywając brązowy medal. W 1991 r. zdobył w Poznaniu tytuł drużynowego wicemistrza Polski w szachach błyskawicznych.
Posiada tytuł mistrza FIDE, który otrzymał w 1989 roku.
Najwyższy ranking w karierze osiągnął 1 lipca 1985 r., z wynikiem 2410 punktów dzielił wówczas 9-11. miejsce wśród polskich szachistów. Od 1991 r. nie występuje w turniejach klasyfikowanych przez Międzynarodową Federację Szachową.

</doc>
<doc id="808578" url="https://pl.wikipedia.org/wiki?curid=808578" title="Droga wojewódzka nr 554">
Droga wojewódzka nr 554

Droga wojewódzka nr 554 (DW554) – droga wojewódzka łącząca Sierakowo z miejscowością Kikół. Przebiega przez dwa miasta: Kowalewo Pomorskie i Golub-Dobrzyń.
Na odcinku w Kowalewie Pomorskim ma wspólny przebieg z drogą krajową DK15.
Na odcinku w Golubiu-Dobrzyniu ma wspólny przebieg z drogą wojewódzką DW534.

</doc>
<doc id="808579" url="https://pl.wikipedia.org/wiki?curid=808579" title="Schönau am Königssee">
Schönau am Königssee

Schönau am Königssee, Schönau a.Königssee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Berchtesgadener Land. Leży w Alpach Bawarskich, częściowo na terenie Parku Narodowego Berchtesgaden, około 15 km na południowy wschód od Bad Reichenhall, nad jeziorem Königssee, przy drodze B20.
Polityka.
Wójtem gminy jest Stefan Kurz z CSU, rada gminy składa się z 20 osób.

</doc>
<doc id="808581" url="https://pl.wikipedia.org/wiki?curid=808581" title="Schonau am Konigssee">
Schonau am Konigssee



</doc>
<doc id="808582" url="https://pl.wikipedia.org/wiki?curid=808582" title="Schoenau am Koenigssee">
Schoenau am Koenigssee



</doc>
<doc id="808585" url="https://pl.wikipedia.org/wiki?curid=808585" title="Mu">
Mu

Słowo Mu może dotyczyć:

</doc>
<doc id="808589" url="https://pl.wikipedia.org/wiki?curid=808589" title="Obrona Modlina (1939)">
Obrona Modlina (1939)

Obrona Modlina – działania wojenne prowadzone w dniach 14–29 września 1939 r. podczas kampanii wrześniowej w celu obrony Twierdzy Modlin przed wojskami niemieckimi.
Geneza.
W okresie międzywojennym Twierdza Modlin spełniała rolę ważnego garnizonu, a na jej terenie znajdowały się liczne magazyny wojskowe. Stacjonował w niej 32 pułk piechoty, 1 batalion saperów Legionów, 1 pułk artylerii ciężkiej, batalion silnikowy i część batalionu mostowego. Na terenie Twierdzy mieściło się także Centrum Wyszkolenia Saperów i od 1936 r. Centrum Wyszkolenia Broni Pancernych. Z drugiej strony była ona doświadczalnym poligonem fortecznym. W jej fortach na odcinku północno-wschodnim zainstalowano kilka eksperymentalnych kopuł pancernych dla obserwacji i karabinów maszynowych oraz wybudowano doświadczalne schrony bojowe, a także testowano broń forteczną. Ponadto na terenie Twierdzy Modlin nad Narwią znajdował się port wojenny i stocznia rzeczna. Starano się konserwować stare umocnienia z myślą wykorzystania ich w czasie ewentualnej wojny w przyszłości.
W 1936 r., gdy uświadomiono sobie możliwość zagrożenia przez niemiecką nawałę pancerną od zachodu i północy, Sztab Generalny Wojska Polskiego opracował nową koncepcję wykorzystania Twierdzy i jej umocnień, uznając znaczenie fortyfikacji ziemnych jako stanowisk baterii artylerii przeciw czołgom, chronionych głębokimi fosami nie do przebycia. Podjęto wówczas decyzję, że tereny te należy traktować jak ufortyfikowane obszary przeciwpancerne. Zapadły decyzje o ochronie fortów i zakazie budowy obiektów w ich bezpośredniej bliskości, ale aż do wiosny 1939 r. praktycznie nic więcej w sferze obronnej nie wykonano.
Plan „Z” wojny z Niemcami wyznaczał Modlinowi rolę przedmościa na głównej linii obrony.
Przygotowania do obrony.
Krótko przed wybuchem konfliktu z Niemcami wybudowano w Twierdzy w obrębie wewnętrznego pierścienia fortów na północnym brzegu Bugo-Narwi i Wisły 5 lub 6 małych schronów bojowych na 2 ciężkie karabiny maszynowe każdy. Wykonano odcinki rowów przeciwpancernych i szereg ziemnych umocnień polowych. Niektóre umocnienia (np. prochownie) wykorzystano na schrony przeciwlotnicze oddziałów armijnych. Dostosowano również tradytory niektórych fortów do ówczesnej artylerii, np. w forcie III. W lipcu i sierpniu 1939 r. na przedpolu Modlina 8 batalion saperów pod dowództwem mjr. Waleriana Klimowicza (zmobilizowany przez 1 batalion saperów Legionów dla 8 Dywizji Piechoty) postawił zapory przeciwczołgowe i przeszkody z drutu kolczastego. Ponadto wybudowano 2 dodatkowe mosty: most polowy na Bugonarwi (o nośności 8 ton) po stronie zachodniej istniejącego mostu drogowo-kolejowego i most drogowy na Wiśle (o nośności 14 ton) łączący Kazuń Nowy z Modlinem.
W obliczu niemieckiego najazdu na Polskę Twierdza Modlin przedstawiała niską wartość obronną. Większość jej fortów (bez stalowych pancerzy, prócz pancerzy dla obserwatorów) miała jedynie znaczenie jako obiekty ziemne chronione głębokimi fosami nie do przebycia dla czołgów. Natomiast sam obszar Twierdzy z Fortem Dębe na północnym brzegu Bugonarwi i Fortem Beniaminów odległym 5 km na południowy wschód od Zegrza tworzył linię chroniącą Modlin przed obejściem od północnego wschodu oraz osłaniało linię kolei nadwiślańskiej między Modlinem a Warszawą. Obronę Twierdzy, ze względu na małą ilość wojska, oparto początkowo na dziale nr 1 i fortach I, II, III, uzupełnionymi fortyfikacjami polowymi i kilkoma lekkimi żelbetonowymi schronami.
Dowódcą obrony Twierdzy Modlin był II dowódca piechoty dywizyjnej 8 DP płk Wacław Młodzianowski. Podlegały mu następujące siły:
Natomiast siły artylerii obejmowały 13 i 14 pluton artylerii pozycyjnej, wyposażone w rosyjskie armaty wzór 1902, kalibru 76,2 mm (3 cale). Obronę przeciwlotniczą mostów zapewniały 8 bateria artylerii przeciwlotniczej 40 mm typu A pod dowództwem kpt. Józefa Płodowskiego i 14 kompania cekaemów przeciwlotniczych typu B.
Polskie działania obronne.
Do nocy z 4 na 5 września w Modlinie stacjonował sztab Armii „Modlin”, któremu podlegał wprost dowódca przedmościa „Modlin”. 5 września nad wszystkimi siłami polskimi w Modlinie i po obu jego stronach nad Bugo-Narwią i Wisłą objął dowództwo gen. bryg. Juliusz Zulauf, dowódca 5 Dywizji Piechoty jako dowódca grupy operacyjnej. Wobec słabej obsady odcinka rano tego dnia zostały zniszczone mosty w Serocku i Orzechowie. Spodziewano się przybycia oddziałów 5 DP, ale transporty nie nadchodziły. 6 września po południu sztab Naczelnego Wodza zawiadomił, że 5 DP została przeznaczona do obrony Warszawy. Natomiast gen. J. Zulauf otrzymał armijne formacje artylerii (46 i 47 dywizjony artylerii ciężkiej), mobilizowane przez 1 pac oraz oddziały saperów znajdujące się w rejonie Modlina i Zegrza, a ponadto pociąg pancerny nr 13 kpt. Stanisława Młodziankowskiego działający w rejonie Nasielsk – Płońsk. Ostatecznie po terminie dojechały do Modlina dowództwo 5 DP i I batalion 26 pułku piechoty pod dowództwem mjr. Kazimierza Kukina, który skierowano do Zegrza. Pułkownik W. Młodzianowski otrzymał także do swej dyspozycji 11 dywizjon artylerii najcięższej mjr. Kazimierza Fuli (6 moździerzy 220 mm). Oprócz tych sił były, spływające z przedmościa, luźne oddziały 8 DP i 20 Dywizji Piechoty. Niektóre znajdowały się w dość dobrym stanie, jak np. 32 pp ppłk. Stefana Zająca. Dowódca Armii „Modlin”, gen. bryg. Emil Krukowicz-Przedrzymirski określił następująco zadanie dla sił gen. J. Zulaufa na odcinku od Serocka do Czerwińska: Grupa gen. J. Zulaufa w składzie 5 DP, wzmocniona wszystkimi oddziałami wchodzącymi dotychczas w skład grupy płk. W. Młodzianowskiego w Modlinie i Orzechowie oraz grupy płk. dypl. Józefa Sas-Hoszowskiego w Zegrzu, ma bronić przedmościa Modlina i Zegrza oraz rzeki Narwi między tymi przedmościami, zwracając szczególną uwagę na przeprawę w rejonie Dębe.
Nad ranem 7 września załoga przedmościa Zegrze wycofała się za Bugonarew, a most na rozkaz dowódcy Armii wysadzono w powietrze. W nocy z 6 na 7 września z przedmościa modlińskiego odeszły: 11 dan do rejonu Jabłonny do dyspozycji dowódcy Armii, zaś 46 dac do Warszawy. Tego samego dnia gen. J. Zulauf jako dowódca zgrupowania na odcinku Zegrze – Modlin otrzymał z dowództwa Armii rozkaz, aby bronić linii Wisły i Narwi od Zakroczymia po Serock włącznie, a resztę odcinka dozorować. Przedmoście modlińskie miało być przygotowane do obrony ze wszystkich kierunków. W rejonie Modlina zaczęły obsadzać stanowiska oddziały 8 DP płk. dypl. Teodora Furgalskiego i inne jednostki przybyłe z przedpola. Ugrupowanie było następujące:
W nocy z 7 na 8 września do Twierdzy dotarł 21 pułk piechoty płk. dypl. Stanisława Sosabowskiego, zaś 13 pułk piechoty ppłk. Alojzego Nowaka przeszedł do rejonu Gniewniewic w celu reorganizacji i dozorowania odcinka Wisły na zachód od Modlina.
9 września Naczelny Wódz marszałek Edward Śmigły-Rydz, wobec coraz gorszej sytuacji na froncie, rozkazał prowadzenie w rejonie Modlina obrony okrężnej. W tej sytuacji organizacja obrony Twierdzy Modlin przeszła pośpieszną reorganizację, którą do 13 września kierował gen. bryg. w stanie spoczynku Stanisław Oktawiusz Małachowski. Dotychczasowy dowódca Twierdzy Modlin płk W. Młodzianowski został dowódcą artylerii Twierdzy. Obronę oparto teraz na wewnętrznym pierścieniu fortów oraz dziełach 1, 9, J i fortach XVII, XVIII, a w skład garnizonu Twierdzy weszli dodatkowo żołnierze rozbitych 8 DP i 20 DP.
Już 10 września od strony północnej pod Modlin podeszły czołowe elementy niemieckiego II Korpusu Armijnego pod dowództwem gen. Adolfa Straussa, w skład którego wchodziły: 32, 217 i 228 Dywizje Piechoty. Wieczorem 11 września zmotoryzowanemu batalionowi piechoty z 32 DP wspartemu artylerią udało się opanować Zakroczym, lecz wieczorem został wyparty polskim przeciwnatarciem. Również tego dnia w pobliżu Dębe 217 DP sforsowała Narew, a następnego dnia część 32 DP osiągnęła Dębe, co bezpośrednio zagroziło Twierdzy od południowego wschodu. W nocy z 12 na 13 września grupa wydzielona z niemieckiej 228 DP w składzie 400 pp, 3 dywizjonu 228 pułku artylerii, 228 dywizjonu przeciwpancernego i 228 dywizjonu rozpoznawczego zluzowała 4 pp 32 DP pod Modlinem i zamknęła drogę do Twierdzy z kierunku północnego na odcinku od Bugo-Narwi po Wisłę.
Rano 13 września do Modlina zaczęły docierać resztki Armii „Łódź” pod dowództwem gen. Wiktora Thommée, które nie mogąc przebić się przez silny pierścień okrążenia niemieckiego wokół Warszawy, opuszczały teren Puszczy Kampinoskiej. Po południu do Twierdzy przybył gen. W. Thommée, a wkrótce potem ppłk dypl. Mieczysław Wilczewski, obejmując z powrotem funkcję szefa sztabu. W późnych godzinach popołudniowych przyjechał z Warszawy zastępca szefa sztabu Armii „Warszawa”, płk dypl. Stanisław Rola-Arciszewski, przywożąc rozkaz dowódcy Armii gen. dyw. Juliusza Rómmla. Na jego podstawie gen. W. Thommée miał objąć dowództwo nad zgrupowaniem modlińskim, tworzącym Obóz Warowny „Modlin” i zabezpieczyć utrzymanie tego rejonu. Tego dnia do Modlina zaczęła przybywać 30 Dywizja Piechoty gen. bryg. Leopolda Cehaka, a 14 września zaczęły dochodzić 2 Dywizja Piechoty Legionów płk. dypl. Antoniego Staicha i 28 Dywizja Piechoty gen. bryg. Władysława Bończy-Uzdowskiego. Rankiem 16 września siły były jeszcze niewielkie i składały się przede wszystkim z artylerii (2 DP Leg. – ponad 1 tys. żołnierzy i 20 dział, 8 DP – ok. 10,1 tys. żołnierzy i 35 dział, 28 DP – ok. 2,2 tys. żołnierzy i 20 dział, 30 DP – ponad 1,8 tys. żołnierzy i 21 dział), ale w kolejnych dniach do twierdzy dotarło ponad 20 tysięcy żołnierzy wraz z bronią osobistą, zespołową i ppanc. Stan załogi pozwolił odesłać do macierzystego garnizonu 21. pp. Generał W. Thommée rozkazał obsadzenie wewnętrznego pierścienia fortów, dzieląc Obóz Warowny „Modlin” na 4 odcinki obronne:
Ogólny stan załogi Twierdzy Modlin liczył wówczas ok. 15-20 tys. ludzi (dochodząc ostatecznie do ok. 40 tys.), ok. 96 dział i 7 czołgów rozpoznawczych (tankietek) TK-3.
Ich zadanie było następujące: prowadzenie obrony z kierunku południowego na linii Cybulice Małe – Bielany – Dębina, a z kierunku wschodniego na linii Boża Wola – folwark Góra z wysunięciem elementów dozorowania na południowy skraj Puszczy Kampinoskiej. W tym celu – na rozkaz dowódcy Armii „Warszawa” – gen. W. Thommée 15 września wysłał do rejonu Leszna oddział wydzielony pod dowództwem płk. dypl. Stanisława Sztarejki, dowódcy 84 pułku piechoty w sile ok. 300 ludzi z ciężkimi karabinami maszynowymi, działkami przeciwpancernymi i działonami artylerii. Oddział walczył z Niemcami do 18 września, zajmując pozycję na linii gajówka Roztoka – Wiersze, na północnym skraju południowego pasma Puszczy Kampinoskiej.
Obrona Twierdzy.
16 września dowódca niemieckiego II Korpusu Armijnego nakazał 228 DP przeprowadzić natarcie na Twierdzę Modlin w dniu 18 września. Miało ono być wykonane w następujący sposób:
17 września załoga Twierdzy Modlin, podobnie jak oddziały Armii „Poznań” i Armii „Pomorze” walczące nad dolną Bzurą, przeżyła całodzienne ciężkie bombardowanie lotnicze (ponad 100 samolotów niemieckich). Zresztą bombardowania lotnicze Twierdzy, jako ważnego strategicznie celu, trwały już od pierwszego dnia wojny.
W nocy z 17 na 18 września do sił niemieckiego II Korpusu Armijnego dołączyła Dywizja Pancerna „Kempf” pod dowództwem gen. mjr. Wernera Kempfa, zajmując pozycje w rejonie szosy Nasielsk – Karolinowo (15 km na północ od Modlina).
18 września rozpoczęły się systematyczne natarcia niemieckie na Modlin, wsparte silną artylerią i atakami licznego lotnictwa. Tego dnia rano rozpoczęło się natarcie niemieckiej 228 DP na Nowy Dwór Mazowiecki, po przygotowaniu artyleryjskim i wsparte silnymi nalotami lotnictwa nurkowego na mosty na Bugonarwi i Wiśle. Jednakże zostało ono odparte przez 32 pp z 8 DP, wsparty I dywizjonem 8 pułku artylerii lekkiej i II dywizjonem 4 pułku artylerii ciężkiej, które zajmowały pozycje na linii: wschodni skraj lasu m. Boża Wola – folwark Góra.
W nocy z 19 na 20 września DPanc. „Kempf” zluzowała oddział wydzielony z 228 DP, pozostający pod dowództwem dowódcy artylerii II Korpusu. Dołączył on do macierzystej dywizji, przechodząc do rejonu Stara Olszewnica – Chotomów – Derlacz i miejscowości położonych na północ od Jabłonny – Legionowa. DPanc. "Kempf" oblegała Modlin z kierunku północnego na odcinku od Bugonarwi po linię Olszyny – Złotopolice – Mochty nad Wisłą. Dalej na zachód północny brzeg Wisły dozorowała 15 Grupa Grenzschutzu.
W nocy z 20 na 21 września doszło do zmian w usytuowaniu obronnym wśród polskich sił. Oddziały 30 DP gen. L. Cehaka zluzowały 13 pp z 8 DP. Nowe pozycje były następujące:
21 września, po rozbiciu polskich wojsk gen. Tadeusza Kutrzeby nad Bzurą (patrz: bitwa nad Bzurą), podszedł pod Modlin od południa przez Puszczę Kampinoską niemiecki XV Korpus Zmotoryzowany pod dowództwem gen. Hermanna Hotha. Jego 2 Dywizja Lekka gen. Georga Stummego zajęła pozycje pod Kazuniem Polskim, zaś 29 Zmotoryzowana Dywizja Piechoty w rejonie Czeczotki – Czosnów. Następnego dnia po rozbiciu pod Łomiankami Górnymi improwizowanej grupy gen. Mikołaja Bołtucia siły XV Korpusu Zmot. zamknęły rejon Modlina z kierunku południowego, oddzielając go do oblężonej Warszawy.
Od 24 września Niemcy przygotowywali się do generalnego natarcia na Twierdzę Modlin, które miało rozpocząć się 29 września. II Korpus Armijny miał uderzyć 32 DP z kierunku północnego przez Pomiechówek – Stanisławowo na Twierdzę, DPanc. „Kempf” – wzdłuż Wisły na Zakroczym, zaś 228 DP od wschodu na Nowy Dwór Mazowiecki. XV Korpus Zmot. miał atakować od południa 2 DLek. przez Kazuń, a 29 Zmot. DP przez Czosnów. Przez cały czas Modlin był ostrzeliwany przez artylerię i bombardowany z powietrza.
Rozpoczynając przygotowania do ataku, w nocy z 25 na 26 września 2 DLek. została zluzowana na odcinku Brzozówka – Grochale przez 221 DP z X Korpusu Armijnego, a następnej nocy 213 DP zluzowała 29 Zmot. DP na odcinku Łomna – Małocice. 27 września DPanc. „Kempf” podeszła na odległość szturmową do fortu I – Zakroczym, a 32 DP do fortu III – Pomiechówek. Jeszcze tego samego dnia siły II Korpusu Armijnego przeprowadziły rozpoznawcze uderzenie na wewnętrzny pierścień fortów ze wsparciem ognia artylerii, ale załamało się ono w ogniu polskiej obrony.
27 września II Korpus Armijny wzmocniony dodatkową artylerią (605 dywizjon artylerii ciężkiej z I Korpusu Armijnego) ponownie zaatakował Twierdzę przy współdziałaniu z kierunku południowego 213 i 221 DP, nie osiągając jednak powodzenia.
28 września dowódca X Korpusu gen. Wilhelm Ulex objął dowództwo nad całością sił niemieckich oblegających Modlin. Jednakże rano tego dnia nastąpiło zawieszenie broni spowodowane brakiem amunicji, żywności i wody oraz wyczerpaniem polskiej załogi Twierdzy Modlin. Ostatecznie 29 września rano gen. W. Thommée podpisał kapitulację na szosie do Jabłonny w rejonie Suchocina. Stan załogi Modlina wynosił wówczas ok. 35 tys. żołnierzy, w szpitalach znajdowało się ok. 4 tys. rannych.
Już po ogłoszeniu rozejmu, SS-mani z Dywizji Pancernej „Kempf” zaatakowali niespodziewanie polskie pozycje pod Zakroczymiem, gdzie żołnierze 2. DP Leg. szykowali się już do złożenia broni. Zamordowanych zostało ok. 500 polskich jeńców oraz ok. 100 osób cywilnych.
Podsumowanie.
W obronie Twierdzy Modlin poległo ok. 1300 żołnierzy, w tym 50 oficerów i podchorążych (według innego źródła łączne straty wyniosły 1907 zabitych i 4000 rannych). Po kapitulacji Niemcy zwolnili szeregowych, oficerów zaś przewieźli do obozu jenieckiego Soldau (KL) w Działdowie, gdzie wkrótce także ich uwolnili. Jednakże po kilku tygodniach wyłapali ich i odesłali do oflagów na terenie Niemiec.
Upamiętnienie.
Walki żołnierza polskiego o Modlin, w II wojnie światowej, zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „WARSZAWA – MODLIN 8 – 28 IX 1939” oraz wzniesionym na terenie twierdzy (przy ulicy gen. I. Ledóchowskiego) Pomniku Obrońców Modlina. Uroczyste odsłonięcie monumentu nastąpiło 29 września 1957 roku, w obecności dowódcy obrony Modlina gen. Wiktora Thommée i kombatantów. Pomnik stanowi wysoki cokół, na którego szczycie znajduje się rzeźba przedstawiająca płonący znicz. Na cokole znajduje się tablica pamiątkowa z napisem: „Bohaterskim obrońcom Twierdzy Modlin poległym za wolność Ojczyzny w 1939 r.”, a po obu stronach stoją rzeźby żołnierzy. Dodatkowo w otoczeniu pomnika zostały ustawione dwie radzieckie armaty kal. 76 mm wz. 1927. 

</doc>
<doc id="808590" url="https://pl.wikipedia.org/wiki?curid=808590" title="Jasieniec (roślina)">
Jasieniec (roślina)

Jasieniec ("Jasione" L.) – rodzaj roślin z rodziny dzwonkowatych. Obejmuje 15 gatunków. Występują one głównie w basenie Morza Śródziemnego, w pozostałej części Europy, w południowo-zachodniej Azji i północnej Afryce. W Europie rośnie 9 gatunków z licznymi podgatunkami. W Polsce dziko rośnie tylko jeden gatunek – jasieniec piaskowy "J. montana".
Rośliny te rosną zwykle wśród zbiorowisk trawiastych zasiedlając wybrzeża, wydmy, murawy i stepy oraz tereny skaliste.
Jako rośliny ozdobne w ogrodach skalnych bywają uprawiane jasieniec piaskowy i jasieniec trwały "J. laevis".
Systematyka.
Rodzaj w obrębie rodziny dzwonkowatych "Campanulaceae" klasyfikowany jest do podrodziny "Campanuloideae".

</doc>
<doc id="808597" url="https://pl.wikipedia.org/wiki?curid=808597" title="Duże Krówno">
Duże Krówno

Duże Krówno – wieś borowiacka w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="808598" url="https://pl.wikipedia.org/wiki?curid=808598" title="Yakov Protazanov">
Yakov Protazanov



</doc>
<doc id="808599" url="https://pl.wikipedia.org/wiki?curid=808599" title="Dekanat Łódź-Bałuty">
Dekanat Łódź-Bałuty

Dekanat Łódź-Bałuty – dekanat należący do archidiecezji łódzkiej. Jego obszar powiększył się na mocy dekretu ks. abp. Marka Jędraszewskiego, który dokonał reorganizacji dekanatów. Siedzibą dekanatu jest parafia Zesłania Ducha Świętego. 
W skład dekanatu wchodzi 8 parafii:

</doc>
<doc id="808601" url="https://pl.wikipedia.org/wiki?curid=808601" title="Daruvar">
Daruvar

Daruvar – miasto w centralnej Chorwacji, w żupanii bielowarsko-bilogorskiej, siedziba miasta Daruvar. W 2011 roku liczył 8567 mieszkańców.
Pierwsza szkoła w mieście została otwarta w 1856 roku. Dzięki hrabinie Ljudevicie Janković w 1866 roku utworzono szkołę dla kobiet.
W mieście istnieje kościół i Sala Królestwa Świadków Jehowy.

</doc>
<doc id="808603" url="https://pl.wikipedia.org/wiki?curid=808603" title="Jasieniec piaskowy">
Jasieniec piaskowy

Jasieniec piaskowy ("Jasione montana" L.) – gatunek rośliny z rodziny dzwonkowatych. Jest pospolity w całym kraju.
Biologia i ekologia.
Bylina, hemikryptofit. Rośnie na nasypach, przydrożach, torach, piaszczystych porębach leśnych, wydmach i w murawach napiaskowych. Jest rośliną wskaźnikową gleb bezwapiennych. W klasyfikacji zbiorowisk roślinnych gatunek charakterystyczny dla Cl. "Koelerio-Corynephoretea". Ziele zawiera alkaloidy.
Zastosowanie.
Jest uprawiany jako roślina ozdobna jednoroczna, lub dwuletnia. Jest dość rzadki w uprawie, częściej uprawiane są inne gatunki, np. jasieniec trwały. Najlepiej rośnie na przepuszczalnej glebie ogrodowej w pełnym słońcu lub w półcieniu. Nie lubi żyznej gleby, korzystne jest natomiast dodanie niewielkiej ilości dolomitu. Rozmnaża się przez wysiew nasion jesienią.

</doc>
<doc id="808604" url="https://pl.wikipedia.org/wiki?curid=808604" title="Droga wojewódzka nr 569">
Droga wojewódzka nr 569

Droga wojewódzka nr 569 (DW569) – droga wojewódzka w województwie kujawsko-pomorskim o długości 19 kilometrów łącząca Golub-Dobrzyń z Dobrzejewicami. Droga biegnie przez powiaty golubsko-dobrzyński i toruński.

</doc>
<doc id="808610" url="https://pl.wikipedia.org/wiki?curid=808610" title="DW534">
DW534



</doc>
<doc id="808611" url="https://pl.wikipedia.org/wiki?curid=808611" title="Scylla et Glaucus">
Scylla et Glaucus

Scylla et Glaucus – jedyna opera napisana przez barokowego francuskiego kompozytora Jean-Marie Leclair'a. Została wykonana po raz pierwszy w Paryżu w roku 1746.

</doc>
<doc id="808612" url="https://pl.wikipedia.org/wiki?curid=808612" title="The Platinum Collection (album Queen)">
The Platinum Collection (album Queen)

The Platinum Collection: Greatest Hits I, II &amp; III – wydany w 2000 roku box zawierający wydane wcześniej trzy albumy kompilacyjne brytyjskiego zespołu rockowego Queen: "Greatest Hits" (1981), "Greatest Hits II" (1991) i "Greatest Hits III" (1999).
Wszystkie trzy albumy są umieszczone w jednym opakowaniu z dołączoną 39-stronicową książeczką z reprodukcjami okładek singli zespołu z lat 1974–1996 oraz krótkimi informacjami o utworach. Całość opakowana jest w grubą, szarą okładkę z logo Queen (przód) oraz spisem utworów do każdej płyty (tył).
Sprzedaż.
Polska.
W 2003 box osiągnął status złotej płyty w Polsce i ponownie 25 stycznia 2017, a 27 lutego 2019 – diamentowej.
Na polskiej liście OLiS Top 100 albumów, zestawieniu podsumowującym sprzedaż longplayów w 2018 roku, kompilacja "The Platinum Collection" zespołu Queen znalazła się na pozycji 6. Był to jedyny zagraniczny album, który znalazł się w pierwszej dziesiątce. Z kolei w kolejnym podsumowaniu całorocznym OLiS-u za 2019 rok wydawnictwo Queen sklasyfikowano na 8. miejscu – w czołowej 20 tego zestawienia, oprócz tej składanki, tylko album ze ścieżką dźwiękową do filmu "Narodziny gwiazdy" (2018) został nagrany przez zagranicznego wykonawcę – pozostałe to wydawnictwa polskich artystów.

</doc>
<doc id="808614" url="https://pl.wikipedia.org/wiki?curid=808614" title="DW554">
DW554



</doc>
<doc id="808624" url="https://pl.wikipedia.org/wiki?curid=808624" title="Jan Such (siatkarz)">
Jan Such (siatkarz)

Jan Such (ur. 8 lutego 1948 w Jedliczu) – polski siatkarz, grał na pozycji przyjmującego. Od dłuższego czasu trener siatkarski.
102 razy reprezentował Polskę w oficjalnych meczach siatkarskich w latach 1970–1973. Uczestniczył w Igrzyskach Olimpijskich w Monachium (1972), w których polska drużyna zajęła 9. miejsce. Startował także w mistrzostwach świata w Sofii w 1970 (5. miejsce) i w mistrzostwach Europy w Mediolanie w 1971 (6. miejsce). W barwach Resovii Rzeszów czterokrotnie zdobywał mistrzostwo Polski (w 1971, 1972, 1974 i 1975).
Ukończył studia AWF-ie w Warszawie. 
W sezonie 2003/2004 został pierwszym trenerem Resovii Rzeszów (wtedy "Seria B"), z którą awansował do Polskiej Ligi Siatkówki. Funkcję tę sprawował do 3 grudnia 2007 roku. 16 grudnia 2008 roku objął stanowisko szkoleniowca Jadaru Radom, walczącego o utrzymanie się w PlusLidze.
Podczas trwania sezonu 2011/2012 został trenerem Campera Wyszków. Po ukończonym sezonie został trenerem koordynatorem w nowo powstałej żeńskiej drużynie – KS Developres Rzeszów.
W 2014 roku poprowadził Camper Wyszków do Mistrzostwa Polski I ligi.
W sezonie 2015/2016 był trenerem ukraińskiego zespołu Barkom-Każany Lwów.
Sukcesy.
jako zawodnik.
Mistrzostwo Polski:
Puchar Europy Mistrzów Klubowych:
Puchar Europy Zdobywców Pucharów:
Puchar Polski:
jako trener.
Puchar Polski:
Mistrzostwo Polski:
Mistrzostwo I ligi:
Linki zewnętrzne.
 

</doc>
<doc id="808625" url="https://pl.wikipedia.org/wiki?curid=808625" title="Karagana syberyjska">
Karagana syberyjska

Karagana syberyjska zwana też akacją syberyjską, akacją żółtą lub grochodrzewem syberyjskim ("Caragana arborescens" ) – gatunek rośliny z rodziny bobowatych. Pochodzi ze wschodniej Azji: Syberii i Mandżurii. W Europie, w tym także Polsce uprawiany i dziczejący.
Występowanie.
Karagana naturalnie występuje w północno-wschodnich Chinach (prowincja Heilongjiang), w pasie ciągnącym się na pograniczu leśnej i stepowej strefy Syberii (Ałtaj, Sajany), w Chinach północno-zachodnich (region autonomiczny Sinciang), we wschodnim i centralnym Kazachstanie, na południowym Uralu, na Kaukazie (w Gruzji) i in. W Ałtaju, na stepach przedgórzy rozciągających się na wysokościach 350-600 m n.p.m., stanowi ważny składnik roślinności krzewiastej. Występuje w tych górach także jako element podszycia górskich lasów modrzewiowych. W Sajanach, w dolinie Irkutu, rośnie w laskach wierzbowo-topolowych. Spotkamy ją tam i znacznie wyżej, w piętrze subalpejskim (2000-2400 m n.p.m.), w zaroślach tworzonych z różanecznikami, brzozą okrągłolistną, olszą ("Alnus fruticosa"), płożącą się wierzbą ("Salix vestita") i in. W parkowych lasach modrzewiowych w pd.-wsch. części Kotliny Tuwińskiej wysokie krzewy karagany tworzą wraz z różanecznikami piętro podszycia. W Mugodżarach, stanowiących południowe przedłużenie Uralu, tworzy suche zarośla wraz z tawułami, dziką wiśnią i migdałowcem karłowatym.
W Polsce w stanie dzikim występuje w skupiskach zaroślowych wraz z głogiem, robinią i nawłocią jako roślina zajmująca dawne murawy i pastwiska, np. w Dębnicko-Tynieckim obszarze łąkowym.
Ze względu na inwazyjne rozrastanie podlega w Parkach Narodowych programom obserwacji oraz ograniczania występowania, m.in. Kampinoskim Parku Narodowym, Biebrzańskim Parku Narodowym oraz Parku Narodowym Bory Tucholskie.

</doc>
<doc id="808629" url="https://pl.wikipedia.org/wiki?curid=808629" title="DW569">
DW569



</doc>
<doc id="808630" url="https://pl.wikipedia.org/wiki?curid=808630" title="Alcina">
Alcina

Alcina (Alcyna) – opera seria w trzech aktach Georga Friedricha Händla, libretto anonimowe zaadaptowane z opery "L’isola di Alcina" Riccardo Broschiego (libretto Antonio Franzaglia) na podstawie VI i VII pieśni z "Orlanda szalonego" Ludovica Ariosta. (HWV 34, ChA 86 (27), HHA II/33, Premiera odbyła się w Londynie 16 kwietnia 1735 w Theatre Royal, Covent Garden.
Obsada: Soliści: 3 soprany (Alcina, Morgana, Oberto), mezzosporan (Ruggiero), alt (Bradamante), tenor (Oronte), bas (Melisso), chór. Instrumenty: flet piccolo, flet I, II, obój I, II, fagot, róg I, II, skrzypce obligato, skrzypce I, II, altówka, wiolonczela solo, continuo.
Osoby, pierwsza obsada.
Opera miała 18 przedstawień do lipca 1735.
Treść.
Akt I.
Wyspa Alciny. Przebrana za swojego brata Ricciarda, przybywa Bradamante wraz z opiekunem – czarodziejem Melisso. Ich misją jest uwolnienie ukochanego Bradamante – Ruggiera, którego Alcina przywiązała do siebie za pomocą czarów. Pierwszą spotkaną na wyspie osobą jest Morgana – siostra władczyni wyspy. Ta zakochuje się od pierwszego wejrzenia w przebranej dziewczynie, być może zaślepia ją to, że chce uwolnić się od natarczywego Oronte – wodza sił zbrojnych wyspy. Wszyscy udają się do pałacu czarownicy. Ta nie kryje przed nikim uczuć, jakimi darzy Ruggiera. Swojej zazdrości z kolei, nie kryje też Oronte. Bradamante ostrzega go jednak przed skutkami takiej zazdrości, przypomina także Ruggierowi, że przybywając na wyspę zostawił on czekającą na niego siostrę Ricciarda. Jest świadoma tego, co dzieje się na wyspie, zresztą... na poszukiwania przybyli tu nie tylko oni. Także młody Oberto próbuje tu odszukać swojego ojca – paladyna Astolfa. Oronte jednak nie ufa Bradamante, więcej – w akcie zemsty informuje Ruggiera, że także Alcina jest zakochana w przybyszu, nie pomaga tu już i to, że Bradamante odkrywa przed Ruggierem swą tożsamość. Alcina zaś, na znak wierności kochankowi, chce zmienić teraz przybyłego rycerza w dzikie zwierzę, przed czym Bradamante ostrzega Morgana. Fałszywy rycerz, aby się ratować musi wyznać Morganie miłość i to właśnie czyni.
Akt II.
Czarodziej Melisso także próbuje obudzić u Ruggiera choćby wspomnienia i przywrócić rycerskie cnoty, ukazuje mu się w stroju Atlanta – dawnego opiekuna Ruggiera. Odnosi to dobry skutek, ale widząc Bradamante, Ruggiero nie wie już czy to jawa, czy kolejna sztuczka Alciny. Czarownica nadal chce przybysza zmienić w bestię, ale Ruggierowi, ku radości Morgany, udaje się ochłodzić ten zapał. Ruggiero ponawia miłosne zaklęcia, problem w tym, do kogo je teraz kieruje (?), a czarownica nadal myśli o tym kogo i jak wykorzystać do swoich celów. Obiecuje Obertowi, że na pewno odnajdzie swojego ojca, w co chłopiec bezkrytycznie wierzy. Lojalny wobec królowej jest także Oronte. Donosi jej, że Ruggiero ma zamiar ją opuścić, czym wywołuje rozpacz Alciny. Uczucia Morgany natomiast są stałe, ale... wobec Ricciarda. Budzi to rozpacz Oronte. Morgana przejrzy jednak na oczy, gdy zobaczy prawdziwą Bradamante, teraz już wie, że została oszukana. Próbuje więc ostrzec siostrę, podczas gdy Ruggiero żegna się z wyspą. Czarownica nadal wierzy w swoją moc i próbuje przywołać duchy piekielne. Daremnie. Stają one jednak przed nią w momencie, gdy połamie różdżkę.
Akt III.
Skruszona Morgana prosi Oronte o przebaczenie, ma on jednak uzasadnione wątpliwości. Także Alcina chce odzyskać Ruggiera i odtrącona przysięga zemstę. Tymczasem Ruggiero szykuje się do boju po stronie sił dobra. U jego boku stanie także Bradamante, gdy ostatecznie złamie czary i uwolni ofiary Alciny. Czarownicy zostaje jeszcze tylko magiczna urna, która kryje jej całą potęgę. Aby nadal czynić zło podaje Obertowi sztylet, by chłopiec zabił nim groźnego lwa. Oberto jednak odmawia, ma wewnętrzne przekonanie, że zwierzę związane jest z tajemnicą jego ojca. Nawet łzy Alciny stają się bezsilne, na próżno razem z Morganą nadal bronią urny, Ruggiero rozbija ją na kawałki. Niewolnicy wiedźmy odzyskują wolność, dzikie bestie znów stają się ludźmi. Ruggiero i Bradamante triumfują, podczas gdy królestwo Alciny przestaje istnieć.
Trudności wokalne.
W operze występują dwie role, które były obsadzane głosami dziś praktycznie nie występującymi bądź też występującymi sporadycznie. Rola Ruggiero pierwotnie była obsadzana przez kastrata Giovanni Carestini, natomiast w postać Oberto wcielił się piętnastoletni chłopięcy sopran- William Savage (znany bardziej jako późniejszy kompozytor, organista, bas i falsecista). Dziś do rzadkości należą zarówno męskie soprany (w związku z odejściem od praktyk kastracji), jednocześnie w związku z szybszym dojrzewaniem płciowym chłopców rzadko zdarza się, by ci zdążyli przed mutacją osiągnąć biegłość koloraturową potrzebną dla tak trudnej roli. Do rzadkich współczesnych przykładów należy Alois Mühlbacher, który w wieku 16 lat śpiewając jeszcze niezmienionym głosem był obsadzany w tejże roli w profesjonalnych przedstawieniach.

</doc>
<doc id="808645" url="https://pl.wikipedia.org/wiki?curid=808645" title="Karbieniec pospolity">
Karbieniec pospolity

Karbieniec pospolity ("Lycopus europaeus" L.) – gatunek byliny z rodziny jasnotowatych. Występuje w całej niemal Europie oraz w dużej części Azji. W Polsce jest pospolity na całym obszarze.
Biologia i ekologia.
Bylina, hydrofit. Kwitnie od lipca do września. Porasta brzegi wód, szuwary i inne miejsca zabagnione lub błotniste. W klasyfikacji zbiorowisk roślinnych gatunek charakterystyczny dla Cl/O/All. "Alnetea glutinosae".
Zastosowanie.
Roślina lecznicza: Ziele "Herba Lycopi europaei" zawiera glikozyd lykopinę, olejek eteryczny, garbniki, kwas galusowy. Działa skutecznie na tarczycę. Obniża wydzielanie tyroksyny (hormon tarczycy) i reguluje obieg jodu, przy stwierdzonej nadczynności tarczycy i wynikających z niej schorzeniach, jak palpitacje serca, pocenie się i ogólny niepokój. Termin zbioru: Od lipca do września.

</doc>
<doc id="808649" url="https://pl.wikipedia.org/wiki?curid=808649" title="Donja Stubica">
Donja Stubica

Donja Stubica – miasto w Chorwacji, w żupanii krapińsko-zagorskiej, siedziba miasta Donja Stubica. W 2011 roku liczyła 2200 mieszkańców.
Została założona w 1209 roku przez króla Andrzeja II, podczas okresu unii Chorwacji z Węgrami.

</doc>
<doc id="808651" url="https://pl.wikipedia.org/wiki?curid=808651" title="Faux cabriolet">
Faux cabriolet



</doc>
<doc id="808652" url="https://pl.wikipedia.org/wiki?curid=808652" title="Roman Gesing">
Roman Gesing

Roman Gesing (ur. 23 grudnia 1903 w Orłowie, zm. 14 lutego 1975 w Warszawie) – polski inżynier leśnik i polityk. Poseł na Sejm Ustawodawczy oraz Sejm PRL II kadencji, w latach 1961–1970 minister leśnictwa i przemysłu drzewnego. Budowniczy Polski Ludowej.
Życiorys.
Syn Romana, chłopa zaangażowanego w ruchu ludowym i Józefy, brat Franciszka. Rodzina Gesingów pochodziła z Niemiec, która w XVIII wieku osiedliła się w Polsce podczas tzw. kolonizacji józefińskiej. Gesingowie przejęli polskie wartości patriotyczne, dlatego podczas II wojny światowej nie podpisali volkslisty, przez co musieli opuścić dom i gospodarkę przed represjami. Szkołę czteroklasową ukończył w Orłowie. Cztery klasy gimnazjum ukończył w Mielcu, a dalsze cztery klasy gimnazjum ukończył w Jarosławiu, gdzie w 1923 roku uzyskał świadectwo dojrzałości. Następnie przez rok był zastępcą nauczyciela w szkole powszechnej w Pławie. W 1924 roku rozpoczął studia leśne na Wydziale Rolniczo-Lasowym Politechniki Lwowskiej, gdzie w 1932 roku uzyskał dyplom inżyniera leśnika. W latach 1924–1931 jako student był czynnym działaczem Związku Młodzieży Wiejskiej RP „Wici”. W latach 1928–1931 jako student zarządzał majątkiem leśnym Polany.
W latach 1931–1933 był prezesem powiatowym Stronnictwa Ludowego w Mielcu. W 1933 roku objął stanowisko leśniczego i kierownika tartaku w dobrach rawskich Pawła Sapiehy. W 1938 roku objął stanowisko nadleśniczego w Kątach i kierownika tartaków firmy „Przemysł Drzewny S.A. w Krakowie”. W 1939 roku został wybrany do Rady Naczelnej Stronnictwa Ludowego. Podczas II wojny światowej kierował podziemnym ruchem oporu na terenie powiatów jasielskiego, krośnieńskiego, brzozowskiego i sanockiego. 20 września 1942 roku został aresztowany przez Gestapo i osadzony w obozie koncentracyjnym Auschwitz, a następnie w latach 1944–1945 był przenoszony do obozów Sachsenhausen, Buchenwald i Wansleben, gdzie 14 kwietnia 1945 roku został wyzwolony przez wojska amerykańskie, a w sierpniu powrócił do kraju.
20 grudnia 1945 roku Roman Gesing jako jedyny członek Polskiego Stronnictwa Ludowego, został powołany na stanowisko wojewody rzeszowskiego. Jako wojewoda 11 kwietnia 1946 roku wystąpił z wnioskiem o aresztowanie greckokatolickich biskupów przemyskich Jozafata Kocyłowskiego i Grzegorza Łakoty, wniosek został przyjęty i biskupów aresztowano w czerwcu 1946 roku i deportowano na Ukrainę. 30 marca 1947 roku złożył rezygnację ze stanowiska wojewody rzeszowskiego.
W 1947 został wybrany na posła na Sejm Ustawodawczy z okręgu wyborczego Rzeszów. Do 1949 roku był kierownikiem Wydziału Organizacyjnego PSL. W 1949 roku został członkiem Rady Naczelnej Zjednoczonego Stronnictwa Ludowego 7 stycznia 1950 roku został dyrektorem Departamentu Techniki w Ministerstwie Lasów, a 1 września 1954 roku został dyrektorem Departamentu Lasów Nadzorowanych i Łowiectwa. W 1957 uzyskał mandat poselski z okręgu wyborczego Dębica na Sejm PRL II kadencji. W 1957 roku został podsekretarzem stanu w Ministerstwie Leśnictwa i Przemysłu Drzewnego, a 18 maja 1961 roku został powołany na stanowisko ministra tego resortu. Jako minister podwyższył jakość prac hodowlanych, prowadził zalesienia inwestycyjne na gruntach nieleśnych, otwierał nowe szkoły leśne i doprowadził do wydania wielu aktów normatywnych z zakresu ochrony przyrody. Za poparciem Romana Gesinga w 1967 roku utworzono Słowiński Park Narodowy, a w latach 1961–1970 zatwierdzono 200 nowych rezerwatów przyrody, osiągnięto pełną restytucję łosia i hodowli żubra. Podjęto się również opracowania planów Bieszczadzkiego i Roztoczańskiego Parku Narodowego. Zmarł 14 lutego 1975 roku w Warszawie.
Był również wiceprezesem Zarządu Głównego Związku Bojowników o Wolność i Demokrację. Pełnił funkcję sekretarza generalnego Międzynarodowego Komitetu Oświęcimskiego.
Pochowany 17 lutego 1975 w Alei Zasłużonych na cmentarzu Powązki Wojskowe w Warszawie w kwaterze C2-tuje-2. W pogrzebie udział wzięli m.in. członkowie władz naczelnych ZSL z prezesem Naczelnego Komitetu, marszałkiem Sejmu Stanisławem Gucwą na czele oraz przedstawiciele rządu i organizacji społecznych. Nad otwartą mogiłą przemówienie wygłosił wiceprezes ZSL Zdzisław Tomal.
Jego żoną była Włodzimiera z domu Deszkiewicz (1906-1990).
Został wybrany patronem Technikum Leśnego w Zagnańsku.

</doc>
<doc id="808654" url="https://pl.wikipedia.org/wiki?curid=808654" title="Piotr Michał Miączyński">
Piotr Michał Miączyński

Piotr Michał Miączyński herbu Suchekomnaty (ur. 1695, zm. 1776) – syn Atanazego Miączyńskiego oraz Heleny Łuszkowskiej.
Życiorys.
Od 8 lipca 1737 aż do śmierci (1776) wojewoda czernihowski. Był również starostą kamienopolskim, krzepnickim (1711), rokickim (1730), makowieckim (1738) oraz kasztelanem chełmskim (od 1725 po Kaźmierzu Dłużewskim). Ok. 1724 żeni się z Antoniną Beydo-Rzewuską hr. Krzywda (córka Adama Rzewuskiego, siostra Michała Józefa Rzewuskiego. 19 maja 1728 został rotmistrzem chorągwi husarskiej, obejmując ją po Jakubie Henryku Flemingu.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1735 roku podpisał uchwałę Rady Generalnej konfederacji warszawskiej. 7 maja 1764 podpisał manifest, uznający odbywający się w obecności wojsk rosyjskich sejm konwokacyjny za nielegalny.
10 lipca 1737 roku podpisał we Wschowie konkordat ze Stolicą Apostolską.
10 maja 1774 został mu przyznany Order św. Stanisława, wcześniej kawaler Orła Białego.

</doc>
<doc id="808655" url="https://pl.wikipedia.org/wiki?curid=808655" title="Kraj świata">
Kraj świata

Kraj świata – film obyczajowy w reżyserii Marii Zmarz-Koczanowicz. Film jest satyrycznym spojrzeniem na Polskę w chwili przemian ustrojowych w końcu lat 80. XX wieku. 
Fabuła.
Jest rok 1989 - w kraju zbliżają się pierwsze od dawna wolne wybory. Mężczyzna w kolarskiej czapce organizuje "łańcuch czystych rąk", wykorzystując to w swojej kampanii wyborczej. W kolejce przed biurem paszportowym ludzie rozmawiają, snują plany i zastanawiają się co warto sprzedać za granicą. Literaci obserwują świat wokół siebie. Jeden z nich stara się o paszport. Na placu Dzierżyńskiego jest demontowany pomnik Feliksa Edmundowicza. Na ławce śpi dwóch pijanych, a za ich plecami widnieje napis: „Jest dobrze”. Dwaj literaci obserwują toczącą się transformację ustojową.

</doc>
<doc id="808656" url="https://pl.wikipedia.org/wiki?curid=808656" title="Almira">
Almira

Almira (pełny tytuł: "Der in Kronen erlangte Glückswechsel, oder: Almira Königin von Kastilien") – opera w trzech aktach Georga Friedricha Händla do libretta Friedricha Christiana Feustkinga według Giulio Pancieri (HWV 1, ChA 55, HHA II/1.)
Opis.
"Almira" jest pierwszą operą, którą skomponował Georg Friedrich Händel. Została wystawiona w Theather am Gänsemarkt w Hamburgu 8 stycznia 1705 roku. W przeciwieństwie do późniejszych oper kompozytora, inspirowanych doświadczeniami wyniesionymi z wizyty we Włoszech (1705-1707) zawierała muzykę typową dla niemieckiego Baroku.
Obsada.
Soliści:
Chór: S., A., T., B.
Instrumenty:

</doc>
<doc id="808659" url="https://pl.wikipedia.org/wiki?curid=808659" title="William Keppel (4. hrabia Albemarle)">
William Keppel (4. hrabia Albemarle)

William Charles Keppel (ur. 14 maja 1772, zm. 30 października 1849 w Quidenham w hrabstwie Norfolk) – brytyjski arystokrata i polityk, jedyny syn George'a Keppela, 3. hrabiego Albemarle, i Anne Miller, córki sir Johna Millera, 4. baroneta.
Stracił ojca, mając 5 miesięcy. Odziedziczył wówczas tytuł hrabiego Albemarle i po osiągnięciu pełnoletniości zasiadł w Izbie Lordów. Studiował w St John’s College na Uniwersytecie w Cambridge. W latach 1806–1807 był opiekunem stajni królewskich. Dwukrotnie, w latach 1830–1834 i 1835–1841, sprawował urząd koniuszego królewskiego. Od 1830 był członkiem Tajnej Rady. W 1833 został odznaczony Krzyżem Wielkim hanowerskiego Orderu Gwelfów.
Książę Sussex, napisał do swojego przyjaciela o tym wydarzeniu: "Uśmiejesz się, kiedy ci powiem, że król "(Wilhelm IV)" zaskoczył Albemarle'a, mianując go kawalerem Orderu Gwelfów. W Izbie nie przyjęto tego ze specjalnym entuzjazmem, ale cóż można było zrobić?" Gibbs pisał o tym: "Albemarle nie miał żadnych więzów ze Szkocją. W zamyśle króla odznaczenie go Orderem Hanowerskim miału mu pomóc zbudować swoje stronnictwo".
9 kwietnia 1792 w kościele św. Jerzego na Hanover Square w Londynie poślubił Elizabeth Southwell (11 stycznia 1776 – 14 listopada 1817), córkę Edwarda Southwella, 20. barona de Clifford, i Sophii Campbell, córki Samuela Campbella. William i Elizabeth mieli razem pięciu synów i cztery córki:
11 lutego 1822 w Londynie poślubił Charlotte Susannah Hunloke (20 września 1774 – 13 października 1862), córkę sir Henry'ego Hunloke'a, 4. baroneta, i Margaret Coke, córki Wenmana Coke'a. Małżeństwo to nie doczekało się potomstwa.
Lord Albemarle zmarł w wieku 77 lat. Tytuł hrabiowski odziedziczył jego najstarszy żyjący syn.

</doc>
<doc id="808660" url="https://pl.wikipedia.org/wiki?curid=808660" title="Kevin Yagher">
Kevin Yagher

Kevin Troy Yagher (ur. 23 czerwca 1962 w stanie Illinois, USA) – amerykański specjalista od technicznych efektów specjalnych, scenarzysta i reżyser.
Jego agencja Kevin Yagher Productions uczestniczyła przy realizacji takich filmów, jak "Bez twarzy" ("Face/Off", 1997) Johna Woo, "Wróg publiczny" ("Enemy of the State, 1998" Tony’ego Scotta, "Wulkan" ("Volcano", 1997) z Tommym Lee Jonesem, "Żołnierze kosmosu" ("Starship Troopers", 1997) Paula Verhoevena, "Teoria spisku" ("Conspiracy Theory", 1997) z Melem Gibsonem i Julią Roberts czy ' (2000) Johna Woo z Tomem Cuise'em. Jest autorem scenariusza filmu "Jeździec bez głowy" ("Sleepy Hollow", 1999) i reżyserem filmu ' ("Hellraiser: Bloodline", 1996) i kilku odcinków serialu "Opowieści z krypty" ("Tales from the Crypt", 1996).
Życie prywatne.
W 1990 poślubił aktorkę Catherine Hicks. Mają córkę Catie (ur. 1992). Jest bratem przyrodnim aktora Jeffa Yaghera.

</doc>
<doc id="808662" url="https://pl.wikipedia.org/wiki?curid=808662" title="Oper am Gänsemarkt">
Oper am Gänsemarkt

Oper am Gänsemarkt – gmach opery publicznej otwartej w Hamburgu pod koniec XVII wieku. Była to pierwsza opera publiczna w Niemczech i druga (pierwsza w Wenecji) w Europie. 
Opera i jej artyści byli podziwiani w całej Europie. Trupa operowa organizowała także sesje wyjazdowe, m.in. do Danii.
Na początku XVIII wieku wystawiali w niej swe dzieła: Reinhard Keiser, Georg Philipp Telemann, Johann Mattheson, Christoph Graupner i Georg Friedrich Händel. 
Nazwa opery pochodzi od targu drobiu, na którym uprzednio w tym miejscu sprzedawano m.in. gęsi (niem. Gans – gęś).
Oper am Gänsemarkt była pierwszym miejscem, gdzie język niemiecki był często wykorzystywany w przedstawieniach operowych. W II połowie XVIII wieku nie miała już dawnego poziomu. Dopiero Mozart przywrócił (i to już w Wiedniu) językowi niemieckiemu rangę języka opery.

</doc>
<doc id="808669" url="https://pl.wikipedia.org/wiki?curid=808669" title="Waldemar Ceran">
Waldemar Ceran

Waldemar Ceran (ur. 7 września 1936 w Łodzi zm. 20 czerwca 2009 tamże) – polski historyk, profesor nauk humanistycznych, badacz historii późnego antyku i Bizancjum, członek prezydium Komitetu Nauk o Kulturze Antycznej PAN.
Życiorys.
Absolwent I Gimnazjum i LO im. S. Czackiego w Gdańsku (1953), w 1960 ukończył studia magisterskie na Uniwersytecie Łódzkim. Do 1968 pracował jako asystent, później, po uzyskaniu stopnia naukowego doktora, jako adiunkt. W 1980 uzyskał habilitację, mianowany został również kierownikiem Zakładu Historii Starożytnej i Średniowiecznej UŁ, funkcję tę sprawował aż do roku 1991. Od 1981 do 1990 (z przerwą w latach 1984–1987) prodziekan Wydziału Filozoficzno-Historycznego UŁ. Dzięki jego staraniom Zakład Historii Starożytnej i Średniowiecznej przemianowany został w Katedrę Historii Bizancjum. Pracował także w Wyższej Szkole Pedagogicznej (obecnie Uniwersytet Humanistyczno – Przyrodniczy) w Piotrkowie Trybunalskim. Zasiadał w Senacie Uniwersytetu Łódzkiego, piastował również funkcję pełnomocnika rektora ds. współpracy z Uniwersytetem w Lyonie. Od 1990 profesor nadzwyczajny. 18 października 2002 prezydent Aleksander Kwaśniewski nadał mu tytuł profesora. W latach 1995–2005 pełnił funkcję przewodniczącego Komisji Bizantynologicznej przy Komitecie Nauk o Kulturze Antycznej Polskiej Akademii Nauk.
W latach 2002–2006 dyrektor Instytutu Historii UŁ, od 2006 na emeryturze, zatrudniony na uczelni na stanowisku emerytowanego profesora.
Długoletni współpracownik redakcji wydawanego w Pradze czasopisma „Byzantinoslavica”, członek Rady Programowej „Piotrkowskich Zeszytów Naukowych”, „Przeglądu Nauk Historycznych” oraz „Przeglądu Historycznego”. Współtwórca „Encyklopedii kultury bizantyńskiej” oraz „Wielkiej Encyklopedii PWN”. Twórca i redaktor serii „Byzantina Lodziensia”. Autor ponad 70 prac naukowych.
W młodości trenował boks, reprezentując barwy Gedanii Gdańsk oraz Łódzkiego Klubu Sportowego. Ojciec dziennikarki Doroty Ceran-Pikali.
Miejsce pochówku.
Został pochowany na cmentarzu rzymskokatolickim na Dołach w Łodzi.
Odznaczenia.
Wielokrotnie odznaczany, m.in. Medalem Komisji Edukacji Narodowej oraz Złotym Krzyżem Zasługi, Honorową Odznaką Miasta Łodzi oraz Nagrodą III stopnia Ministra Nauki Szkolnictwa Wyższego i Techniki (trzykrotnie).

</doc>
<doc id="808672" url="https://pl.wikipedia.org/wiki?curid=808672" title="Jastrzębie (województwo pomorskie)">
Jastrzębie (województwo pomorskie)

Jastrzębie – mała kolonia borowiacka w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich nad Wdą.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Jastrzębie: Jastrzębie

</doc>
<doc id="808673" url="https://pl.wikipedia.org/wiki?curid=808673" title="Bronzyt">
Bronzyt

Bronzyt – minerał z gromady krzemianów zaliczany do grupy piroksenów. Należy do grupy minerałów bardzo pospolitych i szeroko rozpowszechnionych.
Nazwa pochodzi od charakterystycznej barwy tego minerału.
Charakterystyka.
Właściwości.
Zazwyczaj tworzy kryształy o pokroju krótkosłupkowym, tabliczkowym, igiełkowym, włoskowym. Występuje w skupieniach ziarnistych, zbitych, blaszkowych. Czasami można go spotkać w postaci nieforemnych ziarn w skale. Tworzy też skupienia włókniste i promieniste. Jest kruchy, przezroczysty. Obok hiperstenu jest ogniwem pośrednim szeregu izomorficznego utworzonego przez: enstatyt-ferrosilit; zawiera 70-90% enstatytu i 10-30% ferrosilitu. Współwystępuje z enstatytem, diallagiem, oliwinem, ilmenitem, magnetytem, chromitem. Do niedawna był uważany za bogatą w żelazo odmianę enstatytu.
Występowanie.
Składnik wielu skał zasadowych (norytów, piroksenów, perydotytów, gabr); rzadziej kwaśnych i obojętnych: sjenitów, dacytów, andezytów.
Miejsca występowania:

</doc>
<doc id="808677" url="https://pl.wikipedia.org/wiki?curid=808677" title="Holmes Osborne">
Holmes Osborne

Holmes Osborne (ur. 7 listopada 1947 w Kansas City w Missouri) – amerykański aktor.

</doc>
<doc id="808678" url="https://pl.wikipedia.org/wiki?curid=808678" title="Batalion Mostowy">
Batalion Mostowy

Batalion Mostowy – oddział saperów Wojska Polskiego w II Rzeczypospolitej.
Historia batalionu.
W nocy z 2 na 3 listopada 1918 roku w Sandomierzu Polacy służący w austro-węgierskim 11 pułku pontonowym rozbroili tę jednostkę, a następnie zorganizowali z niej 1. kompanię pontonierską pod dowództwem por. Stanisława Franciszka Repa.
Liczny napływ ochotników umożliwił rozwinięcie 1 kompanii pontonierskiej w dwie kompanie mostowe oraz kompanię rekrucką. W maju 1919 roku 1. kompania mostowa pod dowództwem por. Stanisława Rożeckiego wyruszyła na front. W lipcu tego roku na front została skierowana 2 kompania mostowa pod dowództwem por. Leona Kozubskiego. Obie kompanie zostały wcielone do III batalionu saperów i do batalionu mostowego już nie powróciły.
Z pozostałej w Sandomierzu kompanii rekruckiej powstają dwie nowe kompanie mostowe, z których 28 czerwca 1919 roku został sformowany batalion mostowy saperów. Na dowódcę batalionu został wyznaczony ppłk Józef Zaniewski. 1 sierpnia 1919 roku jednostka została dyslokowana do Modlina, gdzie rozpoczęła szkolenie techniczne pododdziałów.
12 stycznia 1919 roku w Ostrowi Mazowieckiej–Komorowie została utworzona kompania pionierów przy Dywizji Litewsko-Białoruskiej pod dowództwem ppor. inż. Mieczysława Machajskiego. W lutym tego roku kompania wyrusza na front. 24 lutego w walce pod Potokiem i Różanką odnosi zwycięstwo biorąc jeńców i karabiny maszynowe. Następnie chlubnie wywiązała się z zadania obrony przedmościa pod Zelwianami. W kwietniu i maju 1919 kompania budowała mosty przez Dzitwę na linii Mosty–Lida oraz w Orlonce, na Gawii, Żyźmi i szeregu mniejszych. W lipcu kompania wzięła udział w wypadzie pociągu pancernego „Śmiały”. W tym czasie kompania, jako trzecia została włączona w skład batalionu mostowego saperów.
Poszczególne pododdziały batalionu wzięły udział w wojnie z bolszewikami.
Od 1922 roku batalion stacjonował w Kazuniu, w Forcie VII Twierdzy Modlin, natomiast kompania żeglugi była zakwaterowana na terenie Stoczni Marynarki Wojennej w Modlinie. Magazyny mobilizacyjne mieściły się w Spichlerzu. Do 1929 roku był jednostką samodzielną. W latach 1929-1934 wchodził w skład 1 Brygady Saperów, a od 1934 roku – 3 Brygady Saperów. Początkowo składał się z dowództwa i pięciu kompanii: trzech kompanii saperów, jednej szkolnej i jednej przepraw rzecznych.
W 1936 roku jego organizacja uległa unowocześnieniu – w jego składzie znalazły się dodatkowo park saperski i pluton gospodarczy, a z dwóch kompanii saperów sformowano zmotoryzowaną kompanię mostową i zmotoryzowaną kolumnę pontonową. Jego stan liczebny wynosił 739 żołnierzy, w tym 40 oficerów, 105 podoficerów i 594 szeregowców. Większość pododdziałów była zakwaterowana na terenie koszar w Kazuniu, natomiast kompania przepraw rzecznych stacjonowała na terenie stoczni Modlin (w widłach Wisły i Narwi). W 1936 roku wybudowano nowoczesne warsztaty, które zapewniały naprawę, montaż, a nawet produkcję nowego sprzętu na użytek Batalionu. Pomimo tego saperzy przez cały okres istnienia jednostki mieli problemy z brakiem nowoczesnego sprzętu i wykwalifikowanej kadry dowódczej.
Żołnierze batalionu wielokrotnie pomagali ludności cywilnej w różnych sytuacjach, biorąc udział w wielu akcjach przeciwpowodziowych i przeciwpożarowych, czy stawiając nowe mosty i przeprawy przez rzeki.
19 maja 1927 roku Minister Spraw Wojskowych ustalił i zatwierdził dzień 5 sierpnia jako datę święta batalionowego.
Batalion mostowy był jednostką mobilizującą. Zgodnie z planem mobilizacyjnym „W” dowódca batalionu był odpowiedzialny za przygotowanie i przeprowadzenie mobilizacji czternastu jednostek saperów mostowych:
Zmobilizowane jednostki należały pod względem ewidencyjnym do Ośrodka Zapasowego Saperów Nr 1. Wymienione wyżej jednostki były mobilizowane w I rzucie mobilizacji powszechnej z wyjątkiem plutonu przepraw rzecznych typ I nr 11, który był mobilizowany niejawnie, w grupie jednostek oznaczonych kolorem żółtym.
Po zakończeniu mobilizacji batalion był likwidowany. Zmobilizowane jednostki zostały przydzielone do poszczególnych związków operacyjnych i wzięły udział w kampanii wrześniowej 1939.
Działania bojowe zmobilizowanych jednostek batalionu mostowego..
Zgodnie z planem rozwinięcia zmobilizowane jednostki batalionu miały wejść w skład odwodu saperskiego „Dęblin” i odwodu saperskiego „Modlin” oba odwody podlegały Dowódcy Saperów Sztabu Naczelnego Wodza gen. bryg. Mieczysławowi Dąbkowskiemu. Od chwili zakończenia mobilizacji powszechnej w batalionie mostowym rozpoczęto przemieszczanie poszczególnych pododdziałów mostów ciężkich zgodnie z planem.
Grupa Mostowa Dowódcy Saperów Sztabu Naczelnego Wodza
W dniu 4 września 1939 roku na mocy rozkazu nr L.dz.8423/ND.39/tj. gen. bryg. M. Dąbkowskiego utworzono pod dowództwem ppłk. Teodora Zaniewskiego Grupę Mostową na bazie odwodu saperskiego „Dęblin”. 5 września w skład grupy weszły następujące pododdziały:
Pluton przepraw rzecznych typ I nr 11 (11 plprz).
Sformowany w ramach mobilizacji alarmowej w grupie "żółtej" w okresie 24-26 sierpnia 1939 roku przez batalion mostowy w Modlinie. Dowództwo plutonu objął por. Wacław Waldemar Lau. Do chwili rozpoczęcia działań wojennych stacjonował w Modlinie. W dniu 2 września 1939 roku rozkazem Dowódcy Saperów NW gen. bryg. M. Dąbkowskiego dyslokowany do rejonu Dęblina. Od 4 września pluton wszedł w skład Grupy Mostowej (powołanej rozkazem nr L.dz.8423/ND.39/tj. Dowódcy Saperów NW gen. bryg. M. Dąbkowskiego) dowodzonej przez ppłk. Teodora Zaniewskiego. W rejonie Dęblina celem wzmocnienia taboru pływającego plutonu dokonano rekwizycji jednostek pływających w postaci: 2 holowników, 4 barek transportowych, 4 barek mieszkalnych i 3 motorówki. Tego dnia 11 pluton objął obsługę przepraw w rejonie Brzumina od 13 plutonu przepraw rzecznych. 6, 7 i 8 września przeprawa w Brzuminie zarówno most drewniany jak i zbudowany pontonowy oraz przeprawy 11 plutonu były atakowane przez lotnictwo niemieckie. 11 plprz poniósł nieznane bliżej straty, a most drogowy drewniany został ciężko uszkodzony. Tego dnia z uwagi na podchodzące do zachodniego brzegu Wisły w rejonie Dęblina jednostki WP, przegrupowano tam 11 pluton. 8 i nocą 8/9 września pluton intensywnie pracował przeprawiając przez Wisłę uchodźców cywilnych, rozproszonych żołnierzy, a także zwarte oddziały wojska. Szczególnie działa, broń maszynową i pojazdy mechaniczne. 9 września w godzinach popołudniowych na przeprawy w Dęblinie usiłował wtargnąć niemiecki podjazd pancerny. Z uwagi na zaistniałą sytuację, na rozkaz ppłk. Zaniewskiego w dniu 9 września wieczorem tabor pływający plutonu został zatopiony przy wschodnim brzegu Wisły na północ od Dęblina. 11 plprz pomaszerował samodzielnie w ślad za innymi pododdziałami mostowymi saperów w kierunku wschodnim. Pluton dotarł do okolic Chełma, gdzie 12 września dołączył ponownie do Grupy Mostowej ppłk. Zaniewskiego i włączony został do 11 kompanii mostów ciężkich. Pluton dzielił dalsze losy z tą kompanią.
Pluton otrzymał jako uzbrojenie: kbk wz.98, pistolety Vis i Steyer, amunicję saperską. Nie otrzymał hełmów, otrzymał maski pgaz. wz. 1932.
Pluton przepraw rzecznych typ I nr 13 (13 plprz) 
Planowany do sformowania w ramach I rzutu mobilizacji powszechnej. Z uwagi na potrzebę obsługi nowo wybudowanego mostu drogowego na Wiśle w Brzuminie utworzony w czerwcu 1939 roku przez batalion mostowy w Modlinie. W końcu lipca 1939 roku ukończono budowę drogowego jednojezdniowego mostu na Wiśle koło miejscowości Brzumin, przez Zgrupowanie Mostowe nr 2 pod dowództwem mjr. Józefa Hempla. Z uwagi na powyższe wysłano z batalionu mostowego, pluton przepraw rzecznych pod dowództwem por. inż. Władysława Różyckiego, którego faktycznym dowódcą został chor. Leopold Urban. Pluton ten po rozpoczęciu mobilizacji otrzymał numer 13. Zgodnie planem "Z" pluton wszedł w skład odwodu saperskiego "Dęblin". Od 4 września pluton wszedł w skład Grupy Mostowej (powołanej rozkazem nr L.dz.8423/ND.39/tj. Dowódcy Saperów NW gen. bryg. M. Dąbkowskiego) dowodzonej przez ppłk. Teodora Zaniewskiego. Tego dnia 13 pluton przepraw rzecznych, przekazał obsługę mostu w Brzuminie między innymi 11 plprz, a sam został dyslokowany w rejonie Świdrów jako odwód grupy mostowej. Z uwagi na ciężkie uszkodzenie mostu w Brzuminie w dniach 7 i 8 września przez lotnictwo niemieckie oraz przesunięcie 11 plprz do Dęblina, do Brzumina 8 września ponownie dyslokowano 13 plprz chor. Urbana. Pluton miał zapewnić przeprawę przez Wisłę w pobliżu uszkodzonego mostu drewnianego oraz nowego mostu pontonowego, wycofujących się jednostek WP z jej zachodniego brzegu, a także rozbitków i cywilnych uchodźców. W dniu 8 września po godz.15 na odcinku Wisły od Góry Kalwarii do Brzumina dotarły czołowe jednostki niemieckiej 1 Dywizji Pancernej. Na rozkaz ppłk. Zaniewskiego w dniu 9 września zatopiono tabor pływający plutonu na Wiśle w rejonie Brzumina, a most pontonowy zerwano. 13 pluton miał dołączyć do jednostek Grupy Mostowej, możliwe że do 16 ciężkiej kolumny pontonowej wycofującej się w kierunku Radzynia Podlaskiego. Dalsze losy 13 plutonu przepraw rzecznych są nieznane.
Pluton otrzymał jako uzbrojenie: kbk wz.1898, pistolety Vis i Steyer, amunicję saperską. Nie otrzymał hełmów, otrzymał maski pgaz. wz. 1932.
Kompania mostów ciężkich typ I nr 11 (11 kmc)
Kompania została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Była pododdziałem zmotoryzowanym część pojazdów motocykli, samochodów osobowych i ciężarowych pochodziła z mobilizacji w składzie:
łącznie kompania liczyła 5 oficerów i 290 podoficerów i szeregowych. Posiadała „własnych” 22 samochody ciężarowe i 6 motocykli z koszem, 13 przyczep, pozostałe pochodziły z mobilizacji lub kolumn samochodowych. 11 kompania posiadała własne pojazdy przestarzałe typu Berliet, Packard, Chevrolet, oraz pochodzące z mobilizacji typu Fiat 621 L lub Ursus zużyte i wyeksploatowane. Uzbrojenie kompanii składało się z kb wz. 1886/93 Lebel, kbk wz. 1916 Berthier i maski pgaz. RSC. Dowódcą kompanii został kpt. Jan Kawiński. W dniu 3 września rejon gdzie była mobilizowana kompania w Kazuniu był bombardowany przez lotnictwo niemieckie. 4 września o 21.00 11 kmc została podporządkowana Grupie Mostowej dowodzonej przez ppłk Zaniewskiego i otrzymała w godzinach nocnych rozkaz wymarszu w rejon Puław. 7 września od godzin porannych kompania dwoma plutonami obsługiwała most Świdry Małe wraz z plutonem 16 kmc i plutonem minerskim z CWSap. por. Piela, komendantem przeprawy był kpt. Kawiński. Natomiast pozostała część 11 kmc obsługiwała most w Brzuminie wraz z 11 pprz i częścią 15 ciężkiej kolumny pontonowej. 7 i 8 września most w Brzuminie był kilkakrotnie bombardowany, został poważnie uszkodzony, poniesiono straty w rannych saperach. Z uwagi na uszkodzenie mostu w Maciejowicach/k. Garwolina przez niemieckie bombardowanie do jego naprawy skierowano jeden z plutonów 11 kmc ze Świdrów Małych, naprawę zakończono w nocy 8 września o godz.3. 8 września ponownie zbombardowano mosty w Brzuminie, Maciejowicach i Świadrach Małych, z uwagi na powyższe pluton z Maciejowic powrócił do mostu Świdry Małe, który naprawiono, gdzie wzmocniono obsadę o pluton z 16 kmc. Celem zintensyfikowania przepraw wojsk z zachodniego brzegu Wisły w rejonie mostów, wytyczano brody dla kawalerii, zaprzęgów artylerii i budowano po trzy kładki dla piechoty, odbudowywano uszkodzone mosty, wysłano łączników do jednostek nadchodzących do Wisły. 11 kompania nocą 8/9 września pracowała 2 plutonami przy moście "Świdry Małe", jednym plutonem most w "Maciejowice", jeden pluton był w domarszu do Świdrów Małych. 9 września rozkazem ppłk Zaniewskiego pluton minerski por. Pieli został wcielony do 11 kmc, po wysadzeniu przez niego 10 września o godz.4.50 mostu „Świdry Małe”, pomaszerował wraz z 11 kompanią do rejonu koncentracji w majątku Jarczew przy szosie Maciejoice-Łuków. 9 września ok. godz.18 pluton minerski por. Różnieckiego wysadził most "Maciejowice" wraz z niemieckimi dwoma czołgami 1 DPanc., skąd po zakończeniu przeprawy pluton 11 kmc pomaszerował wieczorem do majątku Jarczew. Po wypoczynku o świcie 11 września kompania podjęła marsz przez Łuków, Radzyń Podlaski, Wisznicę i Sławatycze za rzekę Bug. Po osiągnięciu lasów przy szosie Sławatycze-Włodawa zarządzono postój dzienny o świcie 12 września. W południe 13 września kompania wraz z Grupą Mostową osiągnęła rejon Chełma, tu w jej skład wcielono 11 pprz por. Laua. 13 września Grupa Mostowa dotarła do Krasnegostawu, gdzie z uwagi na zajęcie rejonu Zamościa przez niemiecką 2 D.Panc. zawróciła ponownie w kierunku Chełma. Na rozkaz gen. bryg. M. Dąbkowskiego GM ppłk Zaniewskiego miała kierować się do rejonu Stanisławowa. Część kompanii i kolumn odłączyła się od GM podczas nocnego marszu 13/14 września. 11 kmc odpoczywała 14 września w rejonie Chełma. Prawdopodobnie realizując rozkaz marszu w kierunku Stanisławowa 18 września dotarła wraz z częścią GM do Buczacza. Dalsze losy 11 kmc są nieznane. Duża grupa saperów przekroczyła granicę węgierską 19 i 20 września w Jasinie, dalsze grupy saperów z GM przekroczyły granicę 20 i 21 września w Munkaczu.
Kompania mostów ciężkich typ I nr 12 (12 kmc)
Kompania została zmobilizowana w I rzucie mobilizacji powszechnej w okresie 31 sierpnia, 3 września 1939 roku. Była pododdziałem zmotoryzowanym część pojazdów; motocykli, samochodów osobowych i ciężarowych pochodziła z mobilizacji w składzie i z wyposażeniem takim samym jak 11 kmc. Dowódcą kompanii został por. Jerzy Łozina-Łoziński. 12 kompania wyruszyła w rejon Puław nocą 3/4 września 1939 roku, gdzie jako jedna z pierwszych weszła w skład Grupy Mostowej. Od 4 września podjęła obsługę mostu w Puławach, 6 i 7 września most był bombardowany przez lotnictwo niemieckie, został on uszkodzony, dokonano naprawy. 8 września jeden pluton 12 kmc wsparł wysiłek saperów przy budowie i naprawie przepraw w Brzuminie, w godzinach popołudniowych ponownie lotnictwo niemieckie uszkodziło lekko most w Puławach. Nocą 8/9 września dokonano częściowego przegrupowania 12 kompanii, dwa plutony obsługiwały most w Puławach jeden pluton most "Maciejowice", pozostałość kompanii stanowiła odwód w rejonie Woli Osińskiej. Budowano intensywnie przeprawy w rejonach mostów, brody dla kawalerii i zaprzęgów, artylerii i po 3 kładki dla piechoty. O świcie 9 września pozostałość 12 kompanii wsparła obsługę mostu w Puławach otrzymała ona jednocześnie 8 ton amunicji. Jednocześnie jeden z plutonów skierowano do obsługi mostu „Świdry Małe". Po wysadzeniu mostów "Maciejowice" i Świdry Małe" przebywające tam plutony 12 kmc udały się do folwarku Kozłówka przy szosie Lubartów-Siedliska miejscu koncentracji kompanii. 10 września w godzinach porannych pod ogniem niemieckiej broni maszynowej z lewego brzegu Wisły most został wysadzony przez saperów 12 kompanii. Pomimo ciągłych ataków lotnictwa niemieckiego do 8 nalotów dziennie most był utrzymany w sprawności. 12 kmc skoncentrowała się w folwarku Kozłówka wraz z powierzonymi jej materiałami wybuchowymi. 11 września kompania podjęła marsz przez Parczew, Wisznice i Sławatycze w kierunku Bugu. 12 września jeden z plutonów 12 kompanii został wysłany do Domaczewa, gdzie miał za zadanie przygotować do wysadzenia most na rzece Bug i po wzmocnieniu bronią maszynową miał stanowić jego osłonę. Pozostała część kompanii wraz z Grupą Mostową pojechała w kierunku Chełma Lubelskiego. Po osiągnięciu tego rejonu 13 września GM otrzymała rozkaz marszu w kierunku Stanisławowa. W trakcie nocnego marszu od GM odłączyła się 12 kmc i 15 kmc. 12 kompania pojechała przez Dorohusk na Luboml docierając 15 września do Kowla. W trakcie marszu nocnego 13/14 września odłączyło się od kolumny kompanii 5 samochodów ciężarowych Chevrolet z 30 saperami, grupa ta 19 września przekroczyła granicę węgierską w miejscowości Drachno. Z uwagi na kapitulację załogi Kowla w dniu 18 września, następnego dnia 12 KMC odjechała na zachód. Dołączyła 21 września do Grupy Saperów mjr. Plewako, gdzie znajdowała się już 15 kmc. 22 września przeprawiła się przez Bug promem w miejscowości Żyrsko. Po drodze toczono potyczki z dywersantami ukraińskimi. 25 września 12 kompania wraz z Grupą Saperów dołączyła do Grupy płk. Płonki w rejonie Chełma. Kompania maszerował w szpicy grupy w kierunku Lublina, osiągnęła most w na rzece Wieprz Dorohuczu. Została ostrzelana ogniem niemieckiej artylerii. 26 września kompania uczestniczyła w walce we wsi Fajsławice, gdzie odrzucono niemiecki oddział biorąc jeńców i zdobywając dwa samochody i dwa działa. 27 września na rozkaz płk. Płonki zniszczono sprzęt mostowy celem odciążenia samochodów do jazdy po drogach polnych i leśnych. 28 września kompania przejechała trasę Wysokie-Chrzanów w kierunku Dzwoli. 12 kompania 29 września stanowiła straż tylną Grupy płk. Płonki. W Dzwoli 12 kmc włączyła się do walki z dywizjonem ppanc niemieckiej 27 DP. Z uwagi na wejście do walki oddziałów sowieckich kompania 1 października 1939 r. wraz z Grupami płk. Płonki i płk. dypl. T. Zeleniewskiego wycofała się do rejonu Domostawa-Mamoty. Z uwagi na kapitulacje przed wojskami sowieckimi w dniu 2 października zgrupowania. Dowódca kompanii por. Łozina-Łoziński nakazał zniszczyć i zakopać sprzęt i broń, wypłacenie uposażenia saperom oraz rozdzielić żywność. Kompanię rozwiązał, a żołnierzom nakazał udać się do domów.
Kompania mostów ciężkich typ I nr 15 (15 kmc) 
Kompania została zmobilizowana w I rzucie mobilizacji powszechnej w okresie 31 sierpnia, 3 września 1939 roku. Była pododdziałem zmotoryzowanym jako jedyna z kompanii mostów ciężkich posiadała ukompletowanie pojazdów całkowicie pochodzące z zapasów mobilizacyjnych wojska - batalionu mostowego. Były to w części pojazdy nowe pochodzące z bieżącej produkcji. Sformowana została w składzie i z wyposażeniem takim samym jak 11 kmc. Dowódcą kompanii został por. Aleksander Alojzy Piątkowski. 15 kompania wyruszyła w rejon Puław nocą 3/4 września 1939 roku, gdzie jako jedna z pierwszych weszła w skład Grupy Mostowej. Po przybyciu objęła do nadzoru i obsługi przeprawę i most w Dęblinie. 7 września lotnictwo niemieckie podczas bombardowania uszkodziło most pod Dęblinem na rzece Wieprz, na szosie Puławy-Dęblin, naprawiony przez jeden z plutonów 15 kmc. Tego dnia dowódca 15 kompanii wykazując się dużą operatywnością zarekwirował pojazd cysternę z warszawskiej Straży Pożarnej przemalowując i przerabiając na cysternę paliwową, a paliwo pozyskano z lotniska w Dęblinie. Ponadto uzyskano dla całej kompanii z Głównej Składnicy Uzbrojenia nr 2 w Stawach, nową broń strzelecką kbk wz. 29 każda drużyna otrzymała nowy rkm wz. 28, a każdy pluton ckm wz. 30. Dla całości kompanii pobrano hełmy. 8 września celem wsparcia odbudowy mostu "Maciejowice" przekazano jeden z plutonów kompanii. Tego też dnia zostało rannych 10 saperów 15 kompanii w trakcie ataków niemieckiego lotnictwa na mosty w Dęblinie i Maciejowicach. W rejonie przeprawy w Dęblinie wytyczono brody przez Wisłę dla kawalerii i zaprzęgów, taborów, a ponadto wybudowano 4 kładki dla piechoty, celem przewiezienia żołnierzy i pojazdów do wsparcia 15 kompanii przybył 11 pluton przepraw rzecznych. Od nocy 8/9 września 15 kmc ugrupowana była: dwoma plutonami w Dęblinie, jednym plutonem w "Maciejowice", pozostała część kompanii jako odwód w Woli Blizockiej. 9 września ok. godz.14 niemiecka czołówka pancerna usiłowała uchwycić most w Dęblinie, most wraz z dwoma niemieckimi czołgami został wysadzony przez dowódcę 15 kompanii, na rozkaz dowódcy odcinka obronnego ppłk. Ottona Zielińskiego. Po wycofaniu się niemieckiego patrolu pancernego rozebrano kładki, a od wieczora 1 pluton kompanii i 11 plprz przewozili przez Wisłę żołnierzy i uchodźców cywilnych. 15 kmc wieczorem tego dnia odjechała do miejsca koncentracji przez Przytyczno-Michów w rejon Lubartowa. Tego też dnia po wysadzeniu mostu "Maciejowice" ok. godz.18 wraz z niemiecką czołówką pancerną (2 czołgami) przez pluton minerski por. W. Różnieckiego, pluton 15 kmc i częściowo rozproszony pluton minerski dołączyły do 15 kompanii w rejonie Dęblina. 10 września kompania przebywała w lesie 6 km od Lubartowa, a 1 pluton nadal w Dęblinie. 11 września 15 kmc odpoczywała w lasach przy szosie Sławatycze-Włodawa. 12 września 15 kompania wraz z Grupą Mostową pojechała w kierunku Chełma Lubelskiego. Po osiągnięciu tego rejonu 13 września GM otrzymała rozkaz marszu w kierunku Stanisławowa. W trakcie nocnego marszu od GM odłączyła się 15 kmc i 12 kmc oba pododdziały skierowały się przez Dorohusk na Luboml. 14 września 15 kmc została zatrzymana w Dorohusku przez organizującego obronę tego odcinka Bugu ppłk. dypl. Künstlera. Otrzymała zadanie obrony mostów na Bugu jednocześnie przygotować je miała do wysadzenia. 17 września kompania stoczyła walkę z niemiecka piechotą zmotoryzowaną wspartą czołgami w obronie mostu, straciła 4 poległych saperów, wzięła do niewoli 12 jeńców. Wobec zagrożenia utratą mostu w Dorohusku, wysadziła go wieczorem 17 września. Następnie 18 września dotarła w okolice Kowla, po uzyskaniu informacji o pojawieniu się czołówek Armii Czerwonej w okolicach Kowla, kompania odjechała w kierunku zachodnim. 19-20 września 15 kmc dołączyła do Grupy Saperów mjr. Wacława Plewako. 22 września przeprawiła się przez Bug promem w miejscowości Żyrsko. Po drodze toczono potyczki z dywersantami ukraińskimi. 25 września 15 kompania wraz z Grupą Saperów dołączyła do Grupy płk. Płonki w rejonie Chełma. 26 września kompania uczestniczyła w walce we wsi Fajsławice, gdzie odrzucono niemiecki oddział biorąc jeńców i zdobywając dwa samochody i dwa działa. 27 września na rozkaz płk. Płonki w Przęsławicach zniszczono sprzęt mostowy celem odciążenia samochodów do jazdy po drogach polnych i leśnych. 28 września kompania przejechała trasę Wysokie-Chrzanów w kierunku Dzwoli. 29 września 15 kmc jechała jako straż przednia Grupy płk. Płonki. W Dzwoli 15 kmc stoczyła wraz z innymi oddziałami grupy walkę z dywizjonem ppanc. niemieckiej 27 DP. Z uwagi na wejście do walki oddziałów sowieckich kompania 1 października 1939 r. wraz z Grupami płk. Płonki i płk. dypl. T. Zeleniewskiego wycofała się do rejonu Domostawa-Mamoty. W dniach 30 września i 1 października 15 kompania odpierała kilkakrotnie ataki sowieckich samochodów pancernych na kolumnę grupy. Z uwagi na kapitulacje przed wojskami sowieckimi w dniu 2 października zgrupowania, dowódca kompanii por. Piątkowski nakazał zniszczyć lub zakopać broń i wyposażenie, wypłacił żołd rozwiązał kompanię, a żołnierzom rozkazał udać się do domów.
Kompania mostów ciężkich typ I nr 16 (16 kmc)
Kompania została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Była pododdziałem zmotoryzowanym część pojazdów; motocykli, samochodów osobowych i ciężarowych pochodziła z mobilizacji w składzie i z wyposażeniem takim samym jak 11 kmc. Dowódcą kompanii został por. Zbigniew Kłosowicz. W dniu 3 września rejon gdzie była mobilizowana kompania w Kazuniu był bombardowany przez lotnictwo niemieckie. 4 września o 21.00 16 kmc została podporządkowana Grupie Mostowej dowodzonej przez ppłk Zaniewskiego i otrzymała w godzinach nocnych rozkaz wymarszu do rejonu na wschód od Świdrów. Na miejscu trafiła do odwodu Grupy Mostowej, wydzieliła jeden pluton do obsługi mostu "Świdry Małe". 7 września z uwagi na ciężkie uszkodzenie mostu "Brzumin" wysłano następny pluton do wsparcia pracujących tam pododdziałów. 7 i 8 września oba pracujące plutony kompanii były bombardowane w rejonie obsługiwanych mostów ponosząc straty w rannych od ataków lotniczych. 8 września w godzinach popołudniowych po uszkodzeniu mostu "Świdry Małe" został wysłany do wsparcia prac następny pluton 16 kmc. Nocą 8/9 września nastąpiło częściowe przegrupowanie pododdziałów GM, do miejsca postoju kompanii powróciły plutony z obsługi mostów "Brzumin" i jeden ze "Świdry Małe", drugi przebywający tam pozostał nadal. 10 września w godzinach porannych po wysadzeniu mostu "Świdry Małe" do kompanii dołączył pracujący tam pluton. 16 kmc utraciła łączność z dowództwem Grupy Mostowej i nie przybyła na jej miejsce koncentracji. 16 kmc z niewidomych powodów pojechała przez Parczew, Brześć n/Bugiem, Chełm Lubelski i Hrubieszów do Uściługa. Tu zbudowała 2 przystanie i prom na rzece Bug. Po agresji sowieckiej odjechała do Chełma. Tu na rozkaz gen. dyw. Dąb-Biernackiego pozostawiła sprzęt mostowy i odjechała do miejscowości Tyszowce. 24 września otrzymała ze sztabu Frontu Północnego rozkaz o zniszczenia broni i sprzętu oraz rozwiązaniu pododdziału.
Ciężka kolumna pontonowa typ I nr 15 (15 ckp)
Kolumna została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Była pododdziałem zmotoryzowanym większość pojazdów; motocykli, samochodów osobowo-terenowych, ciężarowych, specjalnych i przyczep pochodziła z własnych zasobów mobilizacyjnych, otrzymywano niewielkie uzupełnienie brakujących motocykli i pojazdów ciężarowych z poboru. Mobilizowała się w składzie:
łącznie kolumna liczyła 4 oficerów, 127 podoficerów i saperów. Na wyposażeniu posiadała 22 ciężkie ciężarówki Packard(ewentualnie Berliet GCB), 3 ciężarówki Polski Fiat 621L, samochód cysterna Packard, samochód warsztatowy FWD, 22 przyczepki dla pontonów, 1 przyczepka kuchenna i 2 przyczepki benzynowe, 2 motocykle z koszem, planowano do użytku samochód Polski Fiat 508 "łazik" i Polski Fiat 508 furgon. Uzbrojenie kolumny składało się z kbk wz. 1916 Berthier i maski pgaz. RSC, kolumny nie otrzymały hełmów. Dowódcą kolumny został kpt. Stefan Walewender. W dniu 3 września rejon gdzie była mobilizowana kolumna w Kazuniu był bombardowany przez lotnictwo niemieckie. 4 września o 21.00 15 ckp została podporządkowana Grupie Mostowej dowodzonej przez ppłk Zaniewskiego i otrzymała w godzinach nocnych rozkaz wymarszu w rejon Puław. W trakcie marszu skierowano ją do Brzumina, do obsługi mostu drogowego, drewnianego oraz do podjęcia budowy mostu pontonowego, rejon ten obsadziła 6 września. Nazajutrz wraz z kompaniami mostów ciężkich naprawiała uszkodzony most "Brzumin" przez ataki lotnictwa niemieckiego. 8 września 15 ckp pracowała pod ciągłymi atakami niemieckiego lotnictwa przy budowie przeprawy przez Wisłę ponosząc straty kilku rannych saperów i 3 poległych, od 6 wrześni komendantem przeprawy był kpt. Walewender. Z uwagi na uszkodzony drewniany most stały ruch odbywał się przez zbudowany przez kolumnę most pontonowy. Nocą 8/9 września na przeprawie pozostała tylko 15 ckp, która obsługiwała most pontonowy przez Wisłę i kładki dla piechoty. Z chwilą podejścia 8 września wojsk niemieckich do Wisły i jej sforsowania nazajutrz na północ od Brzumina most pontonowy zerwano w nocy 8/9 września. 9 września 15 kolumna odjechała w kierunku wschodnim zgodnie z rozkazem ppłk. Zaniewskiego, 10 września wieczorem dotarła do lasu w pobliżu Woli Blizockiej przy szosie na Radzyń Podlaski.15 ckp 11 września podjęła marsz w kierunku Sławatycz, 12 i 13 września GM wraz z 15 kolumną przemieściła się zgodnie z rozkazem Dowódcy Saperów Sztabu NW gen. bryg. M. Dąbkowskiego w kierunku Chełma. 13 września Grupa Mostowa dotarła do Krasnegostawu, gdzie z uwagi na zajęcie rejonu Zamościa przez niemiecką 2 D. Panc. zawróciła ponownie w kierunku Chełma. Na rozkaz gen. bryg. M. Dąbkowskiego GM ppłk Zaniewskiego miała kierować się do rejonu Stanisławowa. Dalszy los 15 ciężkiej kolumny pontonowej nie jest znany. Wiadomo, że duża grupa saperów przekroczyła granicę węgierską 19 i 20 września w Jasinie, dalsze grupy saperów z GM przekroczyły granicę 20 i 21 września w Munkaczu.
Ciężka kolumna pontonowa typ I nr 17 (17 ckp)
Kolumna została zmobilizowana w I rzucie mobilizacji powszechnej w okresie 31 sierpnia, 3 września 1939 roku. Była pododdziałem zmotoryzowanym wszystkie pojazdy; motocykle, samochody osobowo-terenowe, ciężarowe, specjalne i przyczepy pochodziły z własnych zasobów mobilizacyjnych. Mobilizowała się w składzie tak jak 15 ckp, uzbrojenie i wyposażenie było takie same. Dowódcą kolumny został por. Edmund Śliwiński. Nocą 3/4 września kolumna wraz z 12 i 15 kmc wyruszyła zgodnie z rozkazem dowódcy Grupy Mostowej ppłk. T. Zaniewskiego w kierunku Puław. Od 7 września 17 ckm stacjonowała w odwodzie GM w rejonie na wschód od Świdrów. Nocą 8/9 września z rozkazu ppłk Zaniewskiego 17 kolumna pojechała trasą poprzez Łuków, Radzyń Podlaski, Leplówka, gdzie miała dotrzeć rano 10 września. Po dotarciu 11 września reszty GM w rejon Lepelówki, ppłk Zaniewski nakazał jej pozostać na miejscu w oczekiwaniu na 16 kmc, z którą ppłk Zaniewski utracił kontakt. 16 września podczas kontaktu z ppłk. Zaniewskim 17 kolumna otrzymała rozkaz osiągnięcia do dnia 18 września miejscowości Buczacz. Dalsze losy 17 ckp nie są znane, wydaje się możliwe, że duża grupa saperów saperów przekroczyła granicę węgierską 19 i 20 września w Jasinie, dalsze grupy saperów z GM przekroczyły granicę 20 i 21 września w Munkaczu.
Zgrupowanie mostowe w obronie Modlina
4 września płk Stanisław Arczyńskim I zastępca Dowódcy Saperów Sztabu NW przydzielił pozostałe pododdziały zmobilizowane w batalionie mostowym do Armii "Modlin" z zadaniem przygotowania przepraw przez Wisłę i Narew w obrębie twierdzy Modlin środkami własnymi i zarekwirowanymi. Pododdziałami tymi były:
Kompania mostów ciężkich typ II nr 17 (17 kmc)
Kompania została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Według etatu typu II kompania miała podobną organizacje do kompanii typu I składała się z: 
łącznie kompania liczyła 5 oficerów i 263 podoficerów i saperów. Posiadała tylko "własnych" pojazdów 2 ciężarówki, 2 motocykle z wózkami oraz 10 przyczepek (paliwowa, kuchnia, 4 kafarowe i 4 z pontonami ciężkimi. Do transportu miała otrzymać ciężką kolumnę transportową (samochodów ciężarowych), których nie otrzymała. Z uwagi na braki w taborze samochodowym i niemożliwość w uzyskaniu pojazdów ciężarowych większość kompanii przystosowano do trakcji konnej. Uzbrojenie kompanii składało się z kb wz. 1886/93 Lebel, kbk wz. 1916 Berthier i maski pgaz. RSC. Dowódcą kompanii został por. Maciej Szonert. Na podstawie rozkazu płk Arczyńskiego kompania zajęła rejon wyczekiwania w koszarach batalionu mostowego w Kazuniu, wraz z 19 kmc. Dalsze działania kompanii w obronie Modlina do dnia 29 września nie są znane, wiadomo iż obsługiwał mosty modlińskie, dokonując ich napraw.
Kompania mostów ciężkich typ II nr 19 (19 kmc) 
Kompania została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Kompania miała taki sam skład i wyposażenie jak 17 kmc. Dowódcą kompanii został por. Wiesław Stepanoff. Na podstawie rozkazu płk Arczyńskiego kompania zajęła rejon wyczekiwania w koszarach batalionu mostowego w Kazuniu, wraz z 17 kmc. 8 września w wyniku nalotów lotnictwa niemieckiego uszkodzono lekko most kolejowo drogowy na Narwi i drewniany most na Wiśle. Oba mosty zostały naprawione przez kompanię tego samego dnia. W okresie od 8 do 11 września wchodziła w skład zgrupowania przeprawowego mjr Tadeusza Pisarskiego z 61 b sap.. 9 września 19 kmc przeszła do koszar batalionu elektrotechnicznego w Nowym Dworze Mazowieckim. 11 września kompania podjęła marsz do Legionowa na rozkaz dowódcy 8 batalionu saperów, lecz rozkaz zmieniono i kompania powróciła do Nowego Dworu. Z uwagi na zniszczenie mostów: kolejowo drogowego na Narwi, ciężkim uszkodzeniem mostu drewnianego na Wiśle i stałego mostu drogowego na Wiśle. 13 września 19 kmc przystąpiła do budowy 8-tonowego mostu stocznia modlińska-wodociągi modlińskie na Narwi. Jednocześnie dwie drużyny naprawiały stały most drogowy na Wiśle. 15 września zakończono pomyślnie budowę mostu 260 metrowego i naprawę drogowego. 15 września podjęto odbudowę mostu drewnianego na Wiśle. Odbudowę ukończono dopiero 25 września z uwagi na ataki lotnicze i ostrzał artylerii. Dnia 29 września kompania złożyła broń wraz z załogą twierdzy. Straty kompanii 2 rannych.
Ciężka kolumna pontonowa typ I nr 11 (11 ckp) 
Kolumna została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Była pododdziałem zmotoryzowanym większość pojazdów; motocykli, samochodów osobowo-terenowych, ciężarowych, specjalnych i przyczep pochodziła z własnych zasobów mobilizacyjnych, otrzymywano niewielkie uzupełnienie brakujących motocykli i pojazdów ciężarowych z poboru. Mobilizowała się w składzie etatowym jak 15 ciężka kolumna pontonowa. Jakie pojazdy i w jakiej ilości otrzymała nie ustalono. Uzbrojenie i wyposażenie osobiste saperów jak pozostałe kolumny. Dowódcą kolumny był kpt. Maciej Prozwicki. Od nocy 3/4 września 11 kolumna stacjonowała w Kazuniu Polskim. Od 5 do 29 września uczestniczyła w obronie Modlina. Szczegółów dotyczących działań bojowych 11 ckp nie ustalono.
Ciężka kolumna pontonowa typ I nr 12 (12 ckp)
Kolumna została zmobilizowana w I rzucie mobilizacji powszechnej w okresie 31 sierpnia, 4 września 1939 roku. Była pododdziałem zmotoryzowanym większość pojazdów; motocykli, samochodów osobowo-terenowych, ciężarowych, specjalnych i przyczep pochodziła z własnych zasobów mobilizacyjnych, otrzymywano niewielkie uzupełnienie brakujących motocykli i pojazdów ciężarowych z poboru. Jednak nie została wyznaczona do działań "w polu" z uwagi na małą manewrowość. Na 22 ciężkie samochody ciężarowe do transportu członów przeprawowych otrzymała tylko 13, w tym 5 pełnosprawnych. Mobilizowała się w składzie etatowym jak 15 ciężka kolumna pontonowa. Uzbrojenie i wyposażenie osobiste saperów jak pozostałe kolumny. Dowódcą kolumny był por. Tomasz Wierzejewski. Do 10 września pracowała wraz z 12 kmc w utrzymaniu mostu drewnianego przez Wisłę. W okresie od 8 do 12 września wchodziła w skład zgrupowania przeprawowego mjr Tadeusza Pisarskiego z 61 b sap.. Od 10 do 13 września przygotowała się do budowy mostu w okolicach Nieporętu przewożąc przez trzy dni materiał budowlany i narzędzia w lasy w okolicach Jabłonny. 14 września po zajęciu rejonu Jabłonny i Nieporętu przez wojska niemieckie utraciła swoje wyposażenie i materiał do budowy. Od 14 do 18 września otrzymała zadanie zbudowania trzech przepraw pontonowych na Narwi i Wiśle, zbudowano przystanie i zwodowano oraz przygotowano człony przeprawowe. Z uwagi na, to dyslokowano 12 kolumnę do Kazunia. Następnie 12 ckp kwaterował w koszarach CWSap. Do dnia kapitulacji Modlina pełniła służbę przy wybudowanych przeprawach i służbę wartowniczą przy obiektach twierdzy. Podczas walk poległ 1 saper, a 3 zostało rannych.
Pluton przepraw rzecznych typ I nr 12 (12 plprz). 
Sformowany w ramach I rzutu mobilizacji powszechnej pomiędzy 31 sierpnia, a 4 września 1939 roku. W takim samym składzie i wyposażeniu etatowym w środki techniczne, przeprawowo-przewozowe jak pozostałe plutony przepraw rzecznych typu I. Dowódcą plutonu został por. Michał Jankiewicz. Od nocy 3/4 września 12 plprz stacjonował na Narwi przy wsi Sasy k/Kazunia. W okresie od 8 do 12 września wchodził w skład zgrupowania przeprawowego mjr Tadeusza Pisarskiego z 61 b sap..Dalsze działania plutonu w obronie Modlina do 29 września nie są znane.
Pluton przepraw rzecznych typ I nr 14 (14 plprz).
Sformowany w ramach I rzutu mobilizacji powszechnej pomiędzy 31 sierpnia, a 4 września 1939 roku. Jako pluton typu II (ciężki). Stan etatowy nieznany. Wyposażony był w jednostki pływające pozwalające przeprawić pododdziały żołnierzy i sprzęt ciężki. Na stanie posiadał prawdopodobnie 2 promy parowe - przewozy "Saper" (Przewóz II), "Rezerwa", 2 holowniki rzeczne typu "C", Warsztat pływający "SW" oraz nieustalone jednostki pływające pochodzące z poboru/rekwizycji. Dowódcą plutonu został por. Tadeusz Łochowski. Nocą 3/4 września pluton dyslokował się na Narwi przy wsi Grochoły k/Kazunia. W okresie od 8 do 12 września wchodził w skład zgrupowania przeprawowego mjr Tadeusza Pisarskiego z 61 b sap.. Działania plutonu w obronie Modlina do 29 września nie są znane.
Oddział nadwyżek mobilizacyjnych taboru rzecznego batalionu mostowego
Po wyjeździe z garnizonu ppłk. Teodora Zaniwskiego wraz ze zmobilizowanymi kompaniami i kolumnami i plutonami pokojowy Komendant Parku batalionu mjr Józef Irzykiewicz rozkazał, aby etatowe pozostałości taboru pływającego i zarekwirowane jednostki pływające z obsadą cywilną zgrupowały się 4/5 września przy Spichlerzu na Narwi w Kazuniu. 5 i nocą 5/6 września załadowano na pokłady jednostek pływających z magazynów bm wyposażenia broni, umundurowania, narzędzi urządzenia koszarowe, warsztatowe, elektrownie, obrabiarki itp. Na dowódcę taboru pływającego wyznaczono ppor. rez. inż. Bronisława Miśkiewicza. W skład taboru pływającego weszły 2 zarekwirowane statki parowe bocznokołowce, holownik motorowy oraz wojskowe 2 holowniki "C", 3 łodzie motorowe typu "Sokół", liczne berlinki i krypy. 6 września w ślad za Grupą Mostową do rejonu Puław wypłynął tabor pływacy. 7 września "tabor" dotarł do miejsca stacjonowania 13 plprz pomiędzy Świdrem, a Górą Kalwarią. 8 września z uwagi na niski stan Wisły dalsza podróż stał się niemożliwa, ponadto z uwagi na zagrożenie niemieckich oddziałów transport zatrzymano. 10 września wyokrętowano 80 żołnierzy z bronią maszynową odesłano do Garwolina. Wobec podejścia do zachodniego brzegi Wisły oddziałów niemieckich 11 września jednostki pływające częściowo zatopiono przy wschodnim brzegu rzeki. Ppor. Miśkiewicz z liczącą 35 żołnierzy grupę poprowadził ją przez Garwolin, Łuków, Białą Podlaską do Włodawy. Po uzyskaniu informacji o wkroczeniu wojsk sowieckich grupa rozpoczęła marsz w kierunku Warszawy. Grupa tocząc potyczki z wojskami niemieckimi, tracąc kilkunastu żołnierzy dotarła 30 września do Garwolina, tu na wieść o kapitulacji Warszawy ppor. Miśkiewicz grupę rozwiązał.
Obecnie tradycje Batalionu Mostowego kultywuje 1 Pułk Drogowo-Mostowy, stacjonujący także w Kazuniu.
Saperzy mostowi.
Organizacja i obsada personalna w 1939.
Organizacja pokojowa i obsada personalna batalionu w marcu 1939:
Symbole batalionu.
7 grudnia 1931 roku minister spraw wojskowych, marszałek Polski Józef Piłsudski zatwierdził wzór i regulamin odznaki pamiątkowej batalionu mostowego.
Odznakę o wymiarach 40x40 mm stanowi równoramienny krzyż. W centrum znajduje się tarcza w barwach czarno-czerwonych, na której widnieje litera „M”. Pomiędzy ramionami umieszczono ażurowe proporczyki. Dwuczęściowa - wykonana w srebrze, emaliowana, złocona. Nakładkę stanowi tarcza z proporczykami, mocowana czterema nitami, na rewersie numerowana. Wykonanie: Wiktor Gontarczyk - Warszawa.
Do końca lipca 1939 roku nadano łącznie 1477 odznak. Wśród wyróżnionych znaleźli się między innymi pułkownicy: Louis Faury i Leopold Górka oraz zaprzyjaźnione jednostki: batalion silnikowy, batalion elektrotechniczny, 1, 2 i 8 bataliony saperów.

</doc>
<doc id="808683" url="https://pl.wikipedia.org/wiki?curid=808683" title="Tazo">
Tazo

Tazo – gra kolekcjonerska z użyciem specjalnych krążków wykonanych z tektury, plastiku lub metalu, przedstawiających znane postaci np. z kreskówek, anime, filmów, świata sportu.
Krążki "tazo" dołączane są do promocyjnych opakowań produktów spożywczych, najczęściej chipsów, lub sprzedawane osobno.
Historia.
Gra wywodzi się od popularnej w Japonii gry menko, w której gracze używali udekorowanych różnymi wizerunkami krążków ceramicznych, drewnianych lub ołowianych, później także papierowych kart.
Gra przybyła na Hawaje wraz z japońskimi emigrantami, gdzie oryginalne krążki zostały zastąpione papierowymi lub kartonowymi wkładkami z kapsli od butelek po mleku. W latach 70. XX wieku jedna z hawajskich mleczarni wydrukowała litery "POG" na kartonowych wkładkach promując w ten sposób nowy napój "POG" ("passion fruit, orange, guava"), co dało tej grze jej angielską nazwę – "pogs".
"Tazo" w obecnej formie zostały spopularyzowane w połowie lat 90. XX wieku przez meksykańskiego producenta przekąsek, Sabritas (należącego do grupy Frito-Lay), który zaczął dołączać je do swoich produktów. Nazwa "tazo" pochodzi od określenia "taconazo" (czyli "uderzenie obcasem"), co jest nawiązaniem do innej popularnej w Meksyku gry szkolnej polegającej na otwieraniu butelek przy użyciu buta i wystrzeleniu kapsla na jak największą odległość.
Zasady gry.
W grze może uczestniczyć dwóch lub więcej graczy. "Tazo" każdego gracza ustawiane są postacią do dołu, jeden na drugim. Następnie losowana jest kolejność gry. Każdy z graczy według ustalonej kolejności rzuca innym "tazo" w ustawioną przez przeciwnika wieżę tak, by jak najwięcej krążków odwróciło się na drugą stronę. Te, które się odwrócą, są wygrane przez rzucającego.
Istnieje wiele modyfikacji podstawowej wersji gry.
Serie tazo.
Pierwszy zestaw "tazo" wypuszczony na rynek przez firmę Sabritas w 1994 roku przedstawiał wizerunki postaci z serii "Zwariowane melodie". Dużą popularnością cieszyły się "tazo" z Pokémonami, które w Polsce zadebiutowały w 2000 roku, ale powstało jeszcze setki innych serii "tazo" w kilkudziesięciu krajach na całym świecie, na przykład Gwiezdne wojny, Yu-Gi-Oh!, Kosmiczny mecz, Beyblade, Simpsonowie, World Wrestling Entertainment, flagi świata, zwierzęta.
Mimo że nazwy "tazo" używa się potocznie do określenia wszystkich zabawek tego typu, to w rzeczywistości jest to zastrzeżony znak towarowy produktów firmy Frito-Lay, Inc.

</doc>
<doc id="808686" url="https://pl.wikipedia.org/wiki?curid=808686" title="Cisiny (województwo pomorskie)">
Cisiny (województwo pomorskie)

Cisiny – osada kociewska w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich nad jeziorem Długim.
W latach 1975–1998 miejscowość administracyjnie należała do województwa gdańskiego.

</doc>
<doc id="808695" url="https://pl.wikipedia.org/wiki?curid=808695" title="Plebs">
Plebs

Pochodzący z języka łacińskiego termin "plebs" odnosi się do:

</doc>
<doc id="808704" url="https://pl.wikipedia.org/wiki?curid=808704" title="Patrycjat">
Patrycjat



</doc>
<doc id="808719" url="https://pl.wikipedia.org/wiki?curid=808719" title="Starzyska">
Starzyska

Starzyska – mała kolonia borowiacka w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="808720" url="https://pl.wikipedia.org/wiki?curid=808720" title="Dekanat Łódź-Śródmieście">
Dekanat Łódź-Śródmieście

Dekanat Łódź-Śródmieście - dekanat należący do archidiecezji łódzkiej.
W skład dekanatu wchodzi 8 parafii:

</doc>
<doc id="808725" url="https://pl.wikipedia.org/wiki?curid=808725" title="Stefan Batory (1477–1534)">
Stefan Batory (1477–1534)

Stefan Batory, węg. Báthory István (ur. 1477, zm. 1534) – wojewoda Siedmiogrodu od 1529, stronnik Jana Zápolyi. Ojciec Stefana Batorego, króla Polski, i dziad (po kądzieli) Elżbiety Batory.
Był synem Mikołaja Batorego i jego pierwszej żony Barbary Kézméri. Z małżeństwa z Katarzyną Telegdi doczekał się ośmiorga dzieci. Byli to:

</doc>
<doc id="808726" url="https://pl.wikipedia.org/wiki?curid=808726" title="Małgorzata Strękowska-Zaremba">
Małgorzata Strękowska-Zaremba

Małgorzata Strękowska-Zaremba (ur. 1960 w Lemanie) − polska pisarka, autorka podręczników, recenzentka „Nowych Książek”, dziennikarka, członek Stowarzyszenia Pisarzy Polskich (członek Zarządu Oddziału Warszawskiego SPP - trzecia kadencja), stypendystka Ministra Kultury i Dziedzictwa Narodowego 2006 oraz 2015 oraz stypendystka Prezydenta Warszawy 2019.
Życiorys.
Ukończyła filologię polską na Uniwersytecie Warszawskim. Debiutowała w roku 1984 utworem opublikowanym na łamach jednodniówki Ruchu Artystycznego "Świat".
Za powieść "Abecelki i duch Bursztynowego Domu" otrzymała w 2004 roku Nagrodę Literacką im. Kornela Makuszyńskiego. Za książkę "Bery, gangster i góra kłopotów" otrzymała wyróżnienie w konkursie Polskiej Sekcji IBBY Książka Roku 2006. W 2008 otrzymała wyróżnienie Polskiej Sekcji IBBY w konkursie Książka Roku 2008 za książkę "Złodzieje snów"; w 2009 za tę samą książkę otrzymała II Nagrodę w I Konkursie Literatury Dziecięcej im. Haliny Skrobiszewskiej, a nagrodzona książka wpisana została na Listę Skarbów Muzeum Książki Dziecięcej. W 2018 jej książka "Dom nie z tej ziemi" została uznana za Najlepszą Książkę Dziecięcą 2017 w plebiscycie Empiku Przecinek i Kropka oraz został uznany za jedną z dwustu najlepszych książek na świecie dla dzieci roku 2018.
Od 2008 roku pełni funkcję członka Zarządu Oddziału Warszawskiego Stowarzyszenia Pisarzy Polskich, wchodzi w skład kolegium redakcyjnego kwartalnika literackiego Oddziału Warszawskiego SPP „Podgląd”. Jest członkiem Stowarzyszenia Wolnego Słowa; współtwórczynią kilku wystaw dotyczących historii PRL oraz publikacji internetowych na ten temat.
W 2010 roku, w ramach 200. urodzin Fryderyka Chopina, była jurorką razem z Dawidem Jungiem i Wojciechem Kruszewskim w konkursie na limeryk, w ramach którego wydano „Limeryki Chopinowskie'” (projekt zrealizowany w ramach „Chopin 2010”, Ministerstwo Kultury i Dziedzictwa Narodowego).

</doc>
<doc id="808731" url="https://pl.wikipedia.org/wiki?curid=808731" title="Pólka (województwo pomorskie)">
Pólka (województwo pomorskie)

Pólka – osada borowiacka w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="808733" url="https://pl.wikipedia.org/wiki?curid=808733" title="Nowy Dwór (powiat starogardzki)">
Nowy Dwór (powiat starogardzki)

Nowy Dwór – mała kociewska osada leśna w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="808741" url="https://pl.wikipedia.org/wiki?curid=808741" title="Wojciech Jankowski (hokeista)">
Wojciech Jankowski (hokeista)

Wojciech Jankowski (ur. 23 kwietnia 1981 w Gdańsku) – polski hokeista.
Kariera klubowa.
Od 2011 do 2012 zawodnik Nesty Toruń. W 2012 zakończył karierę.
W trakcie kariery zyskał pseudonimy "Janek" i "Jankes".

</doc>
<doc id="808742" url="https://pl.wikipedia.org/wiki?curid=808742" title="Humanistyka i Przyrodoznawstwo">
Humanistyka i Przyrodoznawstwo

Humanistyka i Przyrodoznawstwo – czasopismo naukowe ukazujące się od 1994 roku, najpierw na ART w Olsztynie, potem na UWM w Olsztynie, zamieszcza artykuły z dyscyplin humanistycznych oraz szeroko rozumianego przyrodoznawstwa, preferując prace o charakterze interdyscyplinarnym - z pogranicza różnych dziedzin i specjalności naukowych (przyrodniczych, humanistycznych i społecznych), ukazujące ich związki i współzależności, a także aksjologiczne i filozoficzne uwikłania badań naukowych. Celem pisma jest zburzenie muru jaki powstał pomiędzy humanistyką a przyrodoznawstwem.

</doc>
<doc id="808748" url="https://pl.wikipedia.org/wiki?curid=808748" title="Synagoga w Wysokiem Mazowieckiem">
Synagoga w Wysokiem Mazowieckiem

Synagoga w Wysokiem Mazowieckiem – zbudowana w 1879 roku przy ul. Zarzecznej (Krzywej), w miejscu dawnej synagogi drewnianej. Była główną synagogą wysokomazowieckich Żydów. Podczas II wojny światowej, po wkroczeniu hitlerowców do Wysokiego Mazowieckiego, 10 września 1939 r., została zniszczona wraz z 80% miasta.
Murowany i orientowany budynek synagogi wzniesiono na planie prostokąta. Synagoga miała prostą elewację zewnętrzną, z charakterystycznymi dla tego regionu wysokimi, zakończonymi półkoliście oknami. Zwieńczał ją prosty, dwuspadowy dach.
Informacje na temat historii Żydów mieszkających w Wysokiem Mazowieckiem znajdują się w „Księdze Pamięci”.

</doc>
<doc id="808750" url="https://pl.wikipedia.org/wiki?curid=808750" title="Antoni Miączyński">
Antoni Miączyński

Antoni Miączyński herbu Suchekomnaty (ur. 1691, zm. 1774) – wojewoda podlaski w latach 1771-1774, kasztelan podlaski w latach 1738-1771, starosta łucki w latach 1714-1746, starosta łosicki w latach 1717-1762, pułkownik królewski.
Syn Atanazego Miączyńskiego oraz Heleny Łuszkowskiej.
Rotmistrz chorągwi pancernej, pułkownik JKMci (1727). Po ojcu wskutek cesji ojca został starostą grodowym łuckim. Od 1723 roku do 1762 starosta łosicki, w tym czasie jest również dowódcą chorągwi pancernej. 6 grudnia 1738 zostaje kasztelanem podlaskim, tym samym zostaje senatorem. Jeszcze tego samego dnia zostaje odznaczony Orderem Orła Białego.
Poseł powiatu łuckiego na sejm 1724 roku. Jako poseł na sejm konwokacyjny 1733 roku z pwoiatu łuckiego był członkiem konfederacji generalnej zawiązanej 27 kwietnia 1733 roku na tym sejmie.
Od 1729 roku mąż księżnej Doroty Woronieckiej herbu Korybut (córka Mikołaja Antoniego, kasztelana czernihowskiego, starostę średzkiego, tenutarkę na Krutniowie, ur. 1712, zm. 1785). Poseł oraz senator na sejm.
Potomkowie

</doc>
<doc id="808751" url="https://pl.wikipedia.org/wiki?curid=808751" title="Gazeta Słupecka">
Gazeta Słupecka

Gazeta Słupecka – tygodnik regionalny, ukazujący się w miejscowościach powiatu słupeckiego, redakcja mieści się w Słupcy przy ulicy Traugutta 6, . Oprócz wersji papierowej czasopismo ma wydanie internetowe w formie elektronicznego newslettera.
Redaktorem naczelnym jest Władysław Filipczak. Założycielem był Jacek Bartkowiak.

</doc>
<doc id="808757" url="https://pl.wikipedia.org/wiki?curid=808757" title="Grete Wiesenthal">
Grete Wiesenthal

Grete Wiesenthal (ur. 9 grudnia 1885 w Wiedniu, zm. 22 czerwca 1970 tamże) – austriacka tancerka, choreografka, aktorka i nauczycielka tańca.
Już w wieku 10 lat została przyjęta do szkoły baletu Opery Wiedeńskiej, gdzie studiowała klasyczny balet. Od 1901 do 1907 działała tam jako tancerka. W 1902 została solową tancerką baletu Opery Wiedeńskiej i tańczyła główną rolę w "Niemej z Portici"
Mimo swoich osiągnięć opuściła operę i założyła w 1908 roku ze swoimi siostrami, Elsą i Berthą, niezależną grupę taneczną. Siostry zadebiutowały ze szczególną interpretacją walca w wiedeńskim kabarecie "Fledermaus". Później wyjechały do Berlina, Petersburga, Budapesztu i Pragi. Max Reinhardt, austriacki reżyser, zaangażował ją do swojej pantomimy "Sumurum".
W 1910 Grete Wiesenthal rozstała się z siostrami i przez rok pobierała nauki u znanego kompozytora Émile Jaques-Dalcroze. W 1912 wystąpiła w operze "Ariadna na Naxos" Richarda Straussa. W tych latach osiągnęła wielką popularność. Jej styl tańca łączył elementy klasycznego baletu z tańcem nowoczesnym. Jej partnerem w tańcu był Toni Birkmeyer. Grete Wiesenthal był również aktorką w niemych filmach. W 1912 założyła swoją własną grupę taneczną, a w 1917 własną szkołę tańca w Wiedniu. Przez jakiś czas występowała w teatrze jako aktorka.
Na przełomie 1921 i 1922 występowała gościnnie w różnych miastach europejskich. Od 1926 inscenizowała balet dla Opery Wiedeńskiej. Od 1930 do 1959 była choreografem współpracującym Salzburger Festspiele. Od 1934-1952 uczyła tańca w Akademie Fur Musik und Bildende Kunst. W roku 1945 została dyrektorem tej szkoły. Od 1952 do 1959 była odpowiedzialna za choreografię "Jedermanna" w Salzburger Festspielen.

</doc>
<doc id="808764" url="https://pl.wikipedia.org/wiki?curid=808764" title="CuSO4">
CuSO4



</doc>
<doc id="808766" url="https://pl.wikipedia.org/wiki?curid=808766" title="Parcele (województwo pomorskie)">
Parcele (województwo pomorskie)

Parcele – nieoficjalny przysiółek wsi Zimne Zdroje w Polsce położony w województwie pomorskim, w powiecie starogardzkim, w gminie Osieczna.
Miejscowość leży w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="808767" url="https://pl.wikipedia.org/wiki?curid=808767" title="MgSO4">
MgSO4



</doc>
<doc id="808770" url="https://pl.wikipedia.org/wiki?curid=808770" title="CsCl">
CsCl



</doc>
<doc id="808772" url="https://pl.wikipedia.org/wiki?curid=808772" title="Hennadij Razin">
Hennadij Razin

Hennadij Wiktorowycz Razin (ukr. Геннадій Вікторович Разін; ur. 3 lutego 1978 w Charkowie) - ukraiński hokeista, reprezentant Ukrainy.
Kariera.
W latach 2010-2013 zawodnik Traktora Czelabińsk. Od 1 maja 2013 zawodnik Donbasu Donieck, związany rocznym kontraktem.
Uczestniczył w turniejach mistrzostw świata 2000, 2004.

</doc>
<doc id="808774" url="https://pl.wikipedia.org/wiki?curid=808774" title="KCl">
KCl



</doc>
<doc id="808778" url="https://pl.wikipedia.org/wiki?curid=808778" title="GS1-128">
GS1-128

GS1-128 (dawniej UCC/EAN-128, EAN 128) - implementacja kodu kreskowego "Kod 128". Używany głównie przez firmy transportowe oraz pakujące. Kod ten jest standardem wymiany prostych informacji pomiędzy przedsiębiorstwami. W przeciwieństwie do innych kodów, które tylko przechowują informacje, GS1-128 jest kodem samoopisującym się (tzn. zapisuje dane wraz z informacją o nich za pomocą identyfikatorów zastosowań "IZ").
GS1-128 nie jest osobnym kodem kreskowym samym w sobie, jest to standard, definiujący formatowanie określonego typu danych.
Budowa.
Kod EAN-128 składa się z:
Kod EAN-128 zawsze po znaku startowym zawiera specjalny znak funkcyjny (FNC 1). 
W napisach pod kodem kreskowym identyfikatory zastosowań (IZ) zapisane są w nawiasach. W samym kodzie kreskowym nawiasy nie są zapisywane.

</doc>
<doc id="808779" url="https://pl.wikipedia.org/wiki?curid=808779" title="Stara Synagoga w Wysokiem Mazowieckiem">
Stara Synagoga w Wysokiem Mazowieckiem

Stara Synagoga w Wysokiem Mazowieckiem – zbudowana w 1722 roku przy ul. Zarzecznej (Krzywej), a obecnie Żwirki i Wigury, była główną synagogą wysokomazowieckich Żydów.
Drewniany i orientowany budynek synagogi wzniesiono na planie kwadratu. Sala główna, przeznaczona dla mężczyzn, oświetlona była wysokimi, podwójnymi oknami z półkolistymi zakończeniami. Wejście do niej znajdowało się od strony zachodniej. Sale dla kobiet znajdowały się na parterze, w „przybudówkach” po obu stronach bożnicy, przykrytych siedmioma oddzielnymi dwu- i czterospadowymi dachami. Miały też oddzielne wejście od południa. Drewniane bale łączone były bez użycia gwoździ. Synagogę zwieńczał wysoki, trójkondygnacyjny dach kryty gontem.
Synagoga ta była uważana za jeden z najznakomitszych przykładów architektury drewnianej w regionie. Została rozebrana ze względu na bardzo zły stan techniczny w początku lat siedemdziesiątych XIX wieku.

</doc>
<doc id="808787" url="https://pl.wikipedia.org/wiki?curid=808787" title="Kościół św. Jakuba i Anny w Przasnyszu">
Kościół św. Jakuba i Anny w Przasnyszu

Kościół klasztorny pw. św. Jakuba i Anny w Przasnyszu to jeden z najpóźniejszych kościołów gotyckich w Polsce. Razem z przylegającym doń wczesnobarokowym klasztorem wpisany został na listę Kanonu Krajoznawczego Polski PTTK i do I grupy zabytków.
Rys historyczny.
Inicjatorem budowy zespołu klasztornego był brat św. Stanisława, chorąży ciechanowski Paweł Kostka. W 1586 uzyskał on od papieża Sykstusa V pozwolenie na sprowadzenie do Przasnysza zakonu bernardynów. Na budowę kościoła i klasztoru Paweł przeznaczył całe swoje dobra rodzinne w Rostkowie. Budowa, rozpoczęta w 1588 pod kierunkiem nieznanego architekta, na miejscu dawnego kościoła szpitalnego św. Jakuba Apostoła, trwała do 1618. Przed 1607 z funduszów Elżbiety Mostowskiej dobudowano do kościoła od strony południowej kaplicę św. Anny. Konsekracji kościoła dokonał w 1635 biskup pomocniczy płocki Stanisław Starczewski. Zabudowania klasztorne wzniesiono staraniem Jana Nowodworskiego i jego żony Barbary z Kretkowskich (ostatecznie ukończono je dopiero w 1671).
W czasie potopu szwedzkiego kościół został splądrowany. Najeźdźcy zabili o. Stanisława Janarowskiego, zaś diakona Felicjana z Sulmierzyc zamęczyli w sąsiednim Karbówku. Bernardyni użytkowali kościół i klasztor do kasaty w 1864. Prowadzili cieszącą się renomą szkołę męską, posiadali bogatą bibliotekę, z której zasobów korzystał m.in. Joachim Lelewel. Kilku zakonników zaangażowało się w działalność patriotyczną podczas powstania styczniowego. Po 1864 kościół był zarządzany przez rektora, a klasztor przeznaczono na cele świeckie.
W czasie I wojny światowej obiekty te były wielokrotnie niszczone. Od 1916 prace konserwatorskie przy kościele i klasztorze prowadzili z ramienia Towarzystwa Opieki nad Zabytkami Przeszłości Kazimierz Skórewicz i Kazimierz Tołłoczko. 17 czerwca 1923 nastąpiło przejęcie klasztoru w Przasnyszu przez Zgromadzenie Męki Jezusa Chrystusa – pasjonistów, w obecności delegata generała zakonu. Pasjoniści kontynuowali odbudowę kościoła i klasztoru ze zniszczeń wojennych. W l. 1924–1928 zrekonstruowano dach i strop kościoła oraz północne i częściowo pozostałe skrzydła klasztoru.
W okresie okupacji hitlerowskiej siedmiu zakonników z przasnyskiego konwentu zostało wywiezionych do niemieckiego obozu koncentracyjnego Soldau (KL) w Działdowie i tam zamordowanych. Niemcy zamienili kościół na spichlerz, a budynki klasztorne na szpital i więzienie. Rozebrali też zabytkowe ogrodzenie z XVIII w. i kapliczkę-rotundę św. Wawrzyńca z 1615.
Po wojnie kościół był wielokrotnie remontowany. 26 września 1982 stał się ośrodkiem parafii pw. św. Stanisława Kostki.
Architektura.
Kościół św. św. Anny i Jakuba powtarza układ macierzystej świątyni w Bydgoszczy z lat 1545–1552. Nawa jest czteroprzęsłowa, z prostokątną kaplicą od południa, prezbiterium nieco węższe, dwuprzęsłowe, zamknięte trójbocznie. Od strony północnej kościoła, przy styku nawy z prezbiterium, wznosi się 32-metrowa, czworoboczna wieża. Jej budowę ukończono w 1635. Ściany kościoła są oskarpowane, a duże okna zamknięte ostrołukowo. We wschodniej ścianie prezbiterium znajduje się ostrołukowa wnęka i okno koliste, w elewacji południowej kaplicy – duża, kolista, otynkowana blenda. Piękne są gotyckie szczyty nawy i kaplicy ze sterczynami i wimpergami o kolistych przeźroczach. Ok. 1637 r. wystawiono przed fasadą kościoła niską kruchtę, wysuniętą ku południowi oraz pomieszczenie między kruchtą i kaplicą, z wejściem na kolistą wieżyczkę schodkową. Elewacja południowa kruchty i pomieszczenia przy kaplicy zwieńczona została szczytem, przekształconym w 1923 r., w którego dolnej strefie zwraca uwagę zegar słoneczny. Nad wejściem do kruchty znajduje się tablica piaskowcowa z napisem łacińskim poświęconym fundacji Jana i Barbary Nowodworskich. Wyżej, w przeszklonej wnęce umieszczono ludową figurkę Matki Bożej Skępskiej.
Wnętrze.
W kruchcie kościoła znajduje się grobowiec Sługi Bożego o. Bernarda Kryszkiewicza, pasjonisty.
W 1995 uroczyście obchodzono w Przasnyszu 80 rocznicę urodzin i 50 rocznicę śmierci o. Bernarda. 12 listopada mszy św. przy jego grobie przewodniczył prymas Polski, kardynał Józef Glemp w asyście biskupów polskich i władz zakonnych pasjonistów z Rzymu. 14 grudnia 2001 przed kościołem pasjonistów w Przasnyszu biskup płocki Stanisław Wielgus poświęcił pomnik o. Bernarda autorstwa Jana Stępkowskiego ze Strzegowa.
Boczne przejście z kruchty prowadzi do krużganka, ograniczającego od południa wirydarz klasztorny i zamkniętego ścianą z wejściem do zakrystii. Nad drzwiami prowadzącymi z kruchty do nawy znajduje się tablica z czarnego marmuru poświęcona Janowi Kamińskiemu (zm. 1831).
Po prawej stronie od wejścia do nawy wisi łaskami słynący, nadnaturalnej wielkości krucyfiks barokowy z ok. 1630.
W 2003, w 80. rocznicę przybycia pasjonistów do Przasnysza, obok figury Ukrzyżowanego umieszczono tablicę pamiątkową.
Nawa i prezbiterium kościoła nakryte są kolebkowym sklepieniem, z gwiaździstą siatką żeber. Spływy sklepienia wspierają się w nawie na filarach przyściennych, w prezbiterium zaś – na pilastrach. Sklepienie zostało w znacznej mierze zrekonstruowane po zniszczeniach I wojny światowej. Polichromie w kościele wykonali w l. 1952–1953 Jerzy Hoppen i Kazimierz Kwiatkowski. Autorstwa K. Kwiatkowskiego są również obrazy na ścianie tęczowej (w tym "Serce Jezusa" po prawej stronie nawy z namalowaną w tle sylwetą kościoła i klasztoru) oraz głowy ewangelistów na ambonie wykonanej w 1952 według projektu o. Stanisława Michalczyka. Witraże w prezbiterium wykonał w l. 1950–1953 Stanisław Powalisz. W 1983 postawiono nowy ołtarz główny w formie krzyża z pełnoplastyczną postacią Chrystusa i tabernakulum w kształcie słońca.
Na ścianie tęczowej po lewej stronie nawy zwraca uwagę obraz św. Anny Samotrzeć z XVII w., w sukience z blachy srebrnej, przeniesiony z bocznej kaplicy kościoła.
W dawnej kaplicy św. Anny, otwartej do nawy półkolistą arkadą, znajduje się cudowny obraz Matki Boskiej z Dzieciątkiem, czczony jako Niepokalana Przewodniczka z Przasnysza. Przy obrazie liczne wota. 18 września 1977 wizerunek MB Przasnyskiej został koronowany koronami papieskimi przez ordynariusza płockiego Bogdana Sikorskiego. W uroczystościach odpustowych przypadających w oktawę święta Niepokalanego Poczęcia (8–15 grudnia) uczestniczą wielotysięczne rzesze wiernych przybywających nawet z bardzo odległych stron.
Na filarze po prawej stronie nawy, obok kaplicy, znajduje się tablica upamiętniająca pasjonistów polskich zamordowanych w hitlerowskich obozach koncentracyjnych w Działdowie i Dachau.
Po tej samej stronie nawy zachowały się: XVII-wieczne epitafium Jana Przeradowskiego, dworzanina królewskiego (zm. 1617) z napisem w języku łacińskim oraz nagrobek-epitafium Adriana Szumskiego (zm. 1632).
Nagrobek Szumskiego ukazuje rzeźbioną w alabastrze półpostać rycerza w zbroi. Umieszczona poniżej inskrypcja stanowi bardzo ciekawy przykład staropolskiej poezji nagrobnej. Nieco zmieniony fragment tej inskrypcji został uwieczniony przez Marię Dąbrowską (pochodzącą z rodu Szumskich) w "Nocach i dniach".
Po lewej stronie nawy znajduje się tablica poświęcona o. Juliuszowi Dzidowskiemu (1889–1967), długoletniemu przełożonemu pasjonistów w Polsce, zasłużonemu przy odbudowie kościoła i klasztoru w Przasnyszu.
W podziemiach kościoła spoczywają zakonnicy ze zgromadzeń bernardynów i pasjonistów oraz dobrodzieje klasztoru.
17 września 2010 przy kościele odsłonięto Krzyż Katyński wraz z tablicą upamiętniającą ofiary katastrofy polskiego Tu-154 w Smoleńsku.
Klasztor.
Do kościoła od północy przylega czworobok zabudowań klasztornych o cechach wczesnego baroku, piętrowy, z wirydarzem i krużgankami. Jego najciekawsze fragmenty to refektarz, krużganek skrzydła północnego i barokowa fasada szczytu północnego skrzydła, wysunięta ryzalitem ku zachodowi.

</doc>
<doc id="808789" url="https://pl.wikipedia.org/wiki?curid=808789" title="Środek przeciwbólowy">
Środek przeciwbólowy



</doc>
<doc id="808795" url="https://pl.wikipedia.org/wiki?curid=808795" title="Józef Miączyński (1743–1793)">
Józef Miączyński (1743–1793)

Józef Miączyński herbu Suchekomnaty (ur. 21 kwietnia 1743 w Sielcu na Wołyniu, zm. 22 maja 1793 w Paryżu) – starosta łosicki 1762–1778. Rotmistrz chorągwi pancernej (1766), generał brygady wojsk francuskich 1792 roku.
Życiorys.
Wnuk Atanazego Miączyńskiego, mąż Marie Françoise Chaboteaux. Syn Antoniego Miączyńskiego i Doroty z Woronieckich.
Mając niecałe trzynaście lat, został starostą łosickim. W czasie bezkrólewia stanął po stronie Karola Radziwiłła i bił się pod Słonimiem (26 czerwca 1764 roku), z nim również uszedł za granicę. Po powrocie oddał swój głos z województwem wołyńskim na Stanisława Poniatowskiego. Przystąpił do konfederacji barskiej. Był oficerem zaopatrzeniowym konfederatów barskich w okolicach Jedlicza w 1769 r., a później został marszałkiem konfederackim województwa bełskiego. Współdziałał z Charles François Dumouriezem. 23 maja 1771 w bitwie pod Lanckoroną został pojmany przez Rosjan. Uciekł z niewoli. Członek konfederacji Andrzeja Mokronowskiego w 1776 roku i poseł na sejm 1776 roku z województwa czernihowskiego.
W listopadzie 1779 roku wyjechał do Paryża. W 1792 roku został dowódcą dywizji armii nadreńskiej, a następnie dowódcą lekkiego korpusu. Oskarżony o próbę pomocy Dumouriezowi w próbie przywrócenia monarchii, został zgilotynowany.

</doc>
<doc id="808796" url="https://pl.wikipedia.org/wiki?curid=808796" title="Drewniana Synagoga w Wysokiem Mazowieckiem">
Drewniana Synagoga w Wysokiem Mazowieckiem



</doc>
<doc id="808803" url="https://pl.wikipedia.org/wiki?curid=808803" title="Kościół pasjonistów w Przasnyszu">
Kościół pasjonistów w Przasnyszu



</doc>
<doc id="808804" url="https://pl.wikipedia.org/wiki?curid=808804" title="Kościół pobernardyński w Przasnyszu">
Kościół pobernardyński w Przasnyszu



</doc>
<doc id="808807" url="https://pl.wikipedia.org/wiki?curid=808807" title="Kościół i klasztor pasjonistów w Przasnyszu">
Kościół i klasztor pasjonistów w Przasnyszu



</doc>
<doc id="808809" url="https://pl.wikipedia.org/wiki?curid=808809" title="Kościół i klasztor pobernardyński w Przasnyszu">
Kościół i klasztor pobernardyński w Przasnyszu



</doc>
<doc id="808821" url="https://pl.wikipedia.org/wiki?curid=808821" title="Szarota norweska">
Szarota norweska

Szarota norweska ("Gnaphalium norvegicum" Gunnerus, według innych ujęć "Omalotheca norvegica") – gatunek rośliny należący do rodziny astrowatych. W Polsce występuje wyłącznie w Sudetach i Karpatach. Jest tam dość pospolity. Status gatunku we florze Polski: gatunek rodzimy lub zadomowiony.
Biologia i ekologia.
Bylina. Kwitnie od lipca do września. Siedlisko: świetliste lasy, polany, hale, skały. Zarówno na podłożu wapiennym, jak i granitowym. Występuje od regla dolnego po piętro alpejskie. Gatunek subalpejski. W klasyfikacji zbiorowisk roślinnych gatunek charakterystyczny dla związku (All.) "Nardion", Ass. "Hieracio alpini-Nardetum", Ass. "Calamagrostietum villosae" (tatricum).
Zmienność.
Tworzy mieszańce z szarotą leśną.

</doc>
<doc id="808823" url="https://pl.wikipedia.org/wiki?curid=808823" title="Gnaphalium norvegicum">
Gnaphalium norvegicum



</doc>
<doc id="808827" url="https://pl.wikipedia.org/wiki?curid=808827" title="Owen Sound Attack">
Owen Sound Attack

Owen Sound Attack – juniorska drużyna hokejowa grająca w OHL w dywizji środkowo-zachodniej, konferencji zachodniej. Drużyna ma swoją siedzibę w Owen Sound w Kanadzie.

</doc>
<doc id="808833" url="https://pl.wikipedia.org/wiki?curid=808833" title="Stefano Della Bella">
Stefano Della Bella



</doc>
<doc id="808834" url="https://pl.wikipedia.org/wiki?curid=808834" title="Pólka">
Pólka



</doc>
<doc id="808838" url="https://pl.wikipedia.org/wiki?curid=808838" title="Polska Stacja">
Polska Stacja

PolskaStacja – polskie radio internetowe. . Radio rozpoczęło swoją działalność w grudniu 2004 roku od prezentowania kolęd i muzyki świątecznej. W styczniu 2005 roku zmieniło format muzyczny na wyłącznie polskie utwory, następnie sukcesywnie uruchamiało kolejne kanały muzyczne.
Kanały.
Obecnie radio oferuje 71 sformatowanych kanałów muzycznych:

</doc>
<doc id="808842" url="https://pl.wikipedia.org/wiki?curid=808842" title="Paul Adelstein">
Paul Adelstein

Paul Adelstein (ur. 29 kwietnia 1969 w Chicago) – amerykański aktor telewizyjny i filmowy. Najbardziej znany jest z roli agenta Kellermana w serialu "Skazany na śmierć".
Życiorys.
Urodził się w Chicago, w stanie Illinois w rodzinie Żydów aszkenazyjskich jako syn Doris May (z domu Forgash) i Harveya M. Adelsteina. W 1991 ukończył Bowdoin College w Brunswick, w stanie Maine, gdzie otrzymał licencjat z anglistyki. Był wokalistą i gitarzystą grupy Doris. Pracował w New Crime Productions Johna Cusacka, Piven Theatre Workshop w Evanston, a następnie w Steppenwolf Theatre Company w Chicago.
Debiutował na kinowym ekranie w czarnej komedii Stephena Frearsa "Naciągacze" ("The Grifters", 1990) u boku Anjelicy Huston, Johna Cusacka i Annette Bening.
Od maja 2006 spotykał się z Lizą Weil, z którą w listopadzie 2006 wziął ślub. Mają córkę Josephine Elizabeth. Jednak 9 listopada 2017 doszło do rozwodu.

</doc>
<doc id="808845" url="https://pl.wikipedia.org/wiki?curid=808845" title="Plymouth Whalers">
Plymouth Whalers

Plymouth Whalers – juniorska drużyna hokejowa grająca w OHL w dywizji zachodniej, konferencji zachodniej. Drużyna ma siedzibę w Plymouth w Stanach Zjednoczonych.

</doc>
<doc id="808847" url="https://pl.wikipedia.org/wiki?curid=808847" title="Wiązak">
Wiązak

Wiązak – nieoficjalna nazwa przysiółka wsi Zimne Zdroje w Polsce położonego w województwie pomorskim, w powiecie starogardzkim, w gminie Osieczna.
Miejscowość położona jest w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="808850" url="https://pl.wikipedia.org/wiki?curid=808850" title="Zalesie-Stefanowo">
Zalesie-Stefanowo

Zalesie-Stefanowo – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
W 1578 roku, w 2. "zagrodach" mieszkała tu "częściowa szlachta". Grunty o ogólnej powierzchni 18 łanów "kmiecych".
W roku 1827 miejscowość liczyła 12 domów i 104. mieszkańców. Pod koniec XIX w. wieś i folwark w Powiecie ostrowskim, gmina Dmochy-Glinki, parafia Rosochate.
W 1921 r. naliczono tu 10 budynków z przeznaczeniem mieszkalnym oraz 61. mieszkańców (28. mężczyzn i 33 kobiety). Wszyscy podali narodowość polską.
Podczas II wojny światowej, w lesie dzielącym Zalesie-Stefanowo i Zaręby-Skórki zostali pochowani Żydzi, oraz miejscowa ludność, zamordowani przez Niemców.
Współcześnie.
We wsi znajduje się 17 domów, które zamieszkuje 73 osoby. Zalesie jest miejscowością otoczoną lasami mieszanymi.

</doc>
<doc id="808851" url="https://pl.wikipedia.org/wiki?curid=808851" title="Józef Bonawentura Miączyński">
Józef Bonawentura Miączyński

Józef Bonawentura Miączyński herbu Suchekomnaty (ur. 17 marca 1731, zm. 6 stycznia 1787 w Zawieprzycach) – starosta makowiecki (1749), rokicki (1766), kamienopolski (1776), oleśnicki oraz śmidyński (1783), rotmistrz husarski polskiej kawalerii konnej, generał major wojsk koronnych, pan na Zawieprzycach. Kawaler Orderu Św. Stanisława (1777).
Życiorys.
Syn Piotra Michała Miączyńskiego oraz Antoniny „Beydo” - Rzewuskiej herbu Krzywda. Brat Adama Miączyńskiego ostatniego pisarza polnego koronnego. Wnuk Atanazego Miączyńskiego oraz Adama Rzewuskiego.
Mąż Katarzyny Potockiej z Potoka (k. Jędrzejowa), herbu Pilawa (Srebrna), córki Feliksa Potockiego, kasztelana słońskiego, i starościanki parczewskiej Marianny z Daniłowiczów, wnuczki Michała Potockiego oraz Zofii z Czarnieckich.
Większość starostw otrzymał w spadku od ojca, który wraz z wiekiem oddawał w ręce synów swój spadek. 3 lutego (1749) otrzymał po ojcu starostwo makowieckie (wedle drugiego aktu był to 10 grudnia 1752 roku). Mając 26 lat (1757) został generałem majorem wojsk koronnych. Również po ojcu został rotmistrzem chorągwi husarskiej (1776). Spory majątek, który zawdzięczał ojcu, a sam go pomnożył, przekazał swoim synom.

</doc>
<doc id="808852" url="https://pl.wikipedia.org/wiki?curid=808852" title="Katastrofa lotu British European Airways 609">
Katastrofa lotu British European Airways 609

Katastrofa lotu British European Airways 609 – katastrofa samolotu Airspeed AS.57 Ambassador 2 linii British European Airways na lotnisku München-Riem w Monachium, która miała miejsce 6 lutego 1958. Zginęły 23 osoby (w tym 8 piłkarzy Manchester United).
Samolot.
Airspeed Ambassador, o numerze rejestracyjnym G-ALZU, ochrzczony imieniem angielskiego lorda i polityka – "„Lord Burghley”" eksploatowany od 1952. Samoloty tego typu mogły zabrać na pokład maksymalnie do sześćdziesięciu pasażerów. W siedmiu incydentach lotniczych – z których katastrofa w Monachium przoduje pod względem liczby zabitych – zginęło łącznie 29 osób (według "Aviation Safety Network").
Pasażerowie i załoga.
Na pokładzie czarterowego lotu nr 609 do Manchesteru znajdowało się 38 pasażerów, wśród nich piłkarze Manchesteru United powracający z rozegranego w Belgradzie meczu z drużyną FK Crvena zvezda w Pucharze Europy. Mecz zakończył się wynikiem 3:3, który dał MU awans do półfinału. Piłkarzom towarzyszyli pracownicy klubu, dziennikarze, kibice oraz sześcioosobowa załoga z kapitanem Jamesem Thainem.
Katastrofa.
6 lutego 1958 był w Monachium dniem mroźnym i śnieżnym. O 14:17 maszyna dotarła do Monachium, gdzie miała zatankować przed lotem do docelowego portu przeznaczenia, Manchesteru. O 15:20 piloci maszyny otrzymali pozwolenie na kołowanie na pas nr 25. O 15:31 – po zezwoleniu na start – załoga rozpoczęła procedurę rozpędzania samolotu po pasie. Jednak po chwili piloci zauważyli nieprawidłową pracę silników, przerwali start i powrócili na miejsce startowe. Po otrzymaniu pozwolenia na drugą próbę startu i powtórnym rozpędzeniu, pojawiły się kolejne kłopoty z ciśnieniem paliwa w silniku nr 1. W końcu i ta próba startu została przerwana.
Po przedyskutowaniu sprawy piloci zadecydowali, iż tym razem spróbują otworzyć przepustnice wolniej, by wyeliminować problem nagłego wzrostu ciśnienia paliwa w silnikach. Tymczasem, zarówno na samolot, jak i na powierzchnię pasa startowego, nadal padał intensywny śnieg – mimo że część została zniesiona podczas prób startu, to jednak warstwa kilku centymetrów wciąż utrzymywała się na powierzchni pasa. W tamtych czasach dla zarządu portu lotniczego tak niewielka warstwa nie stanowiła jednak problemu.
Około godziny 16:03 samolot rozpoczął trzecią próbę startu z pasa nr 25. Kiedy prędkość maszyny osiągnęła 85 węzłów (ok. 43 m/s), w silniku nr 1 powoli zwiększało się ciśnienie paliwa. Po chwili piloci unieśli dziób samolotu. Przy prędkości V1 – 117 węzłów (ok. 60 m/s) – maszyna odmówiła posłuszeństwa. Przed osiągnięciem prędkości V2 (119 węzłów – 61 m/s) samolot wjechał w strefę gładkiej warstwy błota na pasie startowym. Prędkość zmalała do 105 węzłów (54 m/s), przy której samolot nie mógł wzbić się w powietrze. 
Po utracie prędkości samolot wypadł z pasa, przerwał okalającą lotnisko barierkę, przeciął pobliską drogę i rozbił się o domostwo i rosnące w jego pobliżu drzewo. Część wraku zatrzymała się dopiero po kolejnych 90 metrach, uderzając w drewniany garaż i zaparkowany wewnątrz wóz, wzniecając płomienie. Większość z podróżnych zajmujących tylne rzędy siedzeń albo poniosła śmierć na miejscu, albo wskutek ciężkich ran – niewielu z tamtej części samolotu udało się przeżyć (jeden piłkarz – Bobby Charlton przeżył katastrofę i w latach 60. XX wieku został mistrzem świata oraz zdobył z Manchesterem United Puchar Europy). Przednia część samolotu wytraciła prędkość po kolejnych 65 metrach.
Budynek, o który skrzydłem zahaczyła maszyna w chwili katastrofy, był pusty.
Przyczyna katastrofy.
Początkowo winą za wypadek obarczono pilotów, jednak kilka lat później okazało się, że przyczyną katastrofy było zalegające na pasie startowym błoto pośniegowe, które uniemożliwiło samolotowi osiągnięcie prędkości rotacji.

</doc>
<doc id="808854" url="https://pl.wikipedia.org/wiki?curid=808854" title="Mistrzostwa Świata w narciarstwie alpejskim 1970">
Mistrzostwa Świata w narciarstwie alpejskim 1970



</doc>
<doc id="808861" url="https://pl.wikipedia.org/wiki?curid=808861" title="Kamionna (województwo pomorskie)">
Kamionna (województwo pomorskie)

Kamionna – osada kociewska w Polsce położona w województwie pomorskim, w powiecie starogardzkim, na obszarze gminy Czarna Woda w kompleksie leśnym Borów Tucholskich. W latach 1975–1998 miejscowość znajdowała się w granicach województwa gdańskiego.
30 grudnia 1994 osada została przyłączona do gminy o statusie miasta Czarna Woda poprzez wyłączenie jej z gminy Kaliska.
Kamionna wraz z wsiami Lubiki i Lubiki Małe oraz osadą Podlesie tworzą sołectwo "Lubiki". Według danych ze spisu powszechnego w 2002 roku miejscowość była zamieszkiwana przez 13 osób.
W okolicach wsi znajduje się jezioro Długie.

</doc>
<doc id="808868" url="https://pl.wikipedia.org/wiki?curid=808868" title="Saginaw Spirit">
Saginaw Spirit

Saginaw Spirit – juniorska drużyna hokejowa grająca w OHL w dywizji zachodniej, konferencji zachodniej. Drużyna ma swoją siedzibę w Saginaw w Stanach Zjednoczonych.

</doc>
<doc id="808870" url="https://pl.wikipedia.org/wiki?curid=808870" title="Nienor">
Nienor



</doc>
<doc id="808871" url="https://pl.wikipedia.org/wiki?curid=808871" title="Nysa Mała">
Nysa Mała

Nysa Mała – rzeka o długości ok. 19 km, lewy dopływ Nysy Szalonej. Dorzecze w gminach Bolków i Paszowice
Źródła znajdują się na Pogórzu Kaczawskim nieopodal wsi Lipa. Początkowo płynie w kierunku wschodnim. Górny odcinek rzeki ma charakter górski. Biegnie przy południowych stokach zalesionych wzgórz Pogórza Złotoryjskiego, a częściowo między nimi, tworząc przełomy. Między Kwietnikami a Sokolą płynie obniżeniem pomiędzy Pogórzem Kaczawskim a wzniesieniami Grzbietu Wschodniego Gór Kaczawskich. Poniżej Sokolej wypływa na Obniżenie Podsudeckie. Za Wiadrowem skręca ku północy i między Gniewkowem a Czernicą wpada do Nysy Szalonej.
Na obszarze Sudetów płynie przez Park Krajobrazowy „Chełmy”, a w części niżowej w jego otulinie.
Nysa w dużej swej części płynie przez lasy liściaste niekiedy zwane zwyczajowo "Świńskim Zagajnikiem".
Cały bieg rzeki znajduje się na południe od Jawora, a na północ od Bolkowa i przebiega w kierunku zachód-wschód.
Nysa Szalona po przyjęciu wody z Nysy Małej, swojego głównego dopływu, staje się największym i najbardziej znaczącym dopływem Kaczawy.

</doc>
<doc id="808874" url="https://pl.wikipedia.org/wiki?curid=808874" title="First person shooter">
First person shooter



</doc>
<doc id="808876" url="https://pl.wikipedia.org/wiki?curid=808876" title="Stat Quo">
Stat Quo

Stat Quo, właściwie Stanley Benton (ur. 24 lipca 1978 w Atlancie w stanie Georgia) – amerykański raper.
Urodził się w dość biednej rodzinie w Atlancie (Georgia), gdzie również spędził swoje dzieciństwo. W wieku 12 lat zaczął rapować. Gdy miał 17 lat ukończył szkołę średnią i zapisał się do wyższej szkoły "University of Floryda". Po ukończeniu studiów podpisał kontrakt z wytwórnią "Def Jam South Records".
W 2003 roku współpracował z wytwórnią Aftermath Entertainment. Jej właścicielem jest Dr. Dre, z którym Stat Quo nagrał parę utworów. Dzięki tej współpracy w grudniu tego samego roku został przyjęty do Shady Records. W wytwórni Eminema współpracował nie tylko z samym właścicielem, ale również z innymi członkami: 50 Centem i Obie Trice'em. W 2005 roku nagrał teledysk "Like Dat", który promuje jego płytę "Statlanta". Również w tym samym roku występował u boku Marshalla i 50 Centa podczas trasy koncertowej Anger Management. Jego rymy można usłyszeć na płycie "" wydanej w 2006 roku przez Shady Records.

</doc>
<doc id="808881" url="https://pl.wikipedia.org/wiki?curid=808881" title="Lubiki Małe">
Lubiki Małe

Lubiki Małe – wieś kociewska w Polsce położona w województwie pomorskim, w powiecie starogardzkim, na obszarze gminy Czarna Woda w kompleksie leśnym Borów Tucholskich. W latach 1975–1998 miejscowość znajdowała się w granicach województwa gdańskiego.
30 grudnia 1994 wieś została przyłączona do gminy o statusie miasta Czarna Woda poprzez wyłączenie jej z gminy Kaliska.
Lubiki Małe wraz z wsią Lubiki oraz osadą Kamionna i przysiółkiem Podlesie tworzą sołectwo "Lubiki". Według danych ze spisu powszechnego w 2002 roku miejscowość była zamieszkiwana przez 95 osób.
W okolicach wsi znajduje się jezioro Matyjowe oraz jezioro Długie.

</doc>
<doc id="808882" url="https://pl.wikipedia.org/wiki?curid=808882" title="Światowy ranking snookerowy 2005/2006">
Światowy ranking snookerowy 2005/2006

Wśród pierwszych 32 graczy snookerowego rankingu światowego na sezon 2005/2006 największy wzrost w porównaniu z sezonem 2004/2005 zaliczyli zawodnicy Neil Robertson (o aż 40 miejsc) Stephen Maguire (o 21 miejsc) oraz Shaun Murphy, którego ranking wzrósł o 27 miejsc po tym, jak wygrał on Mistrzostwa świata. Na pierwszym miejscu, bez zmian, pozostał Ronnie O’Sullivan.
Ranking.
Poniższa tabela przedstawia pierwsze 97 miejsc snookerowego rankingu światowego 2005/2006. W trakcie sezonu ranking nie ulega zmianom (zmienia się tylko nieoficjalny ranking prowizoryczny).
Narodowości graczy.
Poniżej znajduje się lista ilości zawodników według ich narodowości.

</doc>
<doc id="808891" url="https://pl.wikipedia.org/wiki?curid=808891" title="Johann Karl Ehrenfried Kegel">
Johann Karl Ehrenfried Kegel

Johann Karl Ehrenfried Kegel (ur. 3 października 1784 w Friesdorfie, zm. 25 czerwca 1863, w Odessie) – niemiecki agronom i podróżnik. W latach 1841 – 1847 podróżował przez Kamczatkę.

</doc>
<doc id="808895" url="https://pl.wikipedia.org/wiki?curid=808895" title="Piotr Miączyński">
Piotr Miączyński

Piotr Miączyński herbu Suchekomnaty (wzm. 1597 zm. ok. 1661) – syn Andrzeja Miączyńskiego rotmistrza królewskiego oraz Katarzyny Westemp (Występ). 
Pełnił funkcje podczaszego czernihowskiego, był pułkownikiem regimentu Ordynacji Ostrogowskiej wraz z nim walczył z Kozakami, Tatarami i Turkami. Od 1648 roku był kasztelanem czernihowskim. Był towarzyszem broni Jakuba Sobieskiego, co z pewnością spowodowało podniesienie rangi rodu. Przeniósł się z Miączyna na Ruś Czerwoną, a miejscowością rodową stały się Zawieprzyce

</doc>
<doc id="808896" url="https://pl.wikipedia.org/wiki?curid=808896" title="Sarnia Sting">
Sarnia Sting

Sarnia Sting – juniorska drużyna hokejowa grająca w OHL w dywizji zachodniej, konferencji zachodniej. Drużyna ma swoją siedzibę w mieście Sarnia w Kanadzie.

</doc>
<doc id="808904" url="https://pl.wikipedia.org/wiki?curid=808904" title="Javier Bardem">
Javier Bardem

Javier Ángel Encinas Bardem (ur. 1 marca 1969 w Las Palmas de Gran Canaria) – hiszpański aktor i producent filmowy. Zdobywca Oscara dla najlepszego aktora drugoplanowego za rolę psychopatycznego zabójcy Antona Chigurha w filmie braci Coenów "To nie jest kraj dla starych ludzi" (2007). Był też dwukrotnie nominowany do Oscara za występ w filmach: "Zanim zapadnie noc" (2000) i "Biutiful" (2010).
Życiorys.
Wczesne lata.
Urodził się w Las Palmas de Gran Canaria na Wyspach Kanaryjskich. Jego matka Pilar Bardem (z domu María del Pilar Bardem Muñoz) była aktorką, a ojciec José Carlos Encinas Doussinague (1931–1995) był biznesmenem zajmującym się ochroną środowiska. Jego starsze rodzeństwo - brat Carlos (ur. 1963) i siostra Mónica (ur. 4 maja 1964) zostali także aktorami. Jego rodzice rozwiedli się krótko po jego narodzinach. Wychowała go jego matka. Jego dziadek Rafael Bardem Solé (1889–1972) i babka Matilde Muñoz Sampedro (1900–1969) ze strony matki byli także aktorami. Jego wujek Juan Antonio Bardem (1922–2002) był reżyserem. Jego wujek Juan Antonio został uwięziony przez Francisco Franco za swoje antyfaszystowskie filmy. Jego kuzyn Miguel również został reżyserem.
Babka Bardema wychowywała go w wierze rzymskokatolickiej. W wieku sześciu lat wystąpił po raz pierwszy w serialu Televisión Española "El Pícaro" (1975) Fernando Fernána Gómeza. Grał także w rugby dla juniorów hiszpańskiej reprezentacji narodowej. Studiował malarstwo w Escuela de Artes y Oficios w Madrycie. W 1989 w hiszpańskim programie "El Día Por Delante" musiał nosić kostium Supermana. Dorabiał także jako striptizer.
Kariera.
Debiutował na kinowym ekranie jako skorumpowany gej w dramacie erotycznym Bigasa Luny "Lulu" ("Las edades de Lulú", 1990) z Maríą Barranco i Rosaną Pastor. Później pracował przy jego trylogii "Szynka, szynka" ("Jamón, jamón." 1992), "Macho" ("Huevos de oro." 1993), "Księżyc i pierś" ("La teta y la luna" 1994). Wystąpił jako Romeo Dolorosa w czarnej komedii Álexa de la Iglesii "Taniec z diabłem" ("Perdita Durango", 1997) z Rosie Perez.
Pedro Almodóvar zaangażował go do swoich filmów: "Wysokie obcasy" ("Tacones lejanos", 1991) z Victorią Abril jako prezenter telewizyjny i "Drżące ciało" ("Carne trémula", 1997). Po roli kubańskiego poety, pisarza i dramaturga Reinaldo Arenasa w biograficznym melodramacie Juliana Schnabela "Zanim zapadnie noc" ("Before Night Falls", 2000) został pierwszym hiszpańskim aktorem nominowanym do Oscara.
Światową sławę przyniosła mu główna rola Ramóna Sampedro, mechanika okrętowego, który po wypadku w trakcie skoku do wody został sparaliżowany w wieku 25 lat, w dramacie "W stronę morza" ("Mar adentro", 2004). W 2008 zdobył Oscara za rolę drugoplanową w thrillerze braci Coen "To nie jest kraj dla starych ludzi" ("No Country for Old Men").
Zasiadał w jury konkursu głównego na 58. MFF w Cannes (2005).
Życie prywatne.
W 2007 związał się z aktorką Penélope Cruz, którą poślubił na początku lipca 2010 w prywatnej ceremonii na wyspach Bahama. Mają syna Leonardo (ur. 22 stycznia 2011) i córkę Lunę Encinas (ur. 22 lipca 2013 w Madrycie).

</doc>
<doc id="808905" url="https://pl.wikipedia.org/wiki?curid=808905" title="Kopalnia Węgla Kamiennego „1 Maja”">
Kopalnia Węgla Kamiennego „1 Maja”

Kopalnia Węgla Kamiennego „1 Maja” (KWK „1 Maja”) – kopalnia węgla kamiennego w Wodzisławiu Śląskim, w dzielnicy Wilchwy. Obecnie nieczynna. Aktualnie w miejscu kopalni znajduje się wodzisławska strefa gospodarcza oraz elektrociepłownia 1 Maja.
Historia.
Kopalnia została wybudowana w latach 1952–1960 w ramach planu sześcioletniego. Była pierwszą wybudowaną od podstaw kopalnią węgla kamiennego w PRL. 1 maja 1960 nastąpiło przekazanie zakładu do eksploatacji i rozpoczęcie wydobycia węgla kamiennego. Do grudnia 1960 nosiła nazwę „Mszana”, a od 1 stycznia 1961 nosiła nazwę „1 Maja”. Dyrekcja kopalni została przeniesiona z Mszany do Wilchw. W 1974 roku dyrekcję przeniesiono do Wodzisławia Śląskiego. 
Właścicielem zakładu było Rybnickie Zjednoczenie Przemysłu Węglowego. W okresie stanu wojennego przystąpiono do „militaryzacji” kopalni. Od 1982 należała do Zrzeszenia Kopalń Węgla Kamiennego z siedzibą w Jastrzębiu-Zdroju, następnie Rybnicko-Jastrzębskiego Gwarectwa Węglowego, a po 1 stycznia 1989 roku Przedsiębiorstwa Eksploatacji Węgla "Południe". W 1995 roku połączono KWK „1 Maja” z KWK „Marcel” pod nazwą – "Rybnicka Spółka Węglowa S.A. Kopalnia Węgla Kamiennego „Marcel” w Wodzisławiu Śląskim". 
9 grudnia 2001 oficjalnie zamknięto kopalnię. Wiele budynków zostało zburzonych m.in. szyby górnicze. Pozostały m.in. budynki i wysoki komin ciepłowni, budynki administracyjne i zaplecze kulturalno-sportowe.
Obecnie na tym terenie funkcjonują m.in. zakłady przemysłowe, kryta pływalnia "Manta" należąca do Miejskiego Ośrodka Sportu i Rekreacji, a także Wydział Zamiejscowy Akademii Humanistyczno-Ekonomicznej w Łodzi. Wodzisławska uczelnia jest właścicielem znacznej części terenów i obiektów po zlikwidowanej kopalni.

</doc>
<doc id="808907" url="https://pl.wikipedia.org/wiki?curid=808907" title="Sault Ste. Marie Greyhounds">
Sault Ste. Marie Greyhounds

Sault Ste. Marie Greyhounds – juniorska drużyna hokejowa grająca w OHL w dywizji zachodniej, konferencji zachodniej. Drużyna ma swoją siedzibę w Sault Ste. Marie w Kanadzie.

</doc>
<doc id="808911" url="https://pl.wikipedia.org/wiki?curid=808911" title="Mikis Theodorakis">
Mikis Theodorakis

Mikis Theodorakis, gr. Μίκης Θεοδωράκης (ur. 29 lipca 1925 na wyspie Chios, zm. 2 września 2021 w Atenach) – grecki kompozytor, polityk i działacz na rzecz ochrony praw człowieka i pokoju, jeden z najważniejszych i najbardziej znanych greckich kompozytorów XX wieku.
Sławę przyniosło mu m.in. skomponowanie muzyki do filmu Michalisa Kakojanisa pt. "Grek Zorba" (1964). Był członkiem greckiego parlamentu, komunistą, ministrem bez teki w prawicowym rządzie Konstantinosa Mitsotakisa. Był założycielem wielu organizacji zajmujących się problematyką praw człowieka. Był laureatem wielu nagród za osiągnięcia na polu muzycznym i politycznym, w 2000 roku był nominowany do Pokojowej Nagrody Nobla.
Życiorys.
Pochodzenie.
Jego matka – Aspasia Poulaki pochodziła z Azji Mniejszej, skąd dostała się do Grecji wraz z 1,5 milionową falą uchodźców w 1922. Na wyspie Chios, gdzie osiedliła się rodzina jej matki, spotkała swojego przyszłego męża – Jorgosa Theodorakisa, pochodzącego z miejscowości Galatas na Krecie, aktywnego zwolennika Elefteriosa Wenizelosa. Polityczne zaangażowanie ojca było później przyczyną licznych podróży oraz wielokrotnych zmian miejsc zamieszkania. Rodzina Theodorakisów zamieszkała najpierw w Siros (1928), rok później w Atenach, a w 1929 w mieście Janina.
Wczesne lata młodości.
Po wcześniejszych przeprowadzkach Theodrakisowie osiedlili się na dłużej w miasteczku Argostoli na wyspie Kefalonia w 1933. Młody Mikis uczęszczał tutaj do szkoły, dzięki rodzicom i dziadkom poznawał też pierwsze religijne hymny bizantyjskie oraz piosenki ludowe. Theodorakis zafascynował się muzyką już we wczesnym dzieciństwie, samodzielnie nauczywszy się pisać piosenki, nie mając dostępu do instrumentów muzycznych. Pierwsze lekcje muzyki w klasie skrzypiec oraz lekcje muzyki chóralnej pobierał w Patras i Pirgos po kolejnych przeprowadzkach. W 1939 wstąpił do Narodowej Organizacji Młodzieżowej (EON) – przybudówki partii generała Ioannisa Metaxasa, ówcześnie nazywanej faszystowską wobec europejskiej mody i zapotrzebowania politycznego na takie nazewnictwo. Dziś, czyli po z górą 70-leciu doświadczeń historycznych, historycy nie oceniają już dyktatora Metaxasa jako faszysty, pomimo że on sam mówił tak o sobie. EON zaś oceniana jest, jak się to wkrótce okazało, jako zakamuflowana forma przygotowania młodzieży do obrony Ojczyzny, w nadchodzącym już (o czym generał Metaxas wiedział) konflikcie militarnym z Włochami. Na polu społecznym EON okazała się jedyną dostępną ówcześnie formą wyrównywania szans rozwojowych młodzieży z rodzin upośledzonych ekonomicznie. W EON nie propagowano ideologii nienawiści, koncentrując się na pozytywnych wzorcach z historii Hellady.
Okres nastoletni spędził w mieście Tripolis (zamieszkał tam w 1940), gdzie po raz pierwszy zetknął się z muzyką symfoniczną – pierwszą częścią IX symfonii Ludwiga van Beethovena – co zaowocowało marzeniami o karierze kompozytora. Tam też założył chór i dał swój pierwszy, duży koncert w wieku siedemnastu lat.
II wojna światowa.
Począwszy od 6 kwietnia 1941 Grecja okupowana była przez państwa Osi. Od tego czasu Mikis pomagał głodującym dzieciom oraz żydowskim uciekinierom. 25 marca 1942 roku wziął udział w patriotycznej demonstracji przy grobie bohatera – Theodorosa Kolokotronisa, zorganizowanej z okazji rocznicy walki o wyzwolenie narodu greckiego z tureckiej, wielowiekowej niewoli. Wtedy też został po raz pierwszy aresztowany przez policję włoską za uderzenie oficera i osadzony w więzieniu, gdzie poddano go torturom. Udało mu się zbiec do Aten. W więzieniu poznał także greckich komunistów i wkrótce po tym sam wstąpił do zdelegalizowanej i represjonowanej od 1936 roku Komunistycznej Partii Grecji (KKE).
Pod koniec 1943 roku Theodorakis został po raz kolejny aresztowany. W więzieniu został ostrzeżony przez szefa włoskiej policji o prawdopodobnej rychłej kapitulacji Włoch i zajęciu Grecji przez wojska Rzeszy, z czym wiązałoby się aresztowanie Mikisa przez Gestapo.
Po wyjściu na wolność przyszły kompozytor udał się do swojej rodziny mieszkającej na dawniej cichym i zielonym przedmieściu Nea Smyrni, obecnie jednej z centralnych dzielnic Aten. Wstąpił do młodzieżowej organizacji komunistycznej EPON – największej młodzieżowej organizacji antynazistowskiej w Grecji, jednocześnie rozpoczynając studia w ateńskim Konserwatorium w klasie profesora Philoktitisa Economidisa. W domu rodziców słuchał radia BBC. Tam też poznał Myrto Alttinoglu, również należącą do EPON, z którą ożenił się dziesięć lat później.
W 1944 roku Mikis Theodorakis został aresztowany już po raz trzeci przez Gestapo. Na jego oczach zmarł zakatowany jego bliski przyjaciel, jednak sam Mikis został zwolniony z więzienia. Podobno powodem niespodziewanego zwolnienia był fakt, iż Niemcy byli zaciekawieni faktem, że w dokumentach tak młodego człowieka w rubryce „zawód” widniało słowo „kompozytor”.
Po wyjściu z więzienia Theodorakis zaciągnął się w szeregi ELAS – lewicowego, masowego ruchu partyzanckiego, w znacznej mierze inspirowanego przez KKE.
Wojna domowa.
W 1946 w Grecji wybuchła wojna domowa, w trakcie której kontynuował działalność polityczną jako zwolennik lewicy, przez co w ciągu trzech lat został kilkakrotnie aresztowany i poddany okrutnym torturom. W końcu został zesłany na wyspy Ikaria oraz Makronisos, gdzie prawie zakatowano go na śmierć. Prócz tego dwa razy zakopano go żywcem. Do końca wojny w 1948 roku wiele czasu zmuszony był żyć w ukryciu, jednocześnie starając się przez cały jej okres kontynuować i rozwijać swoją działalność związaną z muzyką i komponowaniem; zainteresował się muzyką ludową oraz popularną muzyką grecką – rebetiko. Wtedy, na Makronisos, powstała też jego pierwsza symfonia. Pomimo represji, jakich doznał wskutek swych lewicowych poglądów, po odzyskaniu wolności dążył do godzenia wrogich sobie stron konfliktu.
Wyjazd do Paryża.
Po zakończeniu wojny domowej Mikis Theodorakis kontynuował swoje studia na ateńskim Konserwatorium, następnie przeniósł się do konserwatorium w Paryżu (od 1954), gdzie studiował analizę muzyczną w klasie Oliviera Messiaena pod kierownictwem Eugene’a Bigota. Wykładowcy od razu dostrzegli nadzwyczajny talent artysty. Jego pierwsze „dojrzałe” kompozycje: „Koncert fortepianowy”, „Pierwsza suita” oraz „Pierwsza symfonia” zdobyły uznanie oraz zyskały ich autorowi znaczącą popularność. W 1957 roku zdobył złoty medal na festiwalu muzycznym w Moskwie. Następnie został przedstawiony przez Dariusa Milhauda do amerykańskiej nagrody Copley Music Prize jako Najlepszy Kompozytor Europejski za balet pt. „Antygona”, wystawiony w Covent Garden.
Do 1960 roku Theodorakis komponował przede wszystkim muzykę kameralną, symfonie, muzykę do baletów. Skomponował także 120 sirtakiów.
Powrót do Grecji.
Wraz z powrotem do ojczyzny w 1962 Mikis powrócił do komponowania greckiej muzyki. Ten okres jego twórczości zapoczątkowany został przez cykl piosenek pt. „Epitaphios”, który stanowił jednocześnie znaczący wkład w rewolucję kulturalną mającą miejsce w kraju, gdyż podążyło za nim wielu młodych artystów. Utwory Theodorakisa bazowały na największych dziełach poezji greckiej i światowej, takich jak „Epiphania”, „Małe Cyklady”, „Romiossini”, „Romancero Gitan” czy „Axion Esti”. Chciał przywrócić greckiej muzyce godność, którą, według niego, w pewnym momencie utraciła.
W 1963 kompozytor założył Małą Ateńską Orkiestrę Symfoniczną oraz Towarzystwo Muzyczne Pireusu. 1963 to także rok kolejnego wielkiego sukcesu, jakim było skomponowanie muzyki do filmu Michalisa Kakojanisa pt. "Grek Zorba", która stała się nowożytnym symbolem greckiej sztuki na całym świecie. Utwór ten jest także znany jako „Taniec sirtaki”, gdyż jest wzorowany na tradycyjnym tańcu kreteńskim.
Mikis Theodorakis, pomimo swoich osiągnięć kompozytorskich, nie zaprzestał także działalności politycznej. W 1964, rok po zabójstwie lewicowego działacza – Gregorisa Lambrakisa, w które zamieszane były władze kraju, założył Młodzieżówkę Demokratyczną im. Lambrakisa. W tym samym roku został też członkiem Parlamentu z ramienia lewicowej partii EDA. Do tego czasu zagrał wiele koncertów, jednak z powodu swoich radykalnych poglądów politycznych wiele jego utworów było cenzurowanych bądź też w ogóle nie dopuszczano ich do emisji na antenach stacji radiowych. Mimo to ten okres w życiu artysty uważany jest za szczyt jego kariery kompozytorskiej.
Okres greckiej junty.
21 kwietnia 1967 władzę w Grecji, po zorganizowaniu puczu, przejęła junta wojskowa. W związku z tym wydarzeniem Theodorakis został działaczem podziemia, zakładając organizację Front Patriotyczny. Przedtem władze wydały dekret nr 13, który, jako jeden z pierwszych wydanych przez nowy rząd, zabraniał grania oraz słuchania jego muzyki. 21 sierpnia Mikis został również umieszczony w areszcie na okres pięciu miesięcy. Rok później został zesłany do Zatouny wraz z żoną Myrto oraz dwójką dzieci – Margaritą i Yorgosem. Mimo zamknięcia i izolacji był w stanie przemycać wiadomości do przeciwników dyktatury oraz swoje nowo skomponowane utwory do świata zewnętrznego.
Stan zdrowia Mikisa znacznie się pogorszył, kiedy internowano go w obozie Oropos. W 1969 jego przyjaciel – John Barry, przemycił taśmy nagrane przez kompozytora w więzieniu, na których Theodorakis nagrał swoje nowe wiersze, piosenki, a także opis warunków uwięzienia. Barry przedstawił taśmy U Thantowi, ówczesnemu sekretarzowi generalnemu ONZ oraz opinii publicznej.
Na całym świecie powstały komitety zabiegające o zwolnienie artysty. 21 członków Akademii Sztuk Pięknych w Berlinie wystosowało petycję w tej sprawie do greckiego ministra spraw wewnętrznych; podpisali ją m.in. Igor Strawinski, Boris Blacher, Pierre Boulez, Luigi Dallapiccola, Johann Nepomuk David, Paul Dessau, Wolfgang Fortner, Hans Werner Henze, Giselher Klebe, Ernst Křenek, Rolf Liebermann, Ernst Pepping, Bernd Alois Zimmermann. Na czele podobnego komitetu w ZSRR stanął Dmitrij Szostakowicz, w USA natomiast – Leonard Bernstein, Arthur Miller, Edward Albee, Harry Belafonte oraz Arthur M. Schlesinger Jr. Ich wysiłki zakończyły się sukcesem. Na prośbę francuskiego polityka – Jeana-Jacques’a Servana-Schreibera, Theodorakis uzyskał też zgodę opuszczenie kraju 13 kwietnia 1970.
Życie na wygnaniu.
Po opuszczeniu kraju Mikis Theodorakis zaczął podróżować po świecie, niemal wszystkie swoje działania podporządkowując walce o przywrócenie demokracji w swojej ojczyźnie; liczne koncerty, które dawał w tym okresie, były również częścią tej działalności. Kompozytor spotykał się i rozmawiał z narodowymi przywódcami oraz dygnitarzami państwowymi różnych krajów, m.in. Pablem Nerudą, Salvadorem Allende, Gamalem Abdelem Nasserem, Tito, Jigalem Allonem, Jasirem Arafatem, François Mitterrandem i Olofem Palmem. Dążąc do zjednoczenia lewicowych stronnictw Grecji, rozpoczęcia współpracy pomiędzy wszystkimi siłami opozycji oraz rozwiązania problemu Cypru, a także solidaryzując się z innymi narodami walczącymi o wolność, m.in. Kurdami, Chilijczykami i Palestyńczykami, stał się międzynarodowym symbolem oporu przeciw dyktaturze i tyranii.
W 1972 Theodorakis udał się w podróż do Izraela, gdzie przebywał miesiąc, po czym pojechał do Bejrutu, aby tam przekazać wiadomość od izraelskiego premiera do Jasira Arafata w ramach starań o przywrócenie pokoju w regionie. Jego utwór pt. „Mauthausen”, bazujący na poezji Iakovosa Kambanellisa, Greka umieszczonego w obozie koncentracyjnym, stał się bardzo popularny w Izraelu. W tym samym czasie zgodził się na prośbę Palestyńczyków napisać hymn wyrażający ich dążenie do posiadania własnego kraju. Kiedy później izraelscy oraz palestyńscy przywódcy spotkali się po raz pierwszy w Skandynawii, Mikis poproszony został o zagranie obydwu wyżej wymienionych utworów jako symbol starań o pokój i pojednanie pomiędzy dwoma zwaśnionymi narodami.
Solidarność i zrozumienie dla walki Theodorakisa, czego doświadczył w Skandynawii, sprawiły, że wszystkie kraje skandynawskie były mu szczególnie bliskie. Znalazło to także odbicie w jego ówczesnej twórczości – wiele koncertów w tym czasie zagrał wspólnie ze skandynawskimi artystami. Z tego okresu pochodzi muzyka, którą Mikis napisał do słów utworów „Axion Esti” i „Canto General” autorstwa noblistów Odysseusa Elytisa i Pabla Nerudy.
Podczas wizyty w Szwecji artysta zaprzyjaźnił się z tamtejszym premierem – Olofem Palme, na którego pogrzebie zgodnie z przedśmiertnym życzeniem odegrano „Hymn wolności” skomponowany przez Greka.
Ukoronowaniem marzeń i dążeń Mikisa Theodorakisa miało być utworzenie Narodowej Rady Opozycji, jednak gdy to się nie udało, doszedł on do wniosku, że jedyną realną szansą na zmianę ówczesnej sytuacji było powołanie cywilnego rządu oraz objęcie stanowiska prezydenta przez dawnego konserwatywnego przywódcę, Konstandinosa Karamanlisa. W 1973, kiedy zrodził się ten pomysł, wydawało się to nierealne, jednak już rok później, pod wpływem problemów wewnętrznych państwa, międzynarodowego niezadowolenia oraz z powodu tragicznych wydarzeń na Cyprze wojskowy reżim wezwał Karamanlisa do powrotu do kraju i przekazał mu władzę w lipcu 1974.
Ponowny powrót do kraju.
24 lipca 1974, tuż po obaleniu dyktatury, powrócił po raz kolejny do rodzinnej Grecji jako bohater narodowy (na lotnisku witał go dziesięciotysięczny tłum) i zaangażował się w sprawy państwa, nie przestając jednocześnie komponować i dawać koncertów w kraju i za granicą. Mimo ogromnej popularności został raczej chłodno przyjęty przez środowiska lewicowe, które od zawsze wspierał, z powodu podejrzeń o zwrócenie się w kierunku prawicy. W rzeczywistości Mikis uważał nowo powstałą demokrację za słabą i chciał ją umocnić, nie ustając jednak w swych wieloletnich dążeniach do zjednoczenia podzielonej greckiej lewicy.
W 1976 założył Ruch Dla Kultury i Pokoju, początkowo zrzeszający wielu młodych ludzi, niezależnie od przekonań politycznych. Rok później na Krecie był inicjatorem dyskusji „Kultura i socjalizm”, na której obecni byli m.in. Roger Garaudy i François Mitterrand.
W latach osiemdziesiątych zaznaczał się coraz większy rozdźwięk pomiędzy poglądami Theodorakisa a partiami lewicowymi, w szczególności Komunistyczną Partią Grecji.
W latach 1981–1986 był członkiem greckiego parlamentu. W międzyczasie (1983) przyznano mu Leninowską Nagrodę Pokoju oraz ukończył swoją pierwszą operę – „Kostas Kariotakis – The Metamorphosis of Dionysus”, wystawioną w operze ateńskiej.
Po eksplozji w elektrowni w Czarnobylu odbył trasę koncertową po Europie, wyrażając swój przeciw wobec używania energii jądrowej.
Wraz z tureckim muzykiem – Zülfü Livanelim, założył Towarzystwo Przyjaźni Grecko-Tureckiej, co było wynikiem jego wcześniejszej podróży do Turcji, podczas której m.in. spotykał się z tamtejszymi intelektualistami i artystami, dyskutując o problemach tureckiej demokracji oraz naruszaniu praw człowieka w tym kraju. Podobna organizacja powstała także w samej Turcji. Przyłączyło się do niej wielu znanych uczonych, polityków i artystów. Pomimo faktu, że za podjęte kroki w kierunku pojednania dwóch narodów był wielokrotnie atakowany przez rząd PASOK w swoim ojczystym kraju, Theodorakis zgodził się przekazać wiadomość od greckiego premiera do tureckiego. W sprawie stosunków grecko-tureckich spotykał się później także z międzynarodowymi przywódcami.
Kariera w szeregach partii władzy.
W 1981 roku został wybrany posłem parlamentu z ramienia Partii Komunistycznej Grecji, otrzymując 13 785 głosów. Został ponownie wybrany w 1985 roku. Latem 1989 socjaliści z centrolewicy PASOK, mimo że to po raz trzeci wygrali wybory parlamentarne, nie zdołali już sami sformować rządu. Lewica odmówiła współpracy i władza dostała się wtedy w ręce koalicji prawicowo-lewicowej. Przekonany o korupcji, dotykającej rządzącą Grecją centrolewicę PASOK, w 1989 r. Theodorakis był współautorem projektu, aby partia prawicy Nowa Demokracja oraz koalicja lewicy, która wtedy powstała jako Koalicja Ruchów Lewicy i Postępu – Synaspismós (w tym Komunistyczna Partia Grecji i inni), połączyły siły, celem pokonania centro-lewicowego frontu socjalistycznego PASOK i stworzenia rządu tak, aby zarzuty o korupcję (według prawa parlamentarnego) nie uległy przedawnieniu. Na fali oburzenia społecznego, gdy to członkowie skrajnie lewicowej grupy terrorystycznej „17-Noemvriou” zamordowali prowokacyjnie jednego z deputowanych i zięcia przywódcy Nowej Demokracji, Mikis Theodorakis również zaoferował swą pomoc konserwatystom. Rząd lewicy wraz z prawicowymi partnerami przetrwał od lipca do października 1989 r.
W okresie tego rządu połączonymi siłami lewicy i prawicy uchwalono bardzo ważną ustawę o zniszczeniu teczek osobowych tajnych służb i o dalszej, rygorystycznej ochronie danych osobowych oraz prywatności obywateli, także w przyszłości. Jakkolwiek ustawa ta może być uważana za milowy kamień na drodze do zgody narodowej, stanowi ona także poważniejszy gatunkowo odpowiednik polskiej "grubej, czarnej kreski". Równocześnie z unieważnieniem zbiorów teczek osobowych uniemożliwiono posługiwanie się niemal wszelkimi, wrażliwymi dla zainteresowanych danymi, zawierającymi personalia osoby. Mimo ich istnienia w archiwach nikt nie miał prawa ich gromadzić w celu tworzenia biografii czy publikacji prasowej. Wyjątkami są mogą być tylko: zgoda sądu, zgoda samej zainteresowanej osoby oraz badania prowadzone przez instytucje naukowe. Wolno też przytoczyć artykuł z gazety, ukazującej się legalnie sprzed dnia wejścia w życie ustawy.
Po rozwiązaniu rządu prawicowo-lewicowego i po wyborach w których lewica poniosła klęskę (1/4 głosów mniej) powstał rząd popierany poprzez wszystkie partie (Nowa Demokracja, PASOK, Lewica). Zdołał trwać około pół roku. W następnym rządzie (prawicy) Theodorakis był niezależnym posłem z ramienia Nowej Demokracji oraz pełnił jeszcze funkcję ministra bez teki w rządzie premiera Konstantinosa Mitsotakisa. Następnie (honorowo, gdyż spotykał się z potępieniem wielu osób z grona lewicy) wycofał się z kariery politycznej w 1993.
W ostatnim testamencie politycznym napisanym do I sekretarza Partii Komunistycznej Grecji oznajmił: „Teraz pod koniec mojego życia, w momencie rozliczenia, szczegóły znikają z mojej pamięci, a „Wielkie Czyny” pozostają. Tak widzę, że najbardziej krytyczne, silne i dojrzałe lata spędziłem pod sztandarem Komunistycznej Partii Grecji. Dlatego chcę opuścić ten świat jako komunista.” 
Dalsza kariera artystyczna i działalność społeczna.
Wejście byłego komunisty i autorytetu moralnego w skład rządu prawicy, jakkolwiek wywołało szczególnie mocno mieszane uczucia w dużej części społeczeństwa, zwłaszcza lewicy, otworzyło jednak też przed kompozytorem nieosiągalne dawniej możliwości samorealizacji, jako niewątpliwie wielkiego narodowego artysty, a przy tym w dalszym ciągu społecznika.
Podczas kolejnych podróży i koncertów ciągle starał się więc także poruszać problem praw człowieka oraz wzywał do rozwiązania problemów na Cyprze, wspierany przez Amnesty International. Odwiedził także po raz kolejny Turcję, w Albanii działał na rzecz poprawy stosunków z Grecją oraz obrony praw greckiej mniejszości narodowej.
Jednym z jego największych marzeń w tym okresie było zorganizowanie spotkania polityków, artystów, filozofów oraz intelektualistów europejskich, którego celem miało być przedyskutowanie problemów pokoju na świecie, krajów trzeciego świata oraz postindustrialnego społeczeństwa. Artysta nazywał swoją ideę „olimpiadą dusz”. Chciał, aby przy okazji tych spotkań odbywały się festiwale kulturowe, na których przedstawiciele państw całego świata prezentowaliby osiągnięcia swoich narodów w dziedzinie literatury, poezji, muzyki itp. Marzenie to pozostało niezrealizowane, jednak Mikisowi udało się wcześniej (w 1988 roku) zorganizować jego namiastkę w Niemczech, gdzie do debaty zasiedli prawnicy, politycy, artyści i filozofowie różnych krajów. Spotkania w Niemczech, jak i sama niezrealizowana idea, była też inspiracją powstania ruchu Culture for Peace.
Kolejną organizacją założoną przez greckiego artystę był komitet pomagający Kurdom prześladowanym w Turcji. W tym samym okresie wysłał też list do Jasira Arafata, w którym potępił zamachy terrorystyczne, które przypisywano Palestyńczykom, oraz wezwał go do dążenia do wolności na drodze pokojowej. Wstąpił również w szeregi komitetu działającego na rzecz uwolnienia Nelsona Mandeli i pokoju w Południowej Afryce.
W 1993 został Generalnym Dyrektorem Muzycznym Wielkiej Orkiestry Symfonicznej Greckiego Radia i Telewizji. Podróżując z nią, został uhonorowany przez Senat USA za zasługi dla kultury i ludzkości.
1994 to czas kolejnego tournée po Europie. Zainspirowany przez organizację Doctors Without Borders nazwał je „Music Without Borders”. W 1995 w Luksemburgu miała miejsce premiera jego trzeciej opery pt. „Elektra”. Dwa lata później w Skopiu odbył się jego koncert, któremu przyświecała idea poprawy stosunków pomiędzy Grecją i Republiką Macedonii.
Tuż po zakończeniu jednej trasy koncertowej po Europie, jeszcze w r. 1994, rozpoczął kolejną, wspólnie z tureckim kompozytorem Zülfü Livanelim, jednak musiał ją przerwać z powodu problemów zdrowotnych. Mimo to dwaj kompozytorzy wydali płytę pt. „Together”, która była dystrybuowana na kontynencie.
W 1998 odbył się koncert Mikisa Theodorakisa z okazji setnej rocznicy International Commission for Human Rights.
W 1999 wystosował apel potępiający bombardowanie Serbii przez NATO bez porozumienia z ONZ. Zagrał też koncerty w Kosowie i Belgradzie w imię pokoju oraz spotkał się ze Slobodanem Miloševiciem, aby przedyskutować ten problem. Kolejne koncerty miały miejsce po trzęsieniach ziemi w Turcji oraz Grecji. Odbył je razem z Livanelim w obu państwach, aby pomóc ofiarom dotkniętym tymi klęskami żywiołowymi.
1999 rok był także rokiem premiery ostatniej opery należącej do trylogii inspirowanej klasyczną, grecką tragedią – „Antygony”.
W 2000 roku Theodorakis został nominowany do Pokojowej Nagrody Nobla. Posiada tytuł doctora honoris causa kilku uczelni. Przebywając na emeryturze, nadal angażował się w życie społeczne i polityczne. W 2003 roku wyraził sprzeciw wobec wojny w Iraku. W 2005 został laureatem „Russian International St Andrew the First Called Prize” oraz „IMC UNESCO International Music Prize”.
W czerwcu 2016, zaproszony na duże spotkanie organizowane na swą cześć w mieście Chania, oświadczył, że "w obecnej sytuacji Grecja wymaga rewolucji. Toteż gdyby był młodszy sam ująłby „kałasznikowa” i wyszedłby z nim na place miast".
Choroba i śmierć.
26 lutego 2019 Theodorakis trafił do szpitala z powodu problemów z sercem. 8 marca 2019 przeszedł operację wszczepienia rozrusznika serca w nieujawnionym szpitalu w Atenach. Zmarł 2 września 2021 z powodu zatrzymania krążenia.
Twórczość.
Piosenki oraz cykle piosenek.
Mikis Theodorakis był autorem ponad stu piosenek, których melodie stały się elementem dziedzictwa kulturowego Grecji. Do najsłynniejszych z nich należą m.in. „Sto perigiali”, „Kaimos”, „Aprilis”, „Doxa to theo!” (Δόξα τω θεώ!), „Sotiris Petroulas” (Σωτήρης Πέτρουλας), „Lipotaktes”, „Stis nichtas to balkoni” (Στης νύχτας το μπαλκόνι), „Agapi mou”, „Pou petaxe t’agori mou”, „Anixe ligo to parathiro”, „O ipnos se tilixe”, „To gelasto pedi”, „Dendro to dendro”, „O Andonis”. Bazują na dziełach sławnych poetów greckich, takich jak: „Epitaphios”, „Archipelagos”, „Politia”, „Epiphania”, „The Hostage”, „Mykres Kyklades”, „Mauthausen”, „Romiossini”, „Sun and Time”, „Songs for Andreas”, „Mythology”, „Night of Death”, „Ta Lyrika”, „The Quarters of the World”, „Dionysos”, „Phaedra”, „Mia Thalassa”, „Ta lyrikotera” (Τα λυρικότερα), „Ta lyrikotata”, „Erimia”.

</doc>
<doc id="808912" url="https://pl.wikipedia.org/wiki?curid=808912" title="NTT docomo">
NTT docomo

 – japoński operator telefonii komórkowej w Japonii będący częścią NTT Group założony 1 lipca 1992.
Nazwa operatora jest akronimem od "Do Communications Over the Mobile Network", jednocześnie w języku japońskim „doko-mo” oznacza „wszędzie”.
Sieć pracuje na częstotliwościach 800, 1500, 1700, 1800 i 2100 MHz.
Przedsiębiorstwo dostarcza następujących usług mobilnych: telefonia, wideotelefonia, internet, mail oraz SMS.
Ponadto dostarcza usługę UMTS, HSPA, LTE i LTE Advanced.
NTT docomo jest notowane na giełdach: tokijskiej, londyńskiej i NASDAQ.

</doc>
<doc id="808914" url="https://pl.wikipedia.org/wiki?curid=808914" title="Windsor Spitfires">
Windsor Spitfires

Windsor Spitfires – juniorska drużyna hokejowa grająca w OHL w dywizji zachodniej, konferencji zachodniej. Drużyna ma swoją siedzibę w mieście Windsor w Kanadzie.
Klub występował także pod nazwą Windsor Compuware Spitfires.

</doc>
<doc id="808924" url="https://pl.wikipedia.org/wiki?curid=808924" title="Ubojnia">
Ubojnia

Ubojnia (również rzeźnia) – zakład dokonujący uboju i patroszenia zwierząt, których mięso jest przeznaczone do spożycia przez ludzi.
Współcześnie największe rzeźnie w Polsce dokonują uboju do 12 tysięcy świń dziennie.

</doc>
<doc id="808926" url="https://pl.wikipedia.org/wiki?curid=808926" title="Józef Miączyński">
Józef Miączyński



</doc>
<doc id="808931" url="https://pl.wikipedia.org/wiki?curid=808931" title="Karol Pinkas">
Karol Pinkas

Karol Pinkas (ur. 13 lutego 1950 w Wiśle) – polski szachista, trener szachowy, mistrz międzynarodowy od 1986 roku.
Kariera szachowa.
W roku 1973 po raz pierwszy wystąpił w finale mistrzostw Polski seniorów, zajmując w Gdyni XII miejsce. Do roku 1993 w finałowych turniejach wystąpił dziewięciokrotnie, najlepszy rezultat osiągając w roku 1977 w Piotrkowie Trybunalskim (zajął wówczas VI miejsce). Od połowy lat 70. zaczął odnosić sukcesy w turniejach ogólnopolskich. W roku 1976 podzielił I miejsce w otwartym turnieju w Świeradowie-Zdroju (m.in. z Krzysztofem Pytlem oraz Zbigniewem Szymczakiem) oraz zajął II miejsce w międzynarodowym turnieju w Katowicach. W 1980 był II w Białymstoku oraz II w "openie" we Wrocławiu. W 1981 samodzielnie zwyciężył w kolejnym turnieju "open" w Świeradowie-Zdroju (przed Zbigniewem Jaśnikowskim). W 1982 zwyciężył w Pucku oraz był II w Słupsku, natomiast w 1985 zwyciężył w Mysłowicach oraz podzielił II miejsce (wraz z m.in. Janem Przewoźnikiem oraz Jackiem Bielczykiem) w Katowicach (w obu tych turniejach wypełnił normy na tytuł mistrza międzynarodowego). W 1989 wywalczył w Miętnych tytuł wicemistrza Polski w szachach błyskawicznych. W 1993 w Katowicach rozegrał partie ze słuchaczami Polskiego Radia. W 2002 podzielił I miejsce w Jaworznie, a w następnym roku w tym mieście zwyciężył. W 2005 zajął II miejsce (za Dariuszem Mikrutem) w Chrzanowie.
Najwyższy ranking w karierze osiągnął 1 stycznia 1983 r., z wynikiem 2405 punktów zajmował wówczas 9-10. miejsce wśród polskich szachistów.
Oprócz dobrych wyników w grze turniejowej, odnosił również sukcesy w szachach korespondencyjnych, zdobywając w roku 1978 tytuł indywidualnego mistrza Polski. Na liście rankingowej ICCF w październiku 2006 roku posiadał 2383 punktów.
Posiada II klasę trenerską i trenuje juniorów w Jaworznickim Klubie Szachowy.
Jest współautorem książki "Śląskie Ciekawostki Szachowe" przedstawiającej szachy na Śląsku w dwóch językach śląskim i polskim.

</doc>
<doc id="808940" url="https://pl.wikipedia.org/wiki?curid=808940" title="Osełedec">
Osełedec

Osełedec albo czupryna ( lub ) – czub, wąski kosmyk włosów na czubku ogolonej głowy, spleciony w warkocz lub rozpuszczony, noszony przez Kozaków zaporoskich, szczególnie w XVII wieku.
W czasach wczesnej Rusi był oznaką szlachetnego urodzenia. Później kozacki osełedec był fryzurą analogiczną do podgolonego czuba polskich szlachciców w XVI–XVII w.
Rosyjska nazwa osełedca "хохо́л" (chachoł), stała się pejoratywnym określeniem Ukraińców ("chachły"). Stąd też zapewne pochodzi potoczne określenie szeregu dialektów mieszanych (zwykle z przewagą elementów ukraińskich czy ruskich) – „język chachłacki”.

</doc>
<doc id="808943" url="https://pl.wikipedia.org/wiki?curid=808943" title="Hokkaido (ujednoznacznienie)">
Hokkaido (ujednoznacznienie)



</doc>
<doc id="808947" url="https://pl.wikipedia.org/wiki?curid=808947" title="Bobby Orr Trophy">
Bobby Orr Trophy

Bobby Orr Trophy – nagroda przyznawana każdego sezonu zwycięzcy konferencji wschodniej Ontario Hockey League. Trofeum zostało nazwane od imienia i nazwiska Bobby’ego Orra. Po raz pierwszy zostało przyznane w sezonie 1998-1999.

</doc>
<doc id="808954" url="https://pl.wikipedia.org/wiki?curid=808954" title="Kara grzywny (wykroczenie)">
Kara grzywny (wykroczenie)



</doc>
<doc id="808955" url="https://pl.wikipedia.org/wiki?curid=808955" title="Kara aresztu (wykroczenie)">
Kara aresztu (wykroczenie)



</doc>
<doc id="808956" url="https://pl.wikipedia.org/wiki?curid=808956" title="Wayne Gretzky Trophy">
Wayne Gretzky Trophy

Wayne Gretzky Trophy – nagroda przyznawana każdego sezonu dla zwycięzcy konferencji zachodniej Ontario Hockey League "(OHL)". Nazwa trofeum pochodzi od imienia i nazwiska Wayne’a Gretzky’ego. Trofeum po raz pierwszy zostało przyznane w sezonie 1998–99. Analogiczną nagrodą tylko dla zwycięzcy konferencji wschodniej Ontario Hockey League "(OHL)" jest Bobby Orr Trophy.
W hokeju na lodzie przyznawane są również dwie inne nagrody imienia Wayne'a Gretzky'ego: Wayne Gretzky 99 Award – dla Najbardziej Wartościowego Zawodnika "(MVP)" fazy play-off Ontario Hockey League "(OHL)" oraz Wayne Gretzky Award – dla młodzieżowego gracza.

</doc>
<doc id="808964" url="https://pl.wikipedia.org/wiki?curid=808964" title="Nürburg (gmina)">
Nürburg (gmina)

Nürburg – miejscowość i gmina w Niemczech, w kraju związkowym Nadrenia-Palatynat, w powiecie Ahrweiler, wchodzi w skład gminy związkowej Adenau. Znajduje się tutaj średniowieczny zamek Nürburg. W pobliżu tej miejscowości zbudowano 24-kilometrowy motorowy tor wyścigowy - Nürburgring. Na pięciokilometrowej części tego toru, położonej na południe od miejscowości, organizowane są wyścigi Formuły 1.

</doc>
<doc id="808966" url="https://pl.wikipedia.org/wiki?curid=808966" title="Święty Albert">
Święty Albert



</doc>
<doc id="808968" url="https://pl.wikipedia.org/wiki?curid=808968" title="Nowy cień">
Nowy cień



</doc>
<doc id="808972" url="https://pl.wikipedia.org/wiki?curid=808972" title="Gmina Siemiątkowo Koziebrodzkie">
Gmina Siemiątkowo Koziebrodzkie



</doc>
<doc id="808975" url="https://pl.wikipedia.org/wiki?curid=808975" title="Miotacz kamieni">
Miotacz kamieni



</doc>
<doc id="808978" url="https://pl.wikipedia.org/wiki?curid=808978" title="Siarczan(VI) miedzi">
Siarczan(VI) miedzi



</doc>
<doc id="808979" url="https://pl.wikipedia.org/wiki?curid=808979" title="ZenCart">
ZenCart



</doc>
<doc id="808985" url="https://pl.wikipedia.org/wiki?curid=808985" title="Augustus Keppel (5. hrabia Albemarle)">
Augustus Keppel (5. hrabia Albemarle)

Augustus Frederick Keppel (ur. 2 czerwca 1794, zm. 15 marca 1851) – brytyjski arystokrata i polityk, syn Williama Keppela, 4. hrabiego Albemarle, i Elizabeth Southwell, córki 20. barona de Clifford.
Był oficerem 1. regimentu Gwardii Pieszej ("1st Regiment of Foot Guards") i wraz z nim brał udział w bitwie pod Waterloo. W latach 1820-1826 zasiadał w Izbie Gmin jako reprezentant okręgu Arundel. Po śmierci ojca w 1849 odziedziczył tytuł hrabiego Albemarle. Nie zasiadł w Izbie Lordów, gdyż już wcześniej został uznany za niepoczytalnego.
4 maja 1816 poślubił Frances Steer (zm. 16 maja 1869), córkę Charlesa Steera i Mary Wood. Małżonkowie nie mieli razem dzieci. Po śmierci lorda Albemarle'a w 1851 tytuł hrabiowski odziedziczył jego młodszy brat, George.

</doc>
<doc id="808986" url="https://pl.wikipedia.org/wiki?curid=808986" title="Nowy Świat (Gdańsk)">
Nowy Świat (Gdańsk)

Nowy Świat (kaszb. "Nowi Swiat", niem. "Neue Welt") – osiedle w Gdańsku, na obszarze dzielnicy Osowa.
Część Nowego Świata została włączona w granice administracyjne miasta w 1973. Jest podjednostką jednostki morfogenetycznej Barniewice, w okręgu historycznym Wyżyny. Pozostała część osady znajduje się w gminie Żukowo (zob. Nowy Świat).
Na granicy Nowego Świata z Barniewicami znajduje się przesypownia wapieni i gipsów.
W 2017 podpisano umowę na budowę nowego przebiegu ul. Nowy Świat (od ul. Wodnika do ul. Zeusa) wraz ze zbiornikiem retencyjnym.

</doc>
<doc id="808994" url="https://pl.wikipedia.org/wiki?curid=808994" title="Bumbacco Trophy">
Bumbacco Trophy

Bumbacco Trophy – nagroda przyznawana każdego sezonu zwycięzcy dywizji zachodniej Ontario Hockey League. Trofeum zostało nazwane od nazwiska Angela Bumbacco. Po raz pierwszy zostało przyznane w sezonie 1994-1995.

</doc>
<doc id="808995" url="https://pl.wikipedia.org/wiki?curid=808995" title="Lítla Dímun">
Lítla Dímun

Lítla Dímun ( wym. , duń. "Lille Dimon") – wyspa wulkaniczna na Morzu Norweskim, która stanowi część archipelagu Wysp Owczych – terytorium zależnego Danii. Jest to jedyna bezludna wyspa tego archipelagu, będąca jednocześnie najmniejszą z nich pod względem zajmowanej powierzchni – 82 ha. "Lítla" oznacza "Mała", "Dímun" zaś, według wielu, posiada w sobie celtycki przedrostek "di", który oznaczać miał "Dwa". Nazwę wyspy przetłumaczyć można by więc, jako "Mniejsza z Dwóch", co odnosiłoby się do wyspy sąsiedniej Stóra Dímun ("Większa z Dwóch").
Geografia.
Wyspa przypomina nieco ścięty stożek – z płaskiej powierzchni na szczycie w kierunku Oceanu opadają strome zbocza, w wielu miejscach niemal pionowe. Stoki owe utrudniają znacząco dotarcie na wypłaszczenie na szczycie, uczynić to można jedynie w kilku miejscach, zwykle przy pomocy specjalistycznego sprzętu wspinaczkowego. Najwyższy punkt wyspy to Rávan, mierzący 414 m n.p.m..
Położenie.
Wyspa Lítla Dímun otoczona jest wodami fiordu-cieśniny Suðuroyarfjørður. Na północy względem niej znajduje się Stóra Dímun, a dalej Skúvoy oraz Sandoy, na południu zaś oraz na zachodzie Suðuroy. Na wschód od wyspy rozpościera się Ocean Atlantycki. Najbliższym lądem jest wspominana Stóra Dímun, leżąca ok. 5 km w linii prostej od Lítla Dímun.
Historia.
Pierwszy raz wyspa wzmiankowana jest w "Sadze o Wyspach Owczych" ("Færeyinga Saga"), datowanej na wiek XIII, opisującej jednak wydarzenia z przełomu X i XI wieku. Latem 1004 roku przybyć miał tam Sigmund Brestisson, uznawany za tego, który zaprowadził chrześcijaństwo na Wyspach Owczych. Polował tam na dzikie ptactwo i zaopatrywał się w mięso owiec. W czasie wizyty na wyspie, w jej okolicach znalazła się łódź jego największego przeciwnika, pragnącego utrzymać pogaństwo, Tróndura í Gøtu. Pomiędzy niewielkimi oddziałami obu dowódców doszło do starcia – Tróndur przegrał, a na cześć zwycięzcy południowy brzeg wyspy po dzień dzisiejszy nosi nazwę Sigmundarberg.
Na granitowym postumencie w miejscowości Hvalba znajduje się lista ludzi, którzy stracili życie na morzu oraz w pobliskiej kopalni węgla. Wśród nich znajduje się Niclas Michelsen (sierpień 1759) oraz Jens Gulaksen (październik 1817), którzy spadli do oceanu podczas wspinaczki po stromych zboczach Lítla Dímun.
Podobnie, jak wiele innych gruntów, podczas reformacji na Wyspach Owczych, ziemie Lítla Dímun przeszły w ręce króla duńskiego. Dopiero w 1851 roku mieszkańcy północnej części wyspy Suðuroy odkupili ją od Fryderyka VII za 4820 talarów duńskich. Po dziś dzień jest ona własnością 42 gospodarzy z Hvalby i Sandavík, którzy wykorzystują ją do wypasu owiec.
W roku 1918 duński szkuner, przewożący sól "Caspe" został zrzucony na skały wybrzeża Lítla Dímun, gdzie uległ zniszczeniu i zaczął tonąć. Sześciu załogantom udało się uciec i wspiąć po stromym zboczu wyspy, gdzie schronili się w niewielkim budynku, wykorzystywanym zwykle przez przybywających na wyspę okazjonalnie właścicieli. Załoga przetrwać musiała tam siedemnaście dni, nim nadeszła pomoc. Przeżyli dzięki łatwemu dostępowi do żywności (owce i ptaki) oraz dzięki pozostawionym w domostwie zapałkom, lampie naftowej i kocom. Jeden z rozbitków osiadł później na Wyspach Owczych.
W roku 2006 na wyspie odbył się projekt "Silent Islands" ("Ciche Wyspy"), w którym wzięło udział 28 młodych ludzi z czterech skandynawskich krajów – Grenlandii (3), Islandii (11), Norwegii (8) i Wysp Owczych (6). Nie mieli oni przez trzy dni dostępu to telewizora, laptopa, telefonu komórkowego i innych współczesnych zdobyczy technicznych. Dostali jedynie notes i ołówek, by zapisywać swoje wrażenia z pobytu na wyspie.
Jesienią roku 2010 na wyspie przez sztorm uwięzionych zostało trzydziestu ludzi, którzy próbowali zabrać stamtąd owce. Musieli przeczekać dzień nim mogli wyruszyć do domu.
Fauna i Flora.
Dímunarseyðurin.
Wyspę do połowy XIX wieku zamieszkiwała rasa owiec, zwana Dímunarseyðurin. Była to dzika rasa, jak wykazały późniejsze badania, pochodząca z okresu Neolitu. Jest ona najbliżej spokrewniona z Soay, żyjącą współcześnie dziko na archipelagu St Kilda w Szkocji. Ostatnia z owiec została zabita w roku 1866. Współcześnie na wyspie żyją owce udomowione, rasy farerskiej, charakterystyczne dla całego archipelagu. W Muzeum Historycznym Wysp Owczych w Hoyvík pod Tórshavn można oglądać wypchane Dímunarseyðurin. Jedynym zwierzęciem, prócz owiec, zamieszkującym wyspę przez dłuższy czas są ptaki morskie, głównie popularne w regionie maskonury, okresowo przybywają tam też foki.
Flora.
Na wyspie, w cienkiej warstwie gleby, rośnie dziewięć gatunków roślin. Są to:

</doc>
<doc id="808996" url="https://pl.wikipedia.org/wiki?curid=808996" title="Ubój">
Ubój

Ubój – zabijanie zwierząt rzeźnych przez wykrwawienie w sposób uregulowany przepisami prawa. Można wyróżnić:
W Polsce sytuacja prawna uboju rytualnego jest skomplikowana. Ustawa o ochronie zwierząt z 1997 roku nakazuje ogłuszanie wszystkich zwierząt poddawanych ubojowi, jednak w 2004 roku minister rolnictwa dopuścił ubój rytualny rozporządzeniem, wbrew ustawie. § 8 ust. 2 tego rozporządzenia został uznany przez Trybunał Konstytucyjny za niezgodny z art. 34 ust. 1 i 6 ustawy o ochronie zwierząt, a przez to z art. 92 Konstytucji.
10 grudnia 2014 roku TK uchylił wyrokiem zakaz dokonywania uboju rytualnego. Zakaz ten zdaniem Trybunału naruszał wolność religii i sumienia wyrażoną w art. 53 Konstytucji.

</doc>
<doc id="808998" url="https://pl.wikipedia.org/wiki?curid=808998" title="Brzeg (gmina)">
Brzeg (gmina)

Brzeg (od 2002 "Skarbimierz") – dawna gmina wiejska istniejąca w latach 1973–2001 w woj. opolskim. Siedzibą władz gminy był Brzeg, który stanowił odrębną gminę miejską.
Gmina Brzeg została utworzona 1 stycznia 1973 w powiecie brzeskim w woj. opolskim; w skład gminy weszły obszary 12 sołectw: Bierzów, Brzezina, Kruszyna, Lipki, Łukowice Brzeskie, Małujowice, Pawłów, Pępice, Prędocin, Skarbimierz, Zielęcice i Żłobizna.
1 czerwca 1975 gmina weszła w skład nowo utworzonego (mniejszego) woj. opolskiego.
2 kwietnia 1991 dokonano w Polsce podziału niektórych "wspólnych organów" działających w miastach i sąsiadujących z nimi gminach, m.in. organa miasta Brzegu i gminy Brzeg.
1 stycznia 2002 roku siedziba gminnych organów władzy została przeniesiona z Brzegu do Skarbimierza-Osiedla, a nazwa gminy zmieniona na "gmina Skarbimierz".

</doc>
<doc id="809001" url="https://pl.wikipedia.org/wiki?curid=809001" title="Holody Trophy">
Holody Trophy

Holody Trophy – nagroda przyznawana każdego sezonu zwycięzcy dywizji środkowo-zachodniej Ontario Hockey League. Trofeum zostało nazwane od nazwiska Joe Holodya. Po raz pierwszy zostało przyznane w sezonie 1998–1999.

</doc>
<doc id="809009" url="https://pl.wikipedia.org/wiki?curid=809009" title="Dobrzyniewo Kościelne (gmina)">
Dobrzyniewo Kościelne (gmina)

Dobrzyniewo Kościelne (od 2002 "Dobrzyniewo Duże") – dawna gmina wiejska istniejąca w latach 1973–2001 w woj. białostockim/woj. podlaskim). Siedzibą gminy było Dobrzyniewo Kościelne.
Gmina została utworzona w dniu 1 stycznia 1973 roku w powiecie białostockim w woj. białostockim. 1 czerwca 1975 roku gmina znalazła się w nowo utworzonym mniejszym woj. białostockim.
1 stycznia 2002 roku siedzibę gminy przeniesiono z Dobrzyniewa Kościelnego do Dobrzyniewa Dużego, a nazwę gminy zmieniono na "gmina Dobrzyniewo Duże".

</doc>
<doc id="809012" url="https://pl.wikipedia.org/wiki?curid=809012" title="Pieklisko">
Pieklisko

Pieklisko (inna nazwa: "Piekło", kaszb. "Piekło", niem. "Hölle") – osiedle w Gdańsku, na obszarze dzielnicy Ujeścisko-Łostowice.
Charakterystyka.
Zabudowania na osiedlu skupiają się wokół przechodzącej przez nie ul. Kartuskiej. Nieopodal starych, wiejskich zabudowań Piekliska zaczęto budować nowe osiedla jak Słoneczna Dolina czy Trzy Dęby.
Na terenie osiedla znajduje się formalnie Cmentarz Łostowicki – największa i wciąż czynna nekropolia w Gdańsku. Jego niefortunna nazwa wzięła się od ul. Łostowickiej, przy której leży.
Położenie.
Pieklisko jest podjednostką jednostki morfogenetycznej Ujeścisko, w okręgu historycznym Wyżyny. Zostało przyłączone w granice administracyjne miasta w 1954, w przeciwieństwie do pozostałej części Ujeściska, która stała się częścią Gdańska dopiero w 1973.

</doc>
<doc id="809014" url="https://pl.wikipedia.org/wiki?curid=809014" title="Ksenia Romanowa (1875–1960)">
Ksenia Romanowa (1875–1960)

Ksenia Aleksandrowna Romanowa, (ur. 6 kwietnia 1875 w St. Petersburgu, zm. 20 kwietnia 1960 w Hampton Court) – rosyjska wielka księżna, córka cara Aleksandra III i księżniczki duńskiej Dagmary (czyli carycy Marii Fiodorowny).
Ksenia została ochrzczona w dniu urodzin jej dziadka – 17 kwietnia 1875, w kaplicy Pałacu Zimowego, w sercu Petersburga. Jej rodzicami chrzestnymi byli: caryca Maria Aleksandrowna, król Chrystian IX Duński, wielki książę Władimir Aleksandrowicz, księżniczka Thyra Duńska (późniejsza księżna Cumberland).
Ksenia przyjaźniła się bardzo z wielką księżną Marią Gieorgiewną, urodzoną jako "księżniczka grecka i duńska", żoną Jerzego Michajłowicza Romanowa. Ksenia i Maria poznały się podczas jednej z wizyt Kseni w Danii, u rodziny jej matki.
Małżeństwo i potomstwo.
6 sierpnia 1894 Ksenia poślubiła swojego ukochanego od czasów dzieciństwa – wielkiego księcia Aleksandra Michajłowicza, zwanego "Sandro" (wnuka cara Mikołaja I). Para miała 7 dzieci, które nie nosiły tytułu wielkich książąt Rosji, tylko książąt Rosji (nie "Ich Cesarskich Wysokości", tylko "Ich wysokości"):
Potomkowie synów Kseni byliby dzisiaj pretendentami do tronu Rosji, ale wszyscy synowie Kseni zawarli małżeństwa morganatyczne.
Po rewolucji Ksenia, podobnie jak jej matka i siostra, przeniosła się do Danii. Po pewnym czasie wielka księżna Ksenia porzuciła męża i przeprowadziła się do Londynu, gdzie zamieszkała w niewielkim pałacyku należącym do Korony Brytyjskiej, który nazwała Wilderness House.

</doc>
<doc id="809015" url="https://pl.wikipedia.org/wiki?curid=809015" title="Kość ramieniowa">
Kość ramieniowa



</doc>
<doc id="809017" url="https://pl.wikipedia.org/wiki?curid=809017" title="Kość goleniowa">
Kość goleniowa



</doc>
<doc id="809018" url="https://pl.wikipedia.org/wiki?curid=809018" title="Emms Trophy">
Emms Trophy

Emms Trophy – nagroda przyznawana każdego sezonu zwycięzcy dywizji centralnej Ontario Hockey League od sezonu 1994-1995. Trofeum zostało nazwane od nazwiska Hapa Emmsa. Po raz pierwszy zostało przyznane w sezonie 1975-1976 jednak do sezonu 1993-1994 przyznawano je zwycięzcy dywizji Emms. 

</doc>
<doc id="809022" url="https://pl.wikipedia.org/wiki?curid=809022" title="Fałda mongoidalna">
Fałda mongoidalna



</doc>
<doc id="809023" url="https://pl.wikipedia.org/wiki?curid=809023" title="Wacław Stefan Szubert">
Wacław Stefan Szubert



</doc>
<doc id="809024" url="https://pl.wikipedia.org/wiki?curid=809024" title="Ewa Krzyżewska">
Ewa Krzyżewska

Anna Ewa Krzyżewska Kwiatkowska, "primo voto" Spława-Neyman (ur. 7 lutego 1939 w Warszawie, zm. 30 lipca 2003 w Hiszpanii) – polska aktorka filmowa i teatralna.
Była przede wszystkim aktorką filmową. Jej uroda i usposobienie powodowały, że reżyserzy obsadzali ją przeważnie w rolach kobiet podszytych wewnętrznym bólem i goryczą, posiadających, melancholijny, delikatny i tajemniczy wizerunek.
Życiorys.
Była córką Juliusza Waleriana Krzyżewskiego i Marii Stanisławy z Piotrowskich oraz prawnuczką Ludwika Nowakowskiego, powstańca styczniowego. Jej chrzestnymi byli satyryk i poeta, Jeremi Przybora oraz stryjenka Ewelina Krzyżewska. W czasie wojny z rodziną często zmieniała miejsce zamieszkania, mieszkała w Warszawie (przy ul. Podchorążych 87) i Międzylesiu, a w 1940 zamieszkała przy ul. Bartosza Głowackiego w Chrzanowie, gdzie uczęszczała do Szkoły Podstawowej nr 3 im. Towarzystwa Przyjaciół Dzieci i do Szkoły Ogólnokształcącej Stopnia Licealnego. Była pilną uczennicą i zdobywała dobre oceny. Podczas występów na szkolnych akademiach ujawniły się jej zdolności aktorskie.
Po wojnie zamieszkała z matką w Krakowie, gdzie w 1956 rozpoczęła studia w Państwowej Wyższej Szkole Teatralnej im. Ludwika Solskiego. Jej uroda została zauważona, kiedy jej zdjęcie zrobione przez fotografkę Joannę Plewińskiego zostało zamieszczone na tytułowej okładce czasopisma „Przekrój” w 1959. Po pierwszym roku studiów, pracując jako praktykantka na planie filmu "Kalosze szczęścia", została dostrzeżona przez Janusza Morgensterna (asystenta Andrzeja Wajdy) i zaangażowana do roli Krystyny Rozbickiej w "Popiele i diamencie". Za rolę w tym filmie otrzymała w 1962 nagrodę „Kryształowej Gwiazdy” od Francuskiej Akademii Filmowej. Na potrzeby roli barmanki w "Popiele…" odbyła kilkutygodniowe praktyki w restauracji „Ratuszowa” we Wrocławiu.
Po docenionym przez krytyków debiucie wystąpiła w roli Marii w jugosłowiańskim filmie Veljko Bulajica "Wojna" (1960); choć sam obraz był krytycznie przyjęty przez krytyków, Krzyżewska zebrała za swój występ przychylne recenzje. W 1961 zagrała tytułową rolę gwiazdy filmowej w obrazie Stanisława Możdżeńskiego "Zuzanna i chłopcy". W tym samym roku wystąpiła jako Wala, główna bohaterka w filmie Tadeusza Konwickiego "Zaduszki", a za swój występ otrzymała Nagrodę Polskiej Krytyki Filmowej. 
W 1961 ukończyła studia teatralne, jednak dyplom ich ukończenia odebrała dopiero we wrześniu 1970. W latach 1962–1967 była aktorką warszawskiego Teatru Dramatycznego. Incydentalnie użyczyła swojego głosu w dubbingu w kilku obcojęzycznych filmach. W 1963 zaprezentowała się w Londynie podczas galowego seansu w kinie „ODEON” przed królową matką Elżbietą oraz członkami rodziny królewskiej. Była członkinią Stowarzyszenia Filmowców Polskich. W 1963 wystąpiła w teledysku Telewizji Polskiej do piosenki „Narzeczona”, którą wykonał Mieczysław Wojnicki. 
Przez widzów została zapamiętana również m.in. dzięki rolom w kryminale "Zbrodniarz i panna" Janusza Nasfetera i "Faraonie" Jerzego Kawalerowicza. Reżyser Janusz Majewski tak ją scharakteryzował:
W latach 1966–1970 zawiesiła działalność aktorską. Powróciła na wielki ekran drugoplanową rolą w filmie Jerzego Gruzy "Dzięcioł" i pierwszoplanową rolą kochanki w "Akcji Brutus" Jerzego Passendorfera. Następnie zagrała Zosię w filmie "Jak daleko stąd, jak blisko" (1971) oraz zdobyła uznanie krytyków dzięki odważnym, erotycznym scenom w filmie Janusza Majewskiego "Zazdrość i medycyna" (1973), w którym wcieliła się w postać Rebeki. Niedługo po premierze filmu ostatecznie wycofała się z życia artystycznego i wyjechała z mężem do Nowego Jorku, gdzie pracowała m.in. w bibliotece ONZ w Nowym Jorku, a także jako agentka nieruchomości, projektantka mody i kosmetyczka. Wówczas wraz z mężem zmieniła nazwisko na Caron, łatwiejsze do wymówienia przez obcokrajowców, ponadto uzyskała amerykańskie obywatelstwo. W 1989 osiedliła się z mężem w Almuñécar. 
28 lipca 2003, jadąc wieczorem z mężem (który w szpitalu w Grenadzie przeszedł zabieg chirurgiczny barku) i kierując samochodem marki Mercedes na wąskiej, górskiej drodze, uległa tragicznemu wypadkowi drogowemu, zjeżdżając na lewy pas ruchu oraz zderzając się z jadącym z przeciwka samochodem marki Audi. W wypadku zginął jej mąż Bolesław, Krzyżewska zmarła dwa dni później w szpitalu. Początkowo została pochowana na cmentarzu w Almuñécar, ale kilka lat później została ekshumowana i przewieziona do Polski, gdzie spoczęła w grobowcu rodziny Krzyżewskich na cmentarzu Powązkowskim w Warszawie (kwatera 85, rząd 5, grób 17/18). Na lewej tablicy tego grobowca u góry umieszczono po lewej stronie owalną, porcelanową czarno-białą jej fotografię z umieszczoną po prawej stronie inskrypcją.
Życie prywatne.
Pierwszym mężem aktorki był Wacław Andrzej Spława-Neyman, pracownik Centrali Handlu Zagranicznego, którego poznała w samolocie lecącym na trasie Warszawa – Belgrad. Ich ślub odbył się 14 października 1960 w krakowskim Urzędzie Stanu Cywilnego, jednak już 19 lipca 1963 się rozwiedli. W trakcie trwania małżeństwa nosiła podwójne nazwisko męża, a po rozwodzie wróciła do panieńskiego. 30 czerwca 1971 poślubiła architekta, prawnika i dyplomatę Bolesława Kwiatkowskiego.
Upamiętnienie.
Jej wizerunek znalazł się na wielu tytułowych okładkach polskich i zagranicznych czasopism filmowych, m.in.: „Positif” (1959), „Film Spiegel” (1970), „Film” (1970, 1973), „Ekran” (1974) czy „Treffpunkt Kino” (1975). Ponadto jej biografia została ukazana w pozycji książkowej napisanej przez Jana Romualda Krzyżewskiego, "Krzyżewscy: sekrety starej skrzyni".
W piętnastą rocznicę jej śmierci w holu I LO w Chrzanowie, którego była uczennicą, została wmurowana okolicznościowa tablica pamiątkowa jej poświęcona. Na uroczystość jej odsłonięcia 21 czerwca 2018 przybyła z Las Vegas jej pasierbica, Beata Kwiatkowska. Ponadto w Miejskiej Bibliotece Publicznej w Chrzanowie, od 20 czerwca do 31 lipca tegoż roku, prezentowano wystawę z pozostałymi po niej pamiątkami oraz planszami z okładkami czasopism z jej wizerunkiem.

</doc>
<doc id="809027" url="https://pl.wikipedia.org/wiki?curid=809027" title="Gmina Piwniczna">
Gmina Piwniczna



</doc>
<doc id="809029" url="https://pl.wikipedia.org/wiki?curid=809029" title="Rabka (gmina)">
Rabka (gmina)

Rabka – dawna gmina wiejska istniejąca w latach 1934-1953 w województwie krakowskim (dzisiejsze woj. małopolskie). Siedzibą władz gminy była wieś Rabka.
Gmina zbiorowa (o charakterze jednostkowym) Rabka została utworzona 1 sierpnia 1934 roku w powiecie nowotarskim w woj. krakowskim z dotychczasowej jednostkowej gminy Rabka. Według stanu z dnia 1 lipca 1952 roku gmina Rabka składała się z samej siedziby, przez co nie była podzielona na gromady. 
Jako "gmina wiejska" jednostka przestała istnieć z dniem 21 września 1953 wraz z nadaniem Rabce praw miejskich i przekształceniem jednostki w gminę miejską. 
Nie należy gminy mylić ze współczesną miejsko-wiejską gminą Rabka-Zdrój (do 2001 jako "gmina Rabka") utworzonej 1 stycznia 1973 roku w związku z reaktywowaniem gmin, która poza miastem Rabka obejmuje także części dawnej gminy Raba Wyżna (Ponice i Chabówkę).

</doc>
<doc id="809031" url="https://pl.wikipedia.org/wiki?curid=809031" title="Parafia św. Andrzeja Boboli w Łodzi">
Parafia św. Andrzeja Boboli w Łodzi

Parafia św. Andrzeja Boboli w Łodzi – parafia rzymskokatolicka pod wezwaniem świętego Andrzeja Boboli na osiedlu Nowosolna, w dzielnicy Widzew, w Łodzi, w dekanacie Łódź-Stoki, w archidiecezji łódzkiej. Parafia została erygowana w 1947 przez biskupa Michała Klepacza.
Historia.
Kościoły, plebanie.
Stary drewniany (z murowaną ścianą frontową) ewangelicki kościół został wybudowany w latach 1846–1852, autorem jego projektu był Sylwester Szpilowski. Do II wojny światowej służył miejscowej społeczności ewangelików (pierwotnie pochodzących z niemieckiego miasteczka Salzfed, później osiedlili się tu też osadnicy z Badeni, Lotaryngii, Prus i z poznańskiego. Od lat 80. XX wieku był nieczynny. W 2007 rozebrany i przeniesiony do miejskiego skansenu architektury drewnianej (powstałego na tyłach Centralnego Muzeum Włókiennictwa, przy ul. Piotrkowskiej).
Budowę nowej świątyni (według projektu Aleksego Dworczaka) rozpoczęto w 1983. Kościół jest użytkowany od 1987 (poświęcony w stanie surowym został 12 września 1987 przez biskupa Władysława Ziółka).
Stara plebania wybudowana została w 1856. Jest murowana, skanalizowana, posiada centralne ogrzewanie. Obecnie nie jest wykorzystana. Budowa nowej plebanii i zarazem domu parafialnego rozpoczęła się w 2003.
23 grudnia 2018 o poranku wybuchł pożar.
Grupy parafialne.
Akcja Katolicka, asysta parafialna, Kółko Misyjne, ministranci, oaza młodzieżowa, schola dziecięca i młodzieżowa, Żywa Róża
Terytorium parafii.
Leży na północno-wschodnim pograniczu miasta, na Widzewie wokół Rynku Nowosolna i swoim obszarem obejmuje osiedle Nowosolna oraz podłódzkie wsie Natolin i Teolin.
Ulice należące do parafii.
Ananasowa, Bananowa, Barwinkowa, Brzezińska (parzyste od 156, nieparzyste od 133), Byszewska, Józefa Chałasińskiego, Cypryjska, Figowa, Goździkowa, Grabińska, Gryfa Pomorskiego, Hiacyntowa, Jemiołowa, Jugosłowiańska, Jana Kasprowicza, Kokosowa, Lęborska, Maciejkowa, Majowa, Maltańska, Margaretek, Marynarzy Polskich, Mirtowa, Nasturcjowa, Marcelego Nenackiego, Oliwkowa, Ostróżek, Peoniowa, Pomarańczowa, Pomorska (parzyste 468-548, nieparzyste 513a-585), Prymulkowa, Mariana Raciborskiego, Rodzynkowa, Rozmarynowa, Ruciana, Rynek Nowosolna, Sardyńska, Władysława Tatarkiewicza, Topolowa, Trzykrotki, Tymiankowa, Wendy, Wiączyńska, Wiśniowa, Teodora Viewegera.
Powierzchnia.
Zrzesza ok. 2,5 tys. wiernych zamieszkujących na powierzchni ok. 35 km².

</doc>
<doc id="809032" url="https://pl.wikipedia.org/wiki?curid=809032" title="Przez morza i dżungle">
Przez morza i dżungle

Przez morza i dżungle. Powieść dla dorastającej młodzieży – powieść autorstwa Janusza Makarczyka z 1931.
Treść powieści.
Akcja tej powieści rozgrywa się pod koniec lat 20. XX wieku. Główny bohater, Jerzy Lubrański, ukończywszy studia prawnicze odbywa kilkutygodniowe szkolenie, podczas którego poznaje Andrzeja Dhila, swego przyszłego przyjaciela i towarzysza podróży. To właśnie z nim po odbyciu obowiązkowego szkolenia postanawia wyjechać za granicę, głodny przygód i nowych wrażeń. Bohaterowie najpierw poznają Nowy Jork, gdzie przez kilka tygodni imają się różnych zajęć (pracują m.in. w teatrze), a następnie wypływają do Brazylii na statku pana Davisa – dyrektora towarzystwa importu kawy z Brazylii. Podczas podróży statkiem bohaterowie miewają wiele przygód – Andrzej Dhil zostaje nawet bosmanem po zdegradowaniu Garowa (czarny charakter powieści), który za to upokorzenie poprzysięga zemstę na Polakach. W Brazylii Lubrański i Dhil pracują przy pomiarach puszczy, zatrudnieni przez pana Roemera. W tym czasie Dhil zakochuje się w córce Murzyna Josoego, Marietcie, która – jak się później okaże – była tylko jego przybranym dzieckiem. Bohaterowie poznają w dżungli Polaków, emigrantów, którzy założyli tu wioskę Santa Teresa: Kempińskiego, Garałę, księdza Kwiatkowskiego i Pyrę.
Spokój i ciszę codziennego dnia zakłóca list, który dociera do Jerzego i Andrzeja: pan Davisa i jego piękna córka Mary, którą Lubrański poznał przypadkowo na statku do Nowego Jorku, piszą w nim
o grożącym im niebezpieczeństwie. Jerzy postanawia na własną rękę, mimo wcześniejszych uzgodnień, uratować pannę Mary i jej ojca. W ślad za nim podąża Dhil z grupą Polaków i Josoem, którzy zdają sobie sprawę z tego, że Lubrański nic nie wskóra w pojedynkę. Po kilku dniach trafiają do gospody Włocha Parella w której (o czym się wcześniej dowiedzieli) Garow i jego szajka uwięzili Davisów i Jerzego. Dochodzi do bójki, złoczyńcy zostają przepędzeni, ale Garow ucieka. Niedługo potem jednak ginie podczas zabawy w karczmie Fabricia, gdzie niespodziewanie pojawia się razem z „capangami” (bandytami), próbując zemścić się na Polakach.
Marietta, ukochana Dhila, dowiedziawszy się od Roemera, że jej prawdziwy ojciec mieszka we Francji wyjeżdża, by się z nim zobaczyć; po roku ma się spotkać z Andrzejem w Paryżu. Ma tam również przyjechać Mary z ojcem i Jerzy, który z wzajemnością kocha Amerykankę.
Powieść kończy się optymistycznie – bohaterowie wracają na rok do Polski, marząc o stworzeniu więzów ekonomicznych między Polską i polskimi emigrantami. Książka Makarczyka jest nie tylko opisem przygody – ma również wartość dokumentu: czytelnik poznaje sytuację gospodarczą W Polsce i na świecie w okresie międzywojennym (bezrobocie), a także losy Polaków w Ameryce Północnej (Nowy Jork) i Południowej (Brazylia).

</doc>
<doc id="809033" url="https://pl.wikipedia.org/wiki?curid=809033" title="Leyden Trophy">
Leyden Trophy

Leyden Trophy – nagroda przyznawana każdego sezonu zwycięzcy dywizji wschodniej Ontario Hockey League od sezonu 1994-1995. Trofeum zostało nazwane od nazwiska Matta Leydena. Po raz pierwszy zostało przyznane w sezonie 1975-1976 jednak do sezonu 1993-1994 przyznawano je zwycięzcy dywizji Leydena.

</doc>
<doc id="809034" url="https://pl.wikipedia.org/wiki?curid=809034" title="Arhos">
Arhos

Przedsiębiorstwo Przemysłu Spirytusowego Arhos S.A. – były raciborski producent napojów alkoholowych. Kontynuował tradycje wcześniejszego Polmosu Racibórz. Zakład produkował napoje spirytusowe, m.in. "Wódkę Raciborską", spirytus oraz pochodne wyroby produkcji chemicznej i petrochemicznej.
Produkcja wyrobów spirytusowych w Raciborzu sięga XIX wieku.
9 maja 2007 r. walne zgromadzenie akcjonariuszy podjęło uchwałę o rozwiązaniu spółki.

</doc>
<doc id="809039" url="https://pl.wikipedia.org/wiki?curid=809039" title="Sonet 18 (William Szekspir)">
Sonet 18 (William Szekspir)

Sonet 18 ("Czy mam przyrównać cię do dnia letniego?") – prawdopodobnie najbardziej znany spośród cyklu sonetów autorstwa Williama Shakespeare’a. Odniesienia do niego można znaleźć w filmach takich jak Zakochany Szekspir czy Stowarzyszenie Umarłych Poetów. W filmie "Nomadland" (2020) sonet deklamuje odtwórczyni głównej roli, Frances McDormand.
Zarys.
Utwór ten jest częścią cyklu sonetów (1-126), w których podmiot liryczny zwraca się do Młodzieńca (ang. "Fair Youth"). Przyjmuje się, że to on jest jego adresatem, mimo że nie ma na to bezpośredniego dowodu w tekście. Jako pierwszy opisuje miłość poety do innego mężczyzny. Najpierw Szekspir porównuje go do dnia letniego, by stwierdzić wreszcie, że Fair Youth jest piękniejszy i bardziej łagodny. 
Podmiot liryczny podaje także negatywne cechy lata: jest za krótkie, czasem słońce świeci zbyt mocno. Co więcej, piękno młodzieńca przetrwa wieki, inaczej niż uroda letniego dnia. 
Przez przeniesienie jego piękna do poezji Szekspir chce sprawić, by trwało ono wiecznie:
"Póki ma ludzkość wzrok, a w piersi tchnienie, 
Będzie żył wiersz ten, a w nim twe istnienie.” 

</doc>
<doc id="809040" url="https://pl.wikipedia.org/wiki?curid=809040" title="Wegetarianie">
Wegetarianie



</doc>
<doc id="809042" url="https://pl.wikipedia.org/wiki?curid=809042" title="Düsseldorf Open (WTA Tour)">
Düsseldorf Open (WTA Tour)

Düsseldorf Open – nierozgrywany kobiecy turniej tenisowy, którego ostatnia edycja w 1973 roku zaliczała się do cyklu Grand Prix, wchodzącego do cyklu WTA. Turniej rozgrywano na kortach ziemnych w niemieckim Düsseldorfie.

</doc>
<doc id="809043" url="https://pl.wikipedia.org/wiki?curid=809043" title="Jeera">
Jeera



</doc>
<doc id="809045" url="https://pl.wikipedia.org/wiki?curid=809045" title="Kmin indyjski">
Kmin indyjski



</doc>
<doc id="809047" url="https://pl.wikipedia.org/wiki?curid=809047" title="Gmina Stary Dzikowiec">
Gmina Stary Dzikowiec



</doc>
<doc id="809050" url="https://pl.wikipedia.org/wiki?curid=809050" title="Poświęcenie (film 1999)">
Poświęcenie (film 1999)

Poświęcenie (oryg. "Sarfarosh") – bollywoodzki thriller wyreżyserowany w 1999 roku przez debiutanta Johna Mathew Matthana.
Akcja filmu dzieje się w Bombaju, Delhi, w Chandapur na granicy Maharashtra i Andhra Pradesh, a także przy granicy z Radżastanem. Wątek śpiewaka pieśni gazel, mohajjira tj. indyjskiego muzułmanina, który emigrował do Pakistanu po podziale Indii w 1947 roku zainicjował w kraju dyskusję, czy Indie powinny mieć kulturalną wymianę z Pakistanem, z którym pozostają "na wojennej ścieżce". W rolach głównych wystąpili Aamir Khan i Naseeruddin Shah. Tematem filmu jest terroryzm, w tle którego stoją trochę jednostronnie pokazane stosunki między Indiami i Pakistanem.
Fabuła.
Film rozpoczyna się widokiem pustki pustyni Thar, przy granicy Radżastanu z Pakistanem. W Chandrapurze rebelianci zastrzelili wszystkich pasażerów autobusu. Dochodzenie prowadzi komisarz policji z Bombaju Ajay Singh Rathore (Aamir Khan). Ustala on, skąd pochodzi broń użyta podczas strzelaniny, ale podczas próby aresztowania winnego, gangster zostaje zabity przez zamaskowanego motocyklistę. Zbrodnia okazuje się prowokacją pakistańskich terrorystów. Prowadzącego śledztwo Ajaya też otacza tajemnica – czemu pogodny student medycyny zakochany w pięknej Seemie stał się mrocznym policjantem?
Brutalną chwilami atmosferę filmu łagodzi tęskne piękno klasycznych pieśni indyjskich rodem z Persji (gazel) śpiewanych przez pieśniarza Gulfana Hassana (Naseeruddin Shah)
Obsada.
i inni
Muzyka i piosenki.
Muzykę do filmu stworzył duet Jatin-Lalit.
Nagrody i nominacje.
Film przegrał we wszystkich kategoriach do Nagrody Filmfare z "Hum Dil De Chuke Sanam" Sanjaya Leeli Bhansaliego, twórcy "Devdas".

</doc>
<doc id="809051" url="https://pl.wikipedia.org/wiki?curid=809051" title="Donji Miholjac">
Donji Miholjac

Donji Miholjac – miasto w Chorwacji, w żupanii osijecko-barańskiej, siedziba miasta Donji Miholjac. W 2011 roku liczył 6240 mieszkańców.
Głównymi filarami turystyki są polowania i połowie ryb.

</doc>
<doc id="809052" url="https://pl.wikipedia.org/wiki?curid=809052" title="Biały Dworek">
Biały Dworek

Biały Dworek (inna nazwa: "Biały Dwór", niem. "Weiss Hof") – osiedle w Gdańsku, na obszarze dzielnicy Rudniki.
Biały Dworek został włączony w granice administracyjne miasta w 1973. Jest podjednostką jednostki morfogenetycznej Sienna Grobla II, w okręgu historycznym Port.
Obecnie tereny Białego Dworku zajmują głównie tereny przemysłowe. Na terenie Białego Dworku znajduje się też obrotowy most kolejowy przez Martwą Wisłę (linia kolejowa nr 226, z Lipców do Portu Północnego).

</doc>
<doc id="809054" url="https://pl.wikipedia.org/wiki?curid=809054" title="Yax KukMo">
Yax KukMo



</doc>
<doc id="809056" url="https://pl.wikipedia.org/wiki?curid=809056" title="Gram Flour">
Gram Flour



</doc>
<doc id="809057" url="https://pl.wikipedia.org/wiki?curid=809057" title="Marlon Muraguti">
Marlon Muraguti

Marlon Muraguti (ur. 27 lipca 1977 w Guaira) – brazylijski siatkarz, grający na pozycji rozgrywającego, reprezentant Brazylii. Od sezonu 2019/2020 występuje w drużynie SESC/Rio de Janeiro.
Sukcesy klubowe.
Klubowe Mistrzostwa Ameryki Południowej:
Mistrzostwo Brazylii:
Mistrzostwo Włoch:
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Ameryki Południowej Juniorów:
Liga Światowa:
Mistrzostwa Ameryki Południowej:
Puchar Wielkich Mistrzów:
Memoriał Huberta Jerzego Wagnera:
Mistrzostwa Świata:
Puchar Świata:

</doc>
<doc id="809058" url="https://pl.wikipedia.org/wiki?curid=809058" title="Sonet XVIII">
Sonet XVIII



</doc>
<doc id="809060" url="https://pl.wikipedia.org/wiki?curid=809060" title="Sonet 18">
Sonet 18



</doc>
<doc id="809062" url="https://pl.wikipedia.org/wiki?curid=809062" title="Gmina Horyniec">
Gmina Horyniec



</doc>
<doc id="809064" url="https://pl.wikipedia.org/wiki?curid=809064" title="Microsoft Virtual PC">
Microsoft Virtual PC

Virtual PC – oprogramowanie stosowane do emulacji fizycznych maszyn, komputerów. Dzięki niemu można uruchamiać różne systemy operacyjne, bez konieczności fizycznej ingerencji w już zainstalowany system operacyjny, na jednej fizycznej maszynie bez konieczności dzielenia dysku na partycje. Wirtualny komputer ma własny, wirtualny sprzęt komputerowy i BIOS.
Program został wyprodukowany przez firmę Connectix koncentrującą się na oprogramowaniu do komputerów Apple - jednak nie był jej podstawowym produktem. Po wprowadzeniu w produktach Apple funkcjonalności oferowanych przez Connectix, firma wyprzedała inne produkty (np. QuickCam do Logitech, VGS do Sony, MODE32 do Apple itp.). VirtualPC kupiony został w 2003 roku przez firmę Microsoft.
Program dostępny jest w dwóch wersjach – dla komputerów PC i Mac. Wersja Virtual PC dostarczana z Microsoft Office 2004 for Mac nie działa na komputerach Mac z procesorami firmy Intel.
Od wersji VirtualPC 2004 SP1 dla systemu operacyjnego Windows VirtualPC jest rozpowszechniany bezpłatnie. Najnowsza wersja to VirtualPC 2007 SP1.
VirtualPC dla MacOS X nie jest już produkowany i sprzedawany, ponieważ firma Microsoft nie chce już przeportować obecnej wersji dla procesora PPC pod procesor Intela, który jest podstawą dzisiejszych Macintoshy.
Obecnie Virtual PC nie jest rozwijany, a jego następcą jest Windows Virtual PC.

</doc>
<doc id="809070" url="https://pl.wikipedia.org/wiki?curid=809070" title="Gmina Radomyśl">
Gmina Radomyśl



</doc>
<doc id="809071" url="https://pl.wikipedia.org/wiki?curid=809071" title="Św. Albert">
Św. Albert



</doc>
<doc id="809072" url="https://pl.wikipedia.org/wiki?curid=809072" title="Giuseppe Pes">
Giuseppe Pes

Giuseppe Pes (ur. 1 kwietnia 1975 w Weronie) – włoski siatkarz występujący obecnie w Serie A, w drużynie Marmi Lanza Werona. Gra na pozycji rozgrywającego. Mierzy 191 cm.

</doc>
<doc id="809075" url="https://pl.wikipedia.org/wiki?curid=809075" title="Sonet 30 (William Szekspir)">
Sonet 30 (William Szekspir)

Sonet 30 ("Gdy w kręgu myśli słodkich, uciszonych") – jest jednym z najbardziej znanych spośród cyklu sonetów autorstwa Williama Shakespeare’a.
Jedna z fraz sonetu brzmiąca „Remembrance of Things Past” służyła jako pierwotne tłumaczenie na język angielski tytułu powieści Marcela Prousta pt. W poszukiwaniu straconego czasu, jednakże wersja francuska, na której opierało się ta translacja, nie była pozbawiona błędów.
Zarys.
Sonet ten ma charakter refleksyjny, opisuje żal podmiotu lirycznego spowodowany tęsknotą za przyjacielem.
Szekspir podkreśla swoje porażki, i mimo że od złego okresu minęło wiele czasu, nadal „łza świeża rosi ból dawnej miłości”.
W zakończeniu poeta stwierdza, że na samo jego wspomnienie od razu staje się szczęśliwszy:
"Lecz gdy o tobie, miły, myśl nadpłynie,
Straty me nikną, cały smutek ginie.”
Pod względem tonu i treści jest on niezwykle podobny do sonetu numer 29.

</doc>
<doc id="809076" url="https://pl.wikipedia.org/wiki?curid=809076" title="Kolbudy Górne">
Kolbudy Górne



</doc>
<doc id="809077" url="https://pl.wikipedia.org/wiki?curid=809077" title="Aproksymatyw">
Aproksymatyw

Aproksymatyw – inaczej teza ogólna. Istnieją dwa rodzaje aproksymatywu: denotacyjny i konotacyjny.
Aproksymatyw denotacyjny.
Nazwa jest aproksymatywem denotacyjnym, jeśli istnieją takie obiekty, o których konotacja tej nazwy nie rozstrzyga, czy należą do desygnatów tej nazwy. Inaczej mówiąc istnieją przedmioty, o których nie wiemy czy można je tak nazwać. Znaczenie takich nazw możemy uściślić odpowiednią definicją.
Przykład: wysoki człowiek.
Wiemy, że o Michaelu Jordanie można powiedzieć „wysoki człowiek”. Wiemy także, że nie można tak określić Napoleona. Co jednak zrobić, jeśli mamy do czynienia z osobą przeciętnego wzrostu, np. Aleksandrem Kwaśniewskim? Czy możemy już nazwać taką osobę wysoką, czy jeszcze nie? Jeśli jeszcze nie, to od jakiego wzrostu zaczynają się ludzie wysocy?
Nazwę „wysoki człowiek” można uściślić ustalając granicę wzrostu, od której będziemy uważali ludzi za wysokich, np. 190 cm.
Aproksymatyw konotacyjny.
Nazwa jest aproksymatywem konotacyjnym, jeśli istnieją cechy, co do których nie jesteśmy w stanie rozstrzygnąć czy należą do konotacji danej nazwy. Takiej nazwy nie możemy uściślić dodając cech do konotacji.
Przykład: piękny przedmiot.
Czy użyteczność należy do cech pięknego przedmiotu? Nie jesteśmy w stanie powiedzieć czy cecha użyteczności należy do konotacji pięknego przedmiotu, inaczej mówiąc czy wszystkie przedmioty piękne są użyteczne. Jeśli jedna osoba stwierdzi, że tak jest, a inna że wręcz przeciwnie to prawdopodobnie inaczej definiują piękno lub użyteczność.
Dodawanie kolejnych cech do konotacji nazwy piękny przedmiot nie pomoże rozstrzygnąć czy użyteczność należy do tej konotacji. Możemy natomiast stworzyć definicję projektującą (i w tym przypadku konstrukcyjną), np. że przedmioty zgromadzone w tym muzeum są piękne i żadne inne.
Paradoks łysego.
Pojęcie aproksymatywu wiąże się z tzw. "paradoksem łysego". Jak odpowiedzieć na pytanie:
Nazwa łysy jest tutaj aproksymatywem denotacyjnym.

</doc>
<doc id="809085" url="https://pl.wikipedia.org/wiki?curid=809085" title="Gmina Kolbudy Górne">
Gmina Kolbudy Górne



</doc>
<doc id="809088" url="https://pl.wikipedia.org/wiki?curid=809088" title="Sonet 30">
Sonet 30



</doc>
<doc id="809089" url="https://pl.wikipedia.org/wiki?curid=809089" title="Sonet XXX">
Sonet XXX



</doc>
<doc id="809090" url="https://pl.wikipedia.org/wiki?curid=809090" title="Fabio Grassi">
Fabio Grassi

Fabio Grassi (ur. 19 listopada 1983 w Codigoro) włoski siatkarz występujący obecnie w Serie A, w drużynie Marmi Lanza Werona. Gra na pozycji przyjmującego. Mierzy 195 cm.

</doc>
<doc id="809099" url="https://pl.wikipedia.org/wiki?curid=809099" title="Zakład produkcyjny">
Zakład produkcyjny

Zakład produkcyjny – fabryka, manufaktura, warsztat lub wytwórnia – jednostka gospodarcza wchodząca w skład przedsiębiorstwa, wyodrębniona pod względem techniczno-produkcyjnym oraz terytorialnym, przy czym odrębność pomija zróżnicowanie ze względu na stopień samodzielności finansowej. Przedsiębiorstwo jest kategorią ekonomiczną i prawną, natomiast zakład, podobnie jak filia czy oddział, są kategoriami terytorialnymi i organizacyjnymi, a niekiedy produkcyjnymi. Zakład produkcyjny jest elementem składowym firmy, posiada wyznaczone terytorium, lecz pozbawiony jest osobowości prawnej i odrębności ekonomicznej.

</doc>
<doc id="809100" url="https://pl.wikipedia.org/wiki?curid=809100" title="Zgromadzenie Księży Misjonarzy">
Zgromadzenie Księży Misjonarzy

Zgromadzenie Księży Misjonarzy, właściwie Zgromadzenie Misji, łac. "Congregatio Presbiterorum Saeculorum Missionis" (CM) – stowarzyszenie życia apostolskiego założone 17 kwietnia 1625 w Paryżu przez św. Wincentego a Paulo w celu ewangelizacji ubogich, w szczególności w formie misji ludowych w małych miasteczkach i wioskach. Misjonarze prowadzili przytułki dla sierot, opiekowali się chorymi oraz zajmowali się formacją kleru, nie przyjmowali natomiast beneficjów i godności kościelnych.
Historia.
Pierwsi misjonarze św. Wincentego a Paulo zostali sprowadzeni do Polski z Francji przez królową Ludwikę Marię Gonzagę w listopadzie 1651. Osiedlili się w małym domku położonym w okolicy drewnianego kościoła św. Krzyża, będącego poprzednikiem bazyliki Świętego Krzyża w Warszawie. W 1653 nastąpiło oficjalne objęcie świętokrzyskiej parafii i kanoniczne ustanowienie domu Zgromadzenia. W następnych latach dokonano jego rozbudowy i wzniesienia nowej świątyni.

</doc>
<doc id="809101" url="https://pl.wikipedia.org/wiki?curid=809101" title="Muggsy Bogues">
Muggsy Bogues

Muggsy Bogues, właśc. Tyrone Curtis Bogues (ur. 9 stycznia 1965 w Baltimore) – najniższy koszykarz w historii NBA, mierzył zaledwie 158 cm. Mimo tego w swojej karierze w NBA zanotował 39 bloków, m.in. na Patricku Ewingu.
Zdobył złoty medal z reprezentacją USA podczas Mistrzostw Świata w 1986.
Wybrany z 12. numerem w drafcie 1987 przez Washington Bullets, grał w tym klubie jeden sezon, występując na parkiecie razem z najwyższym koszykarzem NBA, Manute Bolem. W następnym roku wybrany w rozszerzającym drafcie przez Charlotte Hornets, spędził tam najlepsze lata swojej kariery. Grał w jednej drużynie m.in. z Alonzo Mourningiem i Larry Johnsonem. Następnie grał po dwa lata w Golden State Warriors i Toronto Raptors. Potem znalazł się jeszcze w składach New York Knicks i Dallas Mavericks, ale nie zagrał w ich barwach żadnego meczu.
Po zakończeniu kariery zawodniczej zajmował się najpierw biznesem. W 2005 został trenerem drużyny WNBA Charlotte Sting i trenował ją do końca jej istnienia, w styczniu 2007. Pracował też w sztabie Charlotte Hornets.
W 1996 pojawił się w filmie Eddie. Wystąpił w jednej z głównych ról w filmie "Kosmiczny mecz", grając samego siebie. Napisał także autobiografię "In the Land of Giants" ("W krainie olbrzymów").

</doc>
<doc id="809102" url="https://pl.wikipedia.org/wiki?curid=809102" title="Weronal">
Weronal



</doc>
<doc id="809107" url="https://pl.wikipedia.org/wiki?curid=809107" title="Roman Wapiński">
Roman Wapiński

Roman Wapiński (ur. 8 marca 1931 w Nowej Wsi, zm. 14 maja 2008 w Gdańsku) – polski historyk, profesor nauk humanistycznych, badacz dziejów Polski XIX i XX w., wieloletni wykładowca Uniwersytetu Gdańskiego, członek honorowy Zrzeszenia Kaszubsko-Pomorskiego, uhonorowany Medalem Stolema.
Życiorys.
Studia historyczne ukończył w 1955 na Uniwersytecie Warszawskim. Był członkiem PZPR, delegatem na IX Zjazd PZPR. Z partii wystąpił w sierpniu 1980. W czerwcu 1961 obronił doktorat na Wydziale Humanistycznym Wyższej Szkoły Pedagogicznej w Gdańsku (promotorem pracy pt. "Działalność Narodowej Partii Robotnicznej na Pomorzu w latach 1926-1939" był prof. Witold Łukaszewicz). W 1971 roku uzyskał tytuł profesora nauk humanistycznych.
Zajmował się życiem politycznym II RP, prowadził badania dotyczące świadomości narodowej Polaków i historii Narodowej Demokracji. Przyczynił się do powstania Uniwersytetu Gdańskiego, którego był prorektorem ds. kształcenia oraz długoletnim dyrektorem Instytutu Historii. Członek PAN, PAU, "doktor honoris causa" Uniwersytetu Wrocławskiego (28 lutego 2001), laureat Nagrody Naukowej Miasta Gdańska im. Jana Heweliusza (2002) i Splendor Gedanensis. Odznaczony Złotym Krzyżem Zasługi (1967), Krzyżem Kawalerskim Orderu Odrodzenia Polski (1976), Medalem 30-lecia Polski Ludowej (1974), Brązowym Medalem Za zasługi dla Obronności Kraju (1967), srebrną odznaką im. Janka Krasickiego (1968). 
Autor ponad 300 prac naukowych oraz biografii Ignacego Paderewskiego i Romana Dmowskiego. Pod jego kierunkiem powstało kilkadziesiąt prac doktorskich i setki prac magisterskich, m.in. Donalda Tuska, Wiesława Walendziaka, Arkadiusza Rybickiego i Aleksandra Halla.
Został pochowany w kolumbarium cmentarza Srebrzysko w Gdańsku.

</doc>
<doc id="809110" url="https://pl.wikipedia.org/wiki?curid=809110" title="Child in Time">
Child in Time

Child in Time – ballada rockowa zespołu Deep Purple. Po raz pierwszy ukazała się na albumie "Concerto for Group and Orchestra" z 1969 roku. Pojawiła się ponownie na płycie "Deep Purple in Rock" wydanej w 1970 roku. Jest jedną z najbardziej znanych kompozycji grupy.
Utwór powstał w roku 1969, przy wkładzie każdego z członków zespołu. Tekst składa się jedynie z ośmiu linijek, mimo to cały utwór trwa ponad dziesięć minut (10:18).
Źródłem dla głównego riffu był utwór „Bombay Calling”, kalifornijskiej grupy It's a Beautiful Day. Muzycy Deep Purple zagrali piosenkę wolniej i z użyciem rockowego instrumentarium.

</doc>
<doc id="809112" url="https://pl.wikipedia.org/wiki?curid=809112" title="James Dozier">
James Dozier

James Lee Dozier (ur. 10 kwietnia 1931) – amerykański wojskowy, generał, obecnie w stanie spoczynku.
W roku 1981, w stopniu generała brygady, pełnił funkcję zastępcy szefa sztabu południowej grupy wojsk NATO w Europie. Dnia 17 grudnia 1981 został porwany przez terrorystów ugrupowania Czerwone Brygady z mieszkania w Weronie. Uwolniony 28 stycznia 1982 po 42 dniach niewoli przez oddział antyterrorystyczny włoskiej policji (NOCS). Była to pierwsza udana akcja uwolnienia zakładnika Czerwonych Brygad.

</doc>
<doc id="809117" url="https://pl.wikipedia.org/wiki?curid=809117" title="Składanie funkcji">
Składanie funkcji



</doc>
<doc id="809118" url="https://pl.wikipedia.org/wiki?curid=809118" title="Olga Romanowa (1882–1960)">
Olga Romanowa (1882–1960)

Olga Aleksandrowna Romanowa (ur. 13 czerwca 1882 w Peterhofie, Imperium Rosyjskie, zm. 24 listopada 1960 w Toronto, Kanada) – wielka księżna, córka cara rosyjskiego Aleksandra III i księżniczki duńskiej Dagmary (czyli carycy Marii Fiodorowny). Była siostrą ostatniego cara Rosji Mikołaja II.
Małżeństwa.
Olga Romanowa wyszła za mąż za księcia Piotra Aleksandrowicza Oldenburskiego (1868–1924). Ślub odbył się 27 lipca 1901 roku. Małżeństwo nie było jednak szczęśliwe. Mąż Olgi przejawiał zdecydowane skłonności homoseksualne i nie interesował się kobietami. Nieskonsumowane małżeństwo zostało anulowane 16 października 1916 roku.
Wielka księżna wyszła ponownie za mąż 14 grudnia 1916 roku w Kijowie za pułkownika Mikołaja Aleksandrowicza Kulikowskiego. Para doczekała się dwójki dzieci: Tichona i Guriego.
Rewolucja.
Po wybuchu rewolucji październikowej udała się wraz ze swoim mężem do Danii, ojczystego kraju swojej matki. Tu zajęła się malarstwem. Mieszkała razem z Marią Fiodorowną aż do jej śmierci w 1928 roku. W 1948 roku przeniosła się wraz z mężem do Kanady, gdzie ten prowadził farmę. Po śmierci męża Olga zamieszkała wraz z rosyjską rodziną w mieszkaniu nad salonem fryzjerskim w Toronto.

</doc>
<doc id="809119" url="https://pl.wikipedia.org/wiki?curid=809119" title="MODS">
MODS



</doc>
<doc id="809128" url="https://pl.wikipedia.org/wiki?curid=809128" title="Gazela czarnoogonowa">
Gazela czarnoogonowa

Gazela czarnoogonowa, dżejran ("Gazella subgutturosa") – gatunek gazeli należący do rodziny wołowatych.
Występuje na pustynnych i półpustynnych obszarach Iranu, Afganistanu, zachodniego Pakistanu, południowej Mongolii i Chin, a także w Azerbejdżanie, Kazachstanie, Uzbekistanie, Kirgistanie, Tadżykistanie i Turkmenistanie na wysokości od 1000 do 3500 m n.p.m. Pojedynczo także w Turcji, Iraku, Syrii, Gruzji oraz Armenii.
Ich populacja mieści się w granicach 42.000-49.000 osobników (dorosłych). Gatunek wpisany jest na czerwoną listę Międzynarodowej Unii Ochrony Przyrody.
Wymiary.
Ubarwienie w kolorze piaskowo-beżowym, od spodu białe, szyja oraz wewnętrzna strona nóg biała.Przebywa w niewielkich grupach, odżywiając się roślinami, korą drzew i krzaków.

</doc>
<doc id="809134" url="https://pl.wikipedia.org/wiki?curid=809134" title="Budynek Główny Gminy Żydowskiej w Warszawie">
Budynek Główny Gminy Żydowskiej w Warszawie

Budynek Główny Gminy Żydowskiej – budynek, który znajdował się przy ul. Grzybowskiej 26/28 w Warszawie. Wyburzony w latach 50. XX wieku.
Historia.
Budynek został wzniesiony ok. 1892 roku. Mieściły się w nim biura zarządu Gminy Żydowskiej i rabinat, a także Muzeum Żydowskie. W 1901 roku na dziedzińcu wzniesiono budynek Szkoły Rzemieślniczej im. dra Ludwika Natansona.
Podczas II wojny światowej do sierpnia 1942 roku w budynku mieściła się siedziba warszawskiego Judenratu (po likwidacji tzw. małego getta przeniesiona do gmachu Koszar Wołyńskich przy ul. Zamenhofa 19). 23 lipca 1942 roku wieczorem, drugiego dnia wielkiej akcji deportacyjnej, w swoim gabinecie znajdującym się na pierwszym piętrze budynku popełnił samobójstwo prezes Judenratu Adam Czerniaków.
W czasie powstania warszawskiego budynek został spalony, ale jego konstrukcja nie uległa zawaleniu, przez co mógł zostać po wojnie odbudowany. W latach 50. budynek został jednak wyburzony. 
W miejscu, w którym znajdował się budynek, w latach 1997−2000 wzniesiono wieżowiec PZU Tower.

</doc>
<doc id="809135" url="https://pl.wikipedia.org/wiki?curid=809135" title="Digimon Adventure02">
Digimon Adventure02



</doc>
<doc id="809143" url="https://pl.wikipedia.org/wiki?curid=809143" title="Marcin Rogalski">
Marcin Rogalski

Marcin Rogalski (ur. 15 lipca 1982 w Bydgoszczy) – polski piłkarz występujący na pozycji obrońcy.
Wcześniej reprezentował barwy Zawiszy Bydgoszcz, Stomilu Olsztyn, Wisły Płock, KSZO Ostrowiec Świętokrzyski, Toruńskiego KP, Piaście Gliwice i Unii Janikowo.
W 1999 roku zdobył z Reprezentacją Polski U-16 srebrny medal Mistrzostw Europy.

</doc>
<doc id="809145" url="https://pl.wikipedia.org/wiki?curid=809145" title="I liga argentyńska w piłce nożnej (1919)">
I liga argentyńska w piłce nożnej (1919)

W roku 1919 nastąpił rozdział w futbolu argentyńskim, gdyż w połowie sezonu 13 klubów opuściło dotychczasową, uznawaną przez FIFA federację piłkarską Asociación Argentina de Football i założyło nową federację o nazwie Asociación Amateurs de Football. To spowodowało, że dwie konkurencyjne względem siebie federacje rozegrały własne mistrzostwa, przez co Argentyna miała dwóch mistrzów z dwóch różnych federacji.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub Estudiantes La Plata.
Mistrzem Argentyny w ramach rozgrywek organizowanych przez federację piłkarską Asociación Amateurs de Football został klub Racing Club de Avellaneda, natomiast tytuł wicemistrza Argentyny zdobył klub CA Vélez Sarsfield.
Primera División – Asociación Argentina de Football.
Mistrzem Argentyny w roku 1919 w ramach rozgrywek organizowanych przez federację piłkarską Asociación Argentina de Football został klub Boca Juniors, natomiast tytuł wicemistrza Argentyny zdobył klub Estudiantes La Plata.
Po rozegraniu 10 kolejek z 19 klubami, z udziału w rozgrywkach zrezygnowało 13 klubów, które założyły nową federację o nazwie Asociación Amateurs de Football. Wkrótce nowa federacja zorganizowała konkurencyjne mistrzostwa Argentyny. Dotychczasowe mistrzostwa anulowano i rozegrano nowe z udziałem pozostałych sześciu klubów. Ponieważ rozgrywki się przedłużały, 20 stycznia 1920 roku zostały zakończone. Sporządzona na podstawie rozegranych meczów tabela zadecydowała o tytule mistrza Argentyny.
Przed następnym sezonem do ligi dołączyło 7 klubów: CA Banfield, Del Plata Buenos Aires, Sportivo Barracas Buenos Aires, Nueva Chicago Buenos Aires, Sportivo del Norte Buenos Aires, Club Atlético Lanús, Palermo Buenos Aires.
Ponieważ klub Eureka Buenos Aires połączył się z klubem CS Palermo, klub CS Palermo zajął w pierwszej lidze miejsce dołączonego klubu. W następnym sezonie liga miała liczyć 13 klubów.
Podział w futbolu argentyńskim.
Trzynaście klubów wystąpiło z federacji Asociación Argentina de Football i utworzyło nową federację – Asociación Amateurs de Football. Nową federację utworzyły następujące kluby: Independiente, Racing Club de Avellaneda, San Isidro Buenos Aires, River Plate, Gimnasia y Esgrima La Plata, San Lorenzo de Almagro, Defensores de Belgrano Buenos Aires, CA Platense, Sportivo Barracas Buenos Aires, CA Estudiantes, CA Tigre,
Atlanta Buenos Aires, Estudiantil Porteño Buenos Aires.
Dotychczasowe mistrzostwa anulowano i rozpoczęto od nowa z pozostałymi w federacji Asociación Argentina de Football sześcioma klubami.
Kolejka 9.
Pomimo tego, że nie rozegrano jeszcze 14 meczów 21 stycznia 1920 roku podjęto decyzję o zakończeniu mistrzostw. O mistrzostwie i dalszej kolejności zadecydować miały rozegrane już mecze.
Primera División – Asociación Amateurs de Football.
Pierwszym mistrzem Argentyny w ramach rozgrywek organizowanych przez nowo powstałą w 1919 roku federację piłkarską Asociación Amateurs de Football został klub Racing Club de Avellaneda, natomiast tytuł wicemistrza Argentyny zdobył klub CA Vélez Sarsfield.
W rozgrywkach nowej ligi wzięło udział 14 klubów – 13 klubów, które wycofały się z rozgrywek pierwszej ligi uznawanej przez FIFA federacji Asociación Argentina de Football oraz klub CA Vélez Sarsfield.
Po zakończeniu sezonu Sportivo Barracas Buenos Aires wrócił do federacji Asociación Argentina de Football. Do ligi awansowały 4 kluby: Quilmes Athletic Buenos Aires, Ferro Carril Oeste, Barracas Central Buenos Aires i Sportivo Buenos Aires. Liga powiększyła się z 14 do 17 klubów.
Kolejka 3.
8 października Vélez Sarsfield przystąpił do federacji Asociación Amateurs de Football.

</doc>
<doc id="809148" url="https://pl.wikipedia.org/wiki?curid=809148" title="Olga Aleksandrowna">
Olga Aleksandrowna



</doc>
<doc id="809152" url="https://pl.wikipedia.org/wiki?curid=809152" title="MZK">
MZK



</doc>
<doc id="809153" url="https://pl.wikipedia.org/wiki?curid=809153" title="Bambiraptor">
Bambiraptor

Bambiraptor – rodzaj teropoda z rodziny dromeozaurów (Dromaeosauridae).
W roku 1995 14-letni pasjonat paleontologii Wes Linster poszukiwał skamieniałości na rodzinnym ranczu w Montanie. Natrafił tam na zachowany w ponad 90% szkielet młodocianego dromeozauryda wieku górnokredowego. Dinozaur został nazwany "Bambiraptor feinbergi". Nazwa rodzajowa odnosi się Bambiego (postaci z filmu Disneya), a epitet gatunkowy honoruje bogatą rodzinę, która wykupiła okaz i przekazała muzeum na Florydzie. Obecnie okaz znajduje się w Amerykańskim Muzeum Historii Naturalnej w Nowym Jorku. Dyrektor Florydzkiego Instytutu Paleontologicznego Martin Shugar nazwał znalezisko „kamieniem z Rosetty” paleontologii. John Ostrom powiedział, że to „klejnot”. Przeprowadzone badania zdają się wskazywać, że bambiraptor potrafił manewrować swoimi dłońmi w niezwykle zaawansowany sposób. Bardzo rozwinięty móżdżek może wskazywać na nadrzewny tryb życia.
Wymiary (osobnik młodociany):

</doc>
<doc id="809155" url="https://pl.wikipedia.org/wiki?curid=809155" title="Laborem Exercens">
Laborem Exercens



</doc>
<doc id="809159" url="https://pl.wikipedia.org/wiki?curid=809159" title="Gazella subgutturosa">
Gazella subgutturosa



</doc>
<doc id="809160" url="https://pl.wikipedia.org/wiki?curid=809160" title="Ajmak">
Ajmak

Ajmak () – jednostka podziału terytorialnego Mongolii. Kraj ten dzieli się na 21 ajmaków oraz miasto wydzielone Ułan Bator. W języku mongolskim słowo "ajmak" oznacza także plemię. Największym z nich jest południowo-gobijski, mający również najmniejszą gęstość zaludnienia. Mongolskie ajmaki dzielą się na somony.

</doc>
<doc id="809161" url="https://pl.wikipedia.org/wiki?curid=809161" title="Jan Dominik Jaśkiewicz">
Jan Dominik Jaśkiewicz

Jan Dominik Piotr Jaśkiewicz (ur. 6 lipca 1749 we Lwowie, zm. 14 listopada 1809 w Krakowie) – polski chemik, geolog i mineralog końca XVIII wieku, doktor medycyny Uniwersytetu Wiedeńskiego, profesor chemii i historii naturalnej w Szkole Głównej Koronnej, lekarz nadworny Stanisława Augusta Poniatowskiego od 1783.
Był twórcą polskiego słownictwa naukowego w mineralogii. Chemii polskiej przyswajał najnowsze osiągnięcia nauki światowej.
Życiorys.
Pochodził z nobilitowanej lwowskiej rodziny ormiańskiej. W 1775 uzyskał doktorat z medycyny na Uniwersytecie Wiedeńskim. Dzięki wsparciu króla Stanisława Augusta Poniatowskiego i osobistej protekcji Hugona Kołłątaja Komisja Edukacji Narodowej 28 kwietnia 1780 przyznała mu katedrę historii naturalnej i chemii w Szkole Głównej Koronnej. Wraz z Kołłątajem i Janem Śniadeckim rozpoczął reformę w duchu oświecenia, podupadłej Akademii Krakowskiej.
W latach 1780-1781 odbył podróż naukową do Austrii, południowych Niemiec i Francji. Odwiedził zakłady naukowe, kopalnie i odsłonięcia geologiczne. W 1781 wygłosił odczyt na posiedzeniu Académie Royale des Sciences w Paryżu i został zaliczony w poczet jej członków.
W 1782 podczas wyprawy naukowej z lekarzem, Pawłem Czempińskim, robił obserwacje geologiczne i botaniczne na południowo-wschodnim obrzeżeniu Gór Świętokrzyskich i w okolicach Krakowa. Pobrane wówczas próbki badał w zorganizowanym przez siebie laboratorium. Zebrane wtedy próbki dendrologiczne znalazły się w Gabinecie Historii Naturalnej Szkoły Głównej Koronnej dając początek (obecnemu) Zielnikowi Uniwersytetu Jagiellońskiego. Był pierwszym dyrektorem krakowskiego Ogrodu Botanicznego.
W 1784 (rok po braciach Montgolfier) wraz z Janem Śniadeckim skonstruował pierwszy w Polsce balon. Był propagatorem myśli Antoine’a Lavoisiera na gruncie polskim.
W dniu 25 czerwca 1787 wygłosił w Krakowie, w obecności króla Stanisława Augusta Poniatowskiego, wykład na temat rozwoju geologicznego Ziemi, ilustrując swoje rozważania przykładami zebranymi na Kielecczyźnie i w okolicach Krakowa. Przedstawione poglądy różniły się od obowiązującej kosmogonii biblijnej. Od króla otrzymał pochwałę i pierścień.
W 1787 wycofał się z pracy naukowej i osiadł w Pińczowie jako lekarz domowy Wielopolskich. W latach 1789-1790 był konsyliarzem Komisji Skarbu Koronnego do spraw robót górniczych. Rozpoczął próbną eksploatację złóż węgla kamiennego w okolicach Siewierza. Podjął jedne z pierwszych na świecie prób otrzymania koksu.
Po wybuchu insurekcji kościuszkowskiej został formalnie szefem Wydziału Instrukcji Narodowej Rady Najwyższej Narodowej, jednak w rzeczywistości jej pracami kierowali jego zastępcy.
Od 1800 był członkiem Towarzystwa Naukowego Warszawskiego.

</doc>
<doc id="809162" url="https://pl.wikipedia.org/wiki?curid=809162" title="DoCoMo">
DoCoMo



</doc>
<doc id="809166" url="https://pl.wikipedia.org/wiki?curid=809166" title="Lago di Bracciano">
Lago di Bracciano

Bracciano – jezioro w Mieście Stołecznym Rzym w regionie Lacjum, w środkowych Włoszech. Powierzchnia jeziora wynosi 57,5 km². Głębokość dochodzi do 165 metrów. Jest ono jeziorem wulkanicznym, które powstało poprzez połączenie się kilku wygasłych wulkanów.
Charakteryzuje się ono występowaniem na jego brzegach gorących źródeł.

</doc>
<doc id="809173" url="https://pl.wikipedia.org/wiki?curid=809173" title="Ksenia Aleksandrowna">
Ksenia Aleksandrowna



</doc>
<doc id="809174" url="https://pl.wikipedia.org/wiki?curid=809174" title="Kserograf">
Kserograf



</doc>
<doc id="809182" url="https://pl.wikipedia.org/wiki?curid=809182" title="Dwuchodówka">
Dwuchodówka

Dwuchodówka – zadanie szachowe, w którym białe matują w swoim drugim posunięciu we wszystkich wariantach.
Przykłady dwuchodówek szachowych:
Rozwiązanie: [1.Wd7!]"(zaznacz tekst pomiędzy nawiasami, aby zobaczyć rozwiązanie)"
Rozwiązanie: [1.Hh8!]"(zaznacz tekst pomiędzy nawiasami, aby zobaczyć rozwiązanie)"
Rozwiązanie: [1.He4!]"(zaznacz tekst pomiędzy nawiasami, aby zobaczyć rozwiązanie)"

</doc>
<doc id="809184" url="https://pl.wikipedia.org/wiki?curid=809184" title="Melodie Kurta Weill’a i coś ponadto">
Melodie Kurta Weill’a i coś ponadto

Melodie Kurta Weill’a i coś ponadto – album Kazika Staszewskiego, wydany 7 maja 2001 r. Na płycie znajdują się piosenki z musicali Kurta Weilla i Bertolta Brechta pt. "Opera za 3 grosze, Rozkwit i upadek miasta Mahagonny" oraz "Szwejk w drugiej wojnie światowej". Teksty piosenek Bertolta Brechta zostały przetłumaczone przez Romana Kołakowskiego. Dodatkowo na płycie znalazła się piosenka Nicka Cave’a. 
Utwory.
Kompozycje.
z wyjątkiem utworu „Krzesło łaski” („The Mercy Seat”):

</doc>
<doc id="809186" url="https://pl.wikipedia.org/wiki?curid=809186" title="Instytut Paleobiologii im. Romana Kozłowskiego Polskiej Akademii Nauk">
Instytut Paleobiologii im. Romana Kozłowskiego Polskiej Akademii Nauk

Instytut Paleobiologii im. Romana Kozłowskiego Polskiej Akademii Nauk − instytut naukowy Polskiej Akademii Nauk z siedzibą w Warszawie.
Instytut Paleobiologii PAN współtworzy Międzynarodowe Studium Doktoranckie Nauk Biologicznych PAN i prowadzi studium doktoranckie „GEOBIOS”. Jedną z jednostek organizacyjnych Instytutu jest Muzeum Ewolucji Instytutu Paleobiologii Polskiej Akademii Nauk.

</doc>
<doc id="809191" url="https://pl.wikipedia.org/wiki?curid=809191" title="Dwuchodówki">
Dwuchodówki



</doc>
<doc id="809194" url="https://pl.wikipedia.org/wiki?curid=809194" title="Sékou Oumar Dramé">
Sékou Oumar Dramé

Sékou Oumar Dramé (ur. 21 grudnia 1973 w Taouyah) – gwinejski piłkarz grający na pozycji obrońcy. Ostatnim jego klubem był indonezyjski Persis Solo.
Grał w Stade d’Abidjan, Horoya AC, Lechu Poznań, Dyskobolii Grodzisk Wielkopolski, Petrochemii Płock, KSZO Ostrowiec Świętokrzyski, CA Bastiais Gallia Lucciana, Dubai CSC, a także w PKT Bontang.
W polskiej I lidze rozegrał 63 mecze (51 w Lechu, 5 w Dyskobolii i 7 w Petrochemii) i zdobył w barwach Lecha 2 bramki.

</doc>
<doc id="809202" url="https://pl.wikipedia.org/wiki?curid=809202" title="Dywizje forteczne III Rzeszy">
Dywizje forteczne III Rzeszy

Dywizje forteczne III Rzeszy (niem. "Festungs-Divisionen") – formacje Wehrmachtu z II wojny światowej. Geneza ich powstawania była różna – część powstawała doraźnie, np. po odcięciu jakiegoś miasta od linii frontu, po rozwiązaniu innej dywizji, itp. Ich skład nie był jednolity, często dywizje te składały się z rozbitych pododdziałów i jednostek znajdujących się na miejscu pod improwizowanym dowództwem.
Lista niemieckich dywizji fortecznych:

</doc>
<doc id="809204" url="https://pl.wikipedia.org/wiki?curid=809204" title="Dywizja Forteczna Warszawa">
Dywizja Forteczna Warszawa

Dywizja Forteczna Warszawa (niem. "Festungs-Division Warschau") – niemiecka improwizowana dywizja z okresu II wojny światowej pod dowództwem generała porucznika Friedricha Webera. Jedna z niemieckich dywizji fortecznych, podporządkowana XXXXVI Korpusowi Armijnemu ze składu 9 Armii (Grupa Armii A)..
Historia.
Została sformowana 12 stycznia 1945 z mniejszych oddziałów niemieckich, które znalazły się w Warszawie i nie były przydzielone do większych związków taktycznych. Nie stawiała większego oporu i decyzją dowódcy 9 Armii generała majora Smilo von Lüttwitza opuściła miasto bez zgody jego przełożonych. Lüttwitz za niesubordynację stracił stanowisko a jednostka została rozwiązana 27 lutego 1945. 

</doc>
<doc id="809207" url="https://pl.wikipedia.org/wiki?curid=809207" title="Homeworld">
Homeworld

Homeworld – gra komputerowa z gatunku RTS. Pierwsza edycja ukazała się wyłącznie na platformę Microsoft Windows, lecz wraz z udostępnieniem kodu źródłowego powstały wersje na Linuksa oraz OS X. Jest to pierwsza gra z serii "Homeworld".
Od 2013 roku właścicielem praw autorskich do serii "Homeworld" jest studio Gearbox Software. 25 lutego 2015 nowy producent wydał odświeżone wersje obu części gier – "Homeworld HD" i "Homeworld 2 HD". Z kolei w styczniu 2016 roku studio Blackbird Interactive wydało prequel serii zatytułowany "Homeworld: Deserts of Kharak".
Fabuła.
Gracz kieruje poczynaniami rasy Kushan, ludzi żyjących na pustynnej planecie zwanej Kharak. Ze względu na klimat jedynie jej polarne rejony mogły zostać zamieszkane. Prawdziwa przeszłość mieszkańców Kharak została zapomniana.
Naukowcy z Kharak rozpoczęli badania, aby sprawdzić, jak to możliwe, że ludzie rozwinęli się (wyewoluowali) w tak trudnych warunkach. Porównanie DNA z innymi organizmami z planety wykazało brak cech wspólnych. Zrodziło się pytanie o prawdziwe pochodzenie człowieka. Krokiem do odkrycia przeszłości stało się odnalezienie prastarego statku o nazwie Khar-Toba, który znajdował się głęboko pod piaskami na jednej z pustyń Kharak. We wnętrzu statku znajdował się artefakt, kamień z wyrytą mapą galaktyki, nazwany Kamieniem Przewodnim. Wskazywał on nie tylko planetę Kharak, ale i miejsce prawdziwego pochodzenia Kushan: Hiigarę – świat ojczysty (ang. "Homeworld").
Wszystkie klany Kushan zjednoczyły się, by wrócić do ojczyzny i poznać przyczyny swojego wygnania. W tym celu wybudowano specjalny statek, zwany Statkiem Matką (ang. "Mothership"). Miał ponad 6 kilometrów wysokości, a konstrukcja zajęła ponad 60 lat. Proces budowy statku wymagał nowych technologii (często opierających się na tych z Khar-Toba m.in. Rdzeń Hiperprzestrzeni umożliwiający nadświetlne podróże) i nowych poświęceń. Konstrukcja mostku stała się możliwa jedynie dzięki żywemu rdzeniowi – ofierze młodej naukowiec, Karan S'jet, która zintegrowała się fizycznie ze Statkiem Matką. Została nazwana Dowództwem Floty.
Właściwa gra rozpoczyna się w momencie, gdy ukończony Statek Matka opuszcza orbitalną stocznię, w której został zbudowany. Kushanie przeprowadzają próbę hipernapędu, zamierzając dokonać skoku do obrzeży układu Kharak, gdzie wcześniej został wysłany statek „Khar-Selim”, poruszający się z prędkością podświetlną, który miał następnie oczekiwać przybycia Statku Matki. Skok nadprzestrzenny kończy się powodzeniem, ale na miejscu Kushanie odnajdują tylko wrak „Khar-Selima” oraz flotę nieznanych napastników – Najeźdźców Turanickich (ang. "Turanic Raiders"). Po odparciu ich ataków, Statek Matka dokonuje powrotnego skoku na Kharak. Na miejscu Kushanie odkrywają, iż ich planeta została w międzyczasie zaatakowana i zniszczona. Nikt nie przeżył ataku, z wyjątkiem kilkuset tysięcy osób, zahibernowanych w specjalnych kapsułach hibernacyjnych na orbicie. Nieliczni ocaleni Kushanie opuszczają zniszczoną ojczyznę, wyruszając w drogę do Hiigary.
Kushanie dowiadują się, że za zniszczenie Kharaku odpowiedzialne jest Imperium Taiidańskie (ang. "Taiidan Empire"), które tysiące lat temu wypędziło ich z Hiigary, skazując na wygnanie. Oni zaś, uruchamiając hipernapęd, złamali nieświadomie warunki dawnego paktu, jaki zabraniał im rozwijania takiej technologii. To właśnie skłoniło Taiidan do zaatakowania i zniszczenia Kharaku. Już na początku swej wędrówki Kushanie napotykają przedstawicieli rasy Bentusi, którzy udzielają im informacji oraz oferują zaawansowane technologie militarne. Stopniowo rosnąc w siłę, Kushanie odpierają kolejną napaść Najeźdźców Turanickich (będących na usługach Imperium Taiidańskiego), a następnie atakują i niszczą taiidańską flotę, odpowiedzialną za zniszczenie Kharaku.
Chcąc uniknąć potężniejszych sił Taiidan w drodze do Hiigary, Kushanie ukrywają się w Wielkiej Mgławicy, gdzie napotykają Kadeshian. Choć ci są nastawieni agresywnie, traktując mgławicę jako swoje święte miejsce – które przybysze zbezcześcili – Kushanie odkrywają, że są spokrewnieni z Kadeshianami – co wskazuje, że ci ostatni także są potomkami wygnańców z Hiigary.
Dzięki informacjom od Bentusi, Kushanie wdzierają się na terytorium Imperium Taiidańskiego przez słabo bronioną stację badawczą nieopodal supernowej. Taiidański imperator Riesstiu IV Drugi, odkrywszy, iż Bentusi pomagają wygnańcom, wydaje rozkaz ich unicestwienia. Kushanie jednak interweniują, atakując i niszcząc flotę napastników. W rewanżu Bentusi zdradzają swoim wybawcom historię ich ludu oraz upadku Imperium Hiigarańskiego, a także zobowiązują się poprzeć ich sprawę przed Radą Galaktyczną.
Na terenie wrogiego imperium, Kushanie z powodu zakłócenia hipernapędu zmuszeni są opuścić nadprzestrzeń i natykają się na taiidańską flotę. Podczas bitwy, dołącza do nich jeden z taiidańskich niszczycieli – „Kapella”. Jego dowódca – kapitan Elson – okazuje się być przywódcą rebelii, jaka wybuchła w Imperium. Kushanie zyskują w ten sposób sojusznika, dzięki któremu poznają najsłabiej strzeżoną drogę do Hiigary.
Kiedy wygnańcy wreszcie docierają do swojego ojczystego świata, przebywający tam na swoim okręcie imperator taiidański Riesstiu IV Drugi, w tajemniczy sposób powoduje paraliż Karan S’jet, wyłączając w ten sposób Statek Matkę. Wkrótce wywiązuje się walka, w której na pomoc Kushanom przybywają taiidańscy rebelianci z kapitanem Elsonem na czele. W końcu Taiidanie zostają pokonani, imperator ginie, zaś po bitwie pojawiają się przedstawiciele Rady Galaktycznej, uznając prawo Kushan do ponownego zamieszkania na Hiigarze.
Po długiej i niebezpiecznej wędrówce, Kushanie w końcu mogą powrócić do swojej ojczyzny, która okazuje się być bujnym, pięknym światem. Karan S’jet, odłączona wreszcie od rdzenia Statku Matki, stawia stopę na Hiigarze jako ostatnia.
Tryby rozgrywki.
Gra jednoosobowa.
Kampanie dla pojedynczego gracza zawierają 16 misji. Gracz rozbudowuje swoją flotę przez całą grę, dzięki możliwości przechowywania części jednostek na pokładzie Statku Matki, lub wykonywania skoku hiperprzestrzennego przez większe jednostki. Poziom trudności rozgrywki rośnie przez cały czas trwania kampanii, głównie przez limitowaną liczbę surowców oraz coraz większą liczbę przeciwników, z którymi musi zmagać się gracz. Najczęstszą receptą na zwycięstwo w danej misji jest użycie znacznie większej floty niż ta, którą posiada przeciwnik. Nie jest to regułą, ponieważ wiele misji posiada zmienne cele wymagające wprawy np. w zwrotności. Przykładem jest ochrona statku przed promieniowaniem pochodzącej od supernowej (misja „Super Nova Station”).
Oryginalnym rozwiązaniem dotyczącym floty jest przejmowanie statków wroga. Taką możliwość daje korweta holownicza. Użycie jej nie jest bezkarne, ponieważ większość jednostek nieprzyjaciela kieruje atak właśnie na korwety holownicze, by chronić się od przejęcia. Opcja przechwycenia jednostek wroga jest dostępna nawet po przekroczeniu limitu jednostek.
Gra wieloosobowa.
Społeczność gry "Homeworld" była swego czasu bardzo duża, osiągając największą liczbę użytkowników na przełomie 2000 i 2001 roku (ponad 18000 graczy), głównie dzięki oryginalnym trybom rozgrywki. Obecnie (choć nie jest to proste) nadal można spotkać aktywnych graczy. "Homeworld" posiadał oryginalny serwer do gry wieloosobowej, lecz ze względu na małą liczbę graczy, po wielu latach serwer został zamknięty wraz z wieloma innymi grami obsługiwanymi przez wydawcę. Nadal jednak weterani gry spotykają się i grają dzięki usłudze Tunngle.
Do Homeworld można pobrać szereg map, nowych jednostek, modyfikacji, które są tworzone przez wciąż aktywnych graczy, choć modyfikacje nie są tak liczne, jak szereg modyfikacji do sequela- Homeworld 2.
Oprawa graficzna.
"Homeworld" jest prekursorem sferycznej grafiki trójwymiarowej w grach RTS. Kamerę można swobodnie obracać w trzech osiach. Zabieg ten daje poczucie otwartości przestrzeni. Na wysokim poziomie graficznym stały również wybuchy i wygląd jednostek.
Oprawa muzyczna.
Tytułowy utwór "Homeworldu" – „The Ladder” – został nagrany przez zespół rockowy Yes. Większość utworów została skomponowana w stylu ambient przez Paula Ruskaya i to one tworzą klimat rozgrywki. CD z muzyką było dostępne jedynie ze specjalnym wydaniem Homeworld (The Game of the Year Edition of Homeworld). W grze wykorzystano jeden z bardzo znanych utworów muzyki poważnej – "Adagio na smyczki" Samuela Barbera.
Wpływ na "Homeworld".
"Homeworld" czerpie z gier RTS, książek oraz filmów. Historia przypomina takie tytuły jak "StarCraft" oraz "Dark Reign". Bitwy w "Homeworldzie" (co przyznają sami autorzy) zostały zaczerpnięte z "Gwiezdnych wojen", zaś sposób narracji w wersji angielskiej przypomina ten znany z serii filmów animowanych "Robotech". Można również doszukiwać się relacji z Battlestar Galactica poprzez koncepcję powrotu do ojczyzny.
Wiele statków wywodzi się z książek Terran Trade Authority, opublikowanych w latach siedemdziesiątych przez Hamlyn Publishing Group oraz ilustrowanych przez autorów takich, jak Peter Elson czy Chris Foss. Od tego pierwszego wywodzi się jedna z postaci scenariusza – kapitan Elson. Wrota Tannhausera są odniesieniem do filmu "Blade Runner". Gra posiada liczne odniesienia do religii takich jak islam, judaizm czy też religia starożytnej Babilonii.
"Homeworld" stał się pierwowzorem takich tytułów jak "" czy "Far Gate".
Kontynuacje Homeworlda.
We wrześniu 2000 roku wytwórnia Barking Dog Studios wydała samodzielny dodatek nazwany "". Akcja rozpoczyna się 15 lat po powrocie do Hiigary. Historia skupia się na ocaleniu Hiigary i całej galaktyki od nowego zagrożenia, nazwanego Bestią.
Sequel, "Homeworld 2", został wydany w 2003 roku. W tej części Hiigaranie muszą ochronić Ojczyznę przed nowym wrogiem – rasą Vaygr. Głównym celem stanie się walka o Rdzenie Hiperprzestrzeni, które umożliwią uruchomienie prastarego Statku Przodków.
20 stycznia 2016 roku studio Blackbird Interactive, złożone w znacznej części z dawnych twórców serii, wydało prequel serii – "Homeworld: Deserts of Kharak". Akcja gry rozgrywa się ok. 100 lat przed wydarzeniami z pierwszej części serii na pustynnej planecie Kharak. Celem gracza jest zbadanie tajemniczej anomalii odkrytej w samym sercu Wielkiej Opuszczonej Pustyni.

</doc>
<doc id="809211" url="https://pl.wikipedia.org/wiki?curid=809211" title="Daouda Camara">
Daouda Camara

Dauoda Camara (ur. 1 stycznia 1976) – piłkarz gwinejski grający na pozycji obrońcy. W polskiej ekstraklasie rozegrał 24 mecze (2 w Amice, 22 w Dyskobolii). Ostatnim jego klubem był zespół Victorii Września.

</doc>
<doc id="809217" url="https://pl.wikipedia.org/wiki?curid=809217" title="Besan">
Besan

Besan, czasem mniej precyzyjnie ćana (hindi बेसन, "besan", kan. ಕಡಲೆ ಹಿಟ್ಟು, "kadale hittu") – rodzaj mąki otrzymywanej z jednej z indyjskich odmian ciecierzycy ("Cicer arientinum"). Używana jest w wielu krajach, a zwłaszcza w Indiach, gdzie stanowi istotny składnik wielu potraw lokalnej kuchni, m.in. pakory.
Niezależnie od zastosowania w kuchni, na subkontynencie indyjskim używany jest również – po zmieszaniu z wodą lub jogurtem – jako peelingowa maseczka do twarzy.

</doc>
<doc id="809218" url="https://pl.wikipedia.org/wiki?curid=809218" title="Eli Zborowski">
Eli Zborowski

Eli Zborowski (ur. 20 września 1925 w Żarkach, w ówczesnym województwie kieleckim, zm. 10 września 2012 w Queens, Nowy Jork, USA) – żydowski działacz polskiego pochodzenia. Prezes Międzynarodowego Towarzystwa Jad Waszem i wiceprezes Światowej Federacji Żydów Polskich.
Życiorys.
Eli Zborowski urodził się jako pierwsze dziecko Moshego Zborowskiego, handlarza skórami. Ukończył gimnazjum żydowskie w Częstochowie. Podczas II wojny światowej Zborowski wraz z całą rodziną został uwięziony w getcie częstochowskim, z którego wkrótce udało mu się zbiec, dzięki fałszywym dokumentom. Po ucieczce ukrywał się u rodziny Płaczków, a następnie u rodziny Kołacz, u których doczekali do zakończenia wojny. Był łącznikiem żydowskiego podziemia, kursował między Żarkami, Częstochową, Radomskiem i Pilicą.
Wojnę przeżyli: matka, siostra, młodszy brat i rodzina wujka Zborowskiego. Po zakończeniu wojny wyemigrował z Polski, a w 1952 roku przeprowadził się wraz z żoną Dianą do Nowego Jorku. W ostatnich latach przed śmiercią regularnie odwiedzał swoje rodzinne miasto – Żarki.
Eli Zborowski był prezesem Międzynarodowego Towarzystwa Jad Waszem i wiceprezesem Światowej Federacji Żydów Polskich. Przez wiele lat często spotykał się z Janem Pawłem II.

</doc>
<doc id="809219" url="https://pl.wikipedia.org/wiki?curid=809219" title="Copa América 1957">
Copa América 1957

Copa América 1957 – dwudzieste piąte mistrzostwa kontynentu południowoamerykańskiego, odbyły się w dniach 7 marca – 6 kwietnia 1957 roku po raz piąty w Peru. Reprezentacje: Paragwaju i Boliwii wycofały się, co spowodowało, że w turnieju grało siedem zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Limie na stadionie Nacional"
Mecz Urugwaj – Chile przerwano w 43 minucie, z powodu ataku kibiców, dotychczasowy rezultat spotkania uznano jako ostateczny.
Końcowa tabela.
Dwudziestym piątym triumfatorem turnieju Copa América został po raz jedenasty zespół Argentyny.

</doc>
<doc id="809226" url="https://pl.wikipedia.org/wiki?curid=809226" title="Globalizm">
Globalizm

Globalizm – zbiór przekonań i poglądów dotyczących globalizacji, która w globalizmie jest najczęściej oceniana pozytywnie i uznawana za najważniejszy proces zachodzący we współczesnym świecie. Wiele twierdzeń globalizmu (a w szczególności bezkrytyczne podejście do globalizacji) krytykowane jest przez anty- i alterglobalistów. Globalizm może też oznaczać pewien kierunek polityki nastawiony na skalę globalną lub globalny wymiar zjawisk społecznych.
Globalizm jako zbiór poglądów na temat globalizacji.
Zwolennicy globalizmu podkreślają wagę procesów globalizacji dla współczesnego świata. Uważają, że w ich wyniku, świat ulegnie istotnym i pozytywnym przekształceniom. Globalizacja pociągać ma za sobą wzrost ogólnego dobrobytu, wolność i emancypację jednostek, rozprzestrzenienie się pozytywnych wartości (np. demokracji czy praw człowieka).
Część autorów (szczególnie związana z ruchem alterglobalistycznym) uważa natomiast globalizm za współczesną ideologię, ściśle powiązaną z założeniami neoliberalizmu i umacniającą amerykańską hegemonię oraz podział świata na bogatą Północ i biedne Południe.
Manfred B. Steger wyróżnia sześć tez, na których opiera się tak rozumiany globalizm:
Globalizm jako kierunek polityki.
Globalizm jako kierunek polityki czy rodzaj poglądów politycznych przeciwstawiany jest regionalizmowi. Regionalizm jest tu pojmowany jako rodzaj polityki skupiony na celach pewnego regionu (najczęściej państwa), takich jak: obrona suwerenności, zwiększenie jego bogactwa, znaczenia czy relatywnej potęgi w stosunku do innych regionów. Za pewną formę regionalizmu można uznać nacjonalizm.
W przeciwieństwie do niego globalizm skupia się na globalnych strukturach instytucjonalnych i często wiąże się z następującymi poglądami:
Tak rozumiany globalizm bliski jest kosmopolityzmowi czy internacjonalizmowi.
Globalizm jako globalny wymiar zjawisk społecznych.
Powyższe ujęcia widzą w globalizmie pewien zbiór postaw czy poglądów charakterystycznych dla przełomu XX i XXI wieku. Dla niektórych autorów (np. dla Josepha Nye’a) globalizm oznacza natomiast globalny wymiar zjawisk społecznych i jako taki nie jest przypisany do jednej epoki historycznej. Poszczególne epoki różnią się między sobą skalą globalizmu a więc stopniem powiązania oraz zakresem przepływów o charakterze globalnym. W tych ujęciach globalizacja traktowana jest jako proces zwiększania się globalizmu.

</doc>
<doc id="809229" url="https://pl.wikipedia.org/wiki?curid=809229" title="41 Dywizja Forteczna (III Rzesza)">
41 Dywizja Forteczna (III Rzesza)

41 Dywizja Forteczna (niem. "41. Festungs-Division") – jedna z niemieckich dywizji fortecznych. Utworzona w grudniu 1943 roku ze sztabu rozwiązanej 39 Dywizji Piechoty na Peloponezie. W styczniu 1945 roku po opuszczeniu przez Niemców Grecji i odwrotu na północ przekształcona w 41 Dywizję Piechoty.
Podporządkowana kolejno LXVIII Korpusowi Armijnemu (na Peloponezie), XXII, następnie LXXXXI Korpusowi Armijnemu (Serbia), od stycznia 1945 w składzie XXI Korpusu Armijnego (Chorwacja). 

</doc>
<doc id="809231" url="https://pl.wikipedia.org/wiki?curid=809231" title="Miłosz (imię)">
Miłosz (imię)



</doc>
<doc id="809236" url="https://pl.wikipedia.org/wiki?curid=809236" title="Pretty on the Inside">
Pretty on the Inside

Pretty on the Inside – pierwszy album studyjny amerykańskiego zespołu grunge'owego Hole, wydany w 17 września 1991 roku. Płyta sprzedała się w nakładzie 20 000 egzemplarzy i zyskała status kultowej wśród fanów gatunku. Wydanie gramofonowe "Pretty on the Inside" zostało wydane ponownie w 2011 roku w Stanach Zjednoczonych, po 20 latach od pierwszego wydania albumu. Pomimo sukcesu jaki odniosła płyta, Courtney Love - wokalistka Hole i liderka zespołu, po latach określiła ją jako "nienadającą się do słuchania".

</doc>
<doc id="809237" url="https://pl.wikipedia.org/wiki?curid=809237" title="Grzępa">
Grzępa

Grzępa (dawniej: niem. "Neu Hakenberg") – osada w Polsce położona w województwie pomorskim, w powiecie sztumskim, w gminie Sztum.
W latach 1975–1998 miejscowość należała administracyjnie do województwa elbląskiego. 
Przed I wojną światową popularne kąpielisko.

</doc>
<doc id="809242" url="https://pl.wikipedia.org/wiki?curid=809242" title="Dywizja Forteczna Gdańsk">
Dywizja Forteczna Gdańsk

Dywizja Forteczna Gdańsk, Dywizja Forteczna Danzig (niem. "Festungs-Division Danzig") – jedna z dywizji fortecznych III Rzeszy. Utworzona w styczniu 1945 w Gdańsku. W marcu 1945 została rozbita przez Armię Czerwoną, a jej resztki dostały się do sowieckiej niewoli. Dowodził nią generał Walter Freytag. Składała się z 4 batalionów grenadierów, 2 batalionów alarmowych, odcinka "Północ", pododcinków: "Północny Zachód", "Wybrzeże", "Zachód" i "Wschód".

</doc>
<doc id="809243" url="https://pl.wikipedia.org/wiki?curid=809243" title="Goraj (województwo pomorskie)">
Goraj (województwo pomorskie)

Goraj (dawniej niem. "Gorrey") – osada w Polsce położona w województwie pomorskim, w powiecie sztumskim, w gminie Sztum.
Nazwa "Goraj" pochodzi od nazwy dawnego jeziora Goreje. Wieś pierwotnie należała do starostów sztumskich. Po 1772 roku, jako domena został wydzierżawiony. Mieści się tam neoklasycystyczny dworek z początku XX w. z piętrowym ryzalitem, w którym znajduje się obecnie hotel i restauracja.
W latach 1975–1998 miejscowość należała administracyjnie do województwa elbląskiego.

</doc>
<doc id="809244" url="https://pl.wikipedia.org/wiki?curid=809244" title="Dywizja Forteczna Danzig">
Dywizja Forteczna Danzig



</doc>
<doc id="809247" url="https://pl.wikipedia.org/wiki?curid=809247" title="Cryptosporidium">
Cryptosporidium

Cryptosporidium rodzaj chorobotwórczych pierwotniaków powodująch zarażenia układu pokarmowego przede wszystkim u zwierząt, zaś u ludzi wywołujących kryptosporydiozę. Ich mitochondria nie zawierają DNA.
Systematyka.
Gaunki z rodzaju "Cryptosporidium":

</doc>
<doc id="809250" url="https://pl.wikipedia.org/wiki?curid=809250" title="Peter Lovsin">
Peter Lovsin

Peter Lovsin, (także "Pero Lovšin") (ur. 27 czerwca 1955 w Lublanie) – słoweński poeta i piosenkarz muzyki rozrywkowej.
Ukończył Gimnazjum Moste w Lublanie. W roku w 1980 ukończył studia na Uniwersytecie Lublańskim na wydziale socjologii, nauk politycznych i dziennikarstwa gdzie obronił pracę pod tytułem: „Pornografia – społeczne przejawy”. Do roku 1997 pracował jako dziennikarz, redaktor i reporter. Od tej pory jako samodzielny działacz kulturalny.
Kariera muzyczna.
W roku 1977 razem z socjologiem Gregorem Tomcem założył zespół Pankrti (Bękarci), który działał do roku 1987. Zanim rozpoczął samodzielna działalność muzyczną, działał jeszcze w zespole Sokoli (Sokoły). Razem z Vlado Kreslinem i Zoranem Predinem w roku 2000 nagrał słoweński hymn piłkarzy nożnych - „Slovenija gre naprej” (pol. Słowenia nadchodzi )

</doc>
<doc id="809252" url="https://pl.wikipedia.org/wiki?curid=809252" title="Jezioro Panieńskie">
Jezioro Panieńskie



</doc>
<doc id="809255" url="https://pl.wikipedia.org/wiki?curid=809255" title="Lovecraft">
Lovecraft



</doc>
<doc id="809258" url="https://pl.wikipedia.org/wiki?curid=809258" title="Magazyn Szachista">
Magazyn Szachista

Magazyn Szachista – miesięcznik, wydawany pod patronatem Międzynarodowej Federacji Szachowej (FIDE). Zawiera m.in. informacje o szeroko rozumianym życiu szachowym w Polsce i na świecie, materiały edukacyjne, ciekawostki i anegdoty.
O miesięczniku.
Wydawnictwo, za sprawą autorów artykułów, nawiązuje do tradycji już nieobecnych na rynku wydawniczym miesięczników "Szachy" (1946-1990) oraz "Szachisty" (1991-2002).
Dociera do kilkudziesięciu krajów, m.in. USA, Anglii, Kanady, Niemiec, Francji, Holandii, Hiszpanii, Austrii, Szwecji, Norwegii, Szwajcarii, Danii, Rosji, Litwy i Ukrainy.
Redaktorem naczelnym miesięcznika jest dr Andrzej Filipowicz.
Od maja 2003 r. czasopismo wydawane jest pod patronatem Międzynarodowej Federacji Szachowej i dostępne jest m.in. w sekretariacie FIDE w Atenach.
Zawartość miesięcznika.
Dodatkowo, w serwisie internetowym wydawnictwa, można znaleźć:

</doc>
<doc id="809263" url="https://pl.wikipedia.org/wiki?curid=809263" title="Cabanes (Castellón)">
Cabanes (Castellón)

Cabanes de l'Arc – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 131,6 km². Zgodnie z danymi INE, w 2005 roku liczba ludności wynosiła 2659, a gęstość zaludnienia 20,21 osoby/km². Wysokość bezwzględna gminy równa jest 290 metrów. Współrzędne geograficzne gminy to 40°9'21"N, 0°2'43"E. Kod pocztowy do gminy to 12594. Obecnym burmistrzem gminy jest Artemio Siurana García z Hiszpańskiej Partii Ludowej.
Dzielnice i pedanías.
W skład gminy wchodzi dziewięć dzielnice i pedanías, walencyjskich jednostek administracyjnych:

</doc>
<doc id="809265" url="https://pl.wikipedia.org/wiki?curid=809265" title="Cabanes">
Cabanes



</doc>
<doc id="809266" url="https://pl.wikipedia.org/wiki?curid=809266" title="Dywizja Forteczna Frankfurt nad Odrą">
Dywizja Forteczna Frankfurt nad Odrą

Dywizja Forteczna Frankfurt nad Odrą (niem. "Festungs-Division Frankfurt/Oder") – jedna z niemieckich dywizji fortecznych. Utworzona w styczniu 1945 we Frankfurcie nad Odrą. Podporządkowana V Korpusowi SS ze składu 9 Armii (Grupa Armii Wisła). W kwietniu 1945 rozbita przez Armię Czerwoną. 

</doc>
<doc id="809267" url="https://pl.wikipedia.org/wiki?curid=809267" title="Dezperadoz">
Dezperadoz

Dezperadoz – projekt poboczny gitarzysty Alexa Krafta, znanego bardziej jako producent albumów Toma Angelrippera z Sodom i Onkel Tom. Zespół zadebiutował w 2000 roku albumem Dawn Of Dying, na którym zaprezentował wybuchowy miks muzyki ze spaghetti westernów (Sergio Leone) i rock n' rollowego thrash metalu. Angelripper udzielał się wokalnie na pierwszym krążku grupy.
W 2006 roku zespół wydaje drugi krążek zatytułowany The Legend &amp; The Truth, którego historia poświęcona jest najsłynniejszemu stróżowi prawa z czasów Dzikiego Zachodu, czyli Wyattowi Earpowi.

</doc>
<doc id="809269" url="https://pl.wikipedia.org/wiki?curid=809269" title="V Korpus SS">
V Korpus SS



</doc>
<doc id="809270" url="https://pl.wikipedia.org/wiki?curid=809270" title="Jack Ketch">
Jack Ketch

John Ketch, znany jako Jack Ketch (ur. ?, zm. 1686) – znany angielski kat, zatrudniony za rządów Karola II Stuarta i Jakuba II Stuarta. Pamiętany jako oficjalny wykonawca wyroków w okresie niepokojów w latach 80. XVII wieku, kiedy często pisano o nim w gazetach (wykonywał wyroki w całej Anglii).
Zatrudniony przez władze w 1664, wykonał m.in. wyroki śmierci na takich osobistościach jak William Russell czy James Scott (obaj zostali ścięci).
Ketch był oskarżany o sadyzm i specjalnie w tym celu nieudolne wykonywanie wielu egzekucji (o nieudolność zawodową raczej nie posądzano doświadczonego kata). Przykładowo, przy egzekucji Monmoutha (15 lipca 1685), zanim spadła jego głowa, wykonał osiem uderzeń. Podobnie rzecz miała się wcześniej z egzekucją lorda Russella (21 lipca 1683) (Monmouth na szafocie prosił kata, aby w związku z tym był tym razem ostrożniejszy).
W 1686 Ketch został zwolniony i uwięziony w Bridewell. Jednakże jego następca, rzeźnik Pascha Rose, sam został po czterech miesiącach aresztowany i powieszony w Tyburn. Ketch powrócił na stanowisko, które piastował do swej śmierci. Za zabójstwo kobiety został powieszony.
Ze względu na jego ponurą sławę, imię "Jack Ketch" stało się synonimem używanym potocznie wobec:
Także węzeł katowski jest nazywany "Węzłem Jacka Ketcha" (ang. "Jack Ketch's knot")

</doc>
<doc id="809272" url="https://pl.wikipedia.org/wiki?curid=809272" title="Waldbröl">
Waldbröl

Waldbröl − miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Oberberg. Liczy 19 333 mieszkańców (stan na 31 grudnia 2010).
Współpraca.
Miejscowości partnerskie:

</doc>
<doc id="809276" url="https://pl.wikipedia.org/wiki?curid=809276" title="Dywizja Forteczna Frankfurt/Oder">
Dywizja Forteczna Frankfurt/Oder



</doc>
<doc id="809278" url="https://pl.wikipedia.org/wiki?curid=809278" title="Toxoplasma gondii">
Toxoplasma gondii

Toxoplasma gondii – gatunek chorobotwórczego pierwotniaka z rodzaju "Toxoplasma" wywołującego u zwierząt toksoplazmozę, która u człowieka wywołuje chorobę odzwierzęcą (zoonozę).
Trofozoit jest kształtu półksiężycowatego o długości około 4–6 μm, szerokości 2–3 μm. Jeden z końców jest szerszy i zaokrąglony, drugi zaostrzony. Jądro komórkowe występuje bliżej zaokrąglonego końca, w pobliżu ostrego końca zlokalizowana jest wodniczka.
"T. gondii" jest pasożytem kosmopolitycznym. Występuje u około 200 gatunków ptaków i ssaków, ale żywicielem ostatecznym są kotowate, w których przewodzie pokarmowym pasożyt rozmnaża się płciowo tworząc oocysty. Oocysty są wydalane z odchodami i zjadane przypadkowo przez inne zwierzęta, w tym gryzonie. Wtedy pasożyt tworzy cysty w różnych narządach, między innymi w układzie nerwowym. Cykl życiowy pasożyta zamyka się, gdy zakażone zwierzę (szczur lub mysz) zostanie zjedzone przez kota. "T. gondii" wpływa na zachowanie żywiciela, między innymi powodując, że gryzonie przestają się bać zapachu kota. Zmiany w zachowaniu utrzymują się nawet po wytępieniu pasożyta (poniżej 200 komórek w mózgu żywiciela), co może sugerować, że "T. gondii" powoduje trwałe zmiany w strukturze mózgu.
Zarażenie toksoplazmozą u ludzi odbywa się drogą bezpośrednią np. przez zjedzenie brudnych warzyw zawierających cysty lub pośrednią przez zjedzenie niedogotowanego mięsa, możliwe jest także przekazanie zakażenia z kobiety na płód przez łożysko, bądź w wyniku kontaktu z odchodami kota który jest nosicielem.
Badania przeprowadzone w 2015 roku przez Jaroslava Flegra potwierdziły, iż osoby zakażone toksoplazmozą przejawiają większą skłonność do działań impulsywnych i ryzykownych zachowań. Potwierdzono również związek występowania toksoplazmozy u ludzi z większą podatnością na różnego rodzaju uzależniania (zażywanie narkotyków, spożywanie alkoholu itp.).
Profilina należąca do "Toxoplasma gondii" jest jedynym odkrytym PAMP należącym do pierwotniaków, wykrywanym przez mysie receptory "toll"-podobne.

</doc>
<doc id="809281" url="https://pl.wikipedia.org/wiki?curid=809281" title="Wilkownia">
Wilkownia

Wilkownia – osada w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="809288" url="https://pl.wikipedia.org/wiki?curid=809288" title="Dywizja Forteczna Gdynia">
Dywizja Forteczna Gdynia

Dywizja Forteczna Gdynia, Dywizja Forteczna Gotenhafen, niem. "Festungs-Division Gotenhafen" – jedna z niemieckich dywizji fortecznych. Utworzona w styczniu 1945 w Gdyni. Brała udział w walkach przeciw Armii Czerwonej. Rozwiązana wraz z upadkiem miasta 28 marca 1945 roku. Jej dowódca jest nieznany. Składała się z 2 batalionów morskich i polowego batalionu Luftwaffe.

</doc>
<doc id="809289" url="https://pl.wikipedia.org/wiki?curid=809289" title="I Liceum Ogólnokształcące im. Stefana Czarnieckiego w Chełmie">
I Liceum Ogólnokształcące im. Stefana Czarnieckiego w Chełmie

I Liceum Ogólnokształcące im. Stefana Czarnieckiego w Chełmie – chełmskie liceum ogólnokształcące.
Szkolne symbole i tradycje.
Do najważniejszych symboli należą: sztandar szkoły, godło, hymn i patron, ponadto gmach szkoły, tarcze uczniowskie, medale okolicznościowe i czapla.
Sztandar.
Najważniejszym symbolem szkoły jest jej sztandar. Obecnie I LO posiada dwa sztandary: stary (historyczny) i nowy. Sztandar historyczny ma już prawie 90 lat. Powstał w ciągu jednej nocy. Został wyhaftowany przez mieszkanki Chełma, by w obliczu oddania Chełmszczyzny w ręce Ukraińców – zamanifestować swą polskość i patriotyzm. Pierwszy raz Szkoła Filologiczna Chełmska zaprezentowała swój sztandar 3 maja 1918 roku. Przedstawiał on Orła Białego. W 1920 roku pod symbolem orła wyhaftowano napis: Gimnazjum Państwowe im. Stefana Czarnieckiego w Chełmie.
Na pamiątkę ważnych wydarzeń wbijano w drzewce sztandaru pamiątkowe gwoździe. Jedną z najcenniejszych pamiątek jest srebrna skuwka wbita w połowie wysokości drzewca sztandaru, podarowana szkole przez jej długoletniego dyrektora – Wiktora Ambroziewicza, z dedykacją, która jest do dziś dewizą absolwentów Gimnazjum i Liceum: „Bądźcie wierni tradycji sztandaru”.
Sztandar przechodził różne koleje losu. W czasie wojny został ukryty w mieszkaniu jednej z pracownic szkoły – pani Marii Hilgierowej. W czasach stalinizmu był „więziony” w muzealnym magazynie. W 1956 roku powrócił do szkoły.
Nowy sztandar, projektu znanego regionalisty Konstantego Prożogo, ufundowany został w 1975 roku z inicjatywy dyrektora Leszka Kulikowskiego. Jego forma i treść odzwierciedlają obecną nazwę szkoły. Także i w drzewce tego sztandaru wbijane są pamiątkowe gwoździe. W 1985 roku, w czasie V Zjazdu Wychowanków i Wychowawców Gimnazjum i Liceum im. Stefana Czarnieckiego, sztandar uhonorowany został Krzyżem Kawalerskim Orderu Odrodzenia Polski. W 1993 roku Orłu na drzewcu przydano koronę. W czasie ważniejszych dla społeczności szkolnej uroczystości dostojnie kroczą obok siebie dwa sztandary – „stary” i „nowy” – symbole wieloletniej tradycji szkoły.
Hymn szkoły.
Hymnem szkoły od 1974 roku jest wiersz "„Sztandar Czarniecczyków”". Autorem dzieła jest geograf i regionalista Kazimierz Paweł Janczykowski, a muzykę skomponowała absolwentka szkoły Anna Drygalewicz.
Sztandar Czarniecczyków
"Nasz sztandar szkolny pełen chwały –to Czarniecczyków święty znak:purpurą lśniący, zestarzały,a płonie jak czerwony mak.Dodawał sercom słabym wiaryjak kochający, wierny druh,że wróci Patron, hetman stary,a z nim hetmański wróci Duch...Jak on... „nie z soli my”... „niemy z polskiej ziemi, z polskiej roli”...wyrośli „z tego, co nas boli”, krwi,z trudu i znoju... poprzez łzy...Nad Zjazdem wzbił się Orzeł Biały,nad szkołą powiał sztandar nasz,sztandar zwycięstwa, wiecznej chwały,młodzież podjęła nad nim straż.I ma go w pieczy hufiec szkolny,pełniąc powinnej służby trud.„Ślubujem Ci, Hetmanie Polny,iść drogą Twych rycerskich cnót”."
Patron.
Stefan Czarniecki herbu Łodzia (ur. 1599 w Czarncy koło Włoszczowy, zm. 16 lutego 1665 w Sokołówce koło Brodów na Ukrainie) – wybitny polski dowódca wojskowy, hetman polny koronny, wojewoda kijowski i ruski, regimentarz, kasztelan kijowski.
Gmach szkoły.
Budynek, w którym obecnie mieści się I LO, powstał w 1890 roku z przeznaczeniem na prawosławne seminarium duchowne. Gmach rozplanowany jest na rzucie litery E. Jego tylne skrzydło środkowe mieści dawną kaplicę seminaryjną. Po odzyskaniu przez Polskę niepodległości budynek stał się siedzibą Gimnazjum im. Stefana Czarnieckiego. W ostatnich latach powstały nowe obiekty szkolne: sala gimnastyczna oraz pływalnia.
Czapla.
Obiektem trwale związanym z gmachem szkolnym jest czapla – rzeźba stojąca w muszli fontanny. Jedni wiążą jej wizerunek z rodem Czapliców, od którego wykupiono grunt pod budowę szkoły, inni wskazują na symbol cnót niezbędnych każdemu uczniowi bądź nauczycielowi: ostrożności, milczenia i cierpliwości.
Władze szkoły.
Dyrekcja.
W 2020 roku dyrektorem szkoły była Teresa Mościcka, a zadania wicedyrektora wykonywali Robert Wojciechowski i Edyta Kowalczuk.
Osiągnięcia.
Olimpiady.
Szkoła słynie z osiągnięć swoich uczniów w wielu olimpiadach przedmiotowych. W ostatnich latach największą liczbę laureatów liceum miało w konkursach i olimpiadach związanych z językami – łacińskim i rosyjskim, a także chemią, fizyką, ekologią.
Rankingi.
Ogólnopolski Ranking Edukacyjny Szkół Średnich „Perspektyw” i „Rzeczpospolitej”:
Dane teleadresowe.
I Liceum Ogólnokształcące im. Stefana Czarnieckiego
22-100 Chełm
ul. Stefana Czarnieckiego 8
tel. 82 565 38 85
www.1lo.chelm.pl
liceum@1lo.chelm.pl

</doc>
<doc id="809291" url="https://pl.wikipedia.org/wiki?curid=809291" title="Benlloc">
Benlloc

Benlloc lub Bell-lloc del Pla (hiszp. "Benlloch") – gmina w Hiszpanii, we wspólnocie autonomicznej Walencja, w prowincji Castellón, w comarce Plana Alta.
Powierzchnia gminy wynosi 43,5 km². Zgodnie z danymi INE, w 2005 roku liczba ludności wynosiła 1019, a gęstość zaludnienia 23,43 osoby/km². Wysokość bezwzględna gminy równa jest 315 metrów. Współrzędne geograficzne gminy to 40°13'N, 0°20'E. Kod pocztowy do gminy to 12181.
Obecnym burmistrzem gminy jest Juan José Edo Gil z PSPV-PSOE. Od 14 do 22 sierpnia w gminie odbywają się regionalne fiesty.

</doc>
<doc id="809293" url="https://pl.wikipedia.org/wiki?curid=809293" title="Dywizja Forteczna Gotenhafen">
Dywizja Forteczna Gotenhafen



</doc>
<doc id="809294" url="https://pl.wikipedia.org/wiki?curid=809294" title="Jack Kemp">
Jack Kemp

Jack French Kemp (ur. 13 lipca 1935, zm. 2 maja 2009) – amerykański polityk i zawodowy futbolista. Poza znaczącymi osiągnięciami sportowymi w latach 1971-1989 reprezentował stan Nowy Jork w Izbie Reprezentantów oraz pełnił urząd sekretarza urbanizacji (1989-1993). Związany z Partią Republikańską był jej kandydatem na urząd wiceprezydenta w 1996.

</doc>
<doc id="809295" url="https://pl.wikipedia.org/wiki?curid=809295" title="Bell-lloc del Pla">
Bell-lloc del Pla



</doc>
<doc id="809296" url="https://pl.wikipedia.org/wiki?curid=809296" title="Benlloch">
Benlloch



</doc>
<doc id="809300" url="https://pl.wikipedia.org/wiki?curid=809300" title="MZK Jastrzębie-Zdrój">
MZK Jastrzębie-Zdrój



</doc>
<doc id="809301" url="https://pl.wikipedia.org/wiki?curid=809301" title="Kościół św. Jadwigi w Bolkowie">
Kościół św. Jadwigi w Bolkowie

Kościół św. Jadwigi w Bolkowie – kościół parafialny w Bolkowie wpisany do rejestru zabytków (76 z dn. 29.03.49). Znajduje się w Dekanacie Bolków.
Gotycka budowla pierwotnie na planie krzyża greckiego. Datowany na połowę XIII w.
Historia.
Kościół zbudowano zapewne około 1250 r. Wzmiankowano go po raz pierwszy w 1298 r. w tym czasie został ochrzczony im. św. Jadwigi przez biskupa wrocławskiego Tomasza II. Wcześniej nosił nazwę "Kościół Krzyża". W XVI w. dobudowano dwie boczne nawy. W 1846 w. za sprawą proboszcza "Faustmanna" usunięto gotyckie szczyty i osadzono obecny czterospadowy dach usunięto też wczesnogotyckie małe okna zostały one zastąpione obecnymi, kościół stał się budowlą trójnawową. W tym czasie znajdujące się na kościelnej podłodze epitafia odwrócono napisami do dołu. Przykrywają one krypty (w podpiwniczeniu nawy) z trumnami członków rodów: Zedlitzów, Tschirnhausów, Saltzów, oraz bogatych mieszczan i przywódców miasta. Natomiast w podpiwniczeniu zakrystii znajduje się krypta szczelnie wypełniona kośćmi.
W kościele zachowała się ambona z 1619 r., sklepienia krzyżowe w części wczesnogotyckiej i kamienne rzeźby na szczycie północnej kruchty.
Obok kościoła zachowała się murowana barokowa kaplica, pochodząca z 20. lat XVIII w. oraz figura św. Jana Nepomucena z 1724 r.
Przykościelny cmentarz.
Do końca XVII w. teren wokół świątyni był miejscem licznych pochówków, cmentarz rozciągał się w kierunku południowo-wschodnim aż do miejskiego muru. Na cmentarzu dokonywano także pochówków w masowych grobach.

</doc>
<doc id="809302" url="https://pl.wikipedia.org/wiki?curid=809302" title="Dywizja Forteczna Kreta">
Dywizja Forteczna Kreta

Dywizja Forteczna Kreta (niem. "Festungs-Division Kreta") – jedna z niemieckich dywizji fortecznych. Utworzona w styczniu 1942 roku ze 164 Dywizji Piechoty i pododdziałów rozwiązanej 713 Dywizji Piechoty. W sierpniu 1942 roku została przekształcona w 164 Lekką Dywizję Afrykańską ("164 leichte Afrika-Division"). Pododdziały nie wysłane do Afryki zasiliły Brygadę Forteczną Kreta.

</doc>
<doc id="809303" url="https://pl.wikipedia.org/wiki?curid=809303" title="Ramzy Wielkie">
Ramzy Wielkie

Ramzy Wielkie – osada w Polsce położona w województwie pomorskim, w powiecie sztumskim, w gminie Sztum.
Wieś oraz nieistniejący już dworek należały niegdyś do rodziny Donimirskich, którzy z czasem przenieśli swój folwark do Ramz Małych.
W latach 1975–1998 miejscowość należała administracyjnie do województwa elbląskiego.

</doc>
<doc id="809304" url="https://pl.wikipedia.org/wiki?curid=809304" title="Turbina akcyjna">
Turbina akcyjna

Turbina akcyjna – turbina o małej reakcyjności. Dla turbiny czysto akcyjnej reakcyjność (stopień reakcyjności) ρ wynosi 0, w rzeczywistości jej wartość zawiera się w zakresie od 0,05 do 0,2, dzięki czemu uzyskiwany jest nieznaczny wzrost sprawności.
Podstawy termodynamiczne.
Przepływ czynnika roboczego przez turbinę następuje w wyniku różnicy ciśnień między wlotem i wylotem turbiny. Na wlocie do turbiny występuje wyższe ciśnienie czynnika, na wylocie - niższe. Podczas przepływu czynnika następuje więc jego rozprężanie.
Elementy konstrukcyjne turbiny akcyjnej nie są chłodzone ani podgrzewane z zewnątrz. Dlatego można powiedzieć, że przemiana czynnika w turbinie jest przemianą adiabatyczną. W przemianie takiej podczas rozprężania czynnika występuje także wzrost objętości właściwej, a więc ekspansja czynnika. Pojęcia "ekspansja" nie należy mylić z pojęciem "rozprężanie", jednak w przemianie adiabatycznej oba te procesy przebiegają jednocześnie i są ze sobą jednoznacznie powiązane.
Przemiany energetyczne.
W turbinie czysto akcyjnej rozprężanie i ekspansja czynnika realizowane są tylko w kierownicy, w wirniku następuje jedynie przepływ przez kanały zakrzywione, bez żadnych przemian termodynamicznych. W kierownicy, w wyniku rozprężania adiabatycznego, dochodzi także do wzrostu objętości właściwej (ekspansja), spadku temperatury, spadku entalpii, wzrostu prędkości przepływu i związanego z tym wzrostu ciśnienia dynamicznego oraz energii kinetycznej. Energia potencjalna pozostaje przy tym zwykle niezmienna, dlatego nie jest brana pod uwagę. W wieńcu wirnikowym nie występują żadne przemiany termodynamiczne, występuje tylko zmiana kierunku podczas przepływu czynnika przez zakrzywione kanały międzyłopatkowe.
Ogólnie można powiedzieć, że w turbinie cieplnej następuje zamiana pewnej ilości entalpii czynnika na pracę mechaniczną. W turbinie akcyjnej realizowane jest to w dwóch niezależnych przemianach energetycznych: 
Budowa.
Turbina akcyjna składa się zwykle z wielu stopni turbinowych, a w każdym z nich realizowane są podobne przemiany termodynamiczne. Rozprężanie/ekspansja (i z wiązany z nimi spadek entalpii) czynnika roboczego następuje przede wszystkim lub tylko w kierownicy (wieńcach kierowniczych). W wirniku (wieńcach wirnikowych) następuje zmiana kierunku przepływu czynnika (przepływ przez kanały zakrzywione) bez jego dalszej ekspansji lub z nieznaczną ekspansją. 
Istotną zaletą turbin akcyjnych jest jednakowe ciśnienie przed i za wieńcem wirnikowym (jeśli ρ &gt; 0 to różnica tych ciśnień występuje, ale jest niewielka), dzięki czemu ograniczane są straty nieszczelności. Ponadto optymalny stosunek prędkości unoszenia "u" do prędkości bezwzględnej czynnika na wlocie do wieńca wirnikowego "c1" jest mniejsza, niż w turbinach reakcyjnych, co pozwala na "przerobienie" większej ilości entalpii na energię mechaniczną w jednym stopniu turbiny. Dzięki temu turbiny akcyjne składają się z mniejszej ilości stopni, niż turbiny reakcyjne, co wiąże się w obniżeniem kosztów produkcji i poprawieniem własności dynamicznych.

</doc>
<doc id="809305" url="https://pl.wikipedia.org/wiki?curid=809305" title="Melissa Sagemiller">
Melissa Sagemiller

Melissa Sagemiller (ur. 1 czerwca 1974 r. w Waszyngtonie) - amerykańska aktorka. 
Zaczęła występować w wieku trzech lat – uczyła się tańca baletowego, nowoczesnego oraz muzyki jazzowej. Jej debiut sceniczny nastąpił w wieku lat dziewięciu – wystąpiła w przedstawieniu na podstawie "Zabić drozda". 
Jako nastolatka próbowała swoich sił jako modelka. Studiowała historię na University of Virginia. Zaraz po ukończeniu szkoły, Sagemiller zdecydowała się powrócić do aktorstwa. Rozpoczęła studia na Stella Adler Conservatory, Stonestreet Studio oraz Michael Howard Studios. Na krótko po tym trafiła jej się pierwsza profesjonalna rola filmowa.
W lipcu 2006 aktorka zaangażowała się do udziału w serialu "Uśpiona komórka", po tym, jak Alex Nesic (aktor grający Christiana) oświadczył się jej na południu Francji.
Linki zewnętrzne.
 

</doc>
<doc id="809307" url="https://pl.wikipedia.org/wiki?curid=809307" title="Marcin Tomasik">
Marcin Tomasik

Marcin Tomasik – polski aktor teatralny, związany z Teatrem Dramatycznym w Elblągu.

</doc>
<doc id="809309" url="https://pl.wikipedia.org/wiki?curid=809309" title="Archeornitomim">
Archeornitomim

Archeornitomim ("Archaeornithomimus asiaticus" Russell, 1972), dwunożny, górnokredowy teropod z Chin (Mongolia Wewnętrzna). Znaczenie nazwy: pradawny naśladowca ptaka
Dinozaur ten miał ponad trzy metry długości i niespełna dwa wysokości, wagi ok. 70 kg. Wszystkożerny.
Został uznany za przedstawiciela ornitomimozaurów, stąd nazwa oznaczająca "azjatycki dawny ornitomim", jednak niektórzy naukowcy uważają, że materiał jest zbyt fragmentaryczny, by móc prawidłowo zaklasyfikować archeornitomima.

</doc>
<doc id="809312" url="https://pl.wikipedia.org/wiki?curid=809312" title="Dzikie trzciny">
Dzikie trzciny

Dzikie trzciny (fr. "Les roseaux sauvages", ang. "Wild Reeds") – francuski dramat filmowy z 1994 r. w reżyserii André Téchiné. Studium psychologiczne młodzieńczej miłości i dorastania, docenione nagrodami za reżyserię, scenariusz i aktorstwo.
Film jest rozbudowaną wersją jednej z części powstałego w tym samym roku miniserialu telewizyjnego pt. "Tous les garçons et les filles de leur âge..." ("Wszyscy młodzi w ich wieku..."), w którym André Téchiné wspomina czasy młodości. Część ta nosi tytuł "Le chêne et le roseau" ("Dąb i trzcina").
Fabuła.
Prowincjonalna Francja w roku 1962, koniec lata. Francuzi prowadzą wojnę w Algierii, która tylko słabym echem odbija się w miasteczku. Czworo licealistów wchodzi w wiek dorastania, budzenia się uczuć i umysłów. Melancholijny maturzysta François (Gaël Morel) poznaje w internacie Algierczyka Serge'a (Stéphane Rideau). Między tymi dwoma zupełnie różnymi osobowościami nawiązuje się przyjaźń. François odkrywa w sobie, że przyjaźń przerodziła się w uczucie, którego wcześniej nie znał. Chłopcy spędzają noc, która jednak dla Serge'a stanowi tylko przygodę. Serge'a w rzeczywistości pociąga Maïte (Élodie Bouchez), bliska przyjaciółka François i córka hiszpańskiej nauczycielki-komunistki.
Relacje w tym trójkącie uczuć komplikuje pojawienie się Henriego (Frédéric Gorny), repatrianta z Algierii, radykalnego w poglądach politycznych, który przywozi ze sobą nienawiść. Uważa on Francuzów za zdrajców i komunistów. Henri zarówno we François jak i w Maïte wzbudza pewne uczucia. Zmusza trójkę przyjaciół Maïté, Serge i François do konfrontacji z ich własnymi pragnieniami. Czwórka przyjaciół staje przed koniecznością określenia tak swoich uczuć, jak i poglądów politycznych.
Narracja filmu poprowadzona jest w intymny sposób. Nasuwa skojarzenia z "Kroniką wypadków miłosnych" Andrzeja Wajdy – wojna, młodzieńcza miłość, dojrzewanie, wątki autobiograficzne autora. André Téchiné zawarł w filmie własne wspomnienia: "Najbardziej zależało mi na oddaniu smaku życia z lat młodości. Tamtego słońca, wiatru, deszczu – słodyczy dni na południu", a sam film jest "przemieszaniem ideologii i cielesności". Filmowa postać François to właściwie alter ego reżysera.

</doc>
<doc id="809320" url="https://pl.wikipedia.org/wiki?curid=809320" title="Jezioro Panieńskie (dolnośląskie)">
Jezioro Panieńskie (dolnośląskie)

Jezioro Panieńskie – niewielkie jezioro w starorzeczu Oławy, na południowy wschód od Wrocławia, pomiędzy wsią Czernica i miastem Siechnice. Jezioro, w kształcie litery "S", ma szerokość około 50 m i długość niespełna 2 km. W pobliżu (na południe) znajduje się przystanek kolejowy Zakrzów Kotowice, a dalej - za linią kolejową nr 277 z Wrocławia do Jelcza – nieco mniejsze Jezioro Dziewicze.
Północno-wschodni skraj jeziora przecięty jest sześcioprzęsłowym mostem kolejowym.
Z jeziorem Panieńskim związana jest legenda, według której powstało ono w wyniku interwencji niebios, które uderzyły gromem w dom mieszkającego w lesie pod Kotowicami starca, zabraniającemu trzem jego córkom wychodzić z domu i spotykać się z przyjaciółmi we wsi. Miała być to kara dla niego za to, że w czasie sprzeczki z córkami rzucił się na nie z nożem zabijając je wszystkie. Według tego podania dusze młodych dziewcząt czyhają na przechodzących w pobliżu jeziora, natomiast ulgę pokutującym tam duszom może przynieść tylko śmiałek, który zdolny będzie dostać się na rosnącą pośrodku jeziora kępę trzcin i wyrwać je wszystkie wraz z korzeniami.

</doc>
<doc id="809327" url="https://pl.wikipedia.org/wiki?curid=809327" title="Nowa Atlantyda">
Nowa Atlantyda

Nowa Atlantyda – nieukończona utopijna powieść autorstwa Francisa Bacona, napisana w 1623 roku. Inspiracją dla tematyki powieści było "Christianopolis" autorstwa J.V. Andreae.
Opisuje mityczną krainę, "Bensalem", która miała być zlokalizowana na zachodnim wybrzeżu Ameryki. Podstawą społeczeństwa są tam małżeństwa i rodziny. Mieszkańcy wykazujący się najwyższym stopniem inteligencji uczęszczają do szkoły zwanej "Dom Salomona", gdzie przeprowadzają eksperymenty, których celem jest poznanie natury. Według Jamesa Gunna realizacją idei Domu Salomona było Królewskie Towarzystwo Filozoficzne.

</doc>
<doc id="809334" url="https://pl.wikipedia.org/wiki?curid=809334" title="Nowiny (Nowa Wieś)">
Nowiny (Nowa Wieś)

Nowiny – nieoficjalny przysiółek wsi Nowa Wieś w Polsce położony w województwie pomorskim, w powiecie sztumskim, w gminie Sztum.
W latach 1975–1998 miejscowość należała administracyjnie do województwa elbląskiego.
Inne miejscowości o nazwie Nowiny.

</doc>
<doc id="809338" url="https://pl.wikipedia.org/wiki?curid=809338" title="Ten Thousand Fists">
Ten Thousand Fists

Ten Thousand Fists – trzeci album studyjny nu metalowego zespołu Disturbed wydany 20 września 2005.

</doc>
<doc id="809342" url="https://pl.wikipedia.org/wiki?curid=809342" title="CGM">
CGM



</doc>
<doc id="809350" url="https://pl.wikipedia.org/wiki?curid=809350" title="Puchar Europy Mistrzów Klubowych (1984/1985)">
Puchar Europy Mistrzów Klubowych (1984/1985)

XXX Puchar Europy Mistrzów Klubowych 1984/1985

</doc>
<doc id="809351" url="https://pl.wikipedia.org/wiki?curid=809351" title="Zakaz">
Zakaz



</doc>
<doc id="809357" url="https://pl.wikipedia.org/wiki?curid=809357" title="Herb Zimbabwe">
Herb Zimbabwe

Herb Zimbabwe − jeden z oficjalnych symboli Zimbabwe, przyjęty 21 września 1981 roku, półtora roku po fladze.
Opis.
Herb przedstawia na tarczy dwudzielnej w pas, w polu górnym 14 naprzemianległych pionowych srebrnych i błękitnych fal. W polu dolnym zielonym srebrny monument z ruin tzw. Wielkiego Zimbabwe. Na tarczy złoto-zielony zawój, na którym tzw. złoty ptak Zimbabwe na tle czerwonej pięcioramiennej gwiazdy.
Trzymaczami tarczy herbowej są dwie antylopy kudu. Za tarczą skrzyżowane motyka i karabin. Pod tarczą, na postumencie kłosy pszenicy, bawełna i kolba kukurydzy. Poniżej tarczy znajduje się wstęga z mottem Zimbabwe "(Jedność, Wolność, Praca)".

</doc>
<doc id="809362" url="https://pl.wikipedia.org/wiki?curid=809362" title="5 Pułk Zmechanizowany">
5 Pułk Zmechanizowany

5 Kołobrzeski Pułk Zmechanizowany im. Otokara Jarosza (5 pz) – dawny oddział Wojsk Zmechanizowanych Sił Zbrojnych PRL i SZ RP.
Działania bojowe.
Latem 1943 roku, w ZSRR, w składzie 2 Dywizji Piechoty im. J.H. Dąbrowskiego, został sformowany 5 Pułk Piechoty. Pułk po krótkim przeszkoleniu i złożeniu przysięgi dotarł na front nad Wisłę w lipcu 1944 r. W sierpniu po raz pierwszy wszedł do walki walcząc o zdobycie przyczółka na lewym brzegu rzeki w rejonie Puław. Następne bitwy w których brał udział to walki na przyczółku warecko-magnuszewskim, przełamanie Wału Pomorskiego pod Bobrujskiem i Wierzchowem, a następnie pod Kamieniem Pomorskim. 15 marca 1945 r. żołnierze pułku w Dziwnówku dokonali symbolicznego aktu zaślubin Polski z Bałtykiem. W operacji berlińskiej pułk wyróżnił się w walkach nad Starą Odrą, Kanałem Ruppinera i o Linum.
W uznaniu szczególnych zasług oraz męstwa wykazanego w ciężkich bojach pułk został odznaczony Krzyżem Srebrnym Orderu Virtuti Militari V klasy.
Na podstawie rozkazu Nr 079 Naczelnego Dowódcy Armii Radzieckiej z dnia 4 maja 1945 roku pułk został wyróżniony mianem "Kołobrzeski" chociaż nie brał udziału w bitwie o Kołobrzeg. Ponieważ rozkaz wydał Józef Stalin pomyłka nigdy nie została sprostowana.
Okres służby pokojowej.
Po krótkim pobycie w Niemczech pułk powrócił do kraju i rozpoczął pokojowy okres swojej historii. Początkowo pełnił służbę na granicy polsko-czechosłowackiej, a następnie został przeniesiony do Hrubieszowa. Po rocznym pobycie pułk przybył do Piotrkowa Trybunalskiego, gdzie od kwietnia 1949 r. pełnił służbę garnizonową.
W połowie maja 1949 r. przeniesiony został do Szczecina i wszedł w skład 12 Dywizji Piechoty. Pułk stacjonował w koszarach przy ul. Wojska Polskiego 252. Do 1958 roku jednostka posługiwała się czterocyfrowym numerem JW 1228, a następnie – JW 3446. Ze stolicą Pomorza Zachodniego pułk związany był przez kolejne lata przechodząc w tym czasie szereg zmian organizacyjnych i zmieniając swój charakter.
W 1958 roku 5 Kołobrzeski Pułk Piechoty został przeformowany w 5 Kołobrzeski Pułk Zmechanizowany.
Na podstawie rozkazu Nr 23/MON Ministra Obrony Narodowej z dnia 28 maja 1961 roku pułk otrzymał imię kapitana Otakara Jaroša, czechosłowackiego bohatera narodowego, który zginął w 1943 roku, w czasie walk na Ukrainie. w związku z tym Pułk utrzymywał systematyczne kontakty z 33 pcz im. przyjaźni czechosłowacko-polskiej Czechosłowackiej Armii Ludowej z Praslavic.
22 lipca 1966 roku pododdziały pułku wzięły udział w defiladzie w Warszawie dla uczczenia Tysiąclecia Państwa Polskiego.
W grudniu 1970 roku żołnierze pułku ochraniali Komitet Wojewódzki PZPR. Mimo podpalenia żołnierze nie dopuścili do opanowania budynku przez demonstrantów. Wydzielone pododdziały działały również w okolicach Komendy Wojewódzkiej MO oraz gmachu Prezydium MRN.
W grudniu 1981 roku pułk początkowo blokował Stocznię im. Warskiego, a w dniach następnych patrolował ulice Szczecina i prowadził działania demonstracyjne.
W latach 80. XX wieku pułk używał kryptonimu Afazja.
Na podstawie zarządzenia Nr Pf 1/MON Ministra Obrony Narodowej z dnia 12 września 1991 roku pułk utracił prawo do nazwy wyróżniającej i imienia patrona.
W 1995 roku pułk został rozwiązany, a w jego miejscu utworzona została 12 Brygada Zmechanizowana im. gen. broni Józefa Hallera w Szczecinie.

</doc>
<doc id="809364" url="https://pl.wikipedia.org/wiki?curid=809364" title="Samowolne użycie cudzej rzeczy ruchomej">
Samowolne użycie cudzej rzeczy ruchomej

Samowolne użycie cudzej rzeczy ruchomej – wykroczenie polegające na posłużeniu się cudzą rzeczą ruchomą bez zgody osoby uprawnionej. Działaniu sprawcy nie towarzyszy jednak zamiar przywłaszczenia rzeczy; może natomiast, ale nie musi, występować element jej zaboru.
Osobą zdatną do popełnienia czynu jest ten, kto uzyskał od uprawnionego władztwo nad rzeczą, niepołączone jednak z prawem do jej używania. Przykładem może być oddanie samochodu do warsztatu celem naprawy, albo powierzenie telefonu komórkowego na przechowanie. Samowolnym użyciem rzeczy będzie wówczas odpowiednio: odbycie przez właściciela lub pracownika warsztatu jazdy autem w celu niezwiązanym z jego naprawą oraz wykonywanie połączeń z powierzonego telefonu. Konieczne jest, by działanie sprawcy nosiło znamię krótkotrwałości, przez co w orzecznictwie rozumie się zachowanie trwające najwyżej kilka godzin. Dłuższe korzystanie z rzeczy może uzasadniać bowiem przypisanie sprawcy zamiaru jej przywłaszczenia i tym samym surowszą jego odpowiedzialność za wykroczenie lub przestępstwo przywłaszczenia.
Samowolne użycie cudzej rzeczy ruchomej pozostaje zawsze wykroczeniem niezależnie od wartości rzeczy.
Kwalifikowaną postacią samowolnego użycia cudzej rzeczy ruchomej jest przestępstwo zaboru pojazdu mechanicznego w celu krótkotrwałego użycia.

</doc>
<doc id="809367" url="https://pl.wikipedia.org/wiki?curid=809367" title="Les roseaux sauvages">
Les roseaux sauvages



</doc>
<doc id="809369" url="https://pl.wikipedia.org/wiki?curid=809369" title="Wild Reeds">
Wild Reeds



</doc>
<doc id="809374" url="https://pl.wikipedia.org/wiki?curid=809374" title="Wiązanie disulfidowe">
Wiązanie disulfidowe



</doc>
<doc id="809375" url="https://pl.wikipedia.org/wiki?curid=809375" title="Wzgórze Ryszarda">
Wzgórze Ryszarda

Wzgórze Ryszarda (niem. "Wilhelmshöhe") – najbardziej rozpoznawany przez mieszkańców Bolkowa szczyt w granicach miasta, jest najwyższym wzniesieniem na jego terenie. Wzgórze zbudowane jest z ilasto-piaszczystych łupków łyszczykowych, grzbiet tworzy łupek chlorytowy z soczewkami wapieni i fragmentami diabazów.
15 lipca 2004 r. na wzgórzu w ramach projektu "Trasa rowerowa-spacerowa Szlakiem Zamków" oddano do użytku ścieżki spacerowe, obecnie znajdują się także ławki i miejsca na ogniska.
Parę lat temu na wzgórzu zaczęto także budować nowe boisko piłkarskie. Nie wiadomo jednak kiedy ta inwestycja zostanie wznowiona, jedynym jej efektem było wyrównanie terenu, postawienie dwóch bramek i bramy.
Historia.
W przeszłości Wzgórze Ryszarda było nazywane Szubienicznym Wzgórzem (niem. "Galgenberg"). W jego najwyższym punkcie stała widoczna z niemal każdej ulicy miasta murowana szubienica.
Swą obecną nazwę wzgórze zawdzięcza właścicielowi rycerskiego majątku, "Richardowi Kramstowi" z Wolbromka, który w połowie XIX w. wybudował na wzniesieniu aleje spacerowe. W 1888 r. rząd zezwolił na wycinkę części drzewostanu i stworzenie na wcześniejszym terenie leśnym parku. Oficjalne nazwą tego terenu stał się "Park Miejski", znajdowały się w nim alejki, ławki i altany.
28 lipca 1889 r. podczas spotkania na strzelnicy powołano "Bolkowskie Towarzystwo Estetyki Miasta", które m.in. zajmowało się "Parkiem Miejskim". W tym czasie za jego sprawą powstała, istniejąca do dziś droga (obecnie asfaltowa) prowadząca w stronę "Czerwonego Wzgórza" i dalej w kierunku Wolbromka oraz nieistniejący już plac zabaw.
Pod koniec lat 40. XX w. na łące w centralnej części wzgórza szkolili się oficerowie żydowskiej Hagany.
W latach 1939-1940 na terenie obecnego boiska znajdowało się 10 baraków przeznaczonych dla służb budowlanych III Rzeszy, po drugiej stronie stały także baraki administracyjne. W latach 1937-1944 na wzgórzu obozowało Hitlerjugend, do ich obozu prowadziła stylowa nieistniejąca dziś brama.
Pod koniec wojny Niemcy rozpoczęli budowę podziemnej fabryki, w której prawdopodobnie produkowane miały być części lotnicze. Pewne jest tylko to, że zaczęto budową trzech chodników, z czego dwa wysadzono w powietrze. Obecnie trwają prace na odkopaniem domniemanej fabryki.
Na początku XX w. na zachodnim zboczu góry istniała bardzo popularna, skierowana w stronę miasta kawiarnia "Arsenał" (niem. "Blockhaus Caffe"), jednak w 1945 r. wysadzili ją Rosjanie, a drewniane wyposażenie spalili w kuchni polowej. Do dzisiaj zachowały się ruiny fundamentów. W tym czasie na wzgórzu znajdował się nieistniejący obecnie transformator.
Na południowo-wschodnim zboczu wzgórza miało swoją strzelnicę "Bolkowskie Bractwo Kurkowe", do dnia dzisiejszego pozostały tylko ruiny.

</doc>
<doc id="809376" url="https://pl.wikipedia.org/wiki?curid=809376" title="Część składowa">
Część składowa



</doc>
<doc id="809379" url="https://pl.wikipedia.org/wiki?curid=809379" title="Symphoniker Hamburg">
Symphoniker Hamburg

Symphoniker Hamburg (pol. „Orkiestra Symfoniczna Hamburg”, od momentu otwarcia Elbphilharmonie znana także pod nazwą Symphoniker Hamburg - Laeiszhalle Orchester) – orkiestra symfoniczna, założona w 1957 roku w Hamburgu. Od początku istnienia siedzibą orkiestry jest Laeiszhalle. 
Jej pierwszym kierownikiem był Robert Heger. Po nim funkcję tę sprawowali: Gábor Ötvös, Wilfried Boettcher, Heribert Beissel, Carlos Kalmar, Miguel Gómez-Martinez, Yoav Talmi, Andrzej Boreyko i Jeffrey Tate. Od sezonu 2018/2019 orkiestrą kieruje Sylvain Cambreling.
Występowała ona pod batutą takich dyrygentów, jak Charles Mackerras, Christian Thielemann, Peter Ruzicka, Horst Bierkrug, Ralf Weiker i Sebastian Weigle. W ciągu ostatnich lat występowali tacy soliści jak np.: Christian Tetzlaff, Jelizawieta Leonska, Andriej Chotiejew, Frank Peter Zimmermann, Edita Gruberová, Plácido Domingo i Grace Bumbry gościnnie występowali z tą orkiestrą.
Orkiestra Symfoniczna Hamburg wystawia regularnie w sezonie w Hamburskiej Operze Państwowej (Hamburger Staatsoper) około dwudziestu przedstawień operowych i baletowych.
Uzyskała ona bardzo dobrą międzynarodową reputację poprzez wiele występów koncertowych, między innymi we Włoszech, Francji, Hiszpanii, Skandynawii, Polsce i Turcji, nie pomijając Wielkiej Brytanii.
Nagrania z Orkiestrą Symfoniczną Hamburg zostały wydane przez wytwórnie fonograficzne Dabringshaus i Grimm, Edel Classics i Deutsche Grammophon (ECHO Klassik – niemiecka nagroda płytowa).
Od wielu lat orkiestra oferuje też koncerty dla dzieci oraz coroczne koncerty na wolnym powietrzu, odbywające się w Hamburgu na głównym podwórku ratuszowym.

</doc>
<doc id="809383" url="https://pl.wikipedia.org/wiki?curid=809383" title="Słupca (przystanek kolejowy)">
Słupca (przystanek kolejowy)

Słupca - przystanek kolejowy w Słupcy, powiecie słupeckim w województwie wielkopolskim przy linii kolejowej nr 3 łączącej Warszawę Zachodnią z Frankfurtem nad Odrą. Według klasyfikacji PKP ma kategorię dworca lokalnego. Zatrzymują się tu wszystkie pociągi osobowe Regio a także większość pociągów TLK.
W roku 2017 przystanek obsługiwał 300–499 pasażerów na dobę.
Przy przystanku znajduje się budynek dworca kolejowego, który powstał w latach 60 XX wieku. Jest on usytuowany przy ulicy Dworcowej, około 1 km od centrum miasta. Wcześniej na jego miejscu znajdował się mały barak. Podczas przebudowy całej linii E-20 budynek został gruntownie wyremontowany a wcześniejszą stację kolejową przebudowano na przystanek. Wewnątrz budynku znajduje się kasa biletowa oraz dyspozytornia PKS Konin.

</doc>
<doc id="809392" url="https://pl.wikipedia.org/wiki?curid=809392" title="Warcraft 2">
Warcraft 2



</doc>
<doc id="809395" url="https://pl.wikipedia.org/wiki?curid=809395" title="Lobodon carcinophagus">
Lobodon carcinophagus



</doc>
<doc id="809398" url="https://pl.wikipedia.org/wiki?curid=809398" title="I Liceum Ogólnokształcące im. Marii Skłodowskiej-Curie w Ostrzeszowie">
I Liceum Ogólnokształcące im. Marii Skłodowskiej-Curie w Ostrzeszowie

I Liceum Ogólnokształcące im. Marii Skłodowskiej-Curie – najstarsza szkoła ponadpodstawowa w Ostrzeszowie, o tradycjach sięgających 1920.
Znani absolwenci.
Liceum ukończyły m.in. takie osoby jak:

</doc>
<doc id="809404" url="https://pl.wikipedia.org/wiki?curid=809404" title="Brzezi Ostrów">
Brzezi Ostrów

Brzezi Ostrów (niem. "Ostrow-Brosze") - nieoficjalny przysiółek wsi Zajezierze w Polsce położony w województwie pomorskim, w powiecie sztumskim, w gminie Sztum.
W latach 1975–1998 miejscowość należała administracyjnie do województwa elbląskiego.
W latach 1938-1945 niemieckie władze nazistowskie zmieniły nazwę wsi na "Brosenhof".

</doc>
<doc id="809411" url="https://pl.wikipedia.org/wiki?curid=809411" title="Jeff Nordgaard">
Jeff Nordgaard

Jeff Nordgaard (ur. 23 lutego 1973 w Dawson, w Minnesocie) – amerykański koszykarz (niski skrzydłowy) naturalizowany w Polsce i występujący reprezentacji Polski. W sezonie 2008/2009 trener AZS Koszalin.
Mierzący 2 m wzrostu koszykarz jest znany z dobrego rzutu za trzy punkty. Ukończył studia na uniwersytecie w Wisconsin. W 1996 został wybrany w drugiej rundzie draftu (z numerem 53) do NBA przez Milwaukee Bucks. Następny sezon spędził jednak w Europie – grał w Hiszpanii i francuskim Dijon. W sezonie 1997–1998 rozegrał kilkanaście spotkań w Bucks. W następnych latach występował w zespołach niższych lig zawodowych w USA, włoskim Reggio Calabria oraz klubach francuskich.
W polskiej lidze pojawił się w 2001. Przez dwa sezony był graczem Anwilu. Z włocławskim klubem w 2003 zdobył tytuł mistrza Polski. Następny sezon rozegrał w Polonii Warszawa. W sezonie 2004–2005 bez powodzenia próbował swych sił we włoskim Euro Roseto i greckim Olympiakosie Pireus, a rozgrywki zakończył ponownie w Polonii. W latach 2005–2007 był koszykarzem Prokomu, z którym dwukrotnie zdobywał mistrzostwo Polski. W sezonie 2007–2008 i na początku sezonu 2008–2009 bronił barw AZS Koszalin, jednak po rezygnacji Dariusza Szczubiała po 4 meczach, został grającym trenerem tej drużyny.
Polskie obywatelstwo otrzymał w 2003, jednak stałe miejsce w reprezentacji Polski wywalczył sobie dopiero w 2006, za kadencji Andrieja Urlepa. Brał z nią udział w eliminacjach do ME 2007.
Z żoną Alexis mają dwóch synów.

</doc>
<doc id="809412" url="https://pl.wikipedia.org/wiki?curid=809412" title="Slovenia Open">
Slovenia Open

Slovenia Open – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach twardych w Portorožu w latach 2005–2010 oraz ponownie od 2021 roku.

</doc>
<doc id="809414" url="https://pl.wikipedia.org/wiki?curid=809414" title="Lipka (Zajezierze)">
Lipka (Zajezierze)

Lipka (dawniej: niem. "Lindenkrug") – nieoficjalny przysiółek wsi Zajezierze w Polsce położona w województwie pomorskim, w powiecie sztumskim, w gminie Sztum.
W latach 1975–1998 miejscowość należała administracyjnie do województwa elbląskiego.

</doc>
<doc id="809430" url="https://pl.wikipedia.org/wiki?curid=809430" title="Korea Open">
Korea Open

Korea Open – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach twardych w południowokoreańskim Seulu od 2004 roku.

</doc>
<doc id="809435" url="https://pl.wikipedia.org/wiki?curid=809435" title="Diana DeGette">
Diana DeGette

Diana Louise DeGette (ur. 29 lipca 1957) – amerykańska polityczka, działaczka Partii Demokratycznej, która od 1997 reprezentuje w Izbie Reprezentantów 1. okręg stanu Kolorado (w tym Denver).
DeGette jest obecnie pierwszym zastępcą whipa (wicelidera i prefekta dyscyplinarnego) większości w Izbie, co sytuuje ją w ścisłym kierownictwie politycznym tego ciała i czyni jedną z najwyżej postawionych i najbardziej wpływowych kobiet w amerykańskiej polityce.
Aczkolwiek urodziła się na Tachikawa w Japonii (gdzie jej ojciec służył w wojsku), pochodzi z rodziny osiadłej od czterech pokoleń w Kolorado. Z wyróżnieniem ukończyła Colorado College w 1979, a następnie zdobyła tytuł doktora praw na New York University (1982).
Po studiach powróciła do Denver, gdzie była bardzo skutecznym prawnikiem, specjalizującym w dziedzinie praw obywatelskich i zatrudnienia.
W 1992 została wybrana do Izby Reprezentantów stanu Kolorado. Uzyskała reelekcję w 1994, jednocześnie zostając zastępczynią lidera mniejszości w izbie niższej legislatury. Na tym etapie kariery zasłynęła przede wszystkim jako autorka ustawy gwarantującej kobietom w Kolorado dostęp bez ograniczeń do klinik aborcyjnych i innych zakładów medycznych. Owa ustawa, zwana "Bubble Bill", została potwierdzona przez Sąd Najwyższy w 2000.
Kiedy znana kongresmanka Pat Schroeder, od 1973 reprezentująca 1. okręg w federalnej Izbie Reprezentantów, postanowiła nie ubiegać się o czternastą kadencję w 1996, DeGette zgłosiła swoją kandydaturę. W prawyborach pokonała byłego członka rady miejskiej Denver, Tima Sandosa, popieranego przez burmistrza Wellingtona Webba (uzyskała 55%). Bez większego trudu wygrała właściwe wybory (głosuje on na demokratów nieprzerwanie, z wyjątkiem trzech razy, od 1933). Wybierana ponownie w 1998, 2000, 2002, 2004 i 2006 (za ostatnim razem bez kontrkandydata republikańskiego, zgarniając 76%).
Jest członkonią komisji energii i handlu (jako jedyny przedstawiciel Kolorado). Jest także członkinią i współprzewowniczącą "Congressional Diabetes Caucus" (sprawy diabetyków) i "Pro-Choice Caucus" (na rzecz prawa do przerywania ciąży).
Po zwycięstwie demokratów w wyborach kongresowych w 2006 uważano ją za możliwą kandydatkę na nowego whipa większości, ale nie ubiegała się o to stanowisko, które przypadło Jimowi Clyburnowi.
Jest najbardziej znana jako współautorka DeGette-Castle bill (wspólnie z republikaninem Mikiem Castle'em z Delaware), która znosiła ograniczenia w finansowaniach badań nad komórkami macierzystymi w celach leczniczych, wprowadzone przez prezydenta George’a W. Busha. Ustawa została uchwalona przez Izbę i Senat, także głosami wielu republikanów, którzy wtedy byli w większości, ale nie weszła w życie z powodu weta prezydenta (jedynego, jakie do tej pory założył). Obecnie DeGette przewodzi pracom nad nową, która ma większe szanse wobec większości demokratów i poparciu części republikanów.
DeGette jest także współautorką ustawy, która przyznawałaby stolicy kraju, Waszyngtonowi, prawo do posiadania głosującego reprezentanta w Kongresie.
Zamężna z Linem Lipinskym, także prawnikiem, w którym ma dwie córki. Jest pochodzenia irlandzkiego i wschodnioeuropejskiego.

</doc>
<doc id="809439" url="https://pl.wikipedia.org/wiki?curid=809439" title="Chris O’Donnell">
Chris O’Donnell

Chris O’Donnell, właśc. Christopher Eugene O’Donnell (ur. 26 czerwca 1970 w Winnetka) – amerykański aktor i producent filmowy i telewizyjny, model. Odtwórca roli agenta specjalnego Griszy Aleksandrowicza Nikołajewa „G.” Callena w serialu kryminalnym CBS "Agenci NCIS" ("NCIS", 2009) i spin-off "" ("NCIS: Los Angeles", 2009–). 
Nominowany do Złotego Globu dla najlepszego aktora drugoplanowego za przełomową rolę Charliego Simmsa w dramacie Martina Bresta "Zapach kobiety" ("Scent of a Woman", 1992), został uznany za kolejnego „złotego chłopca” Hollywood po występie u boku Ala Pacino.
W 2015 otrzymał własną gwiazdę w Alei Gwiazd w Los Angeles znajdującą się przy 6681 Hollywood Boulevard.
Życiorys.
Wczesne lata.
Urodził się w Winnetka w Illinois w rodzinie rzymskokatolickiej jako najmłodsze z siedmiorga dzieci Julie Ann (z domu Rohs von Brecht) i Williama Charlesa O’Donnella. Jego rodzina była pochodzenia niemieckiego i irlandzkiego. Dorastał w Northfield z czterema siostrami i dwójką braci.
Początki kariery.
W latach 1983–1986 dorabiał jako model, pojawiał się w kilku reklamach i serialu ABC "Jack i Mike" ("Jack and Mike", 1986) z Shelley Hack. W 1988 ukończył szkołę średnią Loyola Academy w Willmette, a następnie college w Bostonie na kierunku marketingu. Studiował na Uniwersytecie Kalifornijskim w Los Angeles.
Rozwój kariery.
Po występie w reklamie sieci McDonald’s, gdzie obsługiwał Michaela Jordana, zadebiutował w dramacie obyczajowym "Mężczyźni nie odchodzą" ("Men Don’t Leave", 1990) jako czternastoletni, dorastający syn wdowy (w tej roli Jessica Lange) po tragicznie zmarłym ukochanym mężu Johnie i ojcu. Kiedy był na studiach, Barbra Streisand zaproponowała mu rolę syna w filmie "Książę przypływów", którą jednak ostatecznie zagrał Jason Gould. Następnie został zaangażowany do dwóch udanych dramatów – "Smażone zielone pomidory" ("Fried Green Tomatoes", 1991) oraz "Więzy przyjaźni" ("School Ties", 1992) o antysemityzmie w elitarnej szkole amerykańskiej z udziałem Brendana Frasera, Matta Damona i Bena Afflecka.
Za ekranową kreację ucznia, opiekuna i towarzysza niewidomego emerytowanego oficera armii USA (Al Pacino) w filmie "Zapach kobiety" ("Scent of a Woman", 1992) otrzymał nagrodę chicagowskich krytyków dla najbardziej obiecującego aktora i nominację do nagrody Złotego Globu. Znalazł się na liście Obiecujących Nowych Aktorów 1992 wydania 44 "Ekranowego świata Johna Willisa". Jednak rola młodego D’Artagnana w jego interpretacji w jeszcze jednej ekranizacji powieści Aleksandra Dumasa "Trzej muszkieterowie" ("The Three Musketeers", 1993), choć uhonorowana nowojorską nagrodą dla najlepszej ekranowej postaci książkowej i nagrodą Złotego Jabłka, doczekała się złych recenzji i nominacji do antynagrody Złotej Maliny dla najgorszego aktora drugoplanowego.
W dramacie obyczajowym "Błękit nieba" ("Blue Sky", 1994) pojawił się jako sympatyczny chłopiec z sąsiedztwa. W 1994 roku odebrał nagrodę ShoWest Convention w Las Vegas, w stanie Nevada.
Po sukcesie filmu "W kręgu przyjaciół" ("Circle of Friends", 1995) mógł liczyć na rolę młodego zbuntowanego akrobaty cyrkowego Richarda Dicka Graysona/Robina, pragnącego pomścić śmierć swoich rodziców i brata, którzy zginęli z ręki Dwóch-Twarzy w widowiskowym hicie fantasy "Batman Forever" (1995) z Valem Kilmerem w roli tytułowej. O tę rolę bowiem walczyli m.in. Leonardo DiCaprio, Matt Damon, Christian Bale, Jude Law, Ewan McGregor, Corey Haim, Corey Feldman, Toby Stephens i Scott Speedman. Lecz sequel ekranizacji komiksu o przygodach człowieka-nietoperza "Batman i Robin" ("Batman &amp; Robin", 1997) z udziałem George’a Clooneya jako tytułowego Batmana, poniósł klęskę, a rola Robina, choć przyniosła O’Donnellowi nagrodę Blockbuster Entertainment, zdobyła nominację do Złotej Maliny dla najgorszego aktora drugoplanowego i najgorszego ekranowego duetu.
Zagrał potem w komedii Roberta Altmana "Kto zabił ciotkę Cookie?" ("Cookie’s Fortune", 1999) oraz hollywoodzkich produkcjach, takich jak "Kawaler" ("The Bachelor", 1999), "Granice wytrzymałości" ("Vertical Limit", 2000) i "Kinsey" (2004).
W 2002 debiutował na Broadwayu jako David Beeves w sztuce Arthura Millera "The Man Who Had All the Luck" z Samanthą Mathis, Richardem Riehle i Samem Robardsem.
Na małym ekranie wystąpił w roli wegetariańskiego doktora Finna Dandridge’a w serialu ABC "Chirurdzy" ("Grey’s Anatomy", 2006). Popularność wśród telewidzów zyskał jako agent specjalny G. Callen w serialu "Agenci NCIS" ("NCIS") i spin-off "" ("NCIS: Los Angeles").
Był na okładce „TV Guide”, „Redbook”, „Michigan Avenue”, „US”, „Entertainment Weekly” i „Men’s Fitness”.
Życie prywatne.
W 1997 poślubił nauczycielkę szkoły podstawowej Caroline Fentress. Mają dwie córki Lily Ann (ur. 1999) i Maeve Frances (ur. 2007) oraz trzech synów – Christophera Eugene’a Jr. (ur. 2000), Charlesa McHugh (ur. 2003) i Finleya (ur. 2006). Zamieszkali w Chicago.

</doc>
<doc id="809440" url="https://pl.wikipedia.org/wiki?curid=809440" title="Stoke City F.C.">
Stoke City F.C.

Stoke City Football Club (wym. ; do 1928 roku znany jako Stoke Football Club) – klub piłkarski z miasta Stoke-on-Trent w środkowo-zachodniej Anglii. Został założony w 1863 roku, a w 1925 roku zmienił nazwę na Stoke City. Powstał jako drugi klub piłkarski na świecie, zaraz po Notts County. Przydomkiem klubu jest "The Potters", co w tłumaczeniu na język polski oznacza "Garncarze".
Historia.
Początki.
Stoke City F.C. został założony w 1863 roku i jest najstarszym klubem w Premier League, a zarazem czwartym najstarszym z istniejących zespołem piłkarskim na świecie, po Sheffield, Hallam i Notts County. Stoke gra na stadionie Britannia Stadium, który miał 28 384 miejsc siedzących. Po segregacji miejsca zredukowane zostały do 27 598. Stadion został otwarty w 1997, przed tą datą Stoke grał na Victoria Ground, który został ich stadionem od 1878 roku. Przydomek klubu – "The Potters (Garncarze)" wziął się od przemysłu ceramicznego, znajdującego się w mieście. Ich strój, którym grają u siebie ma biało-czerwone paski na koszulce z białymi spodenkami i białymi getrami.
Późniejszy okres.
Najsłynniejszym zawodnikiem w historii klubu był sir Stanley Matthews.
Stoke City uważane jest za drugi najstarszy klub angielski w piłce nożnej, założony w 1863 roku pod nazwą Stoke Ramblers, kiedy uczniowie Charterhouse School założyli klub piłkarski, podczas gdy pracowali w North Staffordshire Railway w Stoke-on-Trent. Pierwszy udokumentowany mecz został rozegrany pięć lat później, w październiku 1868 r., przed 15 maja w Cricket Club Victoria Ground. Henry Almond, założyciel klubu był także kapitanem i zdobył pierwszego gola w historii klubu. W tym okresie grali w Victoria Cricket Ground, jednak przeszli do pobliskiej ziemi w Sweetings Field w 1875 roku, aby sprostać wymaganiom większej liczby kibiców.
W 1878 roku klub połączył się ze Stoke Victoria Cricket Club i powstał Stoke Football Club. Przenieśli się z poprzedniego miejsca, Sweetings Field, na ziemię Athletic Club, który wkrótce stał się znany jako Victoria Ground. To było w tym czasie, kiedy klub przyjął ich tradycyjny czerwono-biały strój w paski. W sierpniu 1885 roku klub przeszedł na zawodowstwo.
Stoke był jednym z dwunastu członków założycieli The Football League, gdy został wprowadzony w 1888 roku. klub walczył w pierwszych dwóch sezonach 1888/89 i 1889/90. W 1914 roku, gdy rozpoczęła się I wojna światowa, rozgrywki zostały zawieszone na cztery lata, aż w końcu wznowione w sierpniu 1919 roku.
W 1925 roku Stoke-on-Trent został przyznany "status miasta ", co doprowadziło do zmiany nazwy klubu na Stoke City FC w 1928 roku.
W 1930 roku zadebiutował w klubie jeden z najsławniejszych piłkarzy Stanley Matthews. Matthews, który dorastał w Hanley, był praktykantem w klubie, po raz pierwszy wystąpił w marcu 1932 r., w meczu przeciwko Bury, w wieku 17 lat. Do końca dekady Matthews wykazał się jako reprezentant Anglii i jako jeden z najlepszych piłkarzy swojego pokolenia. Stoke osiągnął awans z 2. dywizji- jako mistrzowie – Matthews wystąpił jednak tylko w piętnastu meczach w tym sezonie.
W 1934 r. średnia frekwencja kibiców na meczach wzrosła do ponad 23 000, co z kolei pozwoliło menadżerowi Tomowi Mather zwiększyć fundusze na transfery. To właśnie w tym okresie zanotowano największą wygraną Stoke w lidze, 10:3 zwycięstwo nad West Bromwich Albion w lutym 1937 roku. W kwietniu tego roku klub osiągnął swój rekord ligi jeśli chodzi o liczbę kibiców na meczu – 51 373 na Arsenal. 33 gole Freddiego Steele’a w lidze w sezonie 1936–37 pozostają rekordem klubu.
W dniu 9 marca 1946 roku doszło do tragedii, w której zmarło 33 osoby, a 520 fanów zostało rannych, podczas meczu FA Cup z Boltonem. W sezonie 1952/53 Stoke spadło do drugiego poziomu rozgrywek. Bob McGory zrezygnował z funkcji trenera po 17 latach. Jego następcą został Frank Taylor, który ponownie chciał wprowadzić drużynę do pierwszej ligi. Po siedmiu meczach bez zwycięstwa Taylor został zwolniony.
W czerwcu 1960 roku drużynę objął Tony Waddington. Nowy trener poprowadził klub na szczyt angielskich boisk.
Pod jego wodzą klub zdobył w 1972 Puchar Ligi, pokonując w finale Chelsea 2:1.
W marcu 1977 roku po porażce z Leicester City Waddington opuścił drużynę.
W roku 1977 Stoke spadło z najwyższej klasy rozgrywkowej, jednak po roku przerwy zespół ponownie uzyskał awans.
W sezonie 1984/85 klub przez cały sezon odniósł zaledwie trzy ligowe zwycięstwa.
Klub zdobył Puchar League Trophy dwukrotnie, najpierw w 1992, a następnie w 2000 roku.
Powrót do czołówki.
W ostatnim dniu sezonu 2007-2008 Stoke wywalczyło ponowny awans do Premier League, zajmując drugie miejsce w Championship. Po powrocie do najwyższej klasy rozgrywkowej "The Potters" zajęli 12. miejsce w ligowej tabeli, z dorobkiem 45 punktów. W kolejnym sezonie klub po raz pierwszy od 1972 roku awansował do ćwierćfinału Pucharu Anglii, pokonując min: Arsenal i Manchester City. Zwycięstwo 3-0 nad West Bromwich Albion podczas kampanii 2010-2011 było najwyższą wygraną klubu w historii Premier League. Pod wodzą Pulisa klub zagrał w finale Pucharu Anglii, jednak tam ulegli Manchesterowi City 1-0. Finał pozwolił klubowi na awans do rundy kwalifikacyjnej Ligi Europejskiej w następnym sezonie. 23 maja 2013 roku Pulis za porozumieniem stron opuścił Stoke, a jego następcą został Mark Hughes. Nowy trener odmienił grę drużyny i poprowadził ją do najwyższej lokaty "The Potters" w Premier League, bowiem zajęli oni 9. miejsce w sezonie 2013/14. W sezonie 2014/15 ponownie zajęli tą samą lokatę, z dorobkiem 54 punktów. Warto dodać, że "The Potters" odnieśli kilka zwycięstw z drużynami z czołówki. Latem 2015 roku klub wydał sporo pieniędzy na transfery. W tym czasie kontrakt z zespołem podpisał Xherdan Shaqiri, który kosztował 12 mln funtów, Joselu, czy zakupiony w styczniu Giannelli Imbula, za którego zapłacono rekordową sumę – około 20 mln funtów.
Stadiony.
W 1875 roku Stoke przeniósł się na Sweetings Field. W styczniu 1878 roku klub przeniósł się na Stoke Victoria Ground. Pierwszy mecz na nowym stadionie rozegrano 28 marca 1878 roku z Talke Rangers. Wówczas mecz oglądało 2500 fanów. Do 1935 roku na stadionie mogło przebywać 50 000 widzów. 29 marca 1937 roku podczas meczu ligowego z Arsenalem odnotowano ponad 51 000 widzów na stadionie. W 1956 r. zostały zainstalowane reflektory. W 1997 r. klub opuścił Victoria Ground po 119 latach i przeniósł się na nowy obiekt Britannia Stadium. W 2002 roku odnotowano rekordową frekwencję podczas meczu FA Cup z Evertonem.
Kibice i rywale.
Klub ma wiele fanów w Stoke-on-Trent. Stoke w przeszłości miało problemy z chuligaństwem, a zwłaszcza w latach 70, 80, 90 i na początku XXI wieku. W 2003 roku BBC opisało fanów Stoke jako jedną z najbardziej aktywnych i chuligańskich firm w Anglii. Kibice Stoke są uważani za jednych z najbardziej wspierających swoją drużynę w Anglii. Klub z szacunku do swoich fanów zaoferował bezpłatne przejazdy autobusem na każdy mecz ligowy w sezonie 2013-14 i 2014-15. Oficjalnym hymnem jest piosenka "Będziemy z wami", która została odśpiewana po raz pierwszy w 1972 roku po triumfie w Pucharze Ligi Angielskiej.
Stoke rywalizuje z West Bromwich Albion i Wolverhampton Wanderers. Lokalnym rywalem jest drużyna Port Vale, z siedzibą w obszarze Burslem w Stoke-on-Trent. Stoke w tych meczach triumfowało 19 razy, a ekipa Port Vale piętnastokrotnie odnosiła zwycięstwo.
Stroje i herb.
Stroje.
Tradycyjnie Stoke swoje mecze rozgrywa w koszulkach w czerwono-białe pasy. Spodenki i getry w całości są koloru białego. Od 1891 do 1908 roku klub używał różnych wzorów i kolorów, kiedy to od 1908 roku na stałe zagościł kolor biały i czerwony.
Herb.
W przeszłości Stoke kilkakrotnie zmieniało herb. Na początku na koszulkach widniała sama litera „S”, która oznaczała nazwę klubu. W 2001 roku wprowadzono obecną wersję herbu, na którym widnieje przydomek zespołu, oraz data założenia klubu. W sezonie 2012/13 w ramach 150-lecia klubu na koszulkach pojawiła się wersja zmodernizowana herbu na którym pojawiła się widniała liczba 150, a pod spodem napis „Vis Unita Fortior”.
Maskotka.
Pottermus jest maskotką drużyny Stoke City, która występuje na każdym meczu ligowym, na Britannia Stadium. Maskotka ta wzięła udział latem 2007 roku w Football Furlong Mascot Race – wyścigu maskotek i go zwyciężyła. Pottermus ma swoją żeńską odpowiedniczkę – Pottermiss, która pojawia się na ważniejszych meczach (w Premiership coraz częściej).

</doc>
<doc id="809453" url="https://pl.wikipedia.org/wiki?curid=809453" title="C-130">
C-130



</doc>
<doc id="809454" url="https://pl.wikipedia.org/wiki?curid=809454" title="Samorząd terytorialny w II Rzeczypospolitej">
Samorząd terytorialny w II Rzeczypospolitej

Samorząd terytorialny w II Rzeczypospolitej wprowadzany był stopniowo, z powodu różnic konstrukcji administracyjnych poszczególnych państw zaborczych. Konstytucja marcowa wprowadzała zasadę szerokiego samorządu, która nie została jednak w pełni zrealizowana. Po przewrocie majowym stopniowo ograniczano samodzielność samorządu, czego wyrazem stała się najpierw tzw. ustawa „scaleniowa” z 1933 roku, a potem przepisy konstytucji kwietniowej.
Samorząd terytorialny w okresie porozbiorowym.
Przed I wojną światową samorząd terytorialny nie występował w zaborze rosyjskim – Królestwie Polskim. Wyjątkiem był samorząd wiejski (wprowadzony w 1864 r. – skutek powstania styczniowego). Istniały tam gminy zbiorowe – obejmujące po kilka wsi, z których każda była gromadą (jednostką pomocniczą) z samorządem gromadzkim. Królestwo Polskie, w przeciwieństwie do innych ziem Imperium Rosyjskiego nie zostało objęte reformami rosyjskimi, wprowadzającymi ziemstwa gubernialne i powiatowe oraz samorząd miejski. Ten ostatni wprowadzono dopiero podczas okupacji austro-niemieckiej Królestwa.
Zabór pruski (b. Królestwo Prus) – trzy szczeble samorządu: gmina (jednowioskowa), powiat, prowincja (np. Prusy Zachodnie). W gminie równorzędne istniały rada miejska i magistrat (zawodowi członkowie magistratu, wybierani na podwójną kadencję). W powiecie występował "Landrat" (starosta) będący jednocześnie organem administracji rządowej i przewodniczącym organu wykonawczego. W prowincjach Sejm Prowincjonalny (odrębny od administracji rządowej) z przewodniczącym (marszałkiem) na czele oraz dyrektor (starosta krajowy).
Zabór austriacki (b. Austro-Węgry) – autonomia krajów koronnych (np. Galicja, Śląsk Cieszyński). W każdym kraju koronnym działał Sejm Krajowy (wydawał ustawy w „sprawach krajowych”), który wybierał Wydział Krajowy – organ wykonawczy i nadzorczy samorządu. Samorząd gminny miał różny ustrój w różnych krajach koronnych. W Galicji brak rozróżnienia gmin wiejskich i miejskich. W gminach galicyjskich działały: rada gminna (na Śląsku Cieszyńskim – wydział), naczelnik gminy i „kolegium zwierzchności gminnej” (na Śląsku Cieszyńskim – przełożeństwo lub rada). W powiatach galicyjskich (na Śląsku w ogóle brak powiatów): wydział powiatowy z przewodniczącym, starosta powiatowy – przedstawiciel władzy centralnej.
Samorząd terytorialny w II RP.
Początkowo kontynuacja prawa zaborczego, potem stopniowe ujednolicenie (zasada rozszerzania na cały kraj uprawnień przyjmowanych dla ziem byłego KP). Problemem było nie to czy, ale jaki powinien być samorząd. M.in. egzotyczna koncepcja Józefa Buzka – ponad 70 ziem federacyjnych; Stanisław Wojciechowski – samorząd tylko na poziomie powiatowym i gminnym; Mieczysław Niedziałkowski – samorząd uspołeczniony (koncepcja PPS). Wszystkie propozycje propagowały dekoncentrację władzy, także decentralizację terytorialną (województwo, powiat i gmina), również zespolenie administracji – administracja ogólna i specjalna miała być na pewnych szczeblach zespolona z administracją rządową pod kierownictwem wojewody lub starosty.
Administracja specjalna – niezespolona, np. administracja wojskowa, kolejowa, pocztowo-telegraficzna, urzędy ziemskie. Administracja religijna była zespolona. Starosta i wojewoda wykonywali także administrację ogólną. Urzędami administracji rządowej – urząd wojewódzki (zespół urzędników wykonujących zadania urzędu), rada wojewódzka (organ opiniodawczy, delegowani do niego przedstawiciele samorządów gospodarczych, kierownicy działów z urzędu wojewódzkiego). Były to organy administracji rządowej (wówczas państwowej). Wojewoda mianowany był przez Naczelnika Państwa, a potem przez prezydenta na wniosek ministra spraw wewnętrznych. Starosta był przedstawicielem administracji ogólnej i organem zespalającym. Miał enumeratywnie wyliczone kompetencje, np. starości przygraniczni mieli dbać o integrację terenów państwa. Dodatkowo m.in. uprawnienia aprowizacyjne, dotyczące rybołówstwa itd. Powielali w sumie uprawnienia wojewody na terenie województwa. Starosta mianowany był przez ministra spraw wewnętrznych.
Przełom 1918 i 1919 roku – dekrety wprowadzające demokratyczny samorząd gminny i powiatowy na terenie byłego Królestwa Polskiego (rady miejskie i gminne, sejmiki powiatowe – te ostatnie z wyborów pośrednich wybierane przez członków tych pierwszych). 1919 rok – dekret Naczelnika Państwa dotyczący wybierania przedstawicieli gmin. Uznano, iż wszyscy obywatele polscy, zamieszkujący na terenie gminy wiejskiej od przynajmniej 6 miesięcy, mogą brać udział w zgromadzeniu wiejskim, które wybierało wójta. Był on jedynym organem wykonawczym wybieralnym (musiał umieć pisać, czytać i liczyć oraz mieć ukończone 21 lat). Miał on do pomocy dwóch ławników, których wybierali sami chłopi. Przed 1918 rokiem był też sołtys, który był przedstawicielem administracji lokalnej (zbierał podatki, zajmował się danymi osobowymi). W powiatach rady powiatowe, których członkowie delegowani ze zgromadzeń gminnych. Organ wykonawczy – starosta, istniał także wydział (magistrat; zbiór urzędników, wykonywał kompetencje starosty jako przedstawiciela administracji rządowej i lokalnej). Dwa rodzaje zadań:
Samorząd był hierarchiczny – gmina podlegała powiatowi.
W II Rzeczypospolitej było 16 województw. Do rady wojewódzkiej członkowie delegowani byli z rad powiatowych i miejskich na terenach byłego zaboru pruskiego – tam funkcjonowały jeszcze przepisy niemieckie. Od 1919 roku Warszawa spełnia funkcje powiatu i województwa. W 1928 r. podział na dzielnice stanowiące powiaty grodzkie, na ich czele starości podlegli prezydentowi miasta.
Województwo śląskie.
W 1920 roku zostało utworzone województwo śląskie, składające się z dwóch części: cieszyńskiej (przyznanej Polsce części Śląska Cieszyńskiego) i górnośląskiej (przyznanej Polsce części pruskiej prowincji Śląsk). 15 lipca 1920 roku – statut organiczny województwa śląskiego. Organami województwa śląskiego były: Sejm Śląski (48 posłów) z kompetencjami m.in. podziału administracyjnego województwa, rada wojewódzka (organ wykonawczy, 5 osób), na czele której wojewoda (mianowany przez Naczelnika Państwa, a potem Prezydenta RP). Członkowie rady wojewódzkiej wybierani przez Sejm Śląski. Dodatkowo Skarb Śląski, niezależny od Skarbu Państwa.
Konstytucja marcowa.
1921 rok – Konstytucja marcowa: "„Rzeczpospolita Polska, opierając swój ustrój na zasadzie szerokiego samorządu terytorialnego, przekaże przedstawicielstwom samorządu właściwy zakres ustawodawstwa, zwłaszcza z dziedziny administracji, kultury i gospodarstwa.”" W 1922 roku – ustawa o zasadach powszechnego samorządu wojewódzkiego (ustawa „eksportowa”, miała zapewnić przychylność państw Ententy, tyczyła się bowiem województw wschodnich). Faktycznie samorząd wojewódzki funkcjonował w trzech województwach byłego zaboru pruskiego. Od 1926 roku miało miejsce stopniowe ograniczanie zakresu samodzielności samorządu, 1928 rok – wprowadzenie zasady domniemania kompetencji na rzecz administracji rządowej, a nie samorządu.
Pierwsze wybory samorządowe kończyły się wyborem na 3 lata. Jednak 30 marca 1922 roku – ustawa o przedłużeniu kadencji do czasu uchwalenia zasadniczej ustawy samorządowej. Dopiero w 1928 roku pojawiają się uregulowania dotyczące zasad wyborczych i kwestii obywatelstwa oraz ewidencji ludności – różnie regulowane w różnych zaborach. Prawo wyborcze na terenach wszystkich zaborów zależało od obywatelstwa, ale różny domicyl (Austria – 10 lat, Prusy i Rosja – 6 miesięcy, na terenie Krakowa – 10 miesięcy). Wszędzie (prócz Wileńszczyzny) konieczność posiadania obywatelstwa, a w zaborze austriackim i Królestwie Polskim – konieczność wysławiania się i pisania po polsku. Prawo bierne wyborcze – 24 lata. Od 1928 roku – podwyższenie do 30 lat biernego i do 24 czynnego. Wybory równe, tajne, bezpośrednie i powszechne. Wprowadzenie domicylu 1 rok lub konieczność posiadania nieruchomości na terenie gminy. Wojskowy w służbie czynnej, nie zawodowy, nie mógł głosować, także ubezwłasnowolnieni wyrokiem sądu, ci w stosunku do których toczyło się postępowanie karne (od momentu doręczenia aktu oskarżenia). Wojskowi zawodowi mogli głosować, jak również członkowie ich rodzin (wyjątek od zasady domicylu). W ustawie z 1928 roku uregulowana została kwestia wyborów uzupełniających – z urzędu, gdy przynajmniej 30% opróżnionych miejsc w organie, chyba że niemożność zarządzenia wyborów, wówczas zarząd komisaryczny.
Samorządowa ustawa „scaleniowa”.
23 marca 1933 roku – Ustawa o częściowej zmianie ustroju samorządu terytorialnego – „ustawa scaleniowa” (poza województwem śląskim, nie objęła też samorządu wojewódzkiego, który funkcjonował tylko na terenie trzech województw „pruskich”). Postanowienia ustawy:
Zgodnie z ustaleniami ustawy scaleniowej, nadzór nad działalnością jednostek samorządu miał charakter dwojaki – samorządowy (sprawowany przez przełożonego gminy) i administracyjny (sprawowany przez ministra, wojewodę, komisje rewizyjne i izby obrachunkowe).
Spod postanowień ustawy scaleniowej wyjęta Warszawa. 1934 rok – ustawa warszawska wprowadzająca podział na powiaty, Zarząd Miejski (prezydent i 5 wiceprezydentów – wybieranych przez prezydenta), Rada Miejska (100 osób). W tym samym roku – rozwiązanie przez rząd Rady Miejskiej (pretekstem zła gospodarka finansowa) i powołanie organów komisarycznych: Tymczasowego Zarządu Miejskiego i (doradczej) Tymczasowej Rady Miejskiej. 1938 rok – Ustawa o samorządzie gminnym miasta stołecznego Warszawy; wybory do Rady Miejskiej, ale nie była ona w stanie wyłonić zarządu, stąd do września 1939 roku Zarząd Komisaryczny ze Stefanem Starzyńskim na czele. W Warszawie pełny dualizm administracyjny – obok prezydenta miasta, także Komisarz Rządu dla miasta stołecznego Warszawy (w latach 1926–1939 Władysław Jaroszewicz), któremu podlegali starostowie grodzcy.
Konstytucja kwietniowa.
1935 rok – Konstytucja kwietniowa: brak zasady szerokiego samorządu czy autonomii województw. Samorząd terytorialny uznany za szczególną część administracji państwowej. Art. 75 ust. 3 i 4 – możliwość wprowadzenia przez państwo obligatoryjnych związków samorządowych.

</doc>
<doc id="809456" url="https://pl.wikipedia.org/wiki?curid=809456" title="Wodzisławskie Państwo Stanowe">
Wodzisławskie Państwo Stanowe

Wodzisławskie Państwo Stanowe (z łac. "Status Minor Vladislaviensis") – kształtujące się od 1483 r. po bezpotomnej śmierci Jana IV Karniowskiego oraz walkach o "ziemię wodzisławską" pomiędzy Janem V Raciborskim a Maciejem Korwinem. Stolicą państwa był Wodzisław, a siedzibą panów stanowych zamek wodzisławski.
Geneza państwa sięga XIV w., kiedy to możemy mówić o uformowaniu się w Wodzisławiu znacznego ośrodka administracyjnego, a najprawdopodobniej niewielkiego efemerycznego księstwa rządzonego przez Annę czerską i Konstancję wodzisławską. Wydzielony wtedy obszar z południowo-wschodniej części Księstwa raciborskiego określany jest mianem ziemi wodzisławskiej. 
W 1456 r. dochodzi do powstania Księstwa karniowsko-wodzisławskiego, które Jan IV otrzymał od swego ojca. Następnie w latach 1474-1502 istniało Księstwo wodzisławskie, którym po utracie Karniowa, rządził Jan IV. Zmarł on w Wodzisławiu w 1483 r. Przez kolejne lata o losach pozostawionego przez wasala Księstwa Wodzisławskiego decydował król Czech.
Ostatecznie Władysław Jagiellończyk zdecydował w 1502 r. o przekazaniu Księstwa wodzisławskiego Jerzemu Salenbergowi, tworząc z Księstwa wodzisławskiego państwo stanowe, a Salenberga mianował pierwszym panem stanowym. Do roku 1526 Wodzisławskie Państwo Stanowe pozostawało pod zwierzchnią władzą królów czeskich, potem od 1526 do 1742 roku jako część Monarchii Habsburgów, a po wojnach śląskich weszło w skład Królestwa Prus i było jego częścią aż do 1809 roku. Zachowało ono odrębność administracyjną do początków XIX wieku.
Oprócz samego Wodzisławia początkowo w skład wchodziło 10 okolicznych wsi: Czyżowice, Turza Mała (Turzyczka), Wielka Turza, Skrzyszów, Krostoszowice, Karkoszka, Podbucze, Marusze, Radlin z Obszarami i Głożynami, a ponadto 11 folwarków liczących 8000 morgów ziemi uprawnej, 1600 morgów 4000 morgów lasów.
Do państwa wodzisławskiego należały również m.in. Jedłownik, Kokoszyce, Marklowice, Połomia, Gogołowa, Gołkowice, Godów, Uchylsko, Gorzyczki, Mszana oraz tereny m.in. wokół dzisiejszego miasta Jastrzębie-Zdrój: Jastrzębie Górne i Dolne wraz z Bożą Górą, Moszczenica z Szotkowicami, Skrzeczkowice i Ruptawa z Ruptawcem i Cisówką.
Tym samym z czasem doszło do utrwalenia terminu ziemi wodzisławskiej. W okresie istnienia tego państwa Wodzisław posiadał status miasta prywatnego. Wiele cennych informacji o dziejach wodzisławskiego państwa przekazał nam w swej kronice Franz Ignatz Henke.

</doc>
<doc id="809463" url="https://pl.wikipedia.org/wiki?curid=809463" title="Włodzimierz Lechowicz">
Włodzimierz Lechowicz

Włodzimierz Lechowicz (ur. 16 stycznia 1911 w Szczucinie, zm. 26 listopada 1986 w Warszawie) – polski dziennikarz, ekonomista, dyplomata i polityk Stronnictwa Demokratycznego, pułkownik ludowego Wojska Polskiego. Poseł na Sejm Ustawodawczy oraz na Sejm PRL II, III, IV i V kadencji, minister aprowizacji i handlu oraz minister aprowizacji (1947–1948), przewodniczący Komitetu Drobnej Wytwórczości (1961–1970). Od 1933 związany z Komunistyczną Partią Polski i wywiadem sowieckim (Razwiedupr/GRU).
Życiorys.
Po ukończeniu w 1928 gimnazjum w Tarnowie podjął studia polonistyczne na Wydziale Humanistycznym Uniwersytetu Warszawskiego. Ukończył szkołę podchorążych rezerwy piechoty. W 1933 z inicjatywy i za pośrednictwem Alfreda Jaroszewicza nawiązał kontakt z Komunistyczną Partią Polski i wywiadem sowieckim. Od 1933 pracownik Samodzielnego Referatu Informacyjnego przy Dowództwie Okręgu Korpusu Nr I w Warszawie. Od końca 1937 kierownik referatu narodowościowo-politycznego zajmującego się m.in. zwalczaniem działalności komunistycznej w wojsku. W latach 1929–1939 działał w ruchu związkowym pracowników umysłowych. Był sekretarzem Stowarzyszenia Urzędników Państwowych i członkiem Prezydium Centralnej Komisji Porozumiewawczej Związków Pracowniczych. Redaktor pisma związkowego „Życie urzędnicze”. Brał udział w tworzeniu Klubów Demokratycznych, a potem Stronnictwa Demokratycznego. Do wybuchu wojny utrzymywał kontakt konspiracyjny z grupą KPP, w której skład wchodzili: Bogusław Henryk Buczyński, Samuel Fogelson, Alfred Jaroszewicz, Stanisław Nienałtowski i Ludwik Ferszt. 
Po agresji III Rzeszy na Polskę znalazł się w Wilnie, które po agresji ZSRR na Polskę i ponad miesięcznej okupacji przez Armię Czerwoną zostało 28 października 1939 przekazane przez ZSRR Litwie. Pracował w Kownie jako spawacz. Po ataku Niemiec na ZSRR przedostał się jesienią 1941 na teren okupacji niemieckiej, do Generalnego Gubernatorstwa. Początkowo zamieszkał pod fałszywym nazwiskiem w rejonie Białej Podlaskiej, gdzie utrzymywał kontakty z komunistyczną konspiracją, m.in. z Franciszkiem Jóźwiakiem. Bogusław Henryk Buczyński „Stefan” skontaktował go z Marianem Spychalskim „Markiem”, szefem Sztabu Głównego Gwardii Ludowej. Od jesieni 1942 działacz podziemnego Stronnictwa Demokratycznego. Nawiązał kontakty z działaczami byłego Związku Walki Wyzwoleńczej, który współtworzył Polską Partię Robotniczą. W listopadzie 1942 w ramach GL powołano Wywiad Gwardii Ludowej, którego pierwszym kierownikiem był Zygmunt Mołojec „Anton”. Później zastąpił go Bogusław Buczyński, a jego w styczniu 1943 – Marian Spychalski. Do końca 1943 roku wydzielono w ramach WGL cztery wydziały zajmujące się wywiadem wojskowym, gospodarczym, politycznym i kontrwywiadowczym (ochrony ogólnej). Kierownikiem wydziału gospodarczego został Alfred Jaroszewicz, a kierownikiem kontrwywiadu Wywiadu Gwardii Ludowej Włodzimierz Lechowicz, już we wrześniu 1943 mianowany na „kapitana GL” o pseudonimie „Zych”. W oparciu o ten wydział zorganizowano w 1944 kontrwywiadowczy „VI Oddział Sztabu Głównego Armii Ludowej”. Całość służb informacyjnych GL-AL pracowała pod ścisłym nadzorem wywiadu sowieckiego.
Jako agent sowiecki działał także w aparacie Delegatury Rządu na Kraj. Na przełomie 1942/43 został z ramienia Stronnictwa Demokratycznego naczelnikiem Wydziału Śledczego Państwowego Korpusu Bezpieczeństwa na m.st. Warszawę wchodzącego w skład Delegatury Rządu (wprowadził tam oficerów delegowanych przez Gwardię Ludową). Kierował również Wydziałem Dywersji Osobowej w Kierownictwie Walki Podziemnej na m.st. Warszawę. Od lipca 1944 zasiadał we władzach Zjednoczenia Demokratycznego. Podczas całego okresu działalności w podziemiu był podwójnie zakonspirowany. Z komunistami kontaktował się bardzo ostrożnie – w formie osobistych spotkań i rozmów z Marianem Spychalskim lub jego zastępcą Bogusławem Buczyńskim, przeciętnie 2–3 razy w miesiącu, lub za pośrednictwem sekretarki Mariana Spychalskiego Stanisławy Sowińskiej, pseudonim „Barbara”. Gdy w Stronnictwie Demokratycznym dokonywał się rozłam na tle stosunku do komunistów, pozostał oficjalnie wśród przeciwników sojuszu z PPR.
Brał udział w powstaniu warszawskim jako żołnierz IV Zgrupowania „Gurt” Armii Krajowej (m.in. w walkach o „PAST-ę”). Skierowany przez komendanta Państwowego Korpusu Bezpieczeństwa do objęcia Urzędu Śledczego przy ul. Wilczej 35. Uciekł z obozu przejściowego w Pruszkowie, gdzie trafił wraz z ludnością cywilną po powstaniu. Od listopada 1944 do stycznia 1945 przebywał w Krakowie, gdzie dzięki Kazimierzowi Moczarskiemu pełnił funkcję kierownika wydziału redakcyjnego w Biurze Informacji i Propagandy Komendy Głównej AK w Oddziale IV. 
Za potajemną zgodą Władysława Gomułki w 1945 podtrzymywał kontakty z konspiracją akowską. Wspólnie z Kazimierzem Moczarskim i prezesem Zjednoczenia Demokratycznego Zygmuntem Kapitaniakiem podpisał wezwanie do wyjścia z konspiracji i apel o akceptację nowej władzy. 
Od lipca 1945 dyrektor Departamentu Osiedleńczego w Ministerstwie Ziem Odzyskanych kierowanym przez Władysława Gomułkę. W 1947 został posłem na Sejm Ustawodawczy z okręgu Kościerzyna. Wiceprzewodniczący Centralnego Komitetu Stronnictwa Demokratycznego i przewodniczący Rady Gospodarczej SD. Od lutego 1947 minister aprowizacji i handlu, a następnie do 29 września 1948 minister aprowizacji w pierwszym rządzie Józefa Cyrankiewicza.
Od 1947 do 1952 (przy czym w 1948 został aresztowany, lecz nie pozbawiony mandatu poselskiego) był posłem na Sejm Ustawodawczy, reprezentując Stronnictwo Demokratyczne z listy Bloku Demokratycznego.
Aresztowany 13 października 1948 na osobiste polecenie Bolesława Bieruta. 16 października usunięty z szeregów SD. Był osadzony w oddziale XII („A”) więzienia mokotowskiego. W dniach 4–6 lipca 1955 był oskarżony przed Sądem Wojewódzkim w Warszawie i skazany na karę 15 lat pozbawienia wolności z zaliczeniem dotychczasowego okresu tymczasowego aresztowania (kilka dni wcześniej skazany został jego współpracownik Alfred Jaroszewicz). 12 kwietnia 1956 Sąd Najwyższy uznał wyrok za nieprawomocny i uchylił dalsze stosowanie aresztu. Lechowicz wyszedł na wolność 2 maja 1956. 6 grudnia tego samego roku zrehabilitowany przez Sąd Najwyższy.
Po ponownym przyjęciu do Stronnictwa Demokratycznego został wiceprzewodniczącym Centralnego Komitetu stronnictwa. W latach 1957–1961 redaktor naczelny „Kuriera Polskiego”, gazety SD. W latach 60. związany politycznie z Władysławem Gomułką i Zenonem Kliszką, a potem z frakcją „partyzantów” Mieczysława Moczara. Od 1957 do 1972 był posłem na Sejm PRL II, III, IV i V kadencji, reprezentując Stronnictwo Demokratyczne z jedynej listy Frontu Jedności Narodu.
Od 15 lipca 1961 do 30 czerwca 1970 był przewodniczącym Komitetu Drobnej Wytwórczości w rządach Józefa Cyrankiewicza. W latach 1970–1974 ambasador PRL w Holandii. Był wieloletnim członkiem Rady Naczelnej oraz prezydium Zarządu Głównego Związku Bojowników o Wolność i Demokrację (w maju 1972 powołany na wiceprezesa ZG, w maju 1985 wybrany w skład prezydium ZG ZBoWiD). Pułkownik w stanie spoczynku.
Pośmiertnie opublikowano jego wspomnienia: "Będziesz przeklinał ten dzień" (1989). Jego żoną była Maria Regent-Lechowicz.
Pochowany na cmentarzu Powązki Wojskowe w Warszawie (kwatera B31-tuje-2).
Pobyt w więzieniu.
Włodzimierz Lechowicz został niespodziewanie zabrany ze swojego mieszkania 13 października 1948 przez funkcjonariuszy Urzędu Bezpieczeństwa, którzy stanowczo kazali mu pilnie stawić się w Ministerstwie Bezpieczeństwa Publicznego. Od tej chwili był więziony przez ponad siedem lat i niemalże bezustannie maltretowany fizycznie i psychicznie, był między innymi podczas przesłuchań bity do nieprzytomności, szykanowany przez strażników pod pretekstem nie przestrzegania regulaminu, zmuszany do wysiłków fizycznych. Torturami próbowano wymusić na nim przyznanie się do współpracy z Gestapo i do kolaboracji z niemieckim okupantem. Za wszelką cenę chciano uzyskać materiały obciążające Mariana Spychalskiego, a pośrednio Władysława Gomułkę. Włodzimierz Lechowicz nie ugiął się, odwoływał zeznania wymuszone biciem, nie obciążył nikogo. Wiele razy prowadził strajk głodowy przeważnie po to, aby otrzymać swój akt oskarżenia. Na wolność wyszedł 2 maja 1956. W publikacji "Będziesz przeklinał ten dzień... [2756 dni okrutnych metod śledztwa]" szczegółowo opisuje swój pobyt w więzieniu, formę i sprawy przesłuchań, a także wymienia nazwiska znęcających się nad nim funkcjonariuszy. Była to tzw. "sprawa Jaroszewicza-Lechowicza"

</doc>
<doc id="809467" url="https://pl.wikipedia.org/wiki?curid=809467" title="Jairo Guedes">
Jairo Guedes

Jairo Guedes (ur. 25 listopada 1968 w Belo Horizonte), szerzej znany pod pseudonimem znany również jako Jairo "Tormentor" Guedz lub krótko Jairo T. - brazylijski muzyk metalowy. 
Życiorys.
Urodził się 25 listopada 1968 w Belo Horizonte. Po poznaniu w Belo Horizonte braci Cavalera był gitarzystą prowadzącym Sepultury. Z zespołem wydał płytę EP "Bestial Devastation" (1985) oraz album pełny pt. "Morbid Visions". Przy wydaniu pierwszego z tych wydawnictw nosił przydomek „Tormentor”. Następnie odszedł ze składu z przyczyn osobistych (sprawy rodzinne) oraz mając zamiar grać hard rocka (glam). Jednocześnie w 1987 wprowadził do grupy swojego następcę, Andreasa Kissera. 
Później występował w innych brazylijskich zespołach metalowych. Najpierw założył The Mist, w którym grał do 1997. Następnie był gitarzystą rytmicznym Overdose, zaś w Eminence pełnił funkcję basisty. W 2005 wystąpił gościnnie na wydanym na DVD i CD koncercie Sepultury w São Paulo. W 2015 r. założył zespół The Southern Blacklist. W 2020 roku założył The Troops of Doom które stylistycznie nawiązuje do początków Sepultury i zaczerpnęło swoją nazwę z jednego z utworów z pierwszej płyty Sepultury. 
Ma dwóch synów - Igora i Érico. Zamieszkał w Belo Horizonte.

</doc>
<doc id="809468" url="https://pl.wikipedia.org/wiki?curid=809468" title="Kajetan Adam Miączyński">
Kajetan Adam Miączyński

Kajetan Adam Aleksander Jan Miączyński herbu Suchekomnaty (ur. 5 stycznia 1754; inne źródło podaje 1751, zm. 26 listopada 1801 roku w Żytomierzu) – generał-lejtnant wojsk rosyjskich, generał inspektor wojsk koronnych, generał-major wojsk koronnych, szef pułku jazdy przedniej kawalerii narodowej, szef pułku piechoty koronnej, generał-adiutant Stanisława Augusta Poniatowskiego, rotmistrz Kawalerii Narodowej, konfederat barski, pisarz polny koronny w latach 1793-1795, generał lejtnant komenderujący Dywizją Wielkopolską w 1793 roku, marszałek lubelski konfederacji targowickiej, konsyliarz konfederacji generalnej koronnej w konfederacji targowickiej w 1792 roku, delegowany przez nią w 1792 roku jako asesor w Sądach Kryminalnych Jurysdykcji Marszałkowskiej Koronnej, członek konfederacji grodzieńskiej 1793 roku, marszałek powiatowy dubieński, marszałek gubernialny wołyński w 1799 roku.
Syn Antoniego Miączyńskiego oraz ks. Doroty Woronieckiej. 
Jego brat Józef Miączyński (1743–1793) generał wojsk francuskich. 
W 1774 zostaje starostą borzechowskim tego samego roku 23 lutego zostaje mianowany generałem adiutantem JK.Mci. Trzy lata później w 1777 roku 3 października zostaje rotmistrzem kawalerii narodowej, a 12 listopada 1778 szefem pułku 5 przedniej straży. Poseł na sejm 1778 roku z województwa czernihowskiego. W roku 1780 zostaje odznaczony Orderem Świętego Stanisława. Rok później zostaje generałem inspektorem, jednak kilka lat później zrzeka się tego urzędu (1789). W tym samym czasie otrzymuje stopień generała-majora, zostaje szefem 7 regimentu pieszego koronnego.
Poseł na sejm 1782 roku z województwa czernihowskiego. Kajetan był posłem województwa czernihowskiego na Sejm Czteroletni, w 1788 roku, generałem inspektorem: wojsko koronne, marszałkiem konfederacji targowickiej w Lublinie. Był posłem województwa lubelskiego na sejm grodzieński (1793). Odznaczony Orderem Orła Białego. W 1799 roku odznaczony Orderem św. Anny I klasy.
Przez wielu członków rodu był uważany za człowieka lekkomyślnego, rozrzutnego i hulakę. To właśnie on przepuścił na grze w karty spory majątek otrzymany od ojca liczony w milionach. 
Mąż Teresy Rafałowicz i Tekli Jabłonowskiej.

</doc>
<doc id="809469" url="https://pl.wikipedia.org/wiki?curid=809469" title="Jairo Guedz">
Jairo Guedz



</doc>
<doc id="809470" url="https://pl.wikipedia.org/wiki?curid=809470" title="Antyspołeczne zaburzenie osobowości">
Antyspołeczne zaburzenie osobowości



</doc>
<doc id="809472" url="https://pl.wikipedia.org/wiki?curid=809472" title="Helena Mniszkówna">
Helena Mniszkówna

Helena Mniszkówna, z domu Mniszek-Tchorznicka, primo voto Chyżyńska, secundo voto Rawicz-Radomyska (ur. 24 maja 1878 roku w majątku Kurczyce na Wołyniu, zm. 18 marca 1943 w Sabniach) – polska powieściopisarka. Była autorką romansów z życia "wyższych sfer".
Życiorys.
Córka Michała i Marii. Otrzymała gruntowne wykształcenie domowe. Mając 19 lat, wyszła za mąż za Władysława Chyżyńskiego. Wraz z mężem przeniosła się do Platerowa na Litwie. Tam powstał pomysł "Trędowatej", powieści osadzonej w świecie arystokracji. Środowisko to pisarka miała okazję poznawać podczas pierwszego małżeństwa. W 1903 roku, po śmierci męża, przyjechała wraz z dwiema córkami do majątku rodziców, do Sabni koło Sokołowa Podlaskiego. Wówczas poznała młodego ziemianina Adolfa Lortscha, w którym zakochała się. Adolf Lortsch stał się później pierwowzorem tytułowej postaci powieści "Panicz", wydanej w 1912.
Dwa tomy pierwszej powieści, "Trędowata", ukazały się w 1909 roku dzięki wsparciu finansowemu ojca Heleny Mniszkówny. Książka szybko zniknęła z księgarń i została dość ciepło przyjęta przez krytykę literacką (nieprzychylne recenzje przyszły później). Rękopis recenzował Bolesław Prus, który był przyjacielem z dzieciństwa stryja Mniszkówny.
W 1910 roku pisarka wyszła za mąż za Antoniego Rawicz-Radomyskiego i wyjechała do Rogal pod Łukowem, gdzie urodziła córki-bliźniaczki. Tam też powstały kolejne powieści, ale w okolicy znana była również z działalności społecznej: zakładała ochronki, szkółki dla dziewcząt.
Wkrótce przeniosła się do majątku Kuchary w płockiem, koło Drobina, gdzie mieszkała aż do 1939 roku, kiedy została wraz z córkami wyrzucona z majątku przez Niemców. Od ośmiu lat była już po raz drugi wdową. Wróciła do Sabni, gdzie kontynuowała pisanie i gdzie pozostała aż do śmierci. Pochowana jest w miejscowości Zembrów, na rodzinnym cmentarzu Mniszek-Tchorznickich i Moniuszków.
Była przewodniczącą Koła Ziemianek i należała do Przysposobienia Wojskowego.
Imię Heleny Mniszek nadano Zespołowi Szkół (Szkoła Podstawowa i Gimnazjum) w Sabniach. Przed Urzędem Gminy Sabnie ustawiono poświęcony pisarce pomnik, a w herbie Gminy Sabnie znajduje się nawiązująca do jej postaci otwarta książka.
30 września 2009 roku odbyła się uroczystość związana z nadaniem imienia Heleny Mniszkówny Szkole Podstawowej w Celinach (gmina Trzebieszów). Niedaleko ww. wsi znajdują się Rogale – wieś, w której mieszkała Helena Mniszkówna wraz z rodziną.
Wszystkie jej utwory zostały w 1951 roku w Polsce objęte zapisem cenzury, podlegały natychmiastowemu wycofaniu z bibliotek.

</doc>
<doc id="809473" url="https://pl.wikipedia.org/wiki?curid=809473" title="Marian Olewiński">
Marian Olewiński

Marian Stanisław Olewiński (ur. 15 września 1912 w Warszawie, zm. 15 listopada 1982 tamże) – polski inżynier budownictwa lądowego i polityk. Minister budownictwa i przemysłu materiałów budowlanych (1960–1969) i wiceprezes Rady Ministrów (1969–1970).
Życiorys.
Syn Józefa. Ukończył studia na Politechnice Warszawskiej. W 1945 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Pełnił funkcję kierownika wydziału ekonomicznego komitetu wojewódzkiego PPR w Krakowie (1945–1946), a następnie do 1947 komitetu miejskiego w Łodzi. Od 1949 zastępca kierownika wydziału ekonomicznego Komitetu Centralnego PZPR, a od 1950 do 1951 kierownika wydziału handlu. W latach 1964–1971 zastępca członka KC PZPR.
Od 1947 do 1948 dyrektor Biura Cen w Ministerstwie Przemysłu i Handlu. W okresie od 1948 do 1949 prezes Centralnego Związku Spółdzielczego. W latach 1951–1953 Naczelny Inżynier w Centralnym Zarządzie Budowy Dróg i Mostów, a w okresie 1953–1955 jego dyrektor. Od 1955 do 1956 dyrektor generalny Ministerstwo Transportu Drogowego i Lotniczego, następnie do 1957 jego podsekretarz stanu, po czym pełnił analogiczne stanowisko w Ministerstwie Komunikacji. Ponownie podsekretarz stanu w Ministerstwie Komunikacji od 1971 do 1975.
Od 25 marca 1960 do 28 czerwca 1969 był ministrem budownictwa i przemysłu materiałów budowlanych, a następnie do 30 czerwca 1970 był wicepremierem. W lipcu 1970 przeszedł na emeryturę. 
Żonaty z Janiną Natalią Olewińską (1915-2002). Pochowany na Cmentarzu Wojskowym na Powązkach w Warszawie (kwatera C 37-9-2).

</doc>
<doc id="809475" url="https://pl.wikipedia.org/wiki?curid=809475" title="Proporcje">
Proporcje



</doc>
<doc id="809478" url="https://pl.wikipedia.org/wiki?curid=809478" title="Pedro Knight">
Pedro Knight

Pedro Knight (ur. 30 września 1921 – zm. 3 lutego 2007) – kubański trębacz związany z formacją Sonora Matancera, oraz mąż legendarnej piosenkarki Celii Cruz.

</doc>
<doc id="809482" url="https://pl.wikipedia.org/wiki?curid=809482" title="Coturnix japonica">
Coturnix japonica



</doc>
<doc id="809483" url="https://pl.wikipedia.org/wiki?curid=809483" title="Multatuli">
Multatuli

Eduard Douwes Dekker (ur. 2 marca 1820 w Amsterdamie; zm. 19 lutego 1887 w Ingelheim am Rhein), znany pod pseudonimem Multatuli, był niderlandzkim pisarzem. Jest uważany za najwybitniejszego prozaika niderlandzkiego XIX wieku. Jego pseudonim jest cytatem z dzieła Owidiusza, co znaczy: „wiele doświadczyłem”. Tym pseudonimem została także nazwana odkryta przez flamandzkiego astronoma Erica Waltera Elsta planetoida (7172) Multatuli.
Życiorys.
Urodził się jako syn kapitana w Amsterdamie. Jako osiemnastolatek wypłynął ze swoim ojcem na Jawę, gdzie został urzędnikiem. Po powrocie do Europy osiadł w Niemczech, chociaż pisał po niderlandzku. Wpływ na jego twórczość wywarły dzieła Goethego, Fiodora Dostojewskiego, E.T.A. Hoffmanna, Karola Dickensa, a także wielu innych pisarzy. Napisał kilka powieści, z których najważniejsza "Max Havelaar of de koffiveilingen der Nederlandsche Handelmaatschappy" z 1860 roku została przetłumaczona na polski po raz pierwszy w 1903 roku przez Bronisławę Neufeldównę; najnowszy przekład autorstwa Jerzego Kocha ukazał się w 1994 roku w serii Biblioteki Narodowej Ossolineum "Maks Havelaar czyli Aukcje kawy Holenderskiego Towarzystwa Handlowego". Jako pisarz Douwes Dekker posługiwał się pseudonimem Multatuli i pod nim jest przeważnie katalogowany w bibliotekach. W swoich dziełach krytykował politykę kolonialną. Do swoich ulubionych pisarzy zaliczali go m.in. Sigmund Freud i Hermann Hesse. Jego postać została wspomniana w powieści "Odkrycie nieba" Harry’ego Mulischa. W Amsterdamie znajduje się poświęcone mu muzeum.

</doc>
<doc id="809486" url="https://pl.wikipedia.org/wiki?curid=809486" title="Grand Prix Chin A1 Grand Prix 2006/2007">
Grand Prix Chin A1 Grand Prix 2006/2007

Wyniki Grand Prix Chin, trzeciej rundy Mistrzostw Świata A1 Grand Prix w sezonie 2006/2007

</doc>
<doc id="809489" url="https://pl.wikipedia.org/wiki?curid=809489" title="Śmiertelna klątwa">
Śmiertelna klątwa

Śmiertelna klątwa (ang. "Miss Marple's Final Cases" lub "Miss Marple's Final Cases and Two Other Stories") - książka napisana przez Agathę Christie, lecz wydana dopiero po jej śmierci w roku 1979. Jest zbiorem ośmiu krótkich opowiadań, w większości z nich występuje panna Jane Marple, detektyw amator, wyręczająca policję w kilku zawiłych sprawach.

</doc>
<doc id="809494" url="https://pl.wikipedia.org/wiki?curid=809494" title="Billy Henderson">
Billy Henderson

Billy Henderson (ur. 9 sierpnia 1939 w Indianapolis, zm. 2 lutego 2007 w Daytona Beach) – amerykański wokalista związany z soulową formacją The Spinners.
W The Spinners, występował od początku istnienia zespołu w 1954 r. i to właśnie z tą formacją osiągnął największą popularność, lansując takie przeboje jak : "„I'll Be Around"", "Then Came You", oraz "„Could It Be I'm Falling In Love "" za który otrzymali 6 nominacji do nagrody Grammy.
Z zespołu został usunięty w 2004 r., po konflikcie z menadżerem, którego pozwał do sądu.
Zmarł 2 lutego 2007 r., przyczyną śmierci były powikłania związane z chorobą cukrzycową, na którą cierpiał muzyk.

</doc>
<doc id="809500" url="https://pl.wikipedia.org/wiki?curid=809500" title="Młyn w Bolkowie">
Młyn w Bolkowie

Młyn w Bolkowie – trzypiętrowy budynek mieszczący się w Bolkowie przy ulicy Młynarskiej nad Nysą Szaloną. Obecnie jest zrujnowany i należy do prywatnego właściciela. W XVIII w. zwany był "Wielkim Młynem", wcześniej znajdował się w dobrach zamkowych. Po prywatyzacji nazwę zmieniono na "Miejski Młyn".
W połowie XIX w. młynarz "Hoffmann" kupił młyn, następnie odsprzedał go "Wilhelmowi Fleißigowi", który odbudował go od nowa i zainstalował jako dodatkowe źródło napędu maszynę parową. Następne znaczne modyfikację wprowadził jego syn Juliusz Fleißig. 4 listopada 1893 r. doszło do pożaru młyna i stojącego obok silosu, po kilku pożar został ugaszony, a młyn po raz kolejny odbudowano. Wtedy zrezygnowano z napędu wodnego, a w młynie powstała także piekarnia.
W 1916 r. zakład został przejęty przez "Kamiennogórski Zakład Młynarski (Spółka Akcyjna w Bolkowie)", został wtedy zmodernizowany i w pełni zautomatyzowany. W latach 20. XX w. wymieniono maszyny i przebudowano budynek. 1 grudnia 1925 r. młyn znowu funkcjonuje i trwa to aż do końca II wojny światowej. Od 1945 r. produkcję ponownie uruchomiono. W latach 1958-1959 zakład zmodernizowano, od tego czasu napędzany był włącznie silnikiem elektrycznym. W 1980 wydajność wynosiła 50 ton zboża na dobę. W 1984 r. w młynie zostaje zmodernizowany park maszynowy. Maksymalna przepustowość po remoncie wyniosła 60 ton zboża na dobę. Młyn działał jeszcze przez okres PRL, a potem doszło do jego bankructwa.
Młyński Most.
Znajdujący się obok młyna most na Nysie Szalonej jest jednym z bardziej znanych w mieście. Pierwotnie został wzniesiony w 1568 r.

</doc>
<doc id="809501" url="https://pl.wikipedia.org/wiki?curid=809501" title="Grabiny (przystanek kolejowy)">
Grabiny (przystanek kolejowy)

Grabiny – przystanek kolejowy w Grabinach, w województwie podkarpackim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="809510" url="https://pl.wikipedia.org/wiki?curid=809510" title="Okrajnik (Kaczorów)">
Okrajnik (Kaczorów)

Okrajnik (niem. "Rodeland") – zniesiona miejscowość w Polsce położona w województwie dolnośląskim, w powiecie jaworskim, w gminie Bolków
Obecnie ulica w Kaczorowie, dawniej wieś położona na północny zachód od Kaczorowa, na pograniczu Pogórza Kaczawskiego i Pogórza Wałbrzyskiego w Sudetach. 
W latach 1975–1998 miejscowość administracyjnie należała do województwa jeleniogórskiego.
Na terenie wsi znajdowało się "Jezioro Kaczorowskie", przez które przepływa Kaczawa.

</doc>
<doc id="809513" url="https://pl.wikipedia.org/wiki?curid=809513" title="Jeżów (Gorzanowice)">
Jeżów (Gorzanowice)

Jeżów (niem. "Georgental") – przysiółek wsi Gorzanowice w Polsce, położony w województwie dolnośląskim, w powiecie jaworskim, w gminie Bolków, na pograniczu Pogórza Kaczawskiego i Pogórza Wałbrzyskiego w Sudetach.
W latach 1975–1998 przysiółek administracyjnie należał do województwa jeleniogórskiego.

</doc>
<doc id="809516" url="https://pl.wikipedia.org/wiki?curid=809516" title="Ładunek glikemiczny">
Ładunek glikemiczny

Ładunek glikemiczny, ŁG (ang. "glycemic load", GL), obciążenie glikemiczne, gęstość glikemiczna – sposób oceny zawartości węglowodanów w pożywieniu. Opiera się na dwóch zmiennych: wartości indeksu glikemicznego (IG) oraz ilości węglowodanów w standardowej porcji.
Przydatność ładunku glikemicznego w planowaniu diety opiera się na założeniu, że produkty o wysokim IG spożywane w małych ilościach dają taki same efekt w wyrzucie insuliny do krwi, jak produkty o niskim IG, za to spożywane w dużych ilościach. Różne produkty mają różną zawartość węglowodanów, np. stanowią one 50% bułki, ale tylko 25% ugotowanego ryżu. Również gotowana marchewka, którą początkowo odrzucał np. twórca metody Montignaca mimo dosyć wysokiego IG nie powoduje dużego wyrzutu insuliny do krwi, bowiem zawiera tylko 7% węglowodanów. Wobec tego wartości ładunku glikemicznego są bardziej przydatne diabetykom w układaniu odpowiedniej diety i ocenie produktów.
Ładunek glikemiczny dla pojedynczej porcji pożywienia można obliczyć według wzoru:
gdzie:
Przykłady:

</doc>
<doc id="809517" url="https://pl.wikipedia.org/wiki?curid=809517" title="Malta Cup 2007">
Malta Cup 2007

Turniej Malta Cup 2007 był jednym z turniejów rankingowych Malta Cup. Rozgrywał się on w sezonie 2006/2007, między 28 stycznia a 4 lutego 2007 w Portomaso na Malcie. Zwycięzcą został Shaun Murphy, pokonując w finale Ryana Daya 9:4.
Wyniki.
Wyniki z pominięciem rundy kwalifikacyjnej

</doc>
<doc id="809521" url="https://pl.wikipedia.org/wiki?curid=809521" title="Uz Jsme Doma">
Uz Jsme Doma



</doc>
<doc id="809525" url="https://pl.wikipedia.org/wiki?curid=809525" title="Zaburzenia osobowości wiązki B">
Zaburzenia osobowości wiązki B

Zaburzenia osobowości wiązki B (), inna nazwa: zaburzenia dramatyczno-niekonsekwentne. Wyróżniona w DSM-IV kategoria zaburzeń osobowości, obejmująca: 
W klasyfikacji ICD-10 wyróżniono następujące zaburzenia osobowości:

</doc>
<doc id="809527" url="https://pl.wikipedia.org/wiki?curid=809527" title="Bolków-Zdrój">
Bolków-Zdrój

Bolków-Zdrój (niem. "Wiesau" oraz "Bad Wiesau") – przysiółek wsi Stare Rochowice w Polsce, położony w województwie dolnośląskim, w powiecie jaworskim, w gminie Bolków, na pograniczu Pogórza Kaczawskiego i Pogórza Wałbrzyskiego w Sudetach.
Przez przysiółek przepływa potok Rochowicka Woda.
W latach 1975–1998 przysiółek administracyjnie należał do województwa jeleniogórskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Pratum".
Obecna nazwa została administracyjnie zatwierdzona 7 maja 1946.
Historia.
Pierwsze wzmianki o wsi pochodzą z 1305 r. Do 1401 r. na obszarze zdroju miała być pozyskiwana sól. Pierwsze wzmianki o wodach źródlanych w tym miejscu pochodzą z XV wieku. Woda ta była wykorzystywana w celach leczniczych m.in. przez zakon cystersów. Po sekularyzacji zakonu w 1810 r. W 1811 r. wodę badał asesor leczniczy Günther z Wrocławia. W 1851 r. ziemie te przeszły w ręce prywatne, dzierżawcy okolicznych dóbr Merza. W 1851 r. po uzyskaniu zezwoleń wykonano nowy odwiert. Od tego czasu źródło zyskało nazwę Źródło Jadwigi. Wybudowano wtedy dom kąpielowy i dwa domy gościnne, drugi dom gościnny znajdował się we wsi. W latach 1860–1870 dr Sintenis (lekarz powiatowy) za fundusze uzyskane od rządu w Legnicy buduje szyb z piaskowca.
W tym samym czasie w pobliżu powstały drewniane łazienki i pijalnia wody mineralnej (funkcjonowała do 1918 r.). Istniał też archaiczny zakład leczniczy, w kotle nagrzewano wodę, następnie rozlewano ją do sześciu cynkowych wanien. W latach 30. zakład ten został opuszczony, a całość popadła w ruinę. Do 1935 r. teren ten dzierżawił radca urzędowy Mertz.
Przed II wojną światową była tutaj także nieistniejąca już dziś wieś Wiesau, obejmowała ona pierwsze zabudowania Starych Rochowic i obszar w obrębie zdroju św. Jadwigi. Kuracje wodą źródlaną funkcjonowały tutaj aż do końca II wojny światowej a miejsce to było szeroko znane i rozpoznawane wśród kuracjuszy z Niemiec.
W grudniu 1940 r. źródło zostało sprzedane przez państwo zarządowi miasta Bolków.
W 1946 roku wprowadzono urzędowo nazwę "Bolków Zdrój", zastępując poprzednią niemiecką nazwę "Wiesau". 
W czasach PRL na terenie Starych Rochowic miało powstać uzdrowisko. Wczesne plany zakładały 3-etapową realizację budowy uzdrowiska, które miało powstać do 1985 r. W 1975 r. miały być oddane pierwsze obiekty lecznicze. Powstały wtedy także plany obiektów uzdrowiskowych oraz makiety.
Stan obecny uzdrowiska.
W latach 1974–2005 obszar ten był objęty niektórymi przepisami ustawy uzdrowiskowej. Powstanie uzdrowiska wpisano także w "Programie Rozwoju Turystyki Województwa Dolnośląskiego na lata 2007–2013" w pozycji "Rozwój nowych obszarów dla turystyki uzdrowiskowej". Obecnie władze miasta czekają na inwestora, który chciałby zagospodarować te tereny.
Geologia.
Strefa występowania wód występuje w pobliżu tektonicznego styku czerwonego spągowca (perm) który składa się głównie ze zlepieńców, piaskowców, czerwonych łupków i skał wylewnych (ze zmetamorfizowaną serią osadową wieku staropaleozoicznego masywu Gór Kaczawskich.
Woda mineralna.
Ujęcie wody dawniej było znane jako Łąkowy Zdrój, później stosowano nazwę Źródło Jadwigi. Woda ta jest określana jako "alkaiczno-glauberska", do tej pory zostało potwierdzone istnienie trzech tego typu źródeł w Europie (pozostałe to Vichy i Karlovy Vary). Jest to woda typu szczaw wodorowęglanowo-siarczanowo-sodowo-wapniowo-magnezowych. Udokumentowana w tamtym czasie wydajność złoża wynosiła 0,76 m3/h. A ekspertyzach z tamtego okresu wpisano zastosowanie wód przy chorobach układu pokarmowego i właśnie z tego powodu była stosowana przez niemieckich kuracjuszy.
W latach 60. wykonano tutaj dwa płytkie ujęcia ("Bolkow I", "Bolkow II") oraz pięć odwiertów o głębokości do 80 m. Właśnie wtedy Rada Ministrów nadała wsi nazwę Bolków Zdrój.

</doc>
<doc id="809528" url="https://pl.wikipedia.org/wiki?curid=809528" title="Jim Clyburn">
Jim Clyburn

Jim Clyburn, właśc. James Enos Clyburn (ur. 21 lipca 1940 w Sumter) – amerykański polityk, działacz Partii Demokratycznej ze stanu Karolina Południowa, której 6. okręg reprezentuje od 1993 roku w Izbie Reprezentantów.
Obecnie jest najwyżej postawionym Afroamerykaninem w amerykańskim Kongresie, albowiem od stycznia 2007 pełni funkcję "whipa" większości Izby Reprezentantów w 110. Kongresie, czyli jest trzecią (po spikerze i liderze większości) osobą w tym ciele. Jest drugim afroamerykaninem w historii zajmującym tę pozycję po Williamie H. Grayu z Pensylwanii, i pierwszym politykiem z Karoliny Południowej.
Życiorys.
Wczesne lata i kariera.
Clyburn urodził się w Sumter w Karolinie Południowej. Jego rodzicami byli pastor Enos Lloyd Clyburn oraz jego żona Almeta, kosmetyczka. Studiował na South Carolina State College (gdzie był członkiem bractwa Omega Psi Phi), zdobywając dyplom z zakresu historii. Następnie był nauczycielem w szkole średniej "C.A. Brown High School" w Charlestonie.
Po nieudanej próbie zdobycia miejsca w stanowej Izbie Reprezentantów, Clyburn przeniósł się do Columbii, gdzie został członkiem sztabu gubernatora Johna C. Westa w 1971. West mianował go w 1974 stanowym komisarzem ds. obywatelskich. Zajmował to stanowisko do 1992, kiedy kandydował po raz pierwszy do Kongresu.
Izba Reprezentantów.
Pięciokrotny kongresmen, także demokrata Robin Tallon, postanowił nie kandydować ponownie. Clyburn zmierzył się w prawyborach z pięcioma innymi czarnoskórymi politykami. Zdobył 56,10% głosów, co pozwoliło mu na kandydowanie z ramienia Partii Demokratycznej do Izby Reprezentantów. W wyborach uzyskał 65,26% głosów, dzięki czemu został członkiem Izby Reprezentantów. W 1994, 1996, 1998, 2000, 2002, 2004, 2006, 2008, 2010, 2012, 2014, 2016, 2018, 2020, 2022 uzyskiwał reelekcję.
W 2006 został przewodniczącym Demokratów w Izbie Reprezentantów, czyli trzecią, po lider Nancy Pelosi i whipie Stenym Hoyerze, osobą w kierownictwie mniejszości.
Po zdobyciu kontroli nad Izbą przez demokratów w wyniku wyborów w 2006 Clyburn zachował trzecie miejsce w hierarchii, awansując jednocześnie na whipa większości (Pelosi została spikerem, a Hoyer liderem).
Poglądy polityczne.
Clyburn sprzeciwia się m.in. stosowaniu kary śmierci, od początku nie popierał wojny w Iraku, popiera prawo do przerywania ciąży oraz prawa mniejszości seksualnych.

</doc>
<doc id="809533" url="https://pl.wikipedia.org/wiki?curid=809533" title="Idealizm epistemologiczny">
Idealizm epistemologiczny



</doc>
<doc id="809534" url="https://pl.wikipedia.org/wiki?curid=809534" title="Rzeczy same w sobie">
Rzeczy same w sobie



</doc>
<doc id="809536" url="https://pl.wikipedia.org/wiki?curid=809536" title="Moses Isegawa">
Moses Isegawa

Moses Isegawa (ur. 10 sierpnia 1963) – ugandyjski pisarz.
Isegawa wyemigrował w 1990 do Holandii i od 2001 posiada obywatelstwo tego kraju. W 2006 powrócił do Ugandy. W Ugandzie uczęszczał do wielu szkół (m.in. seminarium katolickiego) oraz pracował jako nauczyciel. Pisze swe książki w języku angielskim, jednak ich pierwsze wydania ukazują się w języku niderlandzkim. 
Debiutował w 1998 stylizowanymi na autobiografię "Kronikami abisyńskimi". Rozgrywająca się na przestrzeni 30 lat (1960 - 1990) saga rodzinna stała się w Holandii bestsellerem i została przetłumaczona na wiele języków. "Gniazdo węży", druga powieść pisarza, ukazuje brutalne realia życia w Ugandzie za czasów rządów Idi Amina.

</doc>
<doc id="809539" url="https://pl.wikipedia.org/wiki?curid=809539" title="Luís Marques Mendes">
Luís Marques Mendes

Luís Manuel Gonçalves Marques Mendes (ur. 5 września 1957 w Guimarães) – portugalski polityk, prawnik i samorządowiec, poseł do Zgromadzenia Republiki, minister, przewodniczący Partii Socjaldemokratycznej (PSD) w latach 2005–2007.
Życiorys.
Ukończył studia prawnicze na Uniwersytecie w Coimbrze, uzyskał uprawnienia adwokata. Pracował m.in. w administracji dystryktu Braga. Był członkiem młodzieżówki PSD, członkiem miejskiej egzekutywy i wiceburmistrzem (1977–1985) gminy Fafe, jak również przewodniczącym rady miejskiej w Oeiras (1997–2005). W rządach Aníbala Cavaco Silvy pełnił początkowo obowiązki zastępcy sekretarza stanu i sekretarza stanu, zaś w XII rządzie konstytucyjnym od 1992 do 1995 był ministrem delegowanym.
W 1987 po raz pierwszy wybrany na deputowanego do Zgromadzenia Republiki. Ponownie posłem został w 1995, reelekcję uzyskiwał w 1995, 1999, 2002 i 2005, reprezentując okręgu wyborcze Braga lub Aveiro. W latach 1996–1999 stał na czele klubu parlamentarnego PSD. Od 2002 do 2004 był ministrem ds. parlamentarnych w XV rządzie konstytucyjnym, którym kierował José Manuel Barroso.
W kwietniu 2005 podczas kongresu PSD w Pombal został wybrany na jej przewodniczącego, zastępując na tym stanowisku Pedra Santanę Lopesa. We wrześniu 2007 w wyniku wewnątrzpartyjnych wyborów bezpośrednich na tej funkcji zastąpił go Luís Filipe Menezes. Przeszedł wówczas do pracy w sektorze prywatnym. W 2016 został powołany w skład Rady Państwa, organu doradczego przy prezydencie.
Odznaczony Krzyżem Wielkim Orderu Infanta Henryka (2008). W 2011 wydał książkę "Estado em que Estamos", w której opowiedział się za koniecznością wprowadzenia rządów większościowych w Portugalii i wzmocnieniem roli prezydenta.

</doc>
<doc id="809541" url="https://pl.wikipedia.org/wiki?curid=809541" title="Średnica zbioru">
Średnica zbioru



</doc>
<doc id="809543" url="https://pl.wikipedia.org/wiki?curid=809543" title="Galinstan">
Galinstan

Galinstan – niskotopliwy stop eutektyczny galu, indu i cyny płynny w temperaturze pokojowej, zestala się w temperaturze około −20 °C. Dzięki temu, że jest mniej toksyczny, znajduje zastosowanie w termometrach zamiast rtęci lub stopu sodowo-potasowego (NaK). Nazwa pochodzi z sylab łacińskich nazw metali składowych: galium, indium, stannum.
Skład chemiczny.
Do galinstanu bywa stosowany dodatek bizmutu (maks. 2%) w celu poprawy płynności oraz antymonu (maks. 2%) w celu zwiększenie odporności na utlenianie. Ich obecność obniża też koszt produktu. Większy udział tych pierwiastków powoduje szybki wzrost temperatury topnienia. 
Właściwości fizyczne.
Galinstan w przeciwieństwie do rtęci zwilża skórę i szkło i ma od niej mniejszą gęstość, dlatego też nie zawsze może być użyty jako jej zamiennik. Komercyjnie wykorzystuje się go w termometrach, ale by mógł właściwie spełniać swoją rolę, wewnętrzną warstwę szklanej rurki pokrywa się tlenkiem galu. Ponadto nie nadaje się do użycia jako chłodziwo reaktora atomowego z powodu pochłaniania przez ind neutronów termicznych.
Stosuje się go do wytwarzania luster teleskopów i jako substytut pasty termoprzewodzącej w układach chłodzenia komputerów.

</doc>
<doc id="809544" url="https://pl.wikipedia.org/wiki?curid=809544" title="Zbiór całkowicie ograniczony">
Zbiór całkowicie ograniczony

Zbiór całkowicie ograniczony – podzbiór przestrzeni metrycznej, który można pokryć skończenie wieloma kulami o ustalonym promieniu. W szczególności, każdy zwarty podzbiór przestrzeni metrycznej jest całkowicie ograniczony.
W przestrzeniach euklidesowych formula_1 zbiory ograniczone są całkowicie ograniczone - nie jest to jednak prawdą w przypadku nieskończenie wymiarowych przestrzeni unormowanych.

</doc>
<doc id="809545" url="https://pl.wikipedia.org/wiki?curid=809545" title="Copa América 1963">
Copa América 1963

Copa América 1963 – dwudzieste ósme mistrzostwa kontynentu południowoamerykańskiego, odbyły się w dniach 10 – 31 marca 1963 roku po raz pierwszy w Boliwii. Reprezentacje: Urugwaju i Chile wycofały się, co spowodowało, że w turnieju grało siedem zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w La Paz na stadionie Hernando Siles i w Cochabambie na stadionie Félix Capriles"
Końcowa tabela.
Dwudziestym ósmym triumfatorem turnieju Copa América został po raz pierwszy zespół Boliwii.

</doc>
<doc id="809550" url="https://pl.wikipedia.org/wiki?curid=809550" title="Fala harmoniczna">
Fala harmoniczna



</doc>
<doc id="809552" url="https://pl.wikipedia.org/wiki?curid=809552" title="Brzózki (województwo kujawsko-pomorskie)">
Brzózki (województwo kujawsko-pomorskie)

Brzózki – wieś w Polsce, położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość administracyjnie należała do województwa bydgoskiego.
Z inicjatywy Stowarzyszenia Twórcze Brzózki na 4 budynkach we wsi namalowano murale przedstawiając dzieła Vincenta van Gogha (w 2020 Grzegorz Ilski, właściciel Art Open Studio z Łodzi, wykonał najmłodszy jak dotąd mural inspirowany obrazem "Droga z cyprysem i gwiazdą"). 
Na terenie wsi zlokalizowane są dwa nieczynne cmentarze ewangelickie.

</doc>
<doc id="809556" url="https://pl.wikipedia.org/wiki?curid=809556" title="Ameryczka">
Ameryczka

Ameryczka – kolonia w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość administracyjnie należała do województwa bydgoskiego.

</doc>
<doc id="809557" url="https://pl.wikipedia.org/wiki?curid=809557" title="Twierdzenie Arzeli-Ascolego">
Twierdzenie Arzeli-Ascolego

Twierdzenie Arzeli-Ascolego – klasyczne twierdzenie analizy matematycznej, podające – w najprostszym przypadku – warunek wystarczający możliwości znalezienia podciągu w ciągu funkcji ciągłych, określonych na przestrzeni zwartej, zbieżnego jednostajnie. Pierwsza wersja twierdzenia została udowodniona w roku 1883 przez Giulio Ascolego, na długo przed wykształceniem się aparatu współczesnej topologii, lecz mimo to sens tego twierdzenia jest czysto topologiczny, a ono samo mówi "de facto" o (względnie) zwartych podzbiorach przestrzeni funkcji ciągłych z topologią zwarto-otwartą/topologią zbieżności jednostajnej.
Twierdzenie Arzeli-Ascolego ma liczne zastosowania w matematyce. Za jego pomocą można na przykład udowodnić istnienie rozwiązania zagadnienia Cauchy’ego
gdy o funkcji formula_2 nie zakłada się nic więcej poza jej ciągłością (zob. twierdzenie Peana).
Pojęcia wstępne.
Niech formula_3 będą przestrzeniami topologicznymi. Symbol formula_4 oznacza przestrzeń funkcji ciągłych określonych na formula_5 i o wartościach w formula_6
Niech formula_5 będzie przestrzenią metryczną oraz formula_8 będzie przestrzenią unormowaną. Mówi się, że rodzina formula_12 jest
Twierdzenie.
Wersja klasyczna.
Klasyczna wersja twierdzenia Arzeli-Ascolego mówi, że
Założenie jednakowej ciągłości jest istotne – istnieje ciąg ograniczonych funkcji ciągłych formula_25 który nie ma podciągu zbieżnego jednostajnie. Istotnie, niech
dla formula_27 oraz formula_28 Licznik i mianownik wyrażenia formula_29 są nieujemne, skąd formula_30 (wspólna ograniczoność na [0,1]). Ponadto,
dla każdego formula_32 ale
dla formula_34 więc żaden podciąg ciągu formula_23 nie jest zbieżny jednostajnie.
Twierdzenie Arzeli-Ascolego jest niejako odwróceniem twierdzenia mówiącego, że
Istotnie, niech formula_39 będzie ustaloną liczbą, a zatem istnieje liczba naturalna formula_40 taka, że
Każda funkcja ciągła określona na zbiorze zwartym jest jednostajnie ciągła (zob. twierdzenie Diniego), więc istnieje liczba formula_43 taka, że
dla formula_45 Gdy formula_46 oraz formula_47 to
co kończy dowód.
Wersja ogólna.
Niech formula_5 będzie zwartą przestrzenią metryczną oraz formula_8 będzie przestrzenią metryczną. Ogólną wersję twierdzenia Arzeli-Ascolego można sformułować w postaci warunku koniecznego i wystarczającego na to by podzbiór przestrzeni formula_51 był zwarty w sensie topologii zwarto-otwartej:
Twierdzenie to jest rzeczywiście uogólnieniem wersji klasycznej twierdzenia Arzeli-Ascolego ponieważ w przypadku, gdy formula_5 jest przestrzenią zwartą, a formula_8 przestrzenią metryczną (lub ogólniej przestrzenią jednostajną), to topologia zwarto-otwarta pokrywa się topologią zbieżności jednostajnej w formula_56
Uogólnienia.
Poniżej znajdują się twierdzenia topologii ogólnej, które w literaturze topologicznej również noszą nazwy twierdzeń Ascolego:
Kelley i Morse udowodnili powyższe twierdzenia w przypadku, gdy formula_5 jest przestrzenią lokalnie zwartą. Sformułowane wyżej uogólnienia na formula_58-przestrzenie podali w roku 1966 Bagley i Young.
Twierdzenie Ascolego-Arzeli dla multifunkcji.
W roku 1976 Pedro Morales i Goeffrey Fox uogólnili twierdzenie Ascolego-Arzeli (-Morse’a-Kelleya) na przestrzenie multifunkcji. W celu sformułowania tego wyniku potrzebne są następujące definicje:
Niech formula_5 będzie niepustym zbiorem oraz formula_8 będzie przestrzenią topologiczną.

</doc>
<doc id="809561" url="https://pl.wikipedia.org/wiki?curid=809561" title="Wojsławiec">
Wojsławiec

2 miejscowości w Polsce:

</doc>
<doc id="809563" url="https://pl.wikipedia.org/wiki?curid=809563" title="Wojsławiec (województwo kujawsko-pomorskie)">
Wojsławiec (województwo kujawsko-pomorskie)

Wojsławiec (niem. "Hammermühle") – wieś w Polsce położona w województwie kujawsko-pomorskim, w powiecie nakielskim, w gminie Szubin.
W latach 1950–1998 miejscowość administracyjnie należała do województwa bydgoskiego.

</doc>
<doc id="809564" url="https://pl.wikipedia.org/wiki?curid=809564" title="Kino „Muranów”">
Kino „Muranów”

Kino „Muranów” – kino znajdujące się przy ul. gen. Władysława Andersa 5 w Warszawie.
Opis.
Kino powstało po II wojnie światowej w jednym z budynków Muranowa Południowego, zbudowanego w miejscu warszawskiego getta.
Od 1994 kino należy do firmy dystrybucyjnej Gutek Film. W 2016 przeszło generalny remont. Posiada 4 klimatyzowane sale ("Zbyszek" i "Gerard", nazwane na cześć Zbigniewa Cybulskiego i Gérarda Philipe'a oraz dwie sale kameralne: "Polę i Ingrid", nazwane na cześć Poli Negri oraz Ingrid Bergman). Wyposażone jest w system dźwiękowy Dolby Digital i przystosowane dla potrzeb osób poruszających się na wózkach inwalidzkich.
W 2004 otrzymało nagrodę "Europa Cinemas Award" dla najlepszego kina w Europie pod względem repertuaru.
W 2008 otrzymało Nagrodę Polskiego Instytutu Sztuki Filmowej w kategorii kino za działalność w 2007.
Przed kinem, na skwerze Batalionu Harcerskiego AK „Wigry”, znajduje się zabytkowa fontanna z 1866.

</doc>
<doc id="809567" url="https://pl.wikipedia.org/wiki?curid=809567" title="Zielonowo (wieś w województwie kujawsko-pomorskim)">
Zielonowo (wieś w województwie kujawsko-pomorskim)

Zielonowo – wieś w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość administracyjnie należała do województwa bydgoskiego.

</doc>
<doc id="809568" url="https://pl.wikipedia.org/wiki?curid=809568" title="Jeziorowo">
Jeziorowo

Jeziorowo – wieś w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość administracyjnie należała do województwa bydgoskiego.

</doc>
<doc id="809569" url="https://pl.wikipedia.org/wiki?curid=809569" title="Krupnik (napój alkoholowy)">
Krupnik (napój alkoholowy)

Krupnik – słodka nalewka o miodowo-korzennym smaku, sporządzany na bazie staropolskiej receptury z XVII wieku.
Tradycyjny krupnik powstaje z miodu pszczelego, przypraw korzennych oraz naturalnych aromatycznych składników ziołowych.
W Polsce powojennej produkowany przez państwowe przedsiębiorstwa Polmos. Aktualnie właścicielem marki Krupnik jest Sobieski Sp. z o.o. Wartość energetyczna 100 gramów tego napoju wynosi 309 kcal.
Wódka Krupnik.
Od 2010 r. dostępna jest również czysta wódka pod nazwą Krupnik, wytwarzana także przez grupę kapitałową Sobieski. Przez pierwsze 6 miesięcy od swojego debiutu wódka Krupnik zanotowała rekordową sprzedaż w wysokości 935 tys. litrów i osiągnęła 5,5 proc. udział w całym rynku wódki i trzecie miejsce w segmencie alkoholi ze średniej półki.

</doc>
<doc id="809570" url="https://pl.wikipedia.org/wiki?curid=809570" title="Szachista (miesięcznik)">
Szachista (miesięcznik)

Szachista – miesięcznik o tematyce szachowej, wydawany od 1991 roku do sierpnia 2000 roku przez "Res Publica Press International", natomiast od sierpnia 2000 do roku 2002 przez "Agencję TGG", wtedy została wprowadzona nowa szata graficzna, większa objętość, prezentacja władz Polskiego Związku Szachowego, przy jednoczesnym zachowaniu formatu i ciągłości periodyku.
Redaktorem naczelnym miesięcznika był Andrzej Filipowicz, mistrz międzynarodowy i arbiter klasy FIDE, uczestnik 6 olimpiad szachowych, 22 Kongresów FIDE i 18 finałów indywidualnych mistrzostw Polski, sędzia wielu meczów o mistrzostwo świata mężczyzn i kobiet, aktualnie redaktor naczelny „Magazynu Szachista”.

</doc>
<doc id="809573" url="https://pl.wikipedia.org/wiki?curid=809573" title="Głęboczek (powiat nakielski)">
Głęboczek (powiat nakielski)

Głęboczek – wieś w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość administracyjnie należała do województwa bydgoskiego.
Zobacz też: Głęboczek.

</doc>
<doc id="809576" url="https://pl.wikipedia.org/wiki?curid=809576" title="Logo (PLC)">
Logo (PLC)

Logo! – uniwersalny sterownik PLC firmy Siemens służący do przełączania i sterowania zarówno w zastosowaniach domowych jak i przemysłowych. 
Ideą powstania Logo! było stworzenie łatwego w obsłudze modułu, który zastąpiłby tradycyjne sterowania wykonane w oparciu o przekaźniki i styczniki. Logo! posiada gotowe bloki funkcyjne, które w prosty sposób łączy się ze sobą tworząc w ten sposób program. Logo! można programować z przycisków znajdujących się na obudowie lub za pomocą programu Logo!Soft Comfort. Sterownik Logo! umożliwia sterowanie oświetleniem, roletami, żaluzjami, systemami grzewczymi i klimatyzacyjnymi oraz szeregiem innych urządzeń w gospodarstwie domowym. Logo! znajduje również zastosowanie w przemyśle do budowy układów sterowania i automatyzacji maszyn. Logo! posiada dopuszczenia do zastosowań na statkach morskich.

</doc>
<doc id="809577" url="https://pl.wikipedia.org/wiki?curid=809577" title="Stora Dimun">
Stora Dimun



</doc>
<doc id="809578" url="https://pl.wikipedia.org/wiki?curid=809578" title="Stora Dímun">
Stora Dímun



</doc>
<doc id="809579" url="https://pl.wikipedia.org/wiki?curid=809579" title="Stóra Dimun">
Stóra Dimun



</doc>
<doc id="809580" url="https://pl.wikipedia.org/wiki?curid=809580" title="Schizont">
Schizont

Schizont – jedna z form rozwojowych części pierwotniaków, głównie niektórych sporowców. Wielojądrowa forma bezpłciowa, powstała w wyniku schizogonii. Schizonty zarodźca malarii rozwijają się w krwinkach gospodarza, po czym rozpadają się na jednojądrzaste merozoity. Z merozoitów może powstać kolejne pokolenie schizontów.

</doc>
<doc id="809581" url="https://pl.wikipedia.org/wiki?curid=809581" title="Litla Dímun">
Litla Dímun



</doc>
<doc id="809582" url="https://pl.wikipedia.org/wiki?curid=809582" title="Lítla Dimun">
Lítla Dimun



</doc>
<doc id="809583" url="https://pl.wikipedia.org/wiki?curid=809583" title="Nordoyar">
Nordoyar



</doc>
<doc id="809584" url="https://pl.wikipedia.org/wiki?curid=809584" title="Figlów">
Figlów

Figlów (niem. "Folgenhäuser") – przysiółek wsi Sady Górne w Polsce położony w województwie dolnośląskim, w powiecie jaworskim, w gminie Bolków, na Pogórzu Wałbrzyskim w Sudetach, pomiędzy górą Młynarką i Bukową a masywem Łysicy i Sójki. W przysiółku ma swoje źródło potok Sadówka. Figlów przynależy do sołectwa Sady Górne. Położony jest na drodze pomiędzy Sadami Górnymi a Nagórnikiem.
W latach 1975–1998 przysiółek administracyjnie należał do województwa jeleniogórskiego.
Pierwsza wzmianka jako o wsi pochodzi z 1656 r. Dawniej na terenie wsi znajdowały się chaty tkaczy i ludzi pracujących w lesie. Do dzisiaj znajduje się tam przydrożna kapliczka.

</doc>
<doc id="809587" url="https://pl.wikipedia.org/wiki?curid=809587" title="Dolinka (Świny)">
Dolinka (Świny)

Dolinka (niem. "Schönthälchen") – przysiółek wsi Świny w Polsce, położony w województwie dolnośląskim, w powiecie jaworskim, w gminie Bolków.
Dolinka leży na pograniczu Pogórza Kaczawskiego i Pogórza Wałbrzyskiego w Sudetach. Znajduje się pomiędzy Bolkowem a Wolbromkiem, nad Nysą Szaloną.
W latach 1975–1998 przysiółek administracyjnie należał do województwa jeleniogórskiego.
W miejscowości w 1840 r. zamieszkiwało 76 osób, a w 1905 – 220. 

</doc>
<doc id="809594" url="https://pl.wikipedia.org/wiki?curid=809594" title="Katedra w Berlinie">
Katedra w Berlinie

Katedra w Berlinie (niem. "Berliner Dom"; nazwa oficjalna: Oberpfarr- und Domkirche zu Berlin) – ewangelicka katedra, znajdująca się w Berlinie, w dzielnicy Mitte, na Wyspie Muzeów. Została zbudowana w latach 1894-1905 według projektu architekta Juliusa Carla Raschdorffa w eklektycznym połączeniu form nawiązujących do renesansu i do baroku. W miejscu, gdzie dziś stoi ewangelicka katedra znajdowała się wcześniej mniejsza katedra w stylu barokowym. W 1944 roku katedra została uszkodzona przez alianckie naloty związane z II wojną światową, a jej odbudowa rozpoczęła się dopiero w 1975 roku. Świątynia ma 1500 miejsc i jest jedną z największych w Berlinie. To właśnie tutaj odbywają się najczęściej ekumeniczne nabożeństwa z okazji świąt państwowych lub w ważnych dla narodu momentach. 
Ten kościół był inspiracją dla wielu architektów. Na jego wzór został przebudowany ewangelicko-augsburski kościół św. Trójcy w Łodzi przy pl. Wolności, który dziś jest rzymskokatolickim kościołem parafialnym Zesłania Ducha Świętego.
Poprzednie świątynie.
Historia katedry na Spreeinsel sięga XV w. W nowo zbudowanym zamku elektora Rzeszy poświęcono w 1450 r. kaplicę Erasmusa, którą w 1465 r. papież podniósł do godności kolegiaty (Domkirche - słowo w języku niemieckim oznacza katedrę lub kolegiatę).
Po tym jak Joachim II został w 1535 r. elektorem, rozpoczął przebudowę leżącego na południe od zamku kościoła dominikańskiego na nowy kościół zamkowy. Dominikanie zostali przesiedleni do Brandenburga. Średniowieczny gotycki, ceglany kościół Dominikanów został rozbudowany, drogo wyposażony, przygotowano miejsca na groby możnowładców oraz zainstalowano dzwonnice. Nowa kolegiata została poświęcona w 1536 r. W 1539 r. Joachim II przeszedł na protestantyzm, a katolicka kolegiata, w efekcie wprowadzenia w Brandenburgii reformacji, stała się kolegiatą ewangelicką. W 1608 r. rozwiązano kapitułę kolegiaty, a ona sama stała się głównym kościołem parafialnym Cölln.
Kiedy ten gotycki kościół nadawał się tylko do rozbiórki, z rozkazu Fryderyka II rozpoczęto w latach 1747-1750 budowę nowej, barokowej świątyni w Lustgarten, w miejscu, w którym stoi dzisiejsza katedra. Po przeniesieniu grobów książąt do nowej katedry, stara świątynia została rozebrana. Architektem nowej świątyni był Holender Johann Boumann starszy. Nowa katedra została poświęcona 1750 r.
Budowa.
W XIX w uznano, że istniejąca, skromna katedra nie nadaje się dla celów reprezentatywnych monarchii. Zgodnie z zaleceniami króla Fryderyka Wilhelma IV przystąpiono do budowy nowej, ozdobniejszej świątyni. Miała to być dwuwieżowa bazylika z trzynawową halą, zrobiona na modę włoską. Projekty przygotował Friedrich August Stüler, jeden z uczniów Schinkla. Budowę rozpoczęto, zbudowano m.in. apsydę na brzegu Sprewy. Z powodu wielu problemów i braku środków, budowę zawieszono w 1848 r.
Po powstaniu Cesarstwa Niemieckiego, odrodził się pomysł posiadania reprezentatywnej świątyni, którą można by porównywać do największych kościołów świata. Plany nowej budowy przedstawił w 1885 r. architekt Julius Carl Raschdorff, profesor Uniwersytetu Technicznego w Charlottenburgu. Jednakże dopiero cesarz Wilhelm II rozkazał rozbiórkę katedry Schinkla i zbudowanie nowej świątyni na podstawie projektu Raschdorffa, który przewidywał budowę obiektu w eklektycznym połączeniu form nawiązujących do renesansu i do baroku, opierającego się na architekturze bazyliki św. Piotra na Watykanie.
Kamień węgielny położono 17 czerwca 1894 r., a ukończenie budowy przewidywano na 1900 r. Liczne spowolnienia prac spowodowały, że uroczyste otwarcie nowej budowli odbyło się dopiero 27 lutego 1905 r. Koszty w wysokości 11,5 mln złotych marek pokryło w całości państwo.
Nadzór nad pracami sprawował Julius Carl Raschdorff, od 2 sierpnia 1892 r. mistrz budowy katedr, wraz z synem Ottonem, jednak przez cały czas trwania prac Wilhelm II wywierał wpływ co do kształtowania świątyni. Szczególnie wnętrze zostało wykonane zgodnie z jego życzeniami (między innymi przeforsował swoich nadwornych malarzy).
Główny ołtarz pochodził z poprzedniej katedry. Obraz ołtarzowy kościoła chrzcielno-ślubnego został przygotowany przez Carla Josepha Begasa.
Zniszczenia wojenne i odbudowa.
Podczas II wojny światowej katedra została wielokrotnie uszkodzona. Najpierw zostały stłuczone wszystkie okna od strony ołtarza, a w kopułach narożnych wież pojawiły się pęknięcia. Podczas nalotu 24 maja 1944 r. pojemnik z łatwopalnym płynem ugodził w kopułę z latarnią, zapalając drewniany szalunek pod miedzianym poszyciem kopuły. Strażacy nie byli w stanie dosięgnąć ogniska pożaru. Latarnia spadła na posadzkę katedry i przebiła sklepienie krypty Hohenzollernów. Sama kopuła ocalała, lecz otwór po latarni powodował, że wnętrze było narażone na opady atmosferyczne. Dopiero w 1949 roku rozpoczęto prace zabezpieczające, ukończone w 1953 r. Następnie przystąpiono do odbudowy, zaczynając od pomieszczeń bocznych, aby umożliwić wiernym korzystanie ze świątyni.
W 1975 r. przystąpiono do odbudowy, zaczynając od rozbiórki ocalałego podczas wojny kościoła-pomnika, który tworzył wielką apsydę od strony północnej. Główną kopułę odbudowano z zachowaniem pierwotnych proporcji, lecz w uproszczonym kształcie. Latarnię zwieńczył nowo zaprojektowany krzyż. Cztery narożne wieże z kopułami zostały obniżone o 16 metrów i pozbawione latarni. W 1983 roku przystąpiono do ostatecznej odbudowy głównego wnętrza, zakończonej otwarciem w dniu 6 czerwca 1993 r. Zbudowano też nową klatkę schodową. Później wykonano nowe witraże po stronie ołtarza i zrekonstruowano mozaiki w kopule świątyni.
Obecnie trwa dyskusja nad przywróceniem świątyni wyglądu sprzed wojny. Podczas odbudowy w okresie NRD m.in. obniżono narożne wieże i zmieniono kształt latarni i krzyża wieńczącego kopułę główną. Katedra w obecnym kształcie została wpisana na listę zabytków, co formalnie uniemożliwia rekonstrukcję stanu sprzed wojny. 
Krypta grobowa Hohenzollernów.
W podziemiach katedry znajduje się krypta grobowa, w której pochowano ok. 90 członków dynastii Hohenzollernów. W pierwszych latach po wojnie w krypcie odbywały się nabożeństwa.

</doc>
<doc id="809601" url="https://pl.wikipedia.org/wiki?curid=809601" title="Plana de Utiel-Requena">
Plana de Utiel-Requena

Plana de Utiel-Requena (wym. ; ) – comarca w Hiszpanii, w Walencji, w prowincji Walencja. Stolicą jest Requena. Comarca ma powierzchnię 1725,9 km². Mieszka w niej obywateli.

</doc>
<doc id="809602" url="https://pl.wikipedia.org/wiki?curid=809602" title="Pla de Requena">
Pla de Requena



</doc>
<doc id="809603" url="https://pl.wikipedia.org/wiki?curid=809603" title="Requena-Utiel">
Requena-Utiel



</doc>
<doc id="809605" url="https://pl.wikipedia.org/wiki?curid=809605" title="Villargordo del Cabriel">
Villargordo del Cabriel

Villargordo del Cabriol (hiszp. "Villargordo del Cabriel") – gmina w Hiszpanii, we wspólnocie autonomicznej Walencja, w prowincji Walencja, w comarce Plana de Utiel-Requena.
Powierzchnia gminy wynosi 71,6 km². Zgodnie z danymi INE, w 2005 roku liczba ludności wynosiła 699, a gęstość zaludnienia 9,76 osoby/km². Wysokość bezwzględna gminy równa jest 850 metrów. Współrzędne geograficzne gminy to 39°22'N, 1°26'E. Numer kierunkowy to +34, tablice rejestracyjne rozpoczynają się od litery V, a kod pocztowy do gminy to 46317.
Obecnym burmistrzem gminy jest Lorenzo Guaita Albalata z PSPV-PSOE. 16 sierpnia w gminie odbywają się regionalne fiesty.

</doc>
<doc id="809609" url="https://pl.wikipedia.org/wiki?curid=809609" title="Elton Mayo">
Elton Mayo

Elton Mayo (ur. 26 grudnia 1880 w Adelaide, zm. 7 września 1949) – australijski psycholog i socjolog.
Początkowo wykładał na University of Queensland w latach 1919–1923. Następnie na krótko przeniósł się na University of Pennsylvania, a dalszą karierę kontynuował w Harvard Business School (1926–1947), gdzie był profesorem badań przemysłowych. 18 kwietnia 1913 ożenił się z Dorothea McConnel w Brisbane. Mieli dwie córki.
Mayo prowadził badania z dziedziny socjologii pracy w zakładach przemysłowych, badał wpływ warunków fizycznych na wydajność pracowników. Skupił się między innymi na efekcie Hawthorne oraz napisał książkę "The Human Problems of an Industrialized Civilization" (1933). Przeprowadzone przez niego badania pokazały siłę oddziaływania grupy na jednostkę podczas pracy. Wyniki badań umożliwiły mu wyciągnięcie wniosków, jak powinni zachowywać się menedżerowie wobec swoich podwładnych oraz jak powinni organizować miejsce pracy. Podczas badań Mayo próbował dowiedzieć się, co może wpływać na efektywność pracowników, między innymi przeprowadził badanie wpływu oświetlenia miejsca pracy. Z jego obserwacji wynikało, że największy wpływ na pracę mają nieformalne kontakty pomiędzy pracownikami. Warunki fizyczne oraz wynagrodzenie okazały się mieć mniejsze znaczenie.

</doc>
<doc id="809614" url="https://pl.wikipedia.org/wiki?curid=809614" title="Międzynarodowa Unia Leśnych Organizacji Badawczych">
Międzynarodowa Unia Leśnych Organizacji Badawczych

Międzynarodowa Unia Leśnych Organizacji Badawczych ("International Union of Forest Research Organizations", IUFRO) – niezależna instytucja i organizacja naukowa o zasięgu międzynarodowym, mająca na celu promowanie leśnictwa, rozwijanie badań leśnych. Pełni ważną rolę w tworzeniu sieci współpracy naukowej w leśnictwie i naukach pokrewnych.
Struktura IUFRO zawiera następujące oddziały:
oraz grupy robocze i programy specjalne
Polskimi członkami IUFRO są:

</doc>
<doc id="809615" url="https://pl.wikipedia.org/wiki?curid=809615" title="Grapiczki">
Grapiczki

Grapiczki (kaszb."Nowé Grabcé", niem. "Neu Grapitz") – mała osada w Polsce położona w województwie pomorskim, w powiecie słupskim, w gminie Potęgowo. Wieś wchodzi w skład sołectwa Grapice.
W latach 1975–1998 miejscowość administracyjnie należała do województwa słupskiego.

</doc>
<doc id="809617" url="https://pl.wikipedia.org/wiki?curid=809617" title="Piaseczno (powiat słupski)">
Piaseczno (powiat słupski)

Piaseczno (kaszb. "Lësô Góra" lub "Fósbark") – mała osada w Polsce położona w województwie pomorskim, w powiecie słupskim, w gminie Potęgowo. Wieś wchodzi w skład sołectwa Głuszyno.
W latach 1975–1998 miejscowość położona była w województwie słupskim.

</doc>
<doc id="809620" url="https://pl.wikipedia.org/wiki?curid=809620" title="Pierre Quinon">
Pierre Quinon

Pierre Quinon (ur. 20 lutego 1962 w Lyonie, zm. 17 sierpnia 2011 w Hyères) – francuski lekkoatleta, tyczkarz, mistrz olimpijski z Los Angeles z 1984. 
W 1981 roku został wicemistrzem Europy juniorów. Na mistrzostwach Europy w 1982 w Atenach zajął 11. miejsce. Na mistrzostwach świata w 1983 w Helsinkach nie zaliczył żadnej wysokości. 28 sierpnia 1983 ustanowił rekord świata rezultatem 5,82 m, który przetrwał tylko 4 dni, poprawiony przez innego Francuza Thierry'ego Vignerona. Quinon zdobył srebrny medal na halowych mistrzostwach Europy w 1984 w Göteborgu.
Na igrzyskach olimpijskich w 1984 w Los Angeles za głównego faworyta uważano Vignerona, lecz to Quinon zdobył złoty medal wynikiem 5,75 m (Vigneron zajął 3.-4. miejsce).
Quinon swój rekord życiowy (5,90 m) ustanowił w 1985. Był mistrzem Francji w skoku o tyczce w latach 1982-1984.
Popełnił samobójstwo.

</doc>
<doc id="809623" url="https://pl.wikipedia.org/wiki?curid=809623" title="Nowina (województwo pomorskie)">
Nowina (województwo pomorskie)

Nowina (kaszb. "Rënowsczi Dwór") – opuszczona osada w Polsce położona w województwie pomorskim, w powiecie słupskim, w gminie Potęgowo. Wchodzi w skład sołectwa Runowo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Nowina: Nowina

</doc>
<doc id="809625" url="https://pl.wikipedia.org/wiki?curid=809625" title="Emanuele Birarelli">
Emanuele Birarelli

Emanuele Birarelli (ur. 8 lutego 1981 w Senigalli) – włoski siatkarz, grający na pozycji środkowego, reprezentant Włoch. Po ukończeniu sezonu 2020/2021 w drużynie Calzedonia Werona postanowił zakończyć karierę siatkarską.
Brązowy medalista olimpijski 2012 z Londynu.
Sukcesy klubowe.
Mistrzostwo Włoch:
Liga Mistrzów:
Klubowe Mistrzostwa Świata:
Puchar Włoch:
Superpuchar Włoch:
Puchar CEV:
Sukcesy reprezentacyjne.
Mistrzostwa Europy Juniorów:
Memoriał Huberta Jerzego Wagnera:
Mistrzostwa Europy:
Igrzyska Olimpijskie:
Liga Światowa:
Puchar Wielkich Mistrzów:

</doc>
<doc id="809629" url="https://pl.wikipedia.org/wiki?curid=809629" title="Rzechcinko">
Rzechcinko

Rzechcinko (kaszb. "Rzechcëńsczi Młën" lub "Reksëńsczi Młën") – była część wsi Rzechcino w Polsce, położona w województwie pomorskim, w powiecie słupskim, w gminie Potęgowo.
Nazwę zniesiono z 1.01.2021 r.
Wchodziła w skład sołectwa Rzechcino.
W latach 1975–1998 Rzechcinko administracyjnie należało do województwa słupskiego.

</doc>
<doc id="809632" url="https://pl.wikipedia.org/wiki?curid=809632" title="Giuseppe Sorcinelli">
Giuseppe Sorcinelli

Giuseppe Sorcinelli (ur. 12 stycznia 1971 w Fano) włoski siatkarz występujący obecnie w Serie A, w drużynie Marmi Lanza Werona. Gra na pozycji libero. Mierzy 195 cm.

</doc>
<doc id="809633" url="https://pl.wikipedia.org/wiki?curid=809633" title="Żochówko">
Żochówko

Żochówko (kaszb. "Nowé Żochòwò", niem. "Neu Sochow") – była część wsi Żochowo w Polsce, położona w województwie pomorskim, w powiecie słupskim, w gminie Potęgowo.
Zabudowania nadal istnieją, nazwę zniesiono z 1.01.2021 r.
Wchodzi w skład sołectwa Żochowo.
W latach 1975–1998 Żochówko administracyjnie należało do województwa słupskiego.
Występuje wariant nazewniczy Kolonia Żochówko.

</doc>
<doc id="809635" url="https://pl.wikipedia.org/wiki?curid=809635" title="Witold Krasucki">
Witold Krasucki

Witold Krasucki (ur. w 1959 w Białymstoku) – polski dziennikarz, absolwent Państwowej Wyższej Szkoły Filmowej w Łodzi, autor reportaży z zakresu dziennikarstwa śledczego, współautor (razem z Grzegorzem Nawrockim) filmu dokumentalnego „Dramat w trzech aktach”, wyemitowanego w TVP w 2001 w cyklu „Tylko u nas”. 
W „Dramacie w trzech aktach” Janusz Cliff Pineiro podejrzany o oszustwa finansowe i były oficer wywiadu wojskowego PRL Jerzy Klemba twierdzili, że przekazywali pieniądze FOZZ liderom Porozumienia Centrum. Za uczciwość Pineiry ręczył jego ojczym, aktor Krzysztof Kowalewski. Reportaż nie oskarżał braci Kaczyńskich o branie łapówek, jedynie o tolerowanie tego procederu uprawianego rzekomo przez Adama Glapińskiego i Macieja Zalewskiego. Film spotkał się z krytyką – autorowi zarzucano nierzetelność i wybiórczość w doborze materiałów. W związku z tym filmem w 2001 Krasucki otrzymał tytuł hieny roku przyznawany przez Stowarzyszenie Dziennikarzy Polskich dziennikarzom posądzanym o nierzetelność. Ostatecznie TVP przeprosiła braci Kaczyńskich.
W 2007 hiszpański związek dziennikarzy przyznał Krasuckiemu nagrodę Wolności Słowa.

</doc>
<doc id="809638" url="https://pl.wikipedia.org/wiki?curid=809638" title="Huta (powiat słupski)">
Huta (powiat słupski)

Huta – nieoficjalna część osady Poganice w Polsce położona w województwie pomorskim, w powiecie słupskim, w gminie Potęgowo.
Wchodzi w skład sołectwa Żochowo.
W latach 1975–1998 miejscowość administracyjnie należała do województwa słupskiego.

</doc>
<doc id="809640" url="https://pl.wikipedia.org/wiki?curid=809640" title="GnuPG">
GnuPG



</doc>
<doc id="809643" url="https://pl.wikipedia.org/wiki?curid=809643" title="Patrick Staudacher">
Patrick Staudacher

Patrick Staudacher (ur. 29 kwietnia 1980 w Vipiteno) – włoski narciarz alpejski, mistrz świata.
Kariera.
Po raz pierwszy na arenie międzynarodowej pojawił się 12 grudnia 1995 roku w Innichen, gdzie w zawodach juniorskich zajął 55. miejsce w gigancie. W 1997 roku wystartował na mistrzostwach świata juniorów w Schladming, jednak nie ukończył żadnej konkurencji. Jeszcze trzykrotnie startował na imprezach tego cyklu, najlepsze wyniki osiągając podczas mistrzostw świata juniorów w Quebecu, gdzie był piąty w supergigancie i szósty w zjeździe i slalomie.
W zawodach Pucharu Świata zadebiutował 16 grudnia 2000 roku w Val d’Isère, zajmując 42. miejsce w zjedzie. Pierwsze pucharowe punkty wywalczył 7 grudnia 2001 roku w tej samej miejscowości, zajmując 29. miejsce w supergignacie. Na podium zawodów tego cyklu jedyny raz stanął 18 grudnia 2009 roku w Val Gardena, kończąc supergiganta na trzeciej pozycji. W zawodach tych wyprzedzili go jedynie Aksel Lund Svindal z Norwegii i Carlo Janka ze Szwajcarii. Najlepsze wyniki osiągnął w sezonach 2006/2007 i 2009/2010, kiedy zajmował 36. miejsce w klasyfikacji generalnej.
Na mistrzostwach świata w Åre w 2007 roku wywalczył złoty medal w supergigancie, wyprzedzając Austriaka Fritza Strobla i Szwajcara Bruno Kernena. Był też między innymi siedemnasty w tej samej konkurencji podczas mistrzostw świata w Val d’Isère w 2009 roku. W 2002 roku wystartował na igrzyskach olimpijskich w Salt Lake City, zajmując między siódme miejsce w kombinacji i osiemnaste w supergigancie. Cztery lata później, podczas igrzysk w Turynie, jego najlepszym wynikiem było dziewiąte miejsce w zjeździe. Brał też udział w igrzyskach olimpijskich w Vancouver w 2010 roku, zajmując między innymi siódme miejsce w supergigancie.
Do momentu zdobycia tytułu mistrza świata był znany jako basista zespołu Rockomon.

</doc>
<doc id="809644" url="https://pl.wikipedia.org/wiki?curid=809644" title="Gaje (województwo pomorskie)">
Gaje (województwo pomorskie)

Gaje – mała osada leśna w Polsce położona w województwie pomorskim, w powiecie słupskim, w gminie Potęgowo. Wchodzi w skład sołectwa Runowo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Gaje: Gaje

</doc>
<doc id="809645" url="https://pl.wikipedia.org/wiki?curid=809645" title="Marian Csorich">
Marian Csorich

Marian Csorich (ur. 1 grudnia 1979 w Gdańsku) – polski hokeista, reprezentant Polski. 
Jego dziadek Stefan, wujek Marian i ojciec Bogdan także byli hokeistami.
Kariera klubowa.
Wychowanek Stoczniowca Gdańsk. W latach 2010-2013 zawodnik GKS Tychy.

</doc>
<doc id="809647" url="https://pl.wikipedia.org/wiki?curid=809647" title="European Forest Institute">
European Forest Institute

European Forest Institute (Europejski Instytut Leśny) – niezależna europejska organizacja naukowa z siedzibą w Joensuu w Finlandii, mająca na celu promowanie leśnictwa i rozwijanie badań leśnych. Pełni ważną rolę w tworzeniu sieci współpracy naukowej w leśnictwie.
Członkami rzeczywistymi EFI są kraje, które ratyfikowały Convention on the EFI. W końcu 2007 roku konwencję ratyfikowało 17 państw: Austria, Bułgaria, Chorwacja, Czechy, Dania, Finlandia, Hiszpania, Holandia, Niemcy, Litwa, Norwegia, Portugalia, Rumunia, Słowenia, Szwecja, Turcja, Wielka Brytania. Poza krajami członkowskimi EFI tworzą również organizacje członkowskie mające status członków stowarzyszonych oraz Centra Projektowe (8). Obecnie EFI zrzesza 131 organizacji członkowskich z 37 krajów(stan na październik 2008). Polskimi członkami stowarzyszonymi EFI są:

</doc>
<doc id="809648" url="https://pl.wikipedia.org/wiki?curid=809648" title="Sylwan (czasopismo)">
Sylwan (czasopismo)

„Sylwan” – czasopismo naukowe z zakresu nauk leśnych, organ naukowy Polskiego Towarzystwa Leśnego (PTL). Jest najstarszym leśnym czasopismem naukowym wydawanym obecnie na świecie, ukazuje się z małymi przerwami od 1820 r.
Pismo pełni ważną rolę edukacyjną i popularyzatorską, podnosząc poziom wiedzy leśników oraz naukową, stale publikując wyniki najnowszych badań z różnych dziedzin nauk leśnych. Okładkę i stronę tytułową najstarszych wydań oraz zeszytów od 1953 r. zdobi rycina twarzy Silvanusa – rzymskiego bożka lasów i dzikiej przyrody. Przez cały okres wydawania opublikowano w Sylwanie około 13,5 tysiąca rozpraw naukowych, artykułów i doniesień.
Historia.
Okres I (1820-1858).
Inicjatorami utworzenia czasopisma byli ówcześni organizatorzy służby lasów rządowych na terenie Królestwa Polskiego (Kongresowego), pozostającego pod zaborem rosyjskim: Ludwik August Plater-Broel, dyrektor generalny lasów rządowych, Juliusz Brincken, naczelny nadleśniczy i Hipolit Cieleski, sekretarz Wydziału Lasów Komisji Rządowej Przychodów i Skarbu. 
W początkowym okresie istnienia w Sylwanie ukazały się 34 roczniki czasopisma w 24 tomach. Zamieszczano w nim rozprawy naukowe z zakresu leśnictwa, zarządzenia Komisji Rządowej Przychodów i Skarbu, sprawującej nadzór nad lasami rządowymi i protektorat nad czasopismem, informacje o administracji lasów rządowych Królestwa Kongresowego oraz kalendarz leśny. Publikowano prace ze wszystkich dziedzin leśnictwa, zwłaszcza dotyczące metod zagospodarowania lasu, oparte często na publikacjach leśników niemieckich, szwajcarskich i francuskich. Po powstaniu listopadowym, pozbawiony poparcia rządowego, Sylwan zaczął ukazywać się nieregularnie i z przerwami. Od 1835 do 1858 roku, kiedy to przestał się ukazywać przez okres kolejnych 24 lat, był wydawany przez prywatną spółkę leśników.
Okres II (1883-1939).
Pismo zostało reaktywowane w Galicji jako organ Galicyjskiego Towarzystwa Leśnego, utworzonego w 1882 roku. W tym okresie treści Sylwana obejmowały m.in.: utrzymanie stanu lasu i podniesienie poziomu gospodarki leśnej w Galicji, pogłębianie wiedzy fachowej oraz dbałość o interesy zawodowe leśników. W Sylwanie publikowano artykuły dotyczące przyrodniczych podstaw leśnictwa i hodowli lasu, ekonomiki i polityki leśnej, zagadnień urządzeniowych i dendrometrycznych, ochrony lasu, ochrony przyrody oraz użytkowania i transportu w lesie, a także materiały z historii leśnictwa oraz aktualności z dziedziny leśnictwa z innych krajów europejskich. Na ogólnopolskim zjeździe leśników w 1907 r. uznano czasopismo za nieoficjalny organ leśników wszystkich zaborów. I wojna światowa spowodowała przerwę w wydawaniu.
Po odzyskaniu niepodległości przez Polskę, w związku ze zmianami w organizacji Galicyjskiego Towarzystwa Leśnego, w 1919 r. Sylwan stał się na krótko organem Małopolskiego Towarzystwa Leśnego, a od 1925 r. - Polskiego Towarzystwa Leśnego z siedzibą we Lwowie i z zasięgiem na cały kraj. Od roku 1936 Sylwan zaczął się ukazywać w dwóch seriach: A - rozprawy naukowe i B - artykuły i sprawy Towarzystwa. Czasopismo kontynuowało zadania wytyczone w poprzednim okresie, reprezentowało interesy leśników i właścicieli lasów prywatnych. Rosła też jego rola jako miejsca druku rozpraw naukowych, zwłaszcza od połowy lat dwudziestych XX w., kiedy to wydrukowano w nim 8 prac doktorskich i habilitacyjnych, w większości ze Lwowa.
Łącznie w okresie 1883–1939 ukazało się 57 roczników Sylwana, o kolejnej numeracji 1−57, bez nawiązywania do numeracji z poprzedniego okresu. Wydawanie pisma przerwała II wojna światowa.
Okres III (od 1947).
Pierwszy zeszyt po II wojnie światowej ukazał się w Krakowie jako kwartalnik Polskiego Naukowego Towarzystwa Leśnego. Zmieniono numerację roczników Sylwana, tak aby stanowiła kontynuację od 1 rocznika z 1820 roku. Od 1955 roku Sylwan był wydawany jako miesięcznik Wydziału Nauk Rolniczych PAN i Polskiego Towarzystwa Leśnego, a od 1966 r. – ponownie tylko Polskiego Towarzystwa Leśnego. W całym trzecim okresie, do końca 2020 roku, ukazały się 74 roczniki czasopisma.
W roku jubileuszu 200-lecia czasopisma ukazał się specjalny numer (12/2020), prezentujący zarówno historię czasopisma jak i przegląd jego bogatego dorobku w najważniejszych dziedzinach nauk leśnych i przyrodniczych: hodowli lasu, ochrony lasu, ochrony przyrody, urządzania i użytkowania lasu.
Cytowalność.
Sylwan jest indeksowany przez Science Citation Index Expanded (SciSearch), Journal Citation Reports/Scence Edition, CAB International oraz Polish Scientific Journal Contents, IndexCopernicus Journal Master List. Według Journal Citation Reports, pismo miało w 2019 r. impact factor 0,624. Aktualna ranga (2021) na liście Ministerstwa Nauki i Szkolnictwa Wyższego wynosi 40 punktów.

</doc>
<doc id="809651" url="https://pl.wikipedia.org/wiki?curid=809651" title="Bhaktapur">
Bhaktapur

Bhaktapur (nep. भक्तपुर), również Bhadgaon – miasto w Nepalu położone w Dolinie Katmandu, 16 km od miasta Katmandu. Liczy ono około 150 tys. mieszkańców, w większości Newarów.
Historia miasta.
Miasto zostało założone w IX w. Od 1382 było stolicą Nepalu. Po podziale kraju w roku 1472 stało się stolicą jednego z państewek nepalskich.
W wyniku trzęsienia ziemi, jakie nawiedziło Nepal w kwietniu 2015 roku, duża część miasta została zniszczona.

</doc>
<doc id="809654" url="https://pl.wikipedia.org/wiki?curid=809654" title="Bazaltowa Góra">
Bazaltowa Góra

Bazaltowa Góra () – wzniesienie o wysokości 368 m n.p.m., w południowo-zachodniej Polsce, na Pogórzu Kaczawskim. 
Wzniesienie położone jest na terenie Parku Krajobrazowego "Chełmy", w południowo-wschodniej części Pogórza Kaczawskiego, na Pogórzu Złotoryjskim, około 6,0 km na południowy zachód od Jawora w województwie dolnośląskim.
Niewielkie powulkaniczne wzniesienie, w kształcie małego stożka, o dość stromych zboczach, z wyraźnie podkreślonym wierzchołkiem, wznosi się na wschodniej krawędzi Wzgórz Złotoryjskich, przy wschodniej granicy Parku Krajobrazowego "Chełmy". Wzniesienie o zróżnicowanej budowie geologicznej, zbudowane z bazanitu mioceńskiego, który tworzy pokrywę lawową oraz wypełnia część komina dawnego wulkanu tarczowego o zasadowej lawie. Bazalt budujący wzniesienie jest spękany, tworzy regularne słupy. W niższej części zbocza zalegają warstwy utworów soliflukcyjnych, a u podnóża występują osady glacjalne, fluwioglacjalne. Oddzielność słupową bazaltów (bazanitów) widać doskonale w wyrobisku dawnego kamieniołomu na południowo-wschodnim zboczu góry. Podczas eksploatacji odsłonięto w centralnej części dawny komin wulkaniczny. U podnóża wyrobiska występuje rumosz skalny porośnięty w większości samosiewem. Na północny zachód od szczytu wzniesienia znajduje się drugi, bardziej zarośnięty kamieniołom bazaltu.
Wzniesienie porośnięte lasem liściastym z udziałem dębu, jarzębu szwedzkiego, brekinii, lipy i jawora. W runie występują m.in. storczyk bzowy, gnieźnik leśny, wawrzynek wilczełyko, przylaszczka pospolita, naparstnica zwyczajna a u podnóży goździk pyszny.
Turystyka.
W pobliżu szczytu prowadzi szlak turystyczny

</doc>
<doc id="809655" url="https://pl.wikipedia.org/wiki?curid=809655" title="Polskie Towarzystwo Leśne">
Polskie Towarzystwo Leśne

Polskie Towarzystwo Leśne (PTL) – organizacja specjalistyczna stworzona w celu inicjowania i wspierania rozwoju nauk z zakresu leśnictwa i drzewnictwa, propagowania dorobku naukowego z zakresu leśnictwa w społeczeństwie, współdziałanie we wdrażaniu osiągnięć nauki do praktyki oraz współpraca z podobnymi organizacjami za granicą. PTL było współzałożycielem (w 1948 r.) i następnie przez wiele lat członkiem IUCN (Międzynarodowej Unii Ochrony Przyrody).
Historia.
Za początek Towarzystwa uważa się I Walny Zjazd Galicyjskiego Towarzystwa Leśnego, który odbył się we Lwowie w roku 1882. Obecną nazwę przyjęto w 1925 roku. W okresie międzywojennym Polskie Towarzystwo Leśne przyczyniło się do rozwoju leśnictwa w niepodległym kraju.
Po przerwie w czasie II wojny światowej towarzystwo wznowiło działalność w 1946 r.
Działalność.
Celem działania Towarzystwa jest:
Towarzystwo osiąga swoje cele poprzez następujące działania:
W okresie 1946-2019 PTL wydało 46 publikacji książkowych, 19 publikacji techniką małej poligrafii. Ponadto wydano 84 szt. materiałów z sympozjów, sesji naukowych, konferencji organizowanych przez towarzystwo w latach 1963–2019.
Towarzystwo przyznaje od 2007 r. medal Pro Bono Silvae; każdego roku honorowana jest jedna osoba lub instytucja szczególnie zasłużona dla rozwoju leśnictwa.
W ramach towarzystwa funkcjonuje Zarząd Główny i dziewiętnaście oddziałów terenowych. Towarzystwo liczy ponad 5500 członków.

</doc>
<doc id="809659" url="https://pl.wikipedia.org/wiki?curid=809659" title="Unitas">
Unitas

Unitas – grupa ekumeniczna istniejąca od października 1997 r. (choć początki sięgają lat siedemdziesiątych XX w.). Powstała jako jedna z grup dyskusyjnych w „Beczce” w Krakowie. Uczestnicy grupy to osoby w każdym wieku, spotykające się na Papieskiej Akademii Teologicznej na wspólnych modlitwach i rozmowach. Grupa była otwarta na uczestnictwo osób z każdego wyznania chrześcijańskiego - zarówno spośród rzymskich katolików, jak i przedstawicieli innych wyznań, np. prawosławni, baptyści, ewangelicy, starokatolicy, metodyści – świeckich, jak i duchownych. Krakowski Tydzień Modlitw o Jedność Chrześcijan tradycyjnie kończy się agapą przygotowaną właśnie przez Unitas.
8 stycznia 2013 grupa Unitas uległa samorozwiązaniu.

</doc>
<doc id="809660" url="https://pl.wikipedia.org/wiki?curid=809660" title="Schizonty">
Schizonty



</doc>
<doc id="809661" url="https://pl.wikipedia.org/wiki?curid=809661" title="Święto narodowe">
Święto narodowe



</doc>
<doc id="809666" url="https://pl.wikipedia.org/wiki?curid=809666" title="Gaje">
Gaje

2 miejscowości w Polsce:
Ukraina

</doc>
<doc id="809671" url="https://pl.wikipedia.org/wiki?curid=809671" title="Botyka">
Botyka



</doc>
<doc id="809672" url="https://pl.wikipedia.org/wiki?curid=809672" title="Michal Šlesingr">
Michal Šlesingr

Michal Šlesingr (ur. 3 lutego 1983 w Uściu nad Orlicą) – czeski biathlonista, trzykrotny medalista mistrzostw świata i Europy, wielokrotny medalista mistrzostw świata juniorów.
Kariera.
Pierwsze sukcesy w karierze osiągnął w 2002 roku, kiedy na mistrzostwach świata juniorów w Ridnaun zdobył złoty medal w biegu pościgowym, srebrny w sztafecie i brązowy w sprincie. Na rozgrywanych rok później mistrzostwach świata juniorów w Kościelisku był drugi w sprincie i biegu pościgowym oraz trzeci w sztafecie. Ponadto podczas mistrzostw świata juniorów w Haute Maurienne w 2004 roku zdobył srebrny medal w sztafecie.
W Pucharze Świata zadebiutował 26 stycznia 2002 roku w Anterselvie, kiedy zajął 13. miejsce w sztafecie. Pierwsze punkty zdobył 19 marca 2003 roku w Chanty-Mansyjsku, zajmując 27. miejsce w biegu indywidualnym. Na podium zawodów tego cyklu pierwszy raz stanął 3 lutego 2007 roku w Anterselvie, kończąc rywalizację w sprincie na drugiej pozycji. W kolejnych startach jeszcze 11 razy stanął na podium, odnosząc jedno zwycięstwo: 16 marca 2008 roku w Oslo wygrał bieg masowy. Był też 7 razy trzeci i 3 razy drugi. Najlepsze wyniki osiągnął w sezonie 2014/2015, kiedy zajął ósme miejsce w klasyfikacji generalnej.
Na mistrzostwach świata w Anterselvie w 2007 roku zdobył dwa medale. Najpierw zajął drugie miejsce w sprincie, rozdzielając Ole Einara Bjørndalena z Norwegii i Ukraińca Andrija Deryzemlę. W biegu indywidualnym zdobył brązowy medal, plasując się za Francuzem Raphaëlem Poirée i Niemcem Michaelem Greisem. W biegu pościgowym zajął czwarte miejsce, przegrywając walkę o podium z Francuzem Vincentem Defrasne'em. Na rozgrywanych osiem lat później mistrzostwach świata w Kontiolahti wspólnie z Veroniką Vítkovą, Gabrielą Soukalovą i Ondřejem Moravecem wywalczył złoty medal w sztafecie mieszanej. Był to pierwszy w historii złoty medal dla Czech w tej konkurencji. Na tej samej imprezie był też czwarty w biegu pościgowym, w którym w walce o brązowy medal lepszy o 1,7 sekundy był Norweg Tarjei Bø. Był też między innymi czwarty w sztafecie mieszanej podczas mistrzostw świata w Chanty-Mansyjsku w 2005 roku i sztafecie mężczyzn podczas mistrzostw świata w Östersund w 2019 roku.
W 2006 roku wystartował na igrzyskach olimpijskich w Turynie, gdzie zajął 45. miejsce w biegu indywidualnym, 55. w sprincie, 32. w biegu pościgowym i 6. w sztafecie. Na rozgrywanych cztery lata później igrzyskach w Vancouver zajął między innymi 16. miejsce w biegu masowym i siódme w sztafecie. Podczas igrzysk olimpijskich w Soczi w 2014 roku indywidualnie plasował się poza trzydziestką, a w sztafecie nie startował. Brał też udział w igrzyskach olimpijskich w Pjongczangu cztery lata później, plasując się na 45. pozycji w biegu indywidualnym, 69. w sprincie i siódmej w sztafecie.
Reprezentuje klub SKP Jablonex, mieszka i trenuje w Letohradzie pod okiem trenera Vlastimila Vávry.
Jest żonaty, ma dwójkę dzieci (córka Victoria ur. 2013 i syn Benedikt ur. 2019).

</doc>
<doc id="809673" url="https://pl.wikipedia.org/wiki?curid=809673" title="Ta’Qali">
Ta’Qali



</doc>
<doc id="809675" url="https://pl.wikipedia.org/wiki?curid=809675" title="Ordynariat polowy">
Ordynariat polowy

Ordynariat polowy – jednostka administracyjna w Kościele katolickim i Cerkwi prawosławnej, odpowiadająca diecezji. Obejmuje żołnierzy i ich rodziny na terenie jednego kraju. Na czele ordynariatu stoi biskup polowy. Posługują w nim kapelani wojskowi. Aktualny status katolickich ordynariatów polowych został określony przez Jana Pawła II w konstytucji apostolskiej Spirituali militum curae.

</doc>
<doc id="809676" url="https://pl.wikipedia.org/wiki?curid=809676" title="Tüßling">
Tüßling

Tüßling – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 5 km na południowy zachód od Altötting, przy linii kolejowej Monachium – Burghausen.
Polityka.
Wójtem gminy jest Heinrich Hollinger z SPD, rada gminy składa się z 16 osób.

</doc>
<doc id="809677" url="https://pl.wikipedia.org/wiki?curid=809677" title="Emmerting">
Emmerting

Emmerting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, siedziba wspólnoty administracyjnej Emmerting. Leży około 7 km na wschód od Altötting, nad rzeką Alz.
Polityka.
Wójtem gminy jest Josef Maier z FW, rada gminy składa się z 16 osób.
Współpraca.
Miejscowość partnerska:
Oświata.
W gminie znajduje się dwa przedszkola oraz szkoła podstawowa i Hauptschule (22 nauczycieli, 397 uczniów).

</doc>
<doc id="809679" url="https://pl.wikipedia.org/wiki?curid=809679" title="Mehring (Bawaria)">
Mehring (Bawaria)

Mehring – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Emmerting. Leży około 8 km na południowy wschód od Altötting, nad rzeką Alz.
Polityka.
Wójtem gminy jest Josef Wengbauer z CSU, rada gminy składa się z 14 osób.

</doc>
<doc id="809682" url="https://pl.wikipedia.org/wiki?curid=809682" title="Jan Engelgard">
Jan Engelgard

Jan Engelgard (ur. 2 grudnia 1957 w Sycowie) – polski historyk, publicysta, pisarz, samorządowiec oraz polityk.
Życiorys.
Wykształcenie.
W 1978 został absolwentem Liceum Ogólnokształcącego im. Bolesława Chrobrego w Gryficach. W 1983 ukończył studia na Wydziale Historycznym Uniwersytetu Warszawskiego. Magisterium z historii uzyskał na podstawie pracy magisterskiej pt. "Kadra I Korpusu Polskiego w niepodległej Polsce (1918–1921). Aspekty wojskowe i polityczne", napisanej pod kierunkiem profesora Tadeusza Jędruszczaka.
Działalność zawodowa i publiczna.
Należał do Polskiego Związku Katolicko-Społecznego. Wystąpił z niego w 1984, gdy z funkcji prezesa ustąpił Janusz Zabłocki. W latach 1984–1990 był członkiem Stowarzyszenia „Pax”, gdzie zajmował się publicystyką historyczną, pisząc głównie na temat przedwojennego obozu narodowego. W 1991 wstąpił do Stronnictwa Narodowo-Demokratycznego, w którym objął funkcję wiceprezesa. Wszedł również w skład zarządu stowarzyszenia „Civitas Christiana”.
Publikował m.in. w „Najwyższym Czasie!”, „Nowym Świecie” i „Ładzie”. Od 1992 do 1993 pracował jako komentator „Słowa Powszechnego”. Następnie był dziennikarzem „Katolika” i „Kierunków”. Od 1993 publikował w następcy „SP” – „Słowie. Dzienniku Katolickim” (będąc zastępcą redaktora naczelnego tego pisma).
W 1997 został redaktorem naczelnym tygodnika „Myśl Polska” (od 2001 do 2004 wydawanego pod nazwą „Nowa Myśl Polska”).
Z ramienia Ligi Polskich Rodzin bez powodzenia kandydował w wyborach do Parlamentu Europejskiego w 2004 (uzyskał 2387 głosów) i w wyborach parlamentarnych w 2005 (dostał 224 głosy). W okresie od 24 października 2005 do 24 listopada 2006 był członkiem zarządu województwa mazowieckiego II kadencji. Pełnił później funkcję wiceprzewodniczącego zarządu głównego Ruchu Ludowo-Narodowego. Działał także w Kresowym Ruchu Patriotycznym. Został współpracownikiem związanego z Klubem Zachowawczo-Monarchistycznym portalu Konserwatyzm.pl. Autor tekstów historycznych w specjalistycznym kwartalniku „Niepodległość i Pamięć”.
Później zatrudniony został w Muzeum Niepodległości w Warszawie, gdzie do marca 2022 pełnił funkcję kierownika X Pawilonu Cytadeli Warszawskiej. Jest przewodniczącym Rady Fundacji Narodowej im. Romana Dmowskiego.
W 2020 wszedł w skład Komitetu Budowy Pomnika gen. Tadeusza Rozwadowskiego w Warszawie.
Wyróżnienia.
W 2014 otrzymał odznaczenie Polonia Mater Nostra Est.

</doc>
<doc id="809683" url="https://pl.wikipedia.org/wiki?curid=809683" title="Kotuń (przystanek kolejowy)">
Kotuń (przystanek kolejowy)

Kotuń – przystanek kolejowy w Kotuniu, w województwie mazowieckim, w Polsce.
Pasażerowie.
W roku 2017 wymiana pasażerska wyniosła 475 tys. osób (1,3 tys. dziennie).
W roku 2018 przystanek obsługiwał 1,2 tys. pasażerów na dobę (łącznie 438 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).
Dane ogólne.
Obecnie przystanek kolejowy, a do 2004 roku stacja, posiadająca wówczas czynny budynek stacyjny, kładkę nad torami i nastawnię.
Po modernizacji w Kotuniu, zlikwidowano boczne tory, kładkę nad torami, budynek nastawni i peron wyspowy. Współcześnie, budynek stacyjny jest zamknięty, wybudowano przejście podziemne i nowe perony jedno-krawędziowe. Komplet zwrotnic umożliwia zmianę toru i zamienne używanie peronów (wyprzedzanie przez pociągi kwalifikowane). 

</doc>
<doc id="809686" url="https://pl.wikipedia.org/wiki?curid=809686" title="Feichten an der Alz">
Feichten an der Alz

Feichten an der Alz, Feichten a.d.Alz (do 1963 "Feichten") – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Kirchweidach. Leży około 18 km na południe od Altötting, nad rzeką Alz.
W miejscowości znajduje się zabytkowy kościół pw. Wniebowstąpienia NMP "(Maria Himmelfahrt)".
Polityka.
Wójtem gminy jest Johann Aicher, rada gminy składa się z 12 osób.

</doc>
<doc id="809687" url="https://pl.wikipedia.org/wiki?curid=809687" title="Andrij Deryzemla">
Andrij Deryzemla

Andrij Wasylowycz Deryzemla (ukr. Андрій Васильович Дериземля, ur. 18 sierpnia 1977 r. w Sumach) – ukraiński biathlonista, dwukrotny medalista mistrzostw świata.
Kariera.
Pierwszy sukces w karierze osiągnął w 1996 roku, kiedy podczas mistrzostw świata juniorów w Kontiolahti zwyciężył w sprincie.
W zawodach Pucharu Świata zadebiutował 7 grudnia 1996 roku w Östersund, zajmując 81. miejsce w sprincie. Pierwsze pucharowe punkty zdobył 12 grudnia 1998 roku w Hochfilzen, gdzie zajął 21. miejsce w biegu pościgowym. Na podium zawodów tego cyklu pierwszy raz stanął 12 marca 1999 roku w Oslo, gdy rywalizację w sprincie ukończył na trzeciej pozycji. W zawodach tych wyprzedzili go jedynie Halvard Hanevold z Norwegii i Niemiec Sven Fischer. W kolejnych startach jeszcze 7 razy stanął na podium, odnosząc przy tym jedno zwycięstwo: 26 stycznia 2003 roku w Anterselvie wygrał bieg masowy. Najlepsze wyniki osiągnął w sezonach 2008/2009 i 2009/2010, kiedy zajmował 21. miejsce w klasyfikacji generalnej.
Na mistrzostwach świata w Anterselvie w 2007 roku wywalczył brązowy medal w sprincie. Lepsi byli tam tylko Norweg Ole Einar Bjørndalen i Czech Michal Šlesingr. Podczas rozgrywanych cztery lata później mistrzostw świata w Chanty-Mansyjsku wspólnie z Ołeksandrem Biłanenko, Serhijem Semenowem i Serhijem Sedniewem zdobył brązowy medal w sztafecie. Był też między innymi piąty w sztafecie na mistrzostwach świata w Pjongczangu w 2009 roku oraz szósty w biegu masowym podczas mistrzostw świata w Hochfilzen w 2005 roku. Ponadto pięciokrotnie zdobywał medale mistrzostw Europy, w tym złote: w biegu indywidualnym na mistrzostwach Europy w Kontiolahti w 2002 roku oraz w biegu pościgowym podczas mistrzostw Europy w Forni Avoltri rok później.
W 1998 roku wystartował na igrzyskach olimpijskich w Nagano, gdzie zajął 45. miejsce w sprincie i 18. miejsce w sztafecie. Startował też na kolejnych czterech edycjach tej imprezy, najlepszy wynik osiągając na igrzyskach olimpijskich w Vancouver w 2010 roku, gdzie rywalizację w sprincie ukończył na piątej pozycji. Był również dziewiąty w biegu masowym na rozgrywanych cztery lata później igrzyskach w Soczi.

</doc>
<doc id="809688" url="https://pl.wikipedia.org/wiki?curid=809688" title="Halsbach (Bawaria)">
Halsbach (Bawaria)

Halsbach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Kirchweidach. Leży około 10 km na południe od Altötting.
Polityka.
Wójtem gminy jest Georg Pfaffinger, rada gminy składa się z 8 osób.

</doc>
<doc id="809690" url="https://pl.wikipedia.org/wiki?curid=809690" title="Kirchweidach">
Kirchweidach

Kirchweidach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, siedziba wspólnoty administracyjnej Kirchweidach. Leży około 15 km na południe od Altötting, przy linii kolejowej Garching an der Alz - Salzburg.
Polityka.
Wójtem gminy jest Johann Krumbachner, poprzednio urząd ten obejmował Robert Moser, rada gminy składa się z 14 osób.

</doc>
<doc id="809691" url="https://pl.wikipedia.org/wiki?curid=809691" title="Rupia Mauritiusa">
Rupia Mauritiusa



</doc>
<doc id="809692" url="https://pl.wikipedia.org/wiki?curid=809692" title="Wednesday 13">
Wednesday 13

Wednesday 13 – zespół grający horror punk, pochodzący z Karoliny Północnej. Wokalistą jest Joseph Poole, znany lepiej jako Wednesday 13.
Skład zespołu.
Byli członkowie:

</doc>
<doc id="809693" url="https://pl.wikipedia.org/wiki?curid=809693" title="Inntal Autobahn">
Inntal Autobahn

Autostrada A12 (niem. "Autobahn A12") także "Inntal Autobahn" - autostrada w Austrii w ciągu trasy europejskiej E60. Pomiędzy granicą Niemiec i węzłem Innsbruck-Amras przebiega również wspólnie z trasą europejską E45, a między węzłami Innsbruck-Wilten i Zirl-Ost - wspólnie z trasą europejską E533.
Autostrada przebiega w dolinie Innu. Jest fragmentem trasy przebiegającej przez Austrię zachodnią (Tyrol i Vorarlberg), na którą składają się też autostrada A14 i droga ekspresowa S16.

</doc>
<doc id="809694" url="https://pl.wikipedia.org/wiki?curid=809694" title="GKS">
GKS

GKS – Górniczy Klub Sportowy

</doc>
<doc id="809696" url="https://pl.wikipedia.org/wiki?curid=809696" title="Leirvík">
Leirvík

Leirvík (duń. "Lervig") − miasto na Wyspach Owczych, terytorium zależnym Królestwa Danii. Zamieszkuje je obecnie (I 2015 r.) 896 osób. Administracyjnie wchodzi w skład gminy Eysturkommuna, powstałej w 2009 roku w wyniku złączenia Leirvíkar kommuna oraz Gøtu kommuna.
Położenie.
Leirvík znajduje się w centralnej części wschodniego wybrzeża wyspy Eysturoy. Miejscowość ta od strony południowej, zachodniej po północno-zachodnią otoczona jest przez wzgórza. Są to: Gøtunestindur (625 m n.p.m.) od strony południowej, Sigatindur (612 m n.p.m.) od strony południowo-zachodniej i najwyższy Ritafjall (641 m n.p.m.) od strony północno-zachodniej. Leirvík został umiejscowiony w pobliżu miejsca, gdzie wody cieśniny Djúpini wlewają się do cieśniny-fiordu Leirvíksfjørður. Po drugiej stronie znajdują się wyspy Kalsoy oraz Borðoy. Najbliższa miejscowość, Norðragøta, oddalona jest 5 km od Leirvíku. Znajduje się ona za górami na zachodzie.
Informacje ogólne.
Populacja.
Znaczną część populacji Leirvíku stanowią Farerczycy, rdzenna ludność Wysp Owczych, posiadająca odrębną tożsamość kulturową oraz język. 1 stycznia 2015 miejscowość tę zamieszkiwało 896 mieszkańców. Jest to więc 11. największa miejscowość na Wyspach Owczych i druga na Eysturoy (za Fuglafjørður). Liczba ludności w Leirvíku silnie się waha od roku 1985. W drugiej połowie lat 80. XX wieku obserwowano szybki wzrost populacji, z 790 (1985 r.) do 863 mieszkańców w roku 1990. Później jednak liczba ludności zaczęła stopniowo maleć, co miało związek z kryzysem ekonomicznym, jaki nawiedził wówczas Wyspy Owcze. Po kilku latach sytuacja zaczęła się poprawiać, a wraz z nią wzrastała populacja miejscowości na archipelagu, w tym także Leirvíku - z 740 ludzi w roku 1996 do 883 w roku 2004. Później liczba ludności zaczęła się wahać w kolejnych latach, od 853 w roku 2005 do 896 w roku 2015. Od roku 2003 można mówić o ustabilizowaniu się liczby mieszkańców w przedziale od 850 do 900.
Struktura wiekowa.
Społeczeństwo Leirvíku określić można, jako młode. Najliczniejszą grupą są dzieci do lat dziesięciu (127 osób), a kolejną młodzież w wieku 10-19 lat - 125 (razem stanowią 28,9% społeczeństwa) oraz osoby w wieku 30-39 lat (125 osób). Bardzo niewiele jest osób starszych niż 90 lat - jedynie cztery płci żeńskiej.
Feminizacja ludności.
Mężczyźni liczebnie przeważają nad kobietami w Leirvíku. Współczynnik feminizacji w tej miejscowości wynosi ok. 90 kobiet na 100 mężczyzn.
Transport.
Leirvík znajduje się na trasie drogi nr 70 łączącej wyspę Eysturoy, z archipelagiem Norðoyar. Z miejscowości obecnie prowadzą dwa tunele - jeden do Norðragøta, a drugi, podwodny do Klaksvíku. Nim wybudowano tunel do pierwszej z tych miejscowości, korzystano z drogi objazdowej, wokół gór, natomiast nim powstał drugi z tuneli pomiędzy wyspami kursował prom.
Przez miejscowość przebiegają trasy dwóch linii autobusowej komunikacji publicznej Bygdaleiðir. Linia nr 400 jest jedną z najważniejszych na archipelagu. Łączy ona jego stolicę, Tórshavn, z drugim co do wielkości miastem, Klaksvíkiem, przecinając po drodze miejscowości Kollafjørður, Oyrarbakki, Skálabotnur, Søldarfjørður, Gøta oraz Leirvík. W dni powszednie autobusy tej linii kursują kilkanaście razy dziennie. Autobusy linii 410 pojawiają się w Leirvíku rzadziej. Pokonują one trasę z Klaksvíku przez Leirvík, Gøta i Kambsdalur, kończąc na Fuglafjørðurze.
Sport.
Jedną z najpowszechniejszych dyscyplin sportowych na Wyspach Owczych jest piłka nożna. W Leirvíku, od 1 grudnia 1928 roku działał klub piłkarski LÍF Leirvík. Niemal przez osiemdziesiąt lat reprezentował on tę miejscowość w rozgrywkach ligowych. Swą działalność zakończył w listopadzie 2007 roku, kiedy nastąpiła jego fuzja z GÍ Gøta, w wyniku czego powstał Víkingur Gøta. Od tej pory boisko w Leirvíku służy głównie celom treningowym, grają na nim także składy rezerwowe nowego klubu. Głównym stadionem Víkingur Gøta jest Serpugerð w Norðragøcie.
Prócz piłkarskiego istnieje w miejscowości także klub pływacki Svimjifelagið Reki. Został on założony w roku 1982.
Historia.
Prowadzone w rejonie miejscowości badania archeologiczne potwierdziły, że rejon ten był zamieszkiwany już w czasach wikingów - znalezione wykopaliska pochodzą z X wieku. Nieopodal przystani promowej, w miejscu zwanym Toftanes, odnaleziono liczne pozostałości po budowlach mieszkalnych i gospodarczych, a także ozdoby, zabawki oraz wiele innych przedmiotów. Już w tamtych czasach z Leirvíku biegł stary górski szlak, oznakowany kamiennymi kopcami, do Norðragøty, którym przemieszczać można się pieszo do dziś.
Mówi się, że podczas epidemii czarnej śmierci (1349) w Leirvíku zmarli wszyscy mieszkańcy prócz jednej dziewczynki.
Z wioski wychodzą dwa tunele. Pierwszy z nich, wybudowany w roku 1985, mierzy 2 300 m długości i prowadzi pod górami do sąsiedniej miejscowości Norðragøta. Drugi, zwany Norðoyatunnilin, wydrążony został pod wodami cieśniny Leirvíksfjørður do miasta Klaksvík na wyspie Borðoy. Otwarto go w roku 2006, a jego długość wynosi 6 300 m.
Turystyka.
Muzeum Málninga-og Bátasavnið jest jedynym muzeum w miejscowości. Mieści się ono w budynku powstałym w roku 1951, używanym do lat 80. XX wieku, jako miejsce gdzie solono i suszono ryby. W 1986 wykupiła go firma zajmująca się poławianiem ryb, która postanowiła wykorzystać pierwsze piętro, jako miejsce przechowywania sprzętu niezbędnego do połowów, a drugie, jako biuro. Kilka lat później budynku zaprzestano wykorzystywać. W roku 2000 zorganizowano na drugim piętrze wystawę, a jeszcze w tym samym roku pojawił się pomysł założenia muzeum łodzi. Uczyniono to kilka miesięcy później, w listopadzie. Muzeum zajmuje się dokumentacją historii żeglugi w regionie. Wystawiane są tam też prace artystyczne. Eksponatami w muzeum są między innymi tradycyjne, farerskie łodzie wiosłowe, z których najstarszą wybudowano na przełomie lat 1916/17.
Postanowienie o budowie kościoła w Leirvíku powstało w roku 1901. Skutkiem tej decyzji, było wybudowanie w 1906 roku nowej świątyni. Dzięki temu lokalna parafia uniezależniła się od parafii w Fuglafjørður. Budynek przeszedł w 1970 roku gruntowny remont.
W miejscowości znajduje się także niewielki park założony w latach 70. XX wieku o powierzchni 0,76 ha.
W Leirvíku znajduje się stacja benzynowa, punkty gastronomiczne oraz filia banku Føroya Banki.
Urodzeni w Leirvíku.
Z Leirvíkiem związana jest także osoba Høgniego Lisberga, urodzonego 7 czerwca 1982 roku w Tórshavn. Muzyk ten, wraz ze swymi dwiema siostrami, dorastał i wychował się w Leirvík.

</doc>
<doc id="809697" url="https://pl.wikipedia.org/wiki?curid=809697" title="David Copperfield (powieść)">
David Copperfield (powieść)

David Copperfield (ang. "David Copperfield or The Personal History, Adventures, Experience and Observation of David Copperfield the Younger of Blunderstone Rookery (Which He Never Meant to Publish on Any Account)") – powieść obyczajowa angielskiego pisarza Karola Dickensa, wydana po raz pierwszy w roku 1850 (pierwsze polskie wydanie w 1888 roku w tłumaczeniu Wilhelminy Zyndram-Kościałkowskiej). Jak niemal wszystkie dzieła Dickensa, początkowo ukazywała się w odcinkach. Wiele wątków z tej powieści jest uznawane za autobiograficzne.
Fabuła.
Dawid rodzi się półsierotą; po kilku latach matka poznaje mężczyznę, za którego wychodzi za mąż, jednak nie jest to małżeństwo szczęśliwe. Dawid zostaje odesłany przez ojczyma do szkoły, w której jest maltretowany przez nauczyciela. Po śmierci matki trafia do pracy do fabryki; ciężko pracuje, żyje w nędzy; w końcu ucieka do swej ciotki Betsey Trotwood, którą pamięta z opowiadań matki i niani Peggotty. Ciotka, która miała nadzieję, że Dawid urodzi się dziewczynką, nadaje mu drugie imię Trotwood i zajmuje się nim. Postanawia edukować go w kierunku prawniczym.
Dawid trafia do domu prawnika Wickfielda i mieszka z nim i jego córką Agnieszką.
Nie odpowiada mu zawód prawnika i zaczyna pisać artykuły do gazet; później stanie się popularnym pisarzem.
W międzyczasie poznaje Dorę, w której zakochuje się z wzajemnością, jednak dziewczyna niedługo po ślubie umiera.
Jest świadkiem zdrady Jamesa Steerfortha, człowieka którego uważa za najlepszego przyjaciela jeszcze ze szkoły. Mężczyzna ten uwodzi przyjaciółkę Dawida z dzieciństwa Emilkę, namawia ją do ucieczki, a potem porzuca. Dawid pomaga jej wujowi Danielowi Peggotty odnaleźć dziewczynę. Razem z przyjaciółmi – Traddlesem, panem Micawberem, panem Dickiem i ciotką – odkrywa malwersacje finansowe Heepa, pracownika pana Wickfielda; następnie żeni się z Agnieszką, która kochała go od wielu lat.

</doc>
<doc id="809698" url="https://pl.wikipedia.org/wiki?curid=809698" title="Brzozowy Hrud">
Brzozowy Hrud

Brzozowy Hrud – kolonia wsi Wierzchlesie w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.

</doc>
<doc id="809699" url="https://pl.wikipedia.org/wiki?curid=809699" title="Markowy Wygon">
Markowy Wygon

Markowy Wygon – kolonia wsi Poczopek położona w Polsce w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.

</doc>
<doc id="809700" url="https://pl.wikipedia.org/wiki?curid=809700" title="Tyrlaching">
Tyrlaching

Tyrlaching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Kirchweidach. Leży około 18 km na południe od Altötting, przy linii kolejowej Garching an der Alz – Salzburg.
Polityka.
Wójtem gminy jest Matthäus Maier, rada gminy składa się z 12 osób.

</doc>
<doc id="809702" url="https://pl.wikipedia.org/wiki?curid=809702" title="Stare Trzciano">
Stare Trzciano

Stare Trzciano – wieś w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.

</doc>
<doc id="809705" url="https://pl.wikipedia.org/wiki?curid=809705" title="Cork City F.C.">
Cork City F.C.

Cork City (, ) – irlandzki klub piłkarski z Cork założony w 1984. Zespół obecnie gra w League of Ireland Premier Division. Klub występował w edycjach pucharu UEFA 2005/2006 i 2006/2007.
Po sezonie 2009 zespół popadł w kłopoty finansowe. 22 lutego 2010 odmówiono mu przyznania licencji na grę w League of Ireland Premier Division, a następnie klub został rozwiązany. W jego miejsce powstał nowy klub o tej samej nazwie, który kontynuuje tradycje Cork City. Jego właścicielem zostało stowarzyszenie kibiców FORAS. Otrzymał on licencję na grę w League of Ireland First Division w sezonie 2010. W 2011 roku klub awansował do ekstraklasy irlandzkiej.

</doc>
<doc id="809707" url="https://pl.wikipedia.org/wiki?curid=809707" title="Jastrzębiec alpejski">
Jastrzębiec alpejski

Jastrzębiec alpejski ("Hieracium alpinum" L.) – gatunek rośliny należący do rodziny astrowatych. Występuje na Grenlandii, na Syberii i w Europie. W Polsce jest dość pospolity w Sudetach, w Tatrach, na Babiej Górze i w Pieninach. 
Biologia i ekologia.
Bylina. Kwitnie od lipca do sierpnia, roślina owadopylna. Nasiona rozsiewane przez wiatr. Siedlisko: murawy, hale, skały. Oreofit. Wyłącznie na podłożu pozbawionym wapienia (roślina kwasolubna). W Tatrach występuje od regla dolnego aż po piętro turniowe, głównie jednak w piętrze kosówki i piętrze halnym. Gatunek charakterystyczny dla klasy (Cl.) "Juncetea trifidi," Ass." Calamogostietum villosae" (tatricum), Ass. "Oreochloo distichae-Juncetum trifidi".
Zmienność.
Rodzaj jastrzębiec jest bardzo liczny w gatunki, które są morfologicznie bardzo do siebie podobne. Ponadto występuje pomiędzy nimi wiele form przejściowych, które łączą w sobie 2 lub 3, a czasami nawet więcej cech różnych gatunków. Oznaczenie większości gatunków jest bardzo trudne, na ogół niemożliwe na podstawie zdjęcia, wymaga żywych okazów, wraz z dodatkowymi wiadomościami o miejscu ich występowania, lupy, a przede wszystkim bardzo specjalistycznej wiedzy. 
Ciekawostki.
Łacińska nazwa jastrzębiec pochodzi prawdopodobnie od słowa "hierax" = jastrząb. Roślina ta często występuje bowiem na półkach skalnych i turniach, które dostępne były tylko dla tych ptaków (nazwa powstała przed rozwojem alpinizmu). Według ludowych podań sokoli wzrok ptaki te zawdzięczają sokowi mlecznemu tej rośliny.

</doc>
<doc id="809708" url="https://pl.wikipedia.org/wiki?curid=809708" title="Hieracium alpinum">
Hieracium alpinum



</doc>
<doc id="809709" url="https://pl.wikipedia.org/wiki?curid=809709" title="Wednesday 13 (muzyk)">
Wednesday 13 (muzyk)

Wednesday 13, właśc. Joseph Poole (ur. 12 sierpnia 1976) – amerykański muzyk rockowy. Największą popularność zyskał dzięki zespołom Murderdolls oraz Wednesday 13. Obecnie mieszka w Landis, rozwiedziony z byłą żoną Roxanne, ma córkę Zoie. Wednesday 13 jest fanem parodii horrorów (Rodzina Addamsów), co ma duży wpływ na jego twórczość. Wraz z żoną stworzył serię rysunków, Thirteen Dead Kids. Wydano je w formie linii odzieżowej.

</doc>
<doc id="809710" url="https://pl.wikipedia.org/wiki?curid=809710" title="Maksim Czudow">
Maksim Czudow

Maksim Aleksandrowicz Czudow (ros. Максим Александрович Чудов; ur. 12 listopada 1982 w Michajłowce) – rosyjski biathlonista, brązowy medalista olimpijski i wielokrotny medalista mistrzostw świata.
Kariera.
Starty w tej dyscyplinie rozpoczął w 1998 roku. Zadebiutował w reprezentacji podczas mistrzostw świata juniorów w Kontiolahti w 2002 roku, gdzie zdobył srebrny medal w biegu pościgowym. Na rozgrywanych rok później mistrzostwach świata juniorów w Kościelisku zwyciężył w tej konkurencji, a w sprincie i sztafecie zajął trzecie miejsce.
W zawodach Pucharu Świata zadebiutował 21 stycznia 2005 roku w Anterselvie, gdzie zajął 29. miejsce w sprincie. Tym samym już w swoim debiucie zdobył pierwsze punkty. Na podium zawodów tego cyklu pierwszy raz stanął 15 grudnia 2005 roku w Osrblie, zajmując drugie miejsce w biegu indywidualnym. Rozdzielił tam dwóch Niemców: Svena Fischera i Michaela Röscha. W kolejnych startach jeszcze 17 razy stawał na podium, odnosząc cztery zwycięstwa: 17 marca 2007 roku w Chanty-Mansyjsku wygrał bieg pościgowy, 18 grudnia 2008 roku w Hochfilzenbył najlepszy w biegu indywidualnym, a 9 lutego 2008 roku w Östersund i 10 stycznia 2009 roku w Oberhofie triumfował w sprintach. Ostatnie podium wywalczył 18 marca 2010 roku w Oslo, zajmując drugie miejsce w sprincie. Najlepsze wyniki osiągnął w sezonie 2008/2009, kiedy zajął piąte miejsce w klasyfikacji generalnej, a w klasyfikacji biegu indywidualnego był trzeci.
Pierwsze medale wśród seniorów zdobył podczas mistrzostw świata w Anterselvie w 2007 roku. Najpierw zajął drugie miejsce w biegu pościgowym, plasując się za Ole Einarem Bjørndalenem z Norwegii a przed Francuzem Vincentem Defrasne. Następnie razem z Iwanem Czeriezowem, Dmitrijem Jaroszenko oraz Nikołajem Krugłowem zwyciężył w sztafecie. Kolejne medale zdobył na rozgrywanych rok później mistrzostwach świata w Östersund. Zaczął od pierwszego miejsca w sprincie, nie obronił go jednak w biegu pościgowym, w którym uległ Bjørndalenowi. W sztafecie Rosjanie w składzie sprzed roku sięgnęli po zwycięstwo. Ponadto zajął trzecie miejsce w biegu masowym, przegrywając tylko z Norwegami Emilem Hegle Svendsenem i Ole Einarem Bjørndalenem. W zawodach tego cyklu zdobył też srebrny medal w biegu pościgowym na mistrzostwach świata w Pjongczangu w 2009 roku, rozdzielając Bjørndalena i Alexandra Osa.
Ostatni medal w karierze zdobył podczas igrzysk olimpijskich w Vancouver w 2010 roku, razem z Iwanem Czeriezowem, Antonem Szypulinem i Jewgienijem Ustiugowem zajmując trzecie miejsce w sztafecie. Na tej samej imprezie zajął też 63. miejsce w sprincie. Brał też udział w igrzyskach olimpijskich w Turynie cztery lata wcześniej, gdzie zajął 32. miejsce w biegu indywidualnym, dziewiąte w sprincie i biegu pościgowym oraz piętnaste w biegu masowym.
Życie prywatne.
Maksim Czudow urodził się w Baszkirii w Michajłówce, ale obecnie mieszka w stolicy rejonu, Ufie. Nie ma dzieci. Z zawodu jest żołnierzem.

</doc>
<doc id="809718" url="https://pl.wikipedia.org/wiki?curid=809718" title="Obrona Różana">
Obrona Różana

Obrona Różana, znana bardziej jako walki o przedmoście Różan, miały miejsce w czasie kampanii wrześniowej w dniach 4–6 września 1939 pomiędzy polskimi 2 batalionami 115 pułku piechoty a wojskami niemieckiego Korpusu „Wodrig” z 3 Armii, na przedmościu Różana, nad rzeką Narwią.
Przygotowania.
Różan w chwili wybuchu wojny liczył około 5000 mieszkańców i za jego obroną przemawiało zarówno położenie na lekkim wzniesieniu, jak i 3 forty rosyjskie z I wojny światowej. W miasteczku działał też "Ośrodek Wyszkolenia Rezerwy Piechoty" oraz "kurs Unitarny Szkoły Podchorążych". Przeprawę przez Narew zapewniał drewniany most.
Prace fortyfikacyjne na przedmościu zaczęły się w marcu 1939 roku i obrona miała bazować na 3 fortach dawnej rosyjskiej twierdzy, otoczonych betonowymi schronami, rowami strzeleckimi i zasiekami. Stare forty zmodernizowano, łącząc je m.in. rowami strzeleckimi, a same forty miały zostać wykorzystane jako schrony, magazyny i punkty dowodzenia, a nie punkty aktywnej obrony, jak zakładano w czasie I wojny światowej. Budowa samych schronów szła dość wolno i dopiero w lipcu 1939 widać było znaczące postępy Ostatecznie wybudowano tylko 3 takie bunkry – dwa w forcie nr I, trzeci w forcie nr II. Dodatkowo powstały dwa forty ziemne pozbawione umocnień stałych.
Dowódcą przyczółka został ppłk Czesław Rzedzicki, dowódca 115 pułku piechoty, wchodzącego w skład 41 Rezerwowej Dywizji Piechoty, sformowanej w końcu sierpnia 1939 roku, głównie w oparciu o Szkołę Podchorążych w Komorowie oraz Ośrodek Szkolenia Piechoty w Różanie. Weszła ona w skład Grupy Operacyjnej „Wyszków”. 115 pp. składał się z 2 batalionów, trzeci zmobilizowany w Pułtusku nie dotarł do Różana i brał udział w walkach o przedmoście pułtuskie. Zadaniem I batalionu była m.in. obrona fortu nr I i ewentualne udzielenie wsparcia batalionowi II, obsadzającego forty II i III.
Oprócz obsadzenia zachodniego brzegu rzeki, część wojska znalazła się na drugim brzegu rzeki, tutaj znalazła się cała wspierająca artyleria (12 dział 75 mm), 115 kompania saperów oraz I kompania cekaemów plot.
Przed bitwą.
W pierwszych dniach września 1939 r. doszło do szeregu bitew granicznych i odwrotowych, w wyniku czego doszło do reorganizacji sił polskich i powstania 1 września Grupy Operacyjnej „Wyszków”. Grupa ta miała początkowo tworzyć odwód Naczelnego Wodza, została jednak oddana do dyspozycji Armii Modlin. W rezultacie kilkudniowych bojów pod Mławą, w nocy z 2 na 3 września 3 Armia niemiecka dokonała przegrupowania, aby obejść umocnienia pod Mławą bokiem. 3 września rozpoczął się odwrót spod Mławy 20 Dywizji Piechoty, w nocy zaś Mazowieckiej Brygady Kawalerii. 4 września Mazowiecka Brygada Kawalerii stoczyła bitwę z nacierającą niemiecką 12 Dywizją Piechoty, 1 Brygadą Kawalerii i wspierającymi je czołgami z Dywizji Pancernej „Kempf” i została zmuszona do wycofania się za linię Narwi w rejonie Pułtuska.
4 września główne siły Armii Modlin, tj. mocno nadwerężone 20 i 8 Dywizja Piechoty, wycofały się za linię Wisły celem przegrupowania. W ten sposób powstała dziura w ugrupowaniu obronnym i oceniano, że natarcie niemieckie przejdzie na Warszawę przez Wisłę w rejonie Modlina. W celu załatania tej wyrwy planowano użyć Grupy Operacyjnej „Wyszków” oraz wybranych oddziałów Samodzielnej Grupy Operacyjnej „Narew” do ataku na zachód od Różana. W wyniku zwiadu lotniczego zdecydowano się bronić pozycji ryglowej pomiędzy Pułtuskiem a Różanem, jednak rozkazu tego nie wydano, bowiem w ręce polskie wpadła zdobyczna mapa, którą źle zinterpretowano i w rezultacie niemieckie natarcie na Różan dotarło w trakcie przegrupowywania wojsk. Wbrew polskim przewidywaniom 3 Armia ruszyła w kierunku południowo-wschodnim, a nie w pogoni za Armią Modlin.
Bitwa.
5 września rano zaczęło się natarcie niemieckiej Dywizji Pancernej „Kempf” na przedmoście różańskie. Do pierwszych starć doszło w rejonie wsi Sieluń między polskim plutonem piechoty a niemieckim oddziałem rozpoznawczym. Po odpartym niemieckim ataku z udziałem artylerii i czołgów pluton wycofał się do wsi Dyszobaba, gdzie po zaciętej walce cała kompania wycofała się do fortu nr I. Podobnie skończyła się potyczka we wsi Załuzie.
W ciągu dnia w rejon Różana nadciągnęły siły niemieckiej 12 Dywizji Piechoty i 1 Brygady Kawalerii, co pogorszyło sytuację obrońców pozbawionych wsparcia (stosunek sił około 10:1, znaczna przewaga w artylerii, broń pancerna, wsparcie lotnictwa). Około godziny 10.00 rozpoczęło się niemieckie przygotowanie artyleryjskie i nalot lotnictwa. W wyniku jego przerwana została łączność telefoniczna, także ze wspierającą artylerią, na dodatek pozbawioną dowódcy, który nie dojechał na czas z Zambrowa. Po ostrzale piechota opuściła schrony i odparła atak czołgów piechoty pomimo braku wsparcia własnej artylerii. Pierwsze natarcie niemieckie załamało się na przedpolu fortów.
Około godziny 12.00 nastąpiło główne natarcie niemieckie, poprzedzone nalotem i przygotowaniem artyleryjskim, tym razem z wykorzystaniem artylerii dywizyjnej 12 Dywizji Piechoty. Natarcie nastąpiło jednocześnie z 3 kierunków, ale udało się je odeprzeć przy wsparciu artylerii z przedmościa – Niemcy stracili kolejne czołgi. Po tym natarciu nastąpił znów ostrzał artyleryjski i nalot bombowy, które jednak uczyniły niewielkie straty wśród ukrytych w schronach obrońców. Po tym nalocie doszło do walki o cmentarz – ważny punkt obrony, dający widok na most i starorzecze, jednak i on został odparty.
Późnym popołudniem doszło do próby sforsowania Narwi w rejonie miejscowości Chełsty, jednak II batalion odparł ten atak. Około godziny 18.00 zostało przerwane niemieckie natarcie. Tego dnia straty Niemców wyniosły kilkanaście czołgów (12-18), Polacy natomiast stracili ok. 20 zabitych i 50 rannych.
O godzinie 18.15 Naczelne Dowództwo wydało rozkaz uderzenia na zachód z rejonu Pułtuska, opierając się nadal na wiadomościach zawartych w zdobycznej mapie. Rozkaz ten wysłany został też drogą radiową do SGO „Narew”, ale sformułowany w taki sposób, że wynikało z niego, że Różan przechodzi pod jego komendę. W związku z tym wydano rozkaz opuszczenia nocą przyczółka mostowego w Różanie, przy czym w trakcie wycofywania nie tylko nie zniszczono mostu, ale nie zameldowano też o wycofaniu Naczelnemu Dowództwu. Przed północą 5 września zostały ewakuowane siły obrońców, a oddziały pozorujące przekonały Niemców do pozostania na pozycjach.
6 września około godziny 10.00 rano zaczęło się forsowanie Narwi przez Niemców, na odcinku 25 km obsadzonym siłami 41 Dywizji Piechoty. O 6.00 rano rozpoczęło się przygotowanie artyleryjskie, przy czym obserwator znajdował się w balonie na uwięzi, zestrzelonego przez polskiego „Łosia” kaprala Edwarda Janika z 217 eskadry bombowej. Wkrótce zaczął się też niemiecki nalot, w którym wykorzystano bomby zapalające. Polacy bronili się dzielnie, około 10.30 nadszedł rozkaz o wycofaniu 41 Dywizji Piechoty w rejon Pułtuska z pozostawieniem obrony mostu. Po wydaniu rozkazów przygotowania do wymarszu gen. Piekarski pojechał do gen. Kowalskiego wyjaśnić ten rozkaz. Gdy wrócił o 15.00, Niemcy mieli już 2 przyczółki. Z jednego z nich w rejonie Chełst zostali wyparci w wyniku popołudniowego kontrataku polskiej piechoty która utrzymała go do godziny 20.00, kiedy przyszedł rozkaz od Naczelnego Wodza nakazujący utrzymać się na Narwi za wszelką cenę. Wobec wdarcia się niemieckiej 1 Brygady Kawalerii i braku łączności z dowództwem, dowódca 115 pułku piechoty (sąsiadującego ze 114 pułkiem broniącym przeprawy) wydał rozkaz wycofania się na wschód. Próba kontrataku siłami 116 pułku piechoty nie udała się, okazało się, że pułk ten odmaszerował na Pułtusk zgodnie z wcześniejszymi rozkazami – w rezultacie pułk zawrócony z drogi nie odniósł sukcesu w próbie wyparcia niemieckiej kawalerii za Narew.
W nocy z 6 na 7 września 41 DP wycofała się spod Różana, mimo że w pobliżu stała 33 Dywizja Piechoty z SGO „Narew”, która wykonywała rozkaz z 5 września o przegrupowaniu w rejon Pułtuska i Wyszkowa – rozkaz o obronie Narwi dotarł do niej dopiero 7 września rano. 6 września około godziny 22.00, 33 DP wycofała się znad Narwi, idąc w 2 kolumnach marszowych: 133 pułku piechoty i 134 pułku piechoty. W rejonie wsi Ponikiew niemieccy kawalerzyści zrobili zasadzkę, w wyniku czego straty poniosły i 134 pp z 33 DP i 115 pp z 41 DP. Dopiero przybycie 114 pułku piechoty pozwoliło około 2.00 nad ranem na odparcie Niemców. W tym czasie walki prowadził też 135 pułk piechoty w rejonie miejscowości Góra, najpierw z niemiecką kawalerią, później z oddziałami 12 Dywizji Piechoty, w ostatniej chwili wyrywając się z okrążenia.
Po bitwie.
O świcie 7 września oddziały 33 DP i 41 DP znalazły się w Puszczy Białej i kierowały się na Wyszków. Naczelny Wódz poznał plany niemieckie, ale nie znając sytuacji na froncie, miał jeszcze nadzieję na utrzymanie Narwi i wyrzucenie Niemców za rzekę. Miała tego dokonać SGO „Narew”, którą dowodzący gen. Młot-Fijałkowski sam ruszył na poszukiwanie oddziałów 2 „zaginionych” dywizji. W tym czasie nadszedł nowy rozkaz Naczelnego Dowództwa – o odwrocie wszystkich sił na nową linię obronną wzdłuż Bugu – Wisły – Sanu.

</doc>
<doc id="809719" url="https://pl.wikipedia.org/wiki?curid=809719" title="Bodensee Schnellstraße">
Bodensee Schnellstraße

Droga ekspresowa S18 (niem. "Schnellstraße S18") także "Bodensee Schnellstraße" – planowana droga ekspresowa w Austrii w ciągu trasy europejskiej E60. 
Droga połączy austriacką autostradę A14 ze szwajcarską A1. Budowa drogi ma według planów rozpocząć się w 2007 roku i zakończyć w 2010.

</doc>
<doc id="809720" url="https://pl.wikipedia.org/wiki?curid=809720" title="Langoliery">
Langoliery

Langoliery (ang. "Langoliers") — opowiadanie grozy autorstwa Stephena Kinga opublikowane po raz pierwszy w 1990 roku w zbiorze "Czwarta po północy" ("Four past Midnight").
W 1995 roku powstała filmowa ekranizacja opowiadania wyreżyserowana przez Toma Hollanda pod tytułem "Langoliery" (w Polsce znany też pod tytułem "Pożeracze czasu").
Treść.
Grupa dziesięciu pasażerów transkontynentalnego lotu z Los Angeles do Bostonu zasypia i budzi się w samolocie. W czasie ich snu reszta pasażerów i załogi samolotu znika bez śladu. Dzięki jedynemu ocalałemu pilotowi samolot ląduje na najbliższym lotnisku, które okazuje się bezludne i sprawia wrażenie wymarłego. Jeden z pasażerów wysnuwa teorię, że dzięki dziurze czasowej znaleźli się w przeszłości. W otaczającym ich martwym świecie pojawia się odległy ale wciąż zbliżający się, dziwny, niepokojący dźwięk. Z opowieści z dzieciństwa Craig Toomy przypomina sobie nazwę "langoliery".
Tytułowe monstra do końca nie są dokładnie opisane. Pojawiają się jako niekształtna grupa czegoś bardzo ciemnego, wchłaniająca wszystko na swojej drodze.
Brak dokładnej definicji stworów, ich roli i pochodzenia, w typowy dla S.Kinga sposób pozostawia pole dla wyobraźni czytelnika, zwiększając grozę sytuacji. Również wersja filmowa nie popełniła błędu dosłowności, stwarzając pełną niepokoju atmosferę.
W rzeczywistości ukazanej w opowiadaniu czas i przestrzeń nie biegną równolegle. Dany fragment przestrzeni istnieje, oczekuje na "zaludnienie" przez czas bieżący, a po jego upływie materia powoli traci swoje właściwości (np. znikają smak i zapach potraw, dźwięki nie mają echa, paliwo przestaje być palne) i w końcu zostaje wchłonięta przez langoliery.

</doc>
<doc id="809723" url="https://pl.wikipedia.org/wiki?curid=809723" title="S18">
S18



</doc>
<doc id="809728" url="https://pl.wikipedia.org/wiki?curid=809728" title="Pistolet maszynowy S&amp;W Model 76">
Pistolet maszynowy S&amp;W Model 76

S&amp;W Model 76 – amerykański pistolet maszynowy wzorowany na szwedzkim Carl Gustaf m/45.
Historia.
W początkowym okresie wojny wietnamskiej CIA i US Navy, które potrzebowały prostej w obsłudze i taniej broni dla tworzonych w Wietnamie grup samoobrony CIDG zakupiły duże ilości pistoletów maszynowych m/45. Egzemplarze zakupione przez CIA były używane jako "Swedish K". Po zwiększeniu ilości amerykańskich żołnierzy w Wietnamie w 1964 roku rząd szwedzki odmówił sprzedaży następnych partii m/45.
Po fiasku kolejnej próby nabycia pm m/45 w Szwecji US Navy rozpoczęła poszukiwania broni o zbliżonych parametrach. W 1967 roku firma Smith &amp; Wesson zaproponowała US Navy swój pm oznaczony jako Model 76. Była to broń wyraźnie wzorowana na m/45, różniąca się zastosowaniem mechanizmu spustowego z przełącznikiem rodzaju ognia. Pomimo że Model 76 był bronią porównywalną z m/45 US Navy nie zdecydowała się na zakupy większej ilości tej broni. W efekcie głównymi odbiorcami tej broni stali się użytkownicy cywilni i policja. Z powodu słabego zainteresowania produkcję pm Model 76 zakończono w 1974 roku po wyprodukowaniu kilku tysięcy pistoletów maszynowych tego typu. Później małoseryjna produkcję S&amp;W Model 76 uruchomiła firma MK Arms. Produkowała ona samopowtarzalną wersję tego pm oznaczoną jako MK-760. Model 76 był także podstawą do skonstruowania eksperymentalnego pistoletu firmy S&amp;W zasilanego amunicja bezłuskową.
Opis.
Model 76 był bronią samoczynno-samopowtarzalną działającą na zasadzie odrzutu zamka swobodnego, strzelającą z zamka otwartego. Komora zamkowa rurowa, chwyt pistoletowy i gniazdo magazynka tłoczone. Zasilanie broni z dwurzędowych magazynków o pojemności 36 naboi. Przełącznik rodzaju ognia/bezpiecznik umieszczony po obu stronach komory spustowej. Rękojeść przeładowania po prawej stronie broni Lufa otoczona perforowaną osłoną z blachy. Przyrządy celownicze mechaniczne składają się z muszki i celownika przerzutowego. Kolba wygięta z płaskownika składana na lewą stronę broni.

</doc>
<doc id="809729" url="https://pl.wikipedia.org/wiki?curid=809729" title="Carl Gustaf m/45">
Carl Gustaf m/45



</doc>
<doc id="809730" url="https://pl.wikipedia.org/wiki?curid=809730" title="Dywizja Forteczna Szczecin">
Dywizja Forteczna Szczecin

Dywizja Forteczna Szczecin, Dywizja Forteczna Stettin (niem. "Festungs-Division Stettin") – jedna z niemieckich dywizji fortecznych. Utworzona w drugiej połowie marca 1945 roku w Szczecinie, gdy miasto ogłoszono twierdzą. Skapitulowała niedługo potem, bo już w kwietniu 1945 roku przed Armią Czerwoną. Podlegała XXXII Korpusowi Armijnemu ze składu 3 Armii Pancernej (Grupa Armii Wisła).

</doc>
<doc id="809733" url="https://pl.wikipedia.org/wiki?curid=809733" title="Przestrzeń dualna">
Przestrzeń dualna



</doc>
<doc id="809734" url="https://pl.wikipedia.org/wiki?curid=809734" title="Skúvoy">
Skúvoy

Skúvoy (wym. ; także Skúgvoy, wym. , duń. "Skuø") - jest czternastą co do wielkości i zaludnienia wyspą archipelagu Wysp Owczych. W jedynej osadzie, o tej samej nazwie, mieszka 57 mieszkańców, a powierzchnia wyspy to 10km². Stanowi ona odrębną gminę, Skúvoyar kommuna. Na wyspie są dwie góry: Knúkur (392 m n.p.m.) oraz Heyggjurin Mikli (391 m n.p.m.). Jest tu też jedno jezioro i dwie rzeki. Wysokie klify na zachodzie są mieszkaniem wielu nurzyków. Nazwa Wyspy pochodzi od nazwy wydrzyka wielkiego ("far. skua"), które do dziś licznie zamieszkują tereny wyspy.
Na Wyspie miał mieszkać bohater Færeyingi, jednej z sag - Sigmundur Brestisson.
W XIV wieku wyspę nawiedziła epidemia czarnej śmierci, zabijając wszystkich mieszkańców, nie licząc jednej kobiety imieniem Rannvá, której dom można zobaczyć do dziś.

</doc>
<doc id="809736" url="https://pl.wikipedia.org/wiki?curid=809736" title="133 Dywizja Forteczna">
133 Dywizja Forteczna

133 Dywizja Forteczna (niem. "133. Festungs-Division") – jedna z niemieckich dywizji fortecznych. Utworzona w styczniu 1944 na Krecie z dowództwa Brygady Fortecznej Kreta. Podporządkowana Grupie Armii F. Rozwiązana w styczniu 1945 roku, część jednostek dostała się do niewoli brytyjskiej.

</doc>
<doc id="809737" url="https://pl.wikipedia.org/wiki?curid=809737" title="Mianówek">
Mianówek

Mianówek – część wsi Grędzice położona w Polsce, w województwie mazowieckim, w powiecie ostrowskim, w gminie Szulborze Wielkie.
Mianówek jest sołectwem w gminie Szulborze Wielkie.
28 września 1941 w lesie koło Mianówka Niemcy wymordowali ok. 5000 Żydów z Zarębów Kościelnych, Czyżewa, Andrzejewa i okolicy.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Szulborzu Wielkim.

</doc>
<doc id="809738" url="https://pl.wikipedia.org/wiki?curid=809738" title="Tajemniczy płomień królowej Loany">
Tajemniczy płomień królowej Loany

Tajemniczy płomień królowej Loany (wł. "La Misteriosa Fiamma della Regina Loana") – powieść włoskiego pisarza Umberta Eco. Została opublikowana po raz pierwszy w roku 2004 we Włoszech (). Polskie tłumaczenie zostało wydane w roku 2005 nakładem wydawnictwa Noir sur Blanc (). Książkę przełożył na język polski Krzysztof Żaboklicki. 
Tytuł powieści nawiązuje do amerykańskiego komiksu "Tim Tyler's Luck".
Fabuła.
Fabuła utworu koncentruje się wokół wydarzeń związanych z Yambo. W wyniku udaru mózgu stracił on pamięć dotyczącą własnej przeszłości, zachowując przy tym sprawną pamięć o wydarzeniach historycznych, dziedzictwie kulturalnym. Próbując odzyskać własne wspomnienia, wyjeżdża do Solary, gdzie mieszkał przez większą część swojego dzieciństwa. Odnajduje tam książki, komiksy, gazety, płyty winylowe z epoki, jak również własne zeszyty z lat szkolnych, wiersze, pamiątki. Wszystko to pozwala mu odtworzyć klimat dzieciństwa z okresu faszystowskiego, pierwsze miłości, rodzinne sekrety, jednak nie udaje mu się odzyskać pamięci. Dopiero odnalezienie Pierwszego Folio, należącego do jego dziadka, wywołuje kolejny wstrząs, w wyniku którego wspomnienia powracają.
Książka zawiera wiele odniesień dzieł kultury, głównie literatury, muzyki, komiksu.

</doc>
<doc id="809739" url="https://pl.wikipedia.org/wiki?curid=809739" title="Gumowo-Dobki">
Gumowo-Dobki

Gumowo-Dobki – wieś w Polsce położona w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.

</doc>
<doc id="809741" url="https://pl.wikipedia.org/wiki?curid=809741" title="Grabniak (powiat ostrowski)">
Grabniak (powiat ostrowski)

Grabniak – część wsi Szulborze Wielkie położona w Polsce, w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Szulborzu Wielkim.

</doc>
<doc id="809743" url="https://pl.wikipedia.org/wiki?curid=809743" title="Dywizja Forteczna Świnoujście">
Dywizja Forteczna Świnoujście

Dywizja Forteczna Świnoujście, Dywizja Forteczna Swinemünde (niem. "Festungs-Division Swinemünde") – jedna z niemieckich dywizji fortecznych. Utworzona w styczniu 1945 roku przez Komendanta Morskiego Pomorza. Skapitulowała w kwietniu 1945 roku. Jej dowódcą był generał major Arthur Kopp. Składała się z 5 alarmowych pułków fortecznych (numery 1 do 5) i oddziału szkolnego artylerii nadbrzeżnej.

</doc>
<doc id="809744" url="https://pl.wikipedia.org/wiki?curid=809744" title="Dywizja Forteczna Swinemünde">
Dywizja Forteczna Swinemünde



</doc>
<doc id="809745" url="https://pl.wikipedia.org/wiki?curid=809745" title="Eusebio">
Eusebio



</doc>
<doc id="809746" url="https://pl.wikipedia.org/wiki?curid=809746" title="Bulqizë">
Bulqizë

Bulqizë, Bulqiza – miasto we wschodniej Albanii. Miasto leży przy drodze Peshkopi – Burrel. Ośrodek administracyjny okręgu Bulqizë w obwodzie Dibër. Ludność: 12 tys. (2008).
Od 1948 r. w Bulqizë działa kopalnia rud chromu „Todo Manço”. Prawa miejskie miejscowość uzyskała w 1958.

</doc>
<doc id="809750" url="https://pl.wikipedia.org/wiki?curid=809750" title="Eduard Tisse">
Eduard Tisse

Eduard Kazimirowicz Tisse (ros. Эдуард Казимирович Тиссэ, łot. Eduards Tisē, ur. 1 kwietnia 1897 w Lipawie na terenie dzisiejszej Łotwy, zm. 18 listopada 1961 w Moskwie) – radziecki operator filmowy, wykładowca WGIK. Zasłużony Działacz Sztuk RFSRR (1935). Zasłużony Działacz Sztuk Łotewskiej SRR (1947). Trzykrotny laureat Nagrody Stalinowskiej (1946, 1949, 1950).
Życiorys.
Urodził się jako syn Szweda i Rosjanki. Podczas pierwszej wojny światowej pracował jako fotoreporter i korespondent wojenny. W czasie wojny domowej został operatorem kroniki filmowej. Filmował przywódców bolszewickich oraz działania frontowe. Zajmował się również pracą nad filmami fabularnymi takimi jak: "Sygnał" (1918), "Na chłopskiej ziemi" (1919), "Sierp i młot" (1921).
W 1925 zrealizował zdjęcia do "Strajku", debiutu Siergieja Eisensteina, co zapoczątkowało jego długoletnią współpracę z tym reżyserem. Eduard Tisse był autorem zdjęć do wszystkich filmów Eisensteina i to właśnie one przyniosły mu światową sławę. Tisse nakręcił sceny rozpędzenia demonstracji w "Strajku", masakry na schodach odeskich w "Pancerniku Potiomkin" (1925) czy też szturmu na Pałac Zimowy w "Październiku" (1927).
Współpracował również z Grigorijem Aleksandrowem przy "Spotkaniu nad Łabą" (1949) oraz "Czarodzieju Glince" (1952), a także z innymi wybitnymi reżyserami radzieckimi, m.in. ze Wsiewołodem Pudowkinem i Aleksandrem Dowżenko.
W 1929 współreżyseruje szwajcarski film pt. "Frauennot - Frauenglück".
Był ponadto długoletnim wykładowcą sztuki operatorskiej w moskiewskim WGIK-u. Pisał liczne artykuły dotyczące sztuki operowania kamerą.
Pochowany na Cmentarzu Nowodziewiczym w Moskwie.

</doc>
<doc id="809752" url="https://pl.wikipedia.org/wiki?curid=809752" title="Rheintal/Walgau Autobahn">
Rheintal/Walgau Autobahn

Rheintal/Walgau Autobahn - autostrada A14 w Austrii o długości 63,4 km.
Pomiędzy granicą Niemiec i węzłem Dornbirn-Süd pokrywa się z trasą europejską E43, a między węzłami Dornbirn-Süd i Bludenz - z trasą europejską E60.
Autostrada przebiega w dolinie Renu, a następnie w Walgau. Jest fragmentem trasy przebiegającej przez Austrię zachodnią (Tyrol i Vorarlberg), na którą składają się też autostrada A12 i droga ekspresowa S16.

</doc>
<doc id="809756" url="https://pl.wikipedia.org/wiki?curid=809756" title="A14">
A14



</doc>
<doc id="809759" url="https://pl.wikipedia.org/wiki?curid=809759" title="Biszcza Pierwsza">
Biszcza Pierwsza



</doc>
<doc id="809761" url="https://pl.wikipedia.org/wiki?curid=809761" title="MWIG40">
MWIG40

mWIG40 – indeks giełdowy średnich spółek notowanych na warszawskiej Giełdzie Papierów Wartościowych, który zastąpił po sesji w dniu 16 marca 2007 indeks MIDWIG.
W jego skład wchodzi stała liczba 40 spółek. Spółki do indeksu mWIG40 wybierane są na podstawie tego samego rankingu, co do WIG20 i sWIG80 jako 40 kolejnych po 20 zakwalifikowanych do WIG20.
Jest to indeks cenowy.

</doc>
<doc id="809765" url="https://pl.wikipedia.org/wiki?curid=809765" title="Sonic adventure 2">
Sonic adventure 2



</doc>
<doc id="809774" url="https://pl.wikipedia.org/wiki?curid=809774" title="Żółkiewka">
Żółkiewka



</doc>
<doc id="809775" url="https://pl.wikipedia.org/wiki?curid=809775" title="Projekt idealnego miasta Leonarda da Vinci">
Projekt idealnego miasta Leonarda da Vinci

Projekt idealnego miasta – projekt architektoniczny miasta stworzony w 1487 r. przez włoskiego artystę renesansowego i naukowca, Leonarda da Vinci.
Pomysł.
Pomysł wynikał ze skłonności artysty do utopijnych projektów. Powstał pod presją zarazy, której Leonardo był świadkiem w czasie pobytu w Mediolanie. W swoim zamyśle dążył do połączenia wymagań praktycznych i estetycznych.
Projekt.
Miasto miało być przestronne, o geometrycznych i futurystycznych kształtach. W założeniu miały się tam znajdować liczne place, loggie, tunele i kanały. Notatki Leonarda ukazują jego 2 poziomy: pełniący funkcje estetyczno-społeczne górny poziom dla pieszych i dolny z bezpośrednim dostępem do sieci kanałów, przeznaczonych do transportu towarów i zwierząt, na magazyny, handel i mieszkania ludzi z niższych klas społecznych.
Ulice w projekcie są szerokie, wysokości fasad równe, a kominy strzeliste, by dym mógł rozchodzić się wysoko ponad dachami. Leonardo zaprojektował wysokie klatki schodowe w budynkach publicznych, gdyż kwadratowe, z ciemnymi kątami, ludzie wykorzystywali jako wychodki.
Leonardo snuł też przemyślenia na temat idealnej toalety: 

</doc>
<doc id="809777" url="https://pl.wikipedia.org/wiki?curid=809777" title="Srebrna (województwo podlaskie)">
Srebrna (województwo podlaskie)

Srebrna (niem. "Klein Königshuld") – wieś w Polsce położona w województwie podlaskim, w powiecie zambrowskim, w gminie Szumowo.
Obok miejscowości przepływa rzeczka Łętówka, dopływ Broku Małego.
Wierni kościoła rzymskokatolickiego należą do parafii Najświętszej Maryi Panny Częstochowskiej w Szumowie.
Historia.
Dawniej wieś duchowna położona była w drugiej połowie XVI wieku w powiecie nurskim ziemi nurskiej województwa mazowieckiego.
Legenda głosi, ze uciekający Szwedzi, w obawie utraty swojego skarbu, zakopali na tych terenach srebrno. Stąd też wzięła się nazwa wsi.
W latach 1921 – 1939 wieś i folwark leżał w województwie białostockim, w powiecie łomżyńskim, w gminie Szumowo.
Według Powszechnego Spisu Ludności z 1921 roku zamieszkiwało:
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.
Ze względu na rozległy obszar, mieszkańcy podzielili Srebrną na „dzielnice” m.in. Podbiel Duża, Podbiel Mała, Jarzębie, Brzeg oraz Parcele.
Współcześnie.
Srebrna liczy 679 mieszkańców, 343 kobiety i 336 mężczyzn (stan na dzień 31.12.2020). Ludność reprezentowana jest przez 2 sołtysów i 2 radnych. Większość ludzi trudni się rolnictwem, jednak jest to mało dochodowe i dużo (szczególnie młodych) osób wyjeżdża za granicę. Są tu 2 sklepy spożywcze, bar, szkoła podstawowa oraz Ochotnicza Straż Pożarna. Była też mleczarnia (zlikwidowana), filia poczty w Szumowie (zlikwidowana), przedsiębiorstwo usługowe - handlowe oraz zakład stolarski.
Przed budynkiem szkoły znajduje się pomnik z 4 tablicami, na których widnieją nazwiska poległych w czasie II wojny światowej. Jest również kamień upamiętniający odzyskanie niepodległości przez Polskę.

</doc>
<doc id="809779" url="https://pl.wikipedia.org/wiki?curid=809779" title="Wikipedia w języku norweskim (nynorsk)">
Wikipedia w języku norweskim (nynorsk)

Wikipedia w języku norweskim (nynorsk) (Nynorsk Wikipedia) – edycja Wikipedii w języku norweskim (nynorsk) założona 31 lipca 2004 roku. 
Wikipedia powstała poprzez wydzielenie się z Wikipedii w języku norweskim (bokmål). Początkowo tamta Wikipedia dopuszczała pisanie artykułów w dowolnym standardzie pisanym języka norweskiego. Pomimo to założono edycję, w której zaczęto używać wyłącznie nynorsk. Ostateczny rozdział dokonał się w 2005 roku, kiedy w pierwotnej edycji zadecydowano o używaniu wyłącznie standardów: bokmål i riksmål. 
Na dzień 4 marca norweska Wikipedia ma ponad 55 000 artykułów i plasuje się w tabeli na 42 miejscu.

</doc>
<doc id="809783" url="https://pl.wikipedia.org/wiki?curid=809783" title="Bethanie Mattek-Sands">
Bethanie Mattek-Sands

Bethanie Mattek-Sands (ur. 23 marca 1985 w Rochester, Minnesota) – amerykańska tenisistka, złota medalistka Letnich Igrzysk Olimpijskich 2016 w grze mieszanej, mistrzyni Australian Open 2015 i 2017, French Open 2015 i 2017 oraz US Open 2016 w grze podwójnej, a także Australian Open 2012, French Open 2015 oraz US Open 2018 i 2019 w grze mieszanej, reprezentantka kraju w Pucharze Federacji. Od 9 stycznia 2017 do 20 sierpnia 2017 liderka rankingu WTA deblistek.
Kariera tenisowa.
W tenisa zaczęła grać mając pięć lat.
W karierze nie wygrała turnieju singlowego WTA Tour, ale pięciokrotnie wygrywała turnieje kategorii ITF, m.in. w 2004 roku zwyciężyła w Schenectady, a rok później w Palm Beach Gardens. Najlepszy występ w turniejach Women’s Tennis Association osiągnęła w 2005 roku w Cincinnati dochodząc do półfinału, po drodze pokonując dwie rozstawione zawodniczki – Francuzkę Marion Bartoli i Serbkę Jelenę Janković. W 2004 roku wygrała turniej deblowy w Vancouver w parze z rodaczką Abigail Spears. Na kolejne zwycięstwo czekała trzy lata, po dwóch sezonach bez tytułu w lipcu 2007 roku triumfowała w grze podwójnej w ojczystym Cincinnati w parze z Sanią Mirzą.
Podczas US Open w 2005 roku została ona ukarana grzywną za grę w kowbojskim kapeluszu. Rok później na Wimbledonie wystąpiła w piłkarskich getrach, spodenkach do biegania, długich wiszących kolczykach i opasce na czole. W tym samym roku podczas US Open pojawiła się na korcie w podkolanówkach, oraz koszulce z postrzępionymi rękawami.
29 listopada 2008 w Naples na Florydzie poślubiła Jasona Sandsa. Mattek wystąpiła w czarnej kreacji. Od tego czasu w profesjonalnych turniejach używa podwójnego nazwiska Mattek-Sands.
W roku 2009 wystąpiła w trzech turniejach zaliczanych do Wielkiego Szlema. W 1. rundzie French Open uległa rozstawionej z numerem trzecim Amerykance Venus Williams 1:6, 6:4, 2:6. Później, na kortach Wimbledonu, w 1. rundzie turnieju trafiła na Australijkę Samanthę Stosur. Przegrała z nią 4:6, 7:6, 2:6. Podczas US Open doszła do 2. rundy ponownie przegrywając z Venus Williams, tym razem w dwóch setach. W 1. rundzie pokonała Czeszkę Ivetę Benešovą 6:3, 6:4. Rok 2009 zakończyła na 152. pozycji w rankingu gry pojedynczej.
W sezonie 2010 w Wielkim Szlemie wystąpiła również 3 razy. We French Open pokonała Amerykankę Vanię King 6:2, 6:2. Następnie uległa reprezentantce Izraela, Szachar Pe’er, 6:3, 0:6, 1:6. Na kortach Wimbledonu przegrała w już na samym początku z Chorwatką Karoliną Šprem 3:6, 4:6. W czasie trwania US Open doszła do 2. rundy pokonując w 1. rundzie Hiszpankę Anabel Medinę Garrigues 4:6, 6:4, 6:1. Później uległa Niemce Andrei Petković w 3 setach. Rok 2010 zakończyła na 59. pozycji w rankingu singlowym. W tym roku jej trenerem został Adam Altschuler. 
Sezon 2011 rozpoczęła od finału w Hobart, w którym uległa reprezentantce gospodarzy, Jarmili Gajdašovej, 4:6, 3:6. Australian Open nie był już tak dobry dla Amerykanki, gdyż przegrała w 1. rundzie z niżej od niej notowaną Holenderką Arantxą Rus 1:6, 6:3, 5:7. Później doszła do półfinału turnieju halowego w Paryżu, gdzie przegrała Czeszką Petrą Kvitovą 2:6, 0:6. W Madrycie doszła do ćwierćfinału pokonując po drodze Serbkę Anę Ivanović, Vanię King i wówczas czwartą w rankingu Włoszkę Francescę Schiavone. W ćwierćfinale uległa Chince Li Na 4:6, 6:3, 4:6. Na kortach Rolanda Garrosa doszła do 3. rundy, w której to przegrała z Jeleną Janković 2:6, 2:6. W Wimbledonie uległa w 1. rundzie znacznie niżej notowanej Japonce Misaki Doi 4:6, 7:5, 5:7. W turnieju nowojorskim odpadła już w pierwszej rundzie po porażce ze Słowenką Poloną Hercog 1:6 3:6. Po US Open Amerykanka leczyła kontuzję barku i nie wystąpiła do końca roku w żadnym turnieju. Rok zakończyła na 55. pozycji w rankingu.
Sezon 2012 rozpoczęła od turnieju w Hobart i od zwycięstwa nad Australijką Ashleigh Barty 6:2, 6:2. W kolejnej rundzie uległa jednak Rumunce Soranie Cîrstei 6:2, 3:6, 5:7. Brała udział w wielkoszlemowym Australian Open, ale została wyeliminowana w 1. rundzie przez Polkę Agnieszkę Radwańską 7:6(10), 4:6, 2:6. W grze mieszanej, w parze z Horią Tecău odniosła zwycięstwo, pokonując w finale Jelenę Wiesninę i Leandera Paesa 6:3, 5:7, 10–3. Razem z Sanią Mirzą zwyciężyła w turnieju Premier Series w Brukseli.
Sezon 2013 zaczęła od triumfu w zawodach deblowych w Brisbane, gdzie razem z Sanią Mirzą pokonały 4:6, 6:4, 10–7 parę Anna-Lena Grönefeld-Květa Peschke. W lutym, ponownie z Mirzą, zwyciężyła w turnieju rangi WTA Premier w Dubaju. Tym razem debel pokonał w finale parę Nadieżda Pietrowa–Katarina Srebotnik wynikiem 6:4, 2:6, 10–7. W marcu awansowała do finału gry pojedynczej w Kuala Lumpur. Uległa w nim Karolínie Plíškovej 6:1, 5:7, 3:6. W kwietniu razem z Mirzą osiągnęły finał w Stuttgarcie, przegrywając w nim z parą Mona Barthel–Sabine Lisicki 4:6, 5:7.
W sezonie 2015 Amerykanka w parze z Sanią Mirzą triumfowały w zawodach w Sydney, pokonując w finale 6:3, 6:3 Raquel Kops-Jones i Abigail Spears. Dwa tygodnie później Mattek-Sands została mistrzynią Australian Open w konkurencji gry podwójnej. Razem z Lucie Šafářovą pokonały wynikiem 6:4, 7:6(5) Chan Yung-jan oraz Zheng Jie. Para wygrała również zawody w Stuttgacie, pokonując w finale Caroline Garcię i Katarinę Srebotnik 6:4, 6:3. Razem z Mikiem Bryanem triumfowali na French Open w rozgrywkach mikstowych, pokonując w meczu mistrzowskim Lucie Hradecką i Marcina Matkowskiego. Trzy dni później razem z Šafářovą triumfowała także w konkurencji gry podwójnej, w finale wygrywając z Casey Dellacquą i Jarosławą Szwiedową 3:6, 6:4, 6:2. Razem z Samem Querreyem uczestniczyli w finale gry mieszanej podczas US Open, jednakże ulegli szwajcarsko-hinduskiej parze Martina Hingis–Leander Paes. W drugiej połowie marca 2016 roku Mattek-Sands w parze z rodaczką Coco Vandeweghe wygrały rozgrywki rangi Mandatory w Indian Wells.

</doc>
<doc id="809787" url="https://pl.wikipedia.org/wiki?curid=809787" title="Pszczolinki">
Pszczolinki

Pszczolinki (Andreninae) – podrodzina błonkówek z nadrodziny pszczół i rodziny pszczolinkowatych.
Ciała tych błonkówek osiągają rozmiary od małych po dość duże jak na pszczoły i są silniej owłosione niż zbierkowate. W ich ubarwieniu żółtych znaków brak zupełnie lub występują tylko na twarzy. Na spodzie głowy występują zarówno bródka jak i lorum. Ich skrzydła cechuje obecność pterostygmy, dwóch lub trzech (częściej) komórek submarginalnych, a także komórka marginalna tak szeroka jak najszersza z submarginalnych oraz o spiczastym lub wąsko zaokrąglonym wierzchołku, położonym na lub w pobliżu krawędzi skrzydła. Z wyjątkiem rodzaju "Megardena" samce mają narządy kopulacyjne o dużych i wyraźnych gonobazach.
Owady te zasiedlają głównie Holarktykę, ale znani są też z Ameryki Południowej, wschodniej i południowej Afryki oraz górzystych rejonów Indii i Półwyspu Malajskiego. Na południe występują po Chile, a na północ sięgają 70°N w Norwegii. W Polsce reprezentowane są przez ponad 90 gatunków z rodzaju "Andrena" (zobacz: pszczolinkowate Polski).
Należą tu rodzaje:

</doc>
<doc id="809788" url="https://pl.wikipedia.org/wiki?curid=809788" title="Andreninae">
Andreninae



</doc>
<doc id="809789" url="https://pl.wikipedia.org/wiki?curid=809789" title="Pokuszenie (film 1995)">
Pokuszenie (film 1995)

Pokuszenie – polski film obyczajowy z 1995 roku w reżyserii Barbary Sass.
Opis fabuły.
Rok 1953. Młoda zakonnica Anna zostaje przywieziona do miejsca internowania jednego z księży, gdzie ma mu posługiwać. Anna przeżywa szok, gdy rozpoznaje w księdzu człowieka, którego kiedyś obdarzyła prawdziwym i szczerym uczuciem. Od tej pory obydwoje muszą walczyć z budzącym się znów uczuciem. Siostra nie wie, że służba bezpieczeństwa precyzyjnie zaplanowała intrygę. Zakonnicy ma przypaść rola donosicielki, jej zadaniem jest skompromitowanie księdza. Młoda Anna czuje się zupełnie samotna między dwiema potęgami – ustrojem komunistycznym i Kościołem.

</doc>
<doc id="809793" url="https://pl.wikipedia.org/wiki?curid=809793" title="Rutka Laskier">
Rutka Laskier

Rutka Laskier (właśc. Rut Laskier, hebr. רותקה לסקר; ur. 12 czerwca 1929 w Krakowie, zm. 5 sierpnia 1943 w Brzezince (KL Auschwitz-Birkenau)) – polska Żydówka z Będzina (nazywana czasem „polską Anną Frank”), która w ostatnim roku życia, podczas II wojny światowej prowadziła pamiętnik, wydany 60 lat po Holocauście (kwiecień 2006), a który stał się sensacją na skalę pamiętnika Dawida Rubinowicza.
Życiorys.
Rutka Laskier urodziła się 12 czerwca 1929 w Krakowie, w prywatnej klinice przy ul. Garncarskiej 11, dokładnie w tym samym dniu, w którym urodziła się jej rówieśnica Anne Frank. 
Protoplastą rodu jej rodziny był Haskiel Laskier, pochodzący prawdopodobnie z Będzina. Rodzina Laskierów mieszkała w Będzinie już w XIX wieku, ciesząc się wysoką pozycją społeczną w mieście. Prowadziła fabrykę okuć, lin drucianych i łańcuchów. Bracia Laskier (jej krewni) byli także właścicielami słodowni.
Matką była Dwojra (Dorka lub Dwora) Hampel (ur. 13 września 1904 w Będzinie), córka kupca Abrahama Chila i Gitli z d. Frydler (jeszcze przed wojną wraz z synem wyjechali do Palestyny). Według relacji znajomych, pochodziła z zamożnej rodziny.
Ojciec – Jakub Laskier urodził się 7 sierpnia 1900 w Będzinie, w rodzinie wielodzietnej jako syn Liby Goldy (ur. 1872) z d. Zysman i Dawida (1872–1940), współwłaściciela firmy młynarskiej o nazwie „Laskier–Kleinberg i Spółka”, posiadającej młyn przy ul. Kościuszki 50. Wraz z rodzicami mieszkał przy ul. Małachowskiego 7. W 1917 wyjechał do Palestyny jako jeden z grupy „pięciorga młodzieży” z Będzina, którzy osiedlili się wtedy w Palestynie. Po kilku latach zachorował na tyfus i wrócił do Polski, do Będzina, gdzie 31 grudnia 1925 ożenił się z Dorką Hampel, która mieszkała przy ul. św. Jana 4 (obecnie ul. Moniuszki). 
Po ślubie małżonkowie wyjechali do Gdańska. Z początkiem lat 30. XX wieku rodzina przeprowadziła się do Będzina. 3 sierpnia 1937 urodziło się tu ich następne dziecko, syn Joachim (nazywany przez domowników Heniusiem). Wraz z rodzicami, bratem i babcią Rutka mieszkała przy ul. św. Jana 4.
Rutka przez pewien czas pobierała lekcje u prywatnej nauczycielki. Następnie uczyła się w Żydowskim Gimnazjum im. Fürstenberga w Będzinie (obecnie II Liceum Ogólnokształcące im. Stanisława Wyspiańskiego) przy ul. Teatralnej 5, w którym uczyła się m.in. języków obcych: hebrajskiego, łaciny i niemieckiego. Kiedy wybuchła wojna, zamknięto Gimnazjum im. Fürstenberga. Uczęszczała wtedy na tajne komplety.
Okres wojenny.
Po utworzeniu getta w Będzinie w maju 1942 w dzielnicy Warpie (Kamionka), rodzina Laskierów została tam przesiedlona do domu przy ul. 1 Maja 13. 12 sierpnia 1942 na nieistniejącym dzisiaj stadionie sportowym w Będzinie Niemcy zebrali około 30 tysięcy ludzi (głównie Żydów oraz niewielką grupę Polaków). Wśród nich była Rutka z rodziną. O godzinie 3. nad ranem przeprowadzono pierwszą selekcję. Ludzie młodzi i zdrowi, mieli nadal wykonywać niewolniczą pracę, zaklasyfikowano ich do grupy 1 – tzw. produktywnej, mogli pójść do domu. Grupa 1A oznaczała skierowanie do obozu pracy. Grupa 2 została powtórnie sprawdzona, a grupa 3 była przeznaczona do deportacji (obóz koncentracyjny KL Auschwitz-Birkenau). Laskierów zakwalifikowano do grupy 1, a Rutkę do grupy 1A. Na razie Laskierowie wrócili do domu, który przydzielili im Niemcy. Rutce udało się zbiec z wywózki, która miała być do obozu pracy. W 1943 14-letnia Rutka mieszkając w getcie zaczęła prowadzić pamiętnik. Notki sporządzała sporadycznie w zwykłym zeszycie szkolnym. Z zapisków, jakie uczyniła w swoim pamiętniku wynika, że od 20 marca 1943 przydzielono ją do pracy w zakładzie krawieckim na terenie Będzina, gdzie przez jakiś krótki czas pracowała (przynajmniej przez miesiąc).
5 sierpnia 1943 wraz z rodziną została deportowana z będzińskiego getta i przewieziona pociągiem do obozu zagłady KL Auschwitz-Birkenau. Tam wraz z matką i 6-letnim bratem Heniusiem została odłączona od ojca przez dokonującego selekcji na obozowej rampie Josefa Mengele i prawdopodobnie tego samego dnia zgładzona w komorze gazowej, a następnie spalona w obozowym krematorium. Istnieje też inna wersja ostatnich dni Rutki, której świadkiem miała być Zofia Minc, więźniarka tego obozu. Jak wspominała ona, w zeznaniach złożonych po zakończeniu wojny w 1947, które znajdują się w Żydowskim Instytucie Historycznym:
Z zeznań tych wynika, że Rutka zginęła w KL Auschwitz-Birkenau w grudniu 1943.
Holocaust przeżył jej ojciec, który 27 stycznia 1944 został przetransportowany pociągiem z obozu KL Auschwitz-Birkenau do obozu koncentracyjnego w KL Sachsenhausen. Tam pracował w tajnym komando przy fałszowaniu waluty amerykańskiej i angielskiej w ramach tzw. operacji „Bernhardt”, co w zamierzeniu władz nazistowskich Niemiec miało prowadzić do zniszczenia gospodarki tych krajów. Następnie w lutym 1945 został przetransportowany do obozu koncentracyjnego KL Mauthausen-Gusen, a potem do obozu Ebensee w Austrii. 13 kwietnia 1945 został uwolniony i wyjechał do Izraela. Tam ożenił się powtórnie z Chaną (Hannah) Winer, farmaceutką, z którą miał córkę Zahavę (ur. 1949). Zahava do 14. roku życia nic nie wiedziała o poprzedniej rodzinie ojca. W 1970 wyszła za mąż za prof. Avigdora Scherza, z którym ma córkę Ruth Scherz-Shouval (imię dane na pamiątkę Rutki) (wszyscy troje są naukowcami i pracują w Instytucie Naukowym Weizmana w Rechowot) (Izrael) i syna o imieniu Ishai; ma też troje wnuków: Ofira, Gili i Tamar. Mieszka w Rechowot. W 2008 dr Zahava Scherz w Będzinie wzięła udział w realizacji przez telewizję brytyjską filmu dokumentalnego o Rutce. Jakub Laskier zmarł w Izraelu 4 lipca 1986.
Pamiętnik Rutki Laskier.
Podczas okupacji ziem polskich w wyniku stresu wynikającego z przebywania w gettach podczas II wojny światowej, u wielu żydowskich dzieci nastąpiła próba pisemnego zobrazowania swojego położenia w postaci pamiętników lub dzienników pisanych w zwykłych zeszytach. Najbardziej znane z tych dzieł notowanych w języku polskim są dzienniki:
Swój pamiętnik pisała po polsku piórem, czasem ołówkiem, zapisując w zeszycie swoje przemyślenia, odczucia, a przede wszystkim opisy spotkań z przyjaciółmi; relacjonowała także swoje pierwsze zauroczenia miłosne. W pamiętniku o samym życiu getta będzińskiego jest niewiele, a autorka odnosi się głównie do swoich prywatnych przeżyć i tego, co sama widziała. W treści wpisów pojawiają się jej rówieśnicy tacy jak: Micka, Mietek, Janek, Rózia Rechnic, Minda, Tusia czy Hala Zelinger, a także sporadycznie jej matka i brat.
Rutka Laskier ukryła zielony, 60–kartkowy zeszyt w linie pod schodami domu, w którym mieszkała w Będzinie w getcie na Warpiu przy ul. 1 Maja 13 (wtedy ul. Kasernestrasse). Miejsce na schowek wskazała jej była właścicielka, doglądająca czasem stanu lokalu, Stanisława Sapińska. Sapińska po likwidacji getta w 1943 i powrocie do swojego mieszkania odnalazła ten pamiętnik, ale ujawniła go dopiero po 63 latach w 2006. Z pomocą Adama Szydłowskiego, prezesa Zagłębiowskiego Centrum Kultury Żydowskiej, przekazała go do druku. Pamiętnik (książka), wydany został nakładem redakcji Dziennika Zachodniego i szybko stał się sensacją.
Pamiętnik prowadzony jest z krótkimi przerwami od 19 stycznia do 24 kwietnia 1943. Na okładce, koloru zielonego, widnieje tapeta złożona z cienkich skośnych linii, na której umieszczono etykietę ze stylizowaną ramką oraz własnoręcznym tytułowym podpisem "Rutka Laskier". Dokument na stronach 1–2 zawiera tekst zatytułowany „W góry” (rodzaj wprawki literackiej – opis wrażeń z wycieczki), datowany na 11 sierpnia 1942. Na stronach 3–5 znajduje się tekst zatytułowany „Zima w getcie” (tekst na str. 4–5 jest odbarwiony i nieczytelny). Wszystkie zapiski mieszczą się na 51 stronach (kilka stron jest wyrwanych). Pamiętnik pisany jest od tyłu zeszytu.
Na zaproszenie Instytutu Jad Waszem w Jerozolimie w 2007 Stanisława Sapińska wraz z Adamem Szydłowskim, redaktorem pierwszego wydania „Pamiętnika”, zawiozła oryginalny pamiętnik do Izraela. 4 czerwca 2007 w Instytucie Jad Waszem odbyła się uroczystość przekazania tego oryginału, której towarzyszyła prezentacja publikacji w języku hebrajskim i angielskim. Wśród zaproszonych gości byli: Awner Szalew – dyrektor Instytutu Jad Waszem, Dawid Peleg – ambasador Izraela w Polsce, Abraham Green – przewodniczący Światowego Związku Żydów Zagłębia, były mieszkaniec Czeladzi oraz siostra przyrodnia Rutki, dr Zahava Scherz. W spotkaniu uczestniczyło ponad 400 osób, w tym wielu ocalonych z Holocaustu, byłych mieszkańców Zagłębia. Zahava Scherz w dowód wdzięczności za ujawnienie i przekazanie Instytutowi Jad Waszem tego pamiętnika ofiarowała jego reprint ofiarodawczyni Stanisławie Sapińskiej podczas swojej wizyty w Będzinie.
Po roku, w wyniku anonimu dostarczonego do prokuratury i mediów, pod koniec sierpnia 2008 Prokuratura rejonowa w Będzinie poprosiła prezydenta miasta o informacje dotyczące wywiezienia dokumentu przez jedną z mieszkanek. W opinii jednego z dziennikarzy „Dziennika Zachodniego” – Marcina Zasady – przekazanie osobistej pamiątki przez Stanisławę Sapińską było nielegalne. Zdaniem Sapińskiej istniał związek między nieprzychylnymi jej artykułami prasowymi a włamaniem do jej domu. Od 2009 postępowanie w związku z podejrzeniem nielegalnego przekazania osobistej pamiątki do Jad Waszem prowadziła Prokuratura w Siemianowicach Śląskich. W toku tego postępowania przesłuchano kilkanaście osób. Na krytyczne wobec Sapińskiej artykuły i podejrzenie jej o popełnienie przestępstwa zareagowali byli mieszkańcy Będzina, skupieni wokół Światowego Związku Żydów Zagłębia, rodzina Rutki żyjąca w Izraelu, środowiska twórcze oraz wielu przedstawicieli świata polityki i kultury, stając w jej obronie. Ostatecznie sprawa o domniemane naruszenie prawa przy przekazaniu pamiętnika została umorzona przez katowicki Sąd Okręgowy.
W Polsce dziennik Rutki doczekał się trzech wydań. Został również przetłumaczony i wydany w: języku angielskim, hiszpańskim, włoskim, hebrajskim, portugalskim, holenderskim, francuskim oraz w wielu innych. Pod koniec kwietnia 2008 rozpoczęła się promocja pamiętnika w Stanach Zjednoczonych, która zbiegła się z trzecim wydaniem „Pamiętnika” (poprawionym) w Polsce, pod redakcją Adama Szydłowskiego, nakładem wydawnictwa „Magic SC” w Będzinie. Promocja trzeciego wydania pamiętnika odbyła się we wrześniu 2008.
Publikacje.
Jedyną publikacją napisaną przez nią jest jej pamiętnik, który został przetłumaczony i wydany również w innych językach (około 20 wydań obcojęzycznych):
Filmy o Rutce Laskier.
W styczniu 2006 Marek Kopczacki zrealizował film dokumentalny na zlecenie TVP3, zatytułowany "Pamiętnik Rutki Laskier".
W lutym 2008 film dokumentalny o losach Rutki Laskier realizowała telewizja francuska AFP, a od 12 marca 2008 film dokumentalny zrealizowała brytyjska telewizja BBC. W jednym z kanałów BBC film zatytułowany "Ukryty pamiętnik holokaustu" w reżyserii Alexandra Marengo został wyemitowany 5 stycznia 2009. Obejrzało go około dwa miliony osób. Tydzień później film miał premierę w Izraelu. Uroczysta będzińska premiera odbyła się 6 lutego 2009 w kinoteatrze „Nowość”. Przybyli na nią m.in. Stanisława Sapińska, Dawid Peleg, ambasador Izraela w Polsce oraz Anne Hall, konsul generalny USA.
Film stanowi rekonstrukcję wstrząsających wydarzeń związanych z Rutką i jej rodziną w 1943. Poszczególne sceny powstawały w Będzinie, Londynie i Izraelu. Film zaczyna się od odnalezienia zdjęć Rutki Laskier przez jej przyrodnią siostrę, dr Zahavę Scherz. Wzbogacony został kadrami z archiwalnych filmów o losach Żydów w czasie II wojny światowej. Tzw. przebitki zostały tak dobrane, że stanowią ilustrację do zapisków z pamiętnika. Film podąża śladami Rutki Laskier. Wypowiadają się m.in. Stanisława Sapińska, Linka Gold zamieszkała w Londynie – jej przyjaciółka szkolna, Menachem Lior – jej kolega z lat młodzieńczych, który pomógł odnaleźć rodzinę Rutki w Izraelu. Wraz z dr Zahavą Scherz odwiedzają opisywane przez nią miejsca w Będzinie.
Upamiętnienie.
W ramach programu o nazwie „Przywróćmy Pamięć” realizowanego w latach 2008–2009 w będzińskim gimnazjum nr 3 przy ul. Krakowskiej 14 zorganizowano okolicznościową wystawę zatytułowaną „Śladami Rutki Laskier”, która została połączona z prezentacją multimedialną dotyczącą historii Holocaustu i dziejów Rutki. Na prezentowanych zdjęciach przedstawiono miejsca w Będzinie z nią związane.
Zrujnowany z upływem czasu dom w którym mieszkała rodzina Laskierów przy ul. Moniuszki 4 został w 2015 w wyniku interwencji Powiatowego Inspektora Nadzoru budowlanego w Będzinie rozebrany, po czym stworzono projekt jego odbudowy i utworzenia w nim izby pamięci.
W październiku 2016 przybyła do Polski z Izraela jej przyrodnia siostra dr Zahava Scherz, która była gościem kilku spotkań, które odbyły się m.in. w Sosnowieckim Centrum Sztuki - Zamku Sieleckim, w kawiarni „Cafe Jerozolima” w Będzinie oraz w auli I Liceum Ogólnokształcącego im. Mikołaja Kopernika w Będzinie, na których opowiadała o swoich wrażeniach i przeżyciach związanych z ujawnieniem pamiętnika Rutki.
23 marca 2017 w Będzinie utworzono "Fundację Centrum Kultury Żydowskiej im. Rutki Laskier", której celem jest przekazywanie i kultywowanie wiedzy o historii i kulturze Żydów polskich, a w szczególności Żydów będzińskich, którzy w okresie międzywojennym stanowili większość mieszkańców tego miasta (27 000 ludzi – ok. 60%).
W 2017 uchwałą Rady Miasta Będzina jedną z ulic w mieście nazwano jej imieniem. 1 października tegoż roku w Teatrze Dzieci Zagłębia im. Jana Dormana w Będzinie odbyła się prapremiera spektaklu jej poświęconego pt. "Pamięć Rutki" w reżyserii Justyny Łagowskiej z główną rolą Karoliny Gorzkowskiej. Kanwą tego spektaklu był pamiętnik przez nią napisany, który był pretekstem do ukazania przez twórców, w postaci różnych symbolicznych scen, narastającego niepokoju, który zmusza widza do rozważań na temat pamięci, powtarzalności i walki o lepszą przyszłość. Centralną postacią tego spektaklu jest Rutka, będąca bohaterką z pogranicza różnych światów, a jednocześnie tak ukazana by być podobną do współczesnych będzińskich dziewczyn. Spektakl ten został nominowany do nagrody teatralnej „Złota Maska” w województwie śląskim za 2017 rok.
26 kwietnia 2018 w Siemianowickim Centrum Kultury - Bytków odbyło się spotkanie zatytułowane „Jest taka cierpienia granica...” poświęcone pamięci Rutki Laskier, połączone z prelekcją Adama Szydłowskiego, sztuką teatralną w reżyserii Mirosława Domina z główną rolą Magdaleny Wróblewskiej oraz okolicznościową wystawą poświęconą Rutce.
Profesor Zbigniew Białas z Uniwersytetu Śląskiego w Katowicach napisał powieść "Rutka", która ukazała się 19 maja 2018, podczas Warszawskich Targów Książki. 25 maja tegoż roku autor książki wraz ze Stanisławą Sapińską był gościem spotkania premierowego tej książki, które odbyło się w kawiarni „Cafe Jerozolima” w Będzinie, przy ul. Modrzejowskiej 44.

</doc>
<doc id="809795" url="https://pl.wikipedia.org/wiki?curid=809795" title="Portage (program)">
Portage (program)

Portage – system zarządzania instalacją oprogramowania w systemie operacyjnym Gentoo Linux, napisany w języku Python. Bazuje na idei portów BSD. Poza instalacją oprogramowania potrafi również tworzyć pakiety binarne w formatach GRP, oraz RPM. Instalacja oprogramowania może przebiegać również przy użyciu pierwszego z tych formatów. Korzysta z tzw. ebuildów przechowujących informacje, dzięki którym program może automatycznie pobrać, skompilować oraz zainstalować aplikacje. Portage nie przechowuje postaci binarnej aplikacji.
Każdy program znajdujący się w Portage składa się obowiązkowo z:
Ponadto może zawierać łaty i dodatkowe zasoby (jak np. ikony). Sposób kompilacji może być konfigurowany przez użytkownika poprzez flagi USE, które włączają/wyłączają określone funkcjonalności, określają znaczniki dla kompilatora służące do optymalizacji pod wybraną architekturę, uaktywniają dodatkowe czynności poinstalacyjne, włączają/wyłączają obsługę określonych języków, itp. Umożliwia to dokładniejsze dopasowanie danej aplikacji do potrzeb użytkownika.
Obecnie w oficjalnym drzewie Portage znajduje się około 14643&lt;ref name="http://packages.gentoo.org/categories/"&gt;&lt;/ref&gt; aplikacji dla różnych architektur, przy czym każdy program może istnieć w jednym z trzech stanów:
Dla Portage istnieją również GUI oparte na GTK+ takie jak Porthole oraz Portato. Dostępne jest również GUI napisane w języku Haskell – Himerge (ang. Haskell Interface for eMerge).

</doc>
<doc id="809802" url="https://pl.wikipedia.org/wiki?curid=809802" title="Arlberg Schnellstraße">
Arlberg Schnellstraße

Droga ekspresowa S16 (niem. "Schnellstraße S16") także "Arlberg Schnellstraße" – droga ekspresowa w Austrii w ciągu trasy europejskiej E60.
Droga łączy dolinę Innu z doliną Walgau. Przebiega tunelem pod przełęczą Arlberg. Przejazd tym tunelem jest płatny. Punkt Poboru Opłat znajduje się w pobliżu miejscowości Sankt Anton am Arlberg. Droga jest fragmentem trasy przebiegającej przez Austrię zachodnią (Tyrol i Vorarlberg), na którą składają się też autostrady A12 i A14.

</doc>
<doc id="809804" url="https://pl.wikipedia.org/wiki?curid=809804" title="Gert Jan Timmerman">
Gert Jan Timmerman

Gert Jan Timmerman (ur. 15 kwietnia 1956) – holenderski szachista, XV mistrz świata w szachach korespondencyjnych.
Kariera szachowa.
Zasady gry w szachy poznał stosunkowo późno, w wieku 18 lat. Do swoich sukcesów w grze turniejowej zaliczyć może udział w roku 1981 w finale mistrzostw Holandii oraz zwycięstwo w mistrzostwach Rotterdamu w roku 1985. W tym samym roku otrzymał tytuł mistrza FIDE.
Zdecydowanie większe sukcesy odniósł w rozgrywkach korespondencyjnych, w których bierze udział od roku 1975. W latach 1982 i 1984 dwukrotnie zdobył tytuły mistrza kraju, natomiast w roku 1986 otrzymał tytuł arcymistrza gry korespondencyjnej. Największy sukces w karierze odniósł w roku 2002 zwyciężając w trwającym od roku 1996 XV finale indywidualnych mistrzostw świata. W latach 2001–2004 brał udział w jubileuszowym turnieju z okazji 50. rocznicy powstania Międzynarodowej Federacji Szachowej Gry Korespondencyjnej (ang. "ICCF 50 years World Champions Jubilee Tournament") z udziałem dziewięciu mistrzów świata, w którym zajął III miejsce.
Na liście rankingowej ICCF w październiku 2006 r. posiadał 2700 punktów i zajmował 9. miejsce na świecie.

</doc>
<doc id="809805" url="https://pl.wikipedia.org/wiki?curid=809805" title="Eduard Dietl">
Eduard Dietl

Eduard Dietl (ur. 21 lipca 1890 w Bad Aibling, zm. 23 czerwca 1944 w Hochwechsel) – generał pułkownik Wehrmachtu.
Życiorys.
W latach 1900–1909 uczęszczał do gimnazjum w Rosenheim. Jego pragnieniem było dostać się do armii Bawarii. Za pierwszym razem mu się to nie udało, dopiero za drugim został przyjęty do 5 Bawarskiego Pułku Piechoty „Großherzog Ernst-Ludwig von Hessen”. Uczęszczał do szkoły wojennej w Monachium, w październiku 1911 roku został awansowany do stopnia podporucznika.
W trakcie I wojny światowej dowodził kompanią karabinów maszynowych. Pod koniec wojny Dietl, już w stopniu kapitana, leżał w lazarecie lecząc czwarte już zranienie.
Po zakończeniu I wojny światowej był dowódcą kompanii we Freikorpsie Eppa, w składzie której walczył przeciwko komunistom na terenie Bawarii. Został następnie przyjęty do Reichswehry, gdzie został szefem kompanii III Batalionu Strzelców Górskich ze składu 19 Bawarskiego Pułku Piechoty. Wtedy też poznał Adolfa Hitlera, stając się w styczniu 1920 jednym z pierwszych członków NSDAP (leg. członkowska nr 524). Jego kompania miała wziąć udział w puczu z 9 listopada 1923 roku w Monachium (tzw. pucz monachijski), ale nie została użyta. Po tych wydarzeniach Dietl został wykładowcą taktyki w monachijskiej szkole piechoty. 1 października 1928 roku przejął dowodzenie III batalionem strzelców górskich (19 Pułk Piechoty). Brał udział w wielu zawodach sportowych, głównie narciarskich w kraju i zagranicą. 1 lutego 1930 roku został awansowany na majora. 1 stycznia 1935 roku Dietl, już w stopniu pułkownika, przejął dowodzenie nad 99 Pułkiem Strzelców Górskich w Füssen. Po Anschlussie Austrii został dowódcą 3 Dywizji Górskiej w Grazu.
Po wzięciu udziału w kampanii wrześniowej ze swą 3 Dywizją Górską, Dietl został załadowany na pokład niszczyciela i wraz ze swym wojskiem wysłany do północnej Norwegii, do Narwiku (operacja Weserübung). Tutaj 9 kwietnia 1940 roku dywizja zeszła na ląd i przez prawie trzy miesiące prowadziła ciężkie walki przeciwko aliantom. Za osiągnięcia 9 maja 1940 roku Dietl został awansowany do stopnia generała porucznika. Przyznano mu też Krzyż Rycerski. Po zakończeniu walk o Narwik Dietl jako jeden z pierwszych żołnierzy Wehrmachtu otrzymał liście dębowe – stało się to 19 lipca. W tym samym czasie został też awansowany do stopnia generała piechoty i wydelegowany do Norwegii jako dowódca korpusu górskiego.
Po rozpoczęciu inwazji na ZSRR (Plan Barbarossa) z początkiem 1942 roku Dietl przejął dowodzenie 20 Armią Górską, na czele której miał opanować Murmańsk (operacja Silberfuchs). 1 czerwca 1942 awansowany do stopnia generała pułkownika. Podczas jednego z lotów do Obersalzbergu jego samolot rozbił się w Styrii, co osobiście wstrząsnęło Hitlerem. Pośmiertnie został uhonorowany nadaniem jego imienia 139 Brygadzie Strzelców Górskich.
Po wojnie imieniem Eduarda Dietla nazwano koszary w Füssen i ulice m.in. we Freyung i Bad Aibling. Miejscowy radny Kurt Rossmanith (CSU) uznał go publicznie za „wzór męskich i żołnierskich zachowań”. Obecnie już żadna ulica ani koszary w Niemczech nie noszą imienia Eduarda Dietla, zlikwidowano też prawie wszystkie inne formy upamiętnienia go.

</doc>
<doc id="809807" url="https://pl.wikipedia.org/wiki?curid=809807" title="Gert Timmerman">
Gert Timmerman



</doc>
<doc id="809808" url="https://pl.wikipedia.org/wiki?curid=809808" title="Puchar Świata w skokach narciarskich 1995/1996">
Puchar Świata w skokach narciarskich 1995/1996

Puchar Świata w skokach narciarskich 1995/1996 – 17. edycja Pucharu Świata mężczyzn w skokach narciarskich.

</doc>
<doc id="809815" url="https://pl.wikipedia.org/wiki?curid=809815" title="Jastrzębiec (roślina)">
Jastrzębiec (roślina)

Jastrzębiec ("Hieracium" L.) – rodzaj roślin z rodziny astrowatych. Bardzo problematyczny pod względem taksonomicznym. Obejmuje od ok. 4,2 tys. do prawdopodobnie ok. 9–10 tys. gatunków. Tylko ich część stanowi tzw. gatunki główne, podczas gdy większość to ich mieszańce rozmnażające się za pomocą apomiksji. W niektórych ujęciach systematycznych część gatunków (ok. 250) wyodrębnianych jest w osobny rodzaj kosmaczek "Pilosella". Przedstawiciele rodzaju "Hieracium" występują na całym świecie, z wyjątkiem Australazji. Z Polski w 2002 wymieniono 103 gatunków. W 2020 w wykazie flory polskiej ujęto 86 gatunków z rodzaju "Hieracium" i 50 z rodzaju "Pilosella".
Systematyka.
Rodzaj z podplemienia "Hieraciinae" z plemienia "Cichorieae" z podrodziny "Cichorioideae" w robrębie rodziny astrowatych "Asteraceae".
Rodzaj opisywany jest jako „najbardziej trudny i skomplikowany taksonomicznie” w świecie roślin, w którego obrębie koncepcja „gatunku” należy do najbardziej sztucznych.
W niektórych ujęciach systematycznych część (ok. 250) zaliczanych tu gatunków wyodrębniana jest w osobny rodzaj kosmaczek "Pilosella" (alternatywnie uznawany za podrodzaj "Pilosella" ). Rośliny te wyróżniają się od innych jastrzębców: obecnością rozłogów („prawie zawsze”), żeberkami na owocu nie połączonymi na jego szczycie w pierścień, rozwojem włosków puchu kielichowego w jednym rzędzie (a nie dwóch), zwykle mniejszymi owockami (do 2,5 mm długości).
Źródłem problemów taksonomicznych w obrębie rodzaju jest zdolność jego przedstawicieli do krzyżowania się i tworzenia nasion bez zapłodnienia, za sprawą apomiksji. Apomiksja pozwala zachowywać specyficzne cechy morfologiczne dla rośliny rodzicielskiej, konserwując wszelkie skutki zmienności pojawiające się na szczeblu populacyjnym czy regionalnym. W obrębie rodzaju opisano do kilkuset (ok. 800) tzw. gatunków głównych i ok. 5 tys. (do 10 tys.) utrwalonych mieszańców między nimi, rozmnażających sie apomiktycznie, określanych w zależności od ujęcia systematycznego jako mikrogatunki, podgatunki lub gatunki pośrednie. W obrębie niektórych „głównych gatunków” wyróżnianych bywają setki „podgatunków” (np. w przypadku jastrzębca leśnego ponad 600).

</doc>
<doc id="809829" url="https://pl.wikipedia.org/wiki?curid=809829" title="Reguła Nepera">
Reguła Nepera

Reguła Nepera – twierdzenie Johna Napiera z trygonometrii sferycznej.
Twierdzenie.
Jeśli rozmieści się pięć elementów trójkąta sferycznego prostokątnego na kole (pomijając kąt prosty) w takiej kolejności, w jakiej występują w trójkącie i zastąpi się przy tym przyprostokątne ich dopełnieniami do formula_1 to:

</doc>
<doc id="809831" url="https://pl.wikipedia.org/wiki?curid=809831" title="Choroba Abta-Letterera-Siwego">
Choroba Abta-Letterera-Siwego

Choroba Abta-Letterera-Siwego (ang. Letterer-Siwe disease) – ostra złośliwa postać histiocytozy z komórek Langerhansa, występuje u dzieci w wieku poniżej 2 lat.
Rozpoczyna się gwałtownie wysoką gorączką, towarzyszą objawy ciężkiej posocznicy. Jeśli nie jest leczona, zejście śmiertelne następuje w ciągu tygodni lub miesięcy. Zmiany kostne występują tylko w postaci przewlekłej, i nie różnią się od zmian w chorobie Handa-Schuellera-Christiana.
Zespół opisali kolejno Erich Letterer w 1924, Sture August Siwe w 1933 i Arthur Frederick Abt z E. J. Denenholzem w 1936.

</doc>
<doc id="809833" url="https://pl.wikipedia.org/wiki?curid=809833" title="Długosz (wieś)">
Długosz (wieś)

Długosz – wieś w Polsce położona w województwie mazowieckim, w powiecie szydłowieckim, w gminie Szydłowiec. 
Wieś należy do sołectwie Rybianka.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Szydłowcu.

</doc>
<doc id="809836" url="https://pl.wikipedia.org/wiki?curid=809836" title="Tadeusz Borowski">
Tadeusz Borowski



</doc>
<doc id="809838" url="https://pl.wikipedia.org/wiki?curid=809838" title="Starla i Jeźdźcy">
Starla i Jeźdźcy

Starla i Jeźdźcy (ang. "Princess Gwenevere and the Jewel Riders") – amerykański serial animowany fantasy dla dzieci, inspirowany przez japoński gatunek "magicznych dziewczyn" i powstały w latach 1995–1996 w USA. W Polsce serial wyemitowany został w 1997 r. na antenie telewizji RTL 7 w ramach bloku kreskówek "Siódemka dzieciakom" w wersji eksportowej "Starla and the Jewel Riders" z polskim lektorem (Henryk Pijanowski). Serial posłużył także później za inspirację dla serii powieści i serial animowany pod tytułem "Avalon: Web of Magic". 
Fabuła, bardzo luźno oparta na legendach arturiańskich, opowiada on o przygodach tytułowych postaci młodej księżniczki i jej przyjaciółek starających się znaleźć i zabezpieczyć serię magicznych klejnotów, aby powstrzymać złe czarownice od podbicia ich królestwa Avalon. Nastoletnie czarodziejki Starla, Fallon i Tamara, wraz ze swoimi ludzkimi i zwierzęcymi przyjaciółmi, muszą pokonać siły ciemności i sprowadzić z powrotem swojego nauczyciela, czarodzieja Merlina. 
Fabuła.
Nastoletnia córka króla i królowej baśniowego królestwa Avalon, Starla, jej przyjaciółki Fallon i Tamara, oraz ich magiczne zwierzęta walczą ze złem zagrażającym krainie. Trzy dziewczęta używają magicznych kamieni, służących im do transformacji w Jeźdźców ("Jewel Riders"), stanowiących najnowszą grupę uczennic nieśmiertelnego czarodzieja Merlina i strażniczek Avalonu, tradycyjnie pilnujące pokoju od pokoleń. 
Bohaterki dosiadają jednorożców. Wspomagane są przez królewską drużynę trzech także młodych rycerzy dosiadających wielkich wilków i znanych jako Wataha ("The Pack"), a także innych sprzymierzeńców ludzkich i zwierzęcych, takich jak sowi towarzysz Merlina, Archimedes (dziewczyny zwą go "Archie"). W skład Watahy wchodzą Josh, Max i ich zakochany w Starli lider, Drake.
Sezon pierwszy.
Żądna władzy Lady Kale używa mrocznych mocy, aby pokonać Merlina i uwięzić go w ukrytym wymiarze dzikiej magii. Czarownica za wszelką cenę pragnie przejąć siedem Królewskich Klejnotów o potężnych magii, aby pozyskać ich całą moc dla siebie, ostatecznie pozbyć się Merlina i zawładnąć Avalonem na wieczność. Zniweczyć jej nikczemne plany, uwolnić Merlina i uratować królestwo od tego losu mogą teraz tylko Jeźdźcy Klejnotów. 
Fabuła większości odcinków opiera się na poszukiwaniu rozrzuconych po całej krainie klejnotów magii i zmaganiach o tejże z nieustannie knującą Kale. Dziewczyny muszą także jednocześnie zwalczać wylewy dzikiej magii. W finale sezonu, czarownicy udaje się zasiąść na tronie Nowego Camelotu - stolicy Avalonu, jednak w dramatycznej konfrontacji zostaje zniszczona za cenę poświęcenia się Merlina. 
Sezon drugi.
Starla i jej przyjaciółki odkrywają, że magia Królewskich Klejnotów należy teraz do nich. Tymczasem Lady Kale zostaje nieoczekiwanie przywrócona do istnienia, a wraz z nią powraca potężna Morgana, odwieczna rywalka Merlina, która także pragnie zostać władczynią Avalonu. Aby czarownice zostały powstrzymane i nigdy więcej już nie zagroziły ich królestwu, młode bohaterki muszą nauczyć się używać swoich nowych, teraz znacznie silniejszych mocy. Dochodzi także kluczowa postać księcia lasu, wilkołaka Iana, który to z wzajemnością zakochuje się w Starli. 
Tym razem walka toczy się o siedem kolejnych klejnotów należących niegdyś do starożytnych magów, pokonanych wieki temu przez Merlina. Zdobycie ich jest kluczem do zwycięstwa w ostatecznym starciu, które przesądzi o przyszłości Avalonu. W finale, w którym pomocy Starli udzielają Ian i Pani Jeziora, dobro triumfuje i wszystko nareszcie kończy się szczęśliwie, gdy Merlin powraca, a Kale i Morgana obydwie zostają pokonane raz na zawsze.
Główne postacie.
Księżniczka Starla.
16-letnia Starla (w oryginalnej wersji amerykańskiej imię postaci to "Gwenevere" – Ginewra) jest młodą córką królewskiej pary oraz przywódczynią Jeźdźców. Starla jest nową właścicielką Kamienia Słońca o różnorodnych mocach i dosiada na jedynej w swoim rodzaju skrzydlatej jednorożcy o imieniu Sunstar. Jest odważna, inteligentna i obdarzona silną wolą, choć czasami także trochę kapryśna. Księżniczka lubi romansować i jest obiektem względów wielu adoratorów, faworyzując Drake'a i (później) Iana. Gdy historia się rozpoczyna, Starla jest następczynią tronu Avalonu, ale gdy nagle nadchodzi nieoczekiwana katastrofa, niedoświadczona księżniczka jest teraz pod nieoczekiwanie ogromną presją i z wielkim zadaniem przed sobą. Aby spełnić swoje przeznaczenie przyszłej królowej, Starla musi poprowadzić walkę przeciw swojej niegodziwej ciotce Kale aby uratować swojego mentora Merlina i całe królestwo. (Głos Starli podłożyła Kerry Butler w pierwszym i Jean Louisa Kelly w drugim sezonie.) 
Fallon.
16-letnia Fallon jest atletyczną wojowniczką, znaną jako doskonała jeźdźczyni. Fallon dosiada księżniczki jednorożców o imieniu Moondance i jest właścicielką Kamienia Księżyca ze specjalną mocą tworzenia i wykrywania iluzji. Nieustraszona, zwinna, a z charakteru niezwykle optymistyczna i energiczna, Fallon fascynuje się historią Avalonu i zawsze szuka przygód na zewnątrz, trzymając się z chłopakami z Watahy. Dziewczyna ma ducha wielkiego wojownika i nigdy nie waha się śmiale podejmować ryzyka w walce ze złem. W drużynie pełni funkcję zwiadu, a Merlin powierza jej i Moondance specjalny obowiązek pilnowania bezpieczeństwa księżniczki Starli. (Głos Fallon podłożyła Deborah Allison.) 
Tamara.
15-letnia Tamara wspomaga Starlę swoimi unikalnymi zdolnościami. Tamara używa czerwonego Kamienia Serca, który ma moc uzdrawiania i porozumiewania się ze zwierzętami. Dziewczyna jest mądra, spostrzegawcza i praktyczna, a charakteru wyjątkowo czuła i opiekuńcza. Jej wielką pasją jest muzyka i jest bardzo uzdolniona w grze na różnych instrumentach. Merlin dostrzegł to wszystko w Tamarze i uczynił ja swoją specjalną uczennicą, powierzając jej przy tym wychowanie kolejnego pokolenia magicznych zwierząt (jednorożec Cleo, pantera Spike i smok Sugar). W sezonie drugim, Tamara dosiada "zebrorożca" (jednorożca w paski) o imieniu Shadowsong. (Głos Tamarze podłożyła Laura Dean.) 
Drake.
17-letni rycerz, będący liderem Watahy. Silny i śmiały, Drake jest wyśmienitym jeźdźcem na swoim wilku. Chłopak kocha się w Starli i pomimo swojej niezręczności w sprawach sercowych wierzy, że jest przeznaczony aby w przyszłości zostać jej mężem i królem Avalonu, a na razie stara się ze wszystkich sił pomóc księżniczce w pokonaniu sił ciemności. (Głos Drake'owi podłożył John Beach.) 
Lady Kale.
Bliźniacza siostra królowej o wielkich zdolnościach magicznych. Agresywna, samolubna, złośliwa i okrutna, Kale za młodu została ona uznana przez Merlina za niegodną objęcia tronu i następnie wygnana do odległego zamku w Kruczym Lesie (Lesie Cierni), gdy mimo to próbowała przejąć panowanie. Od tamtej pory, uważająca się za prawowitą królową, opętana jest żądzą władzy i zemsty. Czarownica lata na wielkim złym smoku zwanym Szatan (w oryginale "Grimm") i włada potężnym "dzikim" (trudnym do opanowania) Ciemnym Kamieniem o różnorodnych mocach. Sprawna fizycznie i przebiegła, Kale jest wyjątkowo niebezpiecznym przeciwniczką. Pomocy Kale udzielają także jej para zwierzęcych sługusów zwanych Rufus i Twig, oraz sporadycznie dodatkowo ludzcy zwolennicy (jak jej wielbiciel Lord Alphonse). (Głos Kale podłożyła Corinne Orr.) 
Morgana.
Legendarna czarownica i była królowa Avalonu, która niegdyś przewodziła złym magom zanim 1000 lat temu została zwyciężona przez Merlina i uwięziona w wymiarze dzikiej magii. Morgana włada potężnymi mocami. To ona stworzyła Ciemny Kamień, należący teraz do Lady Kale. W drugim sezonie Morgana zawiera ona z Kale niełatwy dla ich obojga pakt, aby wspólnie dokonać zemsty na Merlinie i podbić Avalon. (Głos Morganie podłożyła Deborah Allison.) 
Produkcja.
Serial wyprodukowany został przez New Frontier Entertainment i Enchanted Camelot Productions współpracy z tajwańskim studiem Hong Ying Animation i zabawkarską firmą Hasbro dla Bohbot Kids Network. Na początku miał być adaptacją serii książek fantasy Jeźdźcy smoków z Pern. Wiele osób zaangażowanych w produkcję, łącznie z twórcą i reżyserem Robertem Mandellem, pracowało wcześniej wspólnie przy "The Adventures of the Galaxy Rangers"; serial miał szereg tytułów roboczych, takich jak "Enchanted Camelot", "Enchanted Jewel Riders", oraz "Princess Guinevere and Her Jewel Adventures".
"Avalon: Web of Magic".
W roku 2001 autorka Rachel Roberts posiadła część praw do serialu i napisała na ich podstawie serię ilustrowanych książek dla młodzieży pt. "Avalon: Web of Magic". Nie są one jednak oparte wprost na oryginale, lecz jedynie czerpiące z niego część pomysłów i nazw własnych (w tym niektóre tomy zatytułowane tak samo jak odcinki). Powstały także kolejne serie książek ("Avalon: Quest for Magic" i "Avalon: Guardians of Magic") oraz adaptacja komiksowa ("Avalon Manga"). Adaptacja filmowa była w produkcji przez kilka lat, zanim projekt nie został zamieniony z filmu aktorskiego w komputerowo-animowany nowy serial telewizyjny.

</doc>
<doc id="809839" url="https://pl.wikipedia.org/wiki?curid=809839" title="Romanian Open">
Romanian Open

Romanian Open – męski turniej tenisowy kategorii ATP World Tour 250 zaliczany do cyklu ATP World Tour. Rozgrywany na kortach ziemnych w rumuńskim Bukareszcie w latach 1993–2016.

</doc>
<doc id="809840" url="https://pl.wikipedia.org/wiki?curid=809840" title="Adam Jerzy Bieliński">
Adam Jerzy Bieliński

Adam Jerzy Bieliński (ur. 5 maja 1868 w majątku Dymki, zm. po 1938) – generał brygady Wojska Polskiego.
Życiorys.
Adam Jerzy Bieliński urodził się 5 maja 1868 roku w majątku Dymki, w powiecie borysowskim ówczesnej guberni mińskiej. Walczył na wojnie rosyjsko-japońskiej i I wojnie światowej. Dowodził rosyjskim pułkiem kawalerii. Jesienią 1917 roku został dowódcą Legii Oficerskiej Jazdy I Korpusu Polskiego w Rosji, a później szefem Wydziału Mobilizacyjnego Naczpolu. Po opuszczeniu Mińska przez oddziały I Korpusu zorganizował w nim samoobronę i kierownictwo akcji oswobodzenia miasta po czyn został pierwszym komendantem miasta.
23 grudnia 1918 roku został przyjęty do Wojska Polskiego, z zatwierdzeniem posiadanego stopnia pułkownika ze starszeństwem z 19 listopada 1915 roku i przydzielony z dniem 30 listopada 1918 roku do Sekcji Remontu w Departamencie I Mobilizacyjno-Organizacyjnym Ministerstwa Spraw Wojskowych. Następnie pełnił obowiązki zastępcy Generalnego Inspektora Jazdy. 10 marca 1920 roku wyznaczony został na stanowisko szefa Sekcji II Jazdy Departamentu I Broni Głównych i Wojsk Taborowych Ministerstwa Spraw Wojskowych w Warszawie. 1 maja 1920 roku został zatwierdzony z dniem 1 kwietnia 1920 roku w stopniu generała podporucznika, w grupie oficerów byłych Korpusów Wschodnich i byłej armii rosyjskiej. W sierpniu 1921 roku, po przejściu Ministerstwa Spraw Wojskowych na organizację pokojową, został wyznaczony na stanowisko szefa Departamentu II Jazdy.
3 maja 1922 roku został zweryfikowany w stopniu generała brygady ze starszeństwem z 1 czerwca 1919 roku i 31. lokatą w korpusie generałów.
Z dniem 15 maja 1923 roku został mianowany zastępcą dowódcy Okręgu Korpusu Nr III w Grodnie. W czerwcu 1926 roku został członkiem Oficerskiego Trybunału Orzekającego. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku został przeniesiony w stan spoczynku. Mieszkał w Warszawie przy ulicy Świętej Teresy nr 2.

</doc>
<doc id="809844" url="https://pl.wikipedia.org/wiki?curid=809844" title="Frankie Laine">
Frankie Laine

Frankie Laine, właśc. Francesco Paolo LoVecchio (ur. 30 marca 1913 w Chicago, zm. 6 lutego 2007 w San Diego) – amerykański piosenkarz pochodzenia włoskiego, był popularny w latach 50.
Był synem Giovanniego i Cresenzii Lo Vecchio (z d. Salerno), emigrantów z Sycylii.
W latach 40., występował w hollywoodzkich zespołach muzycznych, zauważony przez Hoagy’ego Carmichaela, rozpoczął błyskawiczna karierę. Występował w radiu, nagrywał piosenki do filmów wytwórni Columbia, pojawiał się w telewizji. Pierwszym wylansowanym przez Laine’a przebojem, była piosenka „That’s My Desire”. Wylansował również tytułową piosenkę do legendarnego filmu „W samo południe” z Garym Cooperem.
Największe triumfy Laine święcił jednak nie w Stanach Zjednoczonych, a w Wielkiej Brytanii, gdzie wprowadził na 1. miejsce brytyjskiej listy przebojów cztery piosenki, w tym będący w zestawieniu przez 18 tygodni w 1953 roku „I Believe”, co do dziś (stan na 2007 rok) stanowi niepobity rekord. W latach 1953–1954 Laine’a ogłoszono najwybitniejszą osobowością muzyczną.
Echem jego wielkiej popularności jest fragment piosenki Leonarda Cohena „Memories”: "Frankie Lane, he was singing Jezebel / I pinned an Iron Cross to my lapel / I walked up to the tallest and the blondest girl".
Karierę zakończył definitywnie w 1960 roku, z liczbą 21 złotych płyt, sprzedając na świecie około 100 mln nagrań.
Zmarł po operacji biodra w San Diego, o czym poinformował jego wieloletni producent Jimmy Martino.

</doc>
<doc id="809851" url="https://pl.wikipedia.org/wiki?curid=809851" title="Puchar Świata w skokach narciarskich 1994/1995">
Puchar Świata w skokach narciarskich 1994/1995

Puchar Świata w skokach narciarskich 1994/1995 – 16. edycja Pucharu Świata mężczyzn w skokach narciarskich.

</doc>
<doc id="809855" url="https://pl.wikipedia.org/wiki?curid=809855" title="Godło Togo">
Godło Togo

Godło Togo zostało przyjęte 14 marca 1962.
Obecna wersja pochodzi z 1979 roku.
Przedstawione są na nim dwa czerwone lwy symbolizujące odwagę narodu. Łuk i strzała wzywają mieszkańców do walki w obronie wolności kraju. Między lwami znajduje się złota tarcza z czerwonymi literami RT ("République Togolaise"). Nad tarczą znajdują się dwie flagi Togo. Na górze znajduje się wstęga z napisem "Union, Paix, Solidarite" (Jedność, pokój, solidarność). Napis zastąpił dawny "Travail, Liberté, Patrie" (Praca, wolność, ojczyzna).

</doc>
<doc id="809859" url="https://pl.wikipedia.org/wiki?curid=809859" title="Zespół Sézary’ego">
Zespół Sézary’ego

Zespół Sezary’ego (łac. "syndroma Sezary", ang. Sézary syndrome) – chłoniak T-komórkowy zajmujący skórę i węzły chłonne. Uważany za późne stadium ziarniniaka grzybiastego.
Objawy i przebieg.
Objawy skórne są wczesne ale niecharakterystyczne. Z początku mają charakter wyprysku lub przewlekłego stanu zapalnego, następnie dochodzi do zajęcia całej skóry z erytrodermią. Skóra jest zaczerwieniona lub przebarwiona; dołącza się uogólnione wypadanie włosów. Stosunkowo często stwierdza się rogowacenie dłoni i podeszw oraz zmiany paznokciowe. Można stwierdzić wyraźne powiększenie węzłów chłonnych i odczyn białaczkowy we krwi (obecność tzw. komórek Sézary’ego). Przebieg jest przewlekły, wieloletni.
Różnicowanie.
Zespół Sezary’ego wymaga różnicowania z erytrodermią różnego pochodzenia, zwłaszcza w okresie wstępnym ziarniniaka grzybiastego.
Historia.
Nazwa zespołu pochodzi od nazwiska francuskiego dermatologa Alberta Sézary’ego.

</doc>
<doc id="809862" url="https://pl.wikipedia.org/wiki?curid=809862" title="Piotr Poziomkowski">
Piotr Poziomkowski

Piotr Poziomkowski (ur. 14 kwietnia 1986 w Sanoku) – polski hokeista. 
Kariera.
W barwach reprezentacji Polski do lat 18 wystąpił na turnieju mistrzostw świata juniorów do lat 18 w 2004 (Dywizja I, zdobył asystę). W barwach reprezentacji Polski do lat 20 wystąpił na turnieju mistrzostw świata juniorów do lat 20 w 2006 (Dywizja I, zdobył 3 bramki i asystę). Absolwent NLO SMS PZHL Sosnowiec z 2005.
Do końca sezonu 2010/11 występował w macierzystym Ciarko KH Sanok, po czym przerwał karierę. Od stycznia 2014 zawodnik angielskiej drużyny Milton Keynes Thunder w lidze NIHL.

</doc>
<doc id="809863" url="https://pl.wikipedia.org/wiki?curid=809863" title="Drniš">
Drniš

Drniš (, ) – miasto w Chorwacji, w żupanii szybenicko-knińskiej. Leży w Dalmacji. W 2011 roku liczył 3144 mieszkańców.
Charakterystyka.
Drniš jest położony w Zagorze, będącej częścią Dalmacji, w zachodniej części Petrovego polja, na wysokości 304 m n.p.m., 47 km na północny wschód od Szybenika i 24 km na południe od Knina, nad rzeką Čikolą.
Przebiega przezeń linia kolejowa Split – Knin – Zagrzeb. Miejscowa gospodarka oparta jest na przemyśle (metalowym, budowlanym, tworzyw sztucznych).
Historia.
Pierwsza historyczna wzmianka o Drnišu pochodzi z 1494 roku. Pod rządami osmańskimi (od 1522 roku) wzniesiono w nim fortecę. Stanowił strategiczny punkt z punktu widzenia handlu i wojskowości. Wiodły przezeń szlaki handlowe komunikujące wybrzeże z regionem Ravni kotari. W 1683 roku został podbity przez Republikę Wenecką.
W latach 1991–1995, w trakcie wojny w Chorwacji, Drniš był kontrolowany przez siły serbskie.

</doc>
<doc id="809864" url="https://pl.wikipedia.org/wiki?curid=809864" title="Herb Jelcza-Laskowic">
Herb Jelcza-Laskowic

Herb Jelcza-Laskowic – jeden z symboli miasta Jelcz-Laskowice i gminy Jelcz-Laskowice w postaci herbu.
Wygląd i symbolika.
Herb przedstawia na tarczy dwudzielnej w pas w polu górnym złotym szary orzeł z przepaską srebrną na piersi między srebrnymi literami „J” i „L”. W polu dolnym srebrnym zielone koło kierownicy samochodowej ze złotym przyciskiem klaksonu. Herb oraz pola obwiedzione czarną bordiurą.
Litery „J” i „L” odwołują się do nazwy miasta, kierownica nawiązuje do Jelczańskich Zakładów Samochodowych.
Historia.
Herb nie przestrzega zasad heraldyki polskiej, a Urząd Miasta i Gminy w 2010 zlecił przygotowanie nowego wzoru herbu.

</doc>
<doc id="809867" url="https://pl.wikipedia.org/wiki?curid=809867" title="Glastonbury">
Glastonbury

Glastonbury – miasto i civil parish w Wielkiej Brytanii, położone w angielskim hrabstwie Somerset, w dystrykcie Mendip, znajdujące się w suchej niecce regionu zwanego Somerset Levels u podnóża wzgórz Mendip. Leży 30,9 km od miasta Taunton, 37,4 km od miasta Bristol i 187,5 km na południowy zachód od Londynu. W 2001 roku miasto liczyło 8429 mieszkańców. W 2011 roku civil parish liczyła 8932 mieszkańców.
Miasto jest znane ze swojego historycznego znaczenia, czego pozostałościami są Glastonbury Abbey (Opactwo Glastonbury) oraz Glastonbury Tor (Wzgórze Glastonbury). Miasteczko jest także znane z uwagi na Glastonbury Festival, który odbywa się w niedalekiej wiosce – Pilton.
Historia i mitologia.
Miasto jest szczególnie związane z mitami dotyczącymi wzgórza Glastonbury Tor, które majestatycznie wznosi się wśród płaskiego krajobrazu Somerset Levels. Mity dotyczą zarówno Józefa z Arymatei oraz Świętego Graala, jak i Króla Artura i Rycerzy Okrągłego Stołu oraz, ostatnio, z pseudonaukowymi liniami mocy energetycznych (ang. ley lines), które według jej zwolenników tworzą Glastonbury, Stonehenge i Avebury. Glastonbury jest wspomniana w Domesday Book (1086) jako "Glastingberie"/"Glaestingeberia".
Józef z Arymatei.
Legenda o Józefie z Arymatei jest związana z ideą, że Glastonbury było miejscem narodzin chrześcijaństwa na Wyspach Brytyjskich oraz że pierwszy kościół, który miał być schronieniem dla Świętego Graala, został zbudowany właśnie w tym mieście. Legenda także mówi o tym, iż Józef odwiedził wcześniej Glastonbury z dzieciątkiem Jezus. William Blake napisał później książkę pt. „Jerusalem” o tej legendzie.
Według podań Józef przybył do Glastonbury łodzią przez zalane powodzią Somerset Levels. Przy wysiadaniu z łodzi uderzył swoim kosturem w ziemię, która nagle cudownie zakwitła jako Glastonbury Thorn (Cierń z Glastonbury), co miałoby wytłumaczeniem na istnienie rodzaju ciernistego krzewu rosnącego wyłącznie w okolicach Glastonbury.
Król Artur.
W niektórych wersjach legendy o Królu Arturze domniemuje się, iż Glastonbury jest legendarną wyspą Avalon. Wczesne walijskie opowieści łączą Artura z glastonburskim wzgórzem w kontekście spotkania, które odbył tam z celtyckim królem, Melwasem, na temat porwania żony Artura, Ginewry. Jako pierwszy uznał Glastonbury za Avalon znany kronikarz, Godfryd z Monmouth w 1133 roku. W 1191 roku mnisi z Glastonbury ogłosili, że odnaleźli groby Króla Artura i Ginewry, co spowodowało przyjazd wielu ówczesnych historyków, między innymi Giraldusa Cambrensisa (Giralda z Walii). Domniemane szczątki zaginęły podczas okresu Reformacji w Anglii.
Pewne wersje legendy twierdzą, iż Glastonbury było miejscem, w które udał się Lancelot po śmierci Artura.
Miasto dziś.
W dzisiejszych czasach Glastonbury jest centrum religijnym związanym nie tylko z chrześcijaństwem, ale także pogańskimi praktykami. Miasto od innych odróżniają sklepy oferujących pogańskie lub też magiczne przedmioty.
Ruiny opactwa są otwarte dla zwiedzających. Sam budynek został zniszczony podczas Reformacji, natomiast resztki zostały w dużej części rozszabrowane jako materiał budowlany.
Wejście na szczyt wzgórza Glastonbury Tor pozwala zobaczyć nie tylko ruiny starego kościoła, ale także pozwala na ogarnięcie wzrokiem dużej części hrabstwa Somerset.
Inne wydarzenia.
W Glastonbury zmarł św. Indracht (Indrakt).
Miasto znane jest z odbywającego się festiwalu muzyki rockowej Glastonbury Festival, jednego z największych w Europie.

</doc>
<doc id="809869" url="https://pl.wikipedia.org/wiki?curid=809869" title="Nowoszów">
Nowoszów

Nowoszów także Nowiny (do 1945 ) – uroczysko-dawna miejscowość w Polsce, w województwie lubuskim, w powiecie żagańskim, gminie Iłowa. W latach 1975–1998 uroczysko znajdowało się na terenie województwa zielonogórskiego.
Z Iłowej przez Nowoszów prowadzi kilka szlaków rowerowych (m.in. do Kliczkowa) czyniąc to miejsce atrakcyjnym celem wycieczek. Rower jest obecnie najprostszym środkiem transportu lądowego umożliwiającym dotarcie do byłej wsi, bowiem dawne połączenia drogowe – podobnie, jak kolejowe – przestały istnieć w latach powojennych.
Położenie.
Nowoszów leży na południowo-wschodnim krańcu gminy Iłowa w odległości ok. 9 km na południowy wschód od miasta Iłowa. W bezpośrednim sąsiedztwie miejscowości znajduje się granica województw lubuskiego i dolnośląskiego. Leży ono na pograniczu historycznych Łużyc Górnych i Łużyc Dolnych oraz Dolnego Śląska, na terenie Borów Dolnośląskich nad Czerną Wielką. Na północny wschód od Nowoszowa w odległości ok. 4 km przebiega DK18 (przyszła autostrada A18), która stanowi część zaprojektowanej i częściowo wybudowanej na przełomie lat 30. i 40. autostrady "RAB 9" Berlin – Wrocław. Za tą drogą znajduje się Ośrodek Szkolenia Poligonowego Żagań-Świętoszów.
Historia.
W Nowoszowie istniał zamek zwany "Nowym Dworem" lub "Nowym Domem" wybudowany na lewym brzegu Czernej Wielkiej około roku 1366 przez księcia świdnicko-jaworskiego i margrabiego Dolnych Łużyc Bolka II Małego. Zamek, m.in. wraz z oddalonym o ok. 25 km zamkiem w Kliczkowie czy położonym dalej na południe zamkiem Czocha, był częścią systemu warowni granicznych strzegących zachodnich rubieży księstwa przed najazdami wojsk czeskich (sąsiadujące Milsko od 1348 wchodziło w skład Korony Czeskiej), a ponadto strzegł nowego traktu handlowego wytyczonego przez księcia, który omijał miasta Górnołużyckiego Związku Sześciu Miast. Krótko po śmierci Bolka świdnickiego, za panowania księżnej Agnieszki Habsburżanki, wdowy po nim, pomiędzy rokiem 1368 a 1369 warownia i jej umocnienia zostały zniszczone na polecenie mieszczan zgorzeleckich przez wojska Związku Sześciu Miast w ramach walki z rycerzami-rabusiami (niem. "Raubrittern"). Widoczne jeszcze w ubiegłym stuleciu ślady po twierdzy Bolka Małego nie zachowały się do czasów współczesnych. W 2018 roku w wyniku badań archeologicznych ustalono prawdopodobną lokalizację zamku na głównej wyspie.
Po roku 1370, po włączeniu Dolnych Łużyc do Królestwa Czech, Agnieszka sprzedała Nowoszów Heinrichowi von Seidlitz (Czedelicz). W 1377 nowym właścicielem wsi został Beneš z Dubí – wójt Górnych Łużyc, który nabył wieś za kwotę 200 grzywien. Od niego zaś Nowoszów odkupili mieszczanie zgorzeleccy.
W Nowoszowie (podobnie, jak np. w pobliskich Kowalicach czy Ruszowie) liczne były kuźnice i hamernie, powstałe w średniowieczu w okolicy bogatej w pokłady rudy darniowej oraz drewna, którym przepływająca przez miejscowość rzeka dawała napęd za pośrednictwem kół wodnych. W 1845 roku we wsi istniał młyn wodny oraz pracowały 4 krosna tkackie z napędem wodnym.
We wsi istniał kościół ewangelicki należący do parafii ewangelicko-augsburskiej w Koninie Żagańskim, o czym świadczą zachowane w zasobach Archiwum Państwowego w Zielonej Górze parafialne księgi metrykalne z lat 1765–1887. W pobliżu wsi, przy leśnej drodze w kierunku Ławszowej, zachował się stary kamienny monolitowy krzyż w formie krzyża łacińskiego, wykonany z piaskowca o wymiarach 130 × 44 × 26 cm, z wyrytą inskrypcją: "SW 1768 16 Novbr.". Powód powstania krzyża jest nieznany. Próbuje go tłumaczyć kilka legend. Według jednej z nich 16 listopada 1768 r. znalazł tu śmierć niejaki Samuel Weise lub Wenzel. Inna, bardziej bajeczna legenda mówi, że pewien czarownik chciał w tym miejscu zwołać wszystkie żmije z całej puszczy i zaczarować je, lecz popełnił jakiś błąd w sztuce i te go zagryzły. Kolejna legenda, najpopularniejsza w ostatnich dziesięcioleciach, mówi, że jest to tzw. krzyż pokutny (pojednania) czyli krzyż fundowany przez zabójcę w wyniku jego umowy pojednawczej z rodziną zabitego. Przypuszczenie to nie ma oparcia w żadnych dowodach ani badaniach a jest oparte jedynie na nieuprawnionym założeniu, że wszystkie stare kamienne krzyże monolitowe, o których nic nie wiadomo, są krzyżami pokutnymi, chociaż w rzeczywistości powód fundacji takiego krzyża może być różnoraki, tak jak każdego innego krzyża. Ta ostatnia legenda stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako informacja, bez uprzedzenia, że jest to co najwyżej luźna hipoteza bez żadnych bezpośrednich dowodów.
W pierwszej połowie XIX wieku właścicielką miejscowości była księżna Dorota Talleyrand z Żagania. Od 1833 wieś znajdowała się w obrębie gminy w Iłowej. 1 października 1929 do ówczesnej wsi "Neuhaus" dołączono mniejszą, leżącą również nad Czerną Wielką nieco dalej na północ, osadę "Neudorf a./Tschirne". Do 1945 wieś licząca ok. 300 mieszkańców (1939) skomunikowana była z czynną od 1846 roku linią kolejową Żary – Węgliniec za pośrednictwem bocznicy prowadzącej do stacji w Ruszowie. Wybudowana ona została w celu obsługi powstałej tu filii należących do rodziny Winklerów zakładów tkackich z Iłowej.
W dniach 6–10 kwietnia 1945 mieścił się tutaj sztab przygotowującej się do operacji berlińskiej II Armii WP. Po zakończeniu II wojny światowej miejscowość została opuszczona, zniszczona i rozebrana. Do czasów współczesnych zachowały się jedynie resztki cmentarza i ruiny młyna oraz podziemne pozostałości zabudowy mieszkalnej i gospodarczej.
Leśnictwo.
Leśnictwo Nowoszów ma swoją siedzibę w Ruszowie i jest częścią Nadleśnictwa Świętoszów.

</doc>
<doc id="809877" url="https://pl.wikipedia.org/wiki?curid=809877" title="Duga Resa">
Duga Resa

Duga Resa – miasto w Chorwacji, w żupanii karlowackiej, siedziba miasta Duga Resa. W 2011 roku liczyła 6011 mieszkańców.

</doc>
<doc id="809880" url="https://pl.wikipedia.org/wiki?curid=809880" title="Puchar Świata w skokach narciarskich 1993/1994">
Puchar Świata w skokach narciarskich 1993/1994

Puchar Świata w skokach narciarskich 1993/1994 – 15. edycja Pucharu Świata mężczyzn w skokach narciarskich.

</doc>
<doc id="809882" url="https://pl.wikipedia.org/wiki?curid=809882" title="Wiaczesław Burawczikow">
Wiaczesław Burawczikow

Wiaczesław Władimirowicz Burawczikow (ros. Вячеслав Владимирович Буравчиков; ur. 22 maja 1987 w Moskwie) – rosyjski hokeista, reprezentant Rosji.
Kariera klubowa.
Wychowanek Krylji Sowietow Moskwa. Od 2010 zawodnik CSKA Moskwa. Od połowy 2013 związany dwuletnim kontraktem. W sierpniu 2013 z uwagi na problemy zdrowotne z sercem przerwał karierę.
Uczestniczył w turniejach mistrzostw świata do lat 17 edycji 2004, mistrzostw świata juniorów do lat 18 edycji 2005, mistrzostw świata juniorów do lat 20 edycji 2006, 2007.

</doc>
<doc id="809883" url="https://pl.wikipedia.org/wiki?curid=809883" title="Wstążka (informatyka)">
Wstążka (informatyka)

Wstążka (, ) – element interfejsu użytkownika, zastępujący tradycyjne menu i paski narzędzi. Wstążka po raz pierwszy pojawiła się w pakiecie biurowym Microsoft Office 2007.
Ideą wstążki było stworzenie funkcjonalnej części interfejsu użytkownika, która umieściłaby wszystkie funkcje oprogramowania w jednym miejscu, czyniąc je łatwymi do znalezienia i użytkowania.
Wstążka w Microsoft Office 2007.
Wstążka, kiedy po raz pierwszy pojawiła się w pakiecie biurowym Microsoft Office 2007, zastąpiła paski narzędzi i menu. Według firmy Microsoft miała ona uporządkować wszystkie funkcje w sposób, aby były bardziej podręczne. Nowy interfejs nie został jednak umieszczony we wszystkich programach – obecny jest w tylko w Word, Excel, PowerPoint, Access oraz w niektórych elementach Outlooka.
Wstążka to pasek przycisków i ikon posegregowanych w tematyczne karty. Każda aplikacja posiada inny układ kart, w zależności od funkcji, które dany program oferuje. Na przykład Word oferuje kartę związaną z pracą z korespondencją seryjną i tworzeniem listów, podczas gdy Excel posiada kartę ułatwiającą korzystanie z komórek.
Niektóre karty dostępne są tylko w określonych momentach. Np. karty pomagające w formatowaniu obrazów pojawiają się, gdy zaznaczymy obraz.
Wstążka – wydanie 2009.
Nowa wersja interfejsu wstążki pojawiła się pod koniec 2008 roku. We wczesnym wydaniu systemu operacyjnego Windows 7 ukazały się programy Paint oraz WordPad wyposażone w odświeżony interfejs wstążki. Implementacja interfejsu zadziwiła, gdyż nie do końca jest zgoda z założeniami Microsoftu z 2007 roku (wstążka miała być stosowana tylko w złożonych, rozbudowanych programach, celem uproszczenia dostępu do funkcji).
Nowy wygląd otrzymała też kolejna wersja Windows Movie Maker, wchodzącego w skład pakietu Windows Live. Podczas testów wersji alfa ujawniono, że pakiet biurowy Office 2010 w całości będzie posiadał odświeżony wygląd. Nowa wstążka pojawiła się we wszystkich programach pakietu.
W nowej wstążce delikatnie zmieniono układ elementów. Przycisk z menu głównym programu nie jest już okrągły, a prostokątny i znajduje się w jednej linii z kartami wstążki. Rozszerzono również możliwość organizacji wstążki przez użytkownika.
Wstążka w innych programach.
Microsoft zdecydował się na udostępnienie wstążki dla innych aplikacji na licencji Office UI. Interfejs ten jest używany przez rosnącą liczbę programów, przykładowo:

</doc>
<doc id="809884" url="https://pl.wikipedia.org/wiki?curid=809884" title="Portret Isabelli d’Este">
Portret Isabelli d’Este

Portret Isabelli d’Este – rysunek stworzony w 1500 r. przez włoskiego artystę renesansowego Leonarda da Vinci.
Wykonanie.
Księżna Isabella d’Este ceniła twórczość Leonarda i zleciła mu namalowanie jej portretu. Ten wykonał jednak tylko karton do obrazu, po czym opuścił Mantuę.
Wymowa dzieła.
Leonardo uzewnętrznił w dziele władczą inteligencję, przewyższającą dostojność i urodę Isabelli.

</doc>
<doc id="809885" url="https://pl.wikipedia.org/wiki?curid=809885" title="Wiktor Szenderowicz">
Wiktor Szenderowicz

Wiktor Anatolewicz Szenderowicz (ros. Виктор Анатольевич Шендерович; ur. 15 sierpnia 1958, Moskwa) – rosyjski opozycyjny wobec prezydenckiej administracji dziennikarz, satyryk, prezenter telewizyjny.
Życiorys.
W 1980 roku ukończył Moskiewski Państwowy Instytut Kulturalny ze specjalnością reżysera i w 1988 roku staż-asystenturę w Wyższej Szkole Teatralnej im. Szczukina ze specjalnością pedagoga ruchu scenicznego. Przez 7 lat wykładał w Rosyjskiego Uniwersytetu Sztuki Teatralnej GITIS. W telewizji pracuje od 1992 roku – najpierw jako scenarzysta filmów dokumentalnych dla ORT, potem w latach 1994–2002 w NTV jako scenarzysta programu satyrycznego "Kukły" i od 1997 roku jako prezenter telewizyjny. Od 2003 roku pracuje również dla radiostacji "Echo Moskwy".
Jest autorem kilku książek i publikacji, laureatem nagród literackich, a także nagrody TEFI państwowej telewizji za rok 1996. Od 1992 roku należy do Związku Pisarzy FR.
Działalność opozycyjna.
Szenderowicz należy do najostrzejszych krytyków prezydenckiej administracji. Istnieje pogląd, wedle którego przedstawianie przez niego w programie "Kukły" w krytycznym świetle rosyjskich elit i zwłaszcza Władimira Putina było powodem zniszczenia tej stacji. Historię tych wydarzeń i próby założenia nowej stacji telewizyjnej Szenderowicz opisał w swoich książkach: "Здесь было НТВ и другие истории" oraz "Здесь было НТВ, ТВ-6, ТВС". Od 2004 roku publicysta należy do "Komitetu-2008" – organizacji skupiającej liderów opozycji. W grudniu 2005 roku startował w wyborach do Dumy jako kandydat niezależny, ale mandatu nie uzyskał. Złożony przez niego w związku z tym protest uzasadniany licznymi jego zdaniem nieprawidłowościami w procesie wyborczym został przez sąd odrzucony.
Aforyzmy.
Szenderowicz znany jest również jako aforysta. Kilka jego aforyzmów, tzw. "Szendewrek":

</doc>
<doc id="809893" url="https://pl.wikipedia.org/wiki?curid=809893" title="Instant office">
Instant office

Instant Office (z angielskiego "biura od ręki") znana także jako "biuro serwisowane "- usługa polegająca na wynajmowaniu w pełni wyposażonych i gotowych do pracy gabinetów biurowych, będących częścią większej powierzchni biurowej, wraz z obsługą recepcyjną i sekretarską, salami konferencyjnymi etc.
Biura serwisowane wybierane są głównie przez kilku - kilkunastososobowe firmy, które ze względów wygody i wizerunku, nie chcą prowadzić działalności z mieszkań wynajmowanych na cele biurowe i jednocześnie nie mogą zaakceptować ograniczeń i wymagań wiążących się z samodzielnym wynajęciem powierzchni biurowej. Biura serwisowane są lokowane najczęściej w nowoczesnych budynkach biurowych, leżących w centrach miast lub dzielnicach o biurowym charakterze. Obecnie firmy oferujące usługi biura serwisowanego działają w Warszawie, Krakowie, Wrocławiu, Poznaniu, Gdańsku i Lublinie. 
Użytkownicy biur serwisowanych mają do dyspozycji m.in.: 
Operator biura serwisowanego zapewnia także:
Operatorzy biur serwisowanych najczęściej świadczą także usługi:
Z usługi instant office korzystają również firmy mające już tradycyjne biura, lecz nie posiadające oddziału w danym mieście, zyskujące dzięki temu możliwość pozyskania własnego biura lub sali konferencyjnej np. na czas trwania delegacji.

</doc>
<doc id="809894" url="https://pl.wikipedia.org/wiki?curid=809894" title="Txakolina">
Txakolina

Txacolina (bask., hiszp. Chacolín) – wino produkowane głównie z jasnych winogron ze szczepów hondarrabi zuri i folle blanche, choć zdarzają się również wina różowe i czerwone.
Charakteryzuje się lekkim, kwaśnym smakiem i nieznacznym nasyceniem CO2. Zawartość alkoholu waha się między 10,5 a 12% obj. Jest winem typowym dla Kraju Basków, zwłaszcza dla regionu Bizkaji, o łagodniejszym i bardziej wilgotnym klimacie niż Alawa i Guipuzkoa. Txakolina z Bizkaji jest produkowana w ramach apelacji ("Denominación de Origen") Bizkaiko Txakolina – Chacolí de Bizkaia, z Alawy Denominación del Valle de Ayala, a z Guipuzkoa Denominación de Getaria.

</doc>
<doc id="809908" url="https://pl.wikipedia.org/wiki?curid=809908" title="Ň">
Ň

Ň (czyt. „Ni”) – 22. litera alfabetu czeskiego. Używana w językach czeskim, słowackim i turkmeńskim.

</doc>
<doc id="809912" url="https://pl.wikipedia.org/wiki?curid=809912" title="Internazionali di Modena">
Internazionali di Modena

Internazionali di Modena – kobiecy turniej tenisowy zaliczany do cyklu WTA. Rozegrany w 2005 roku na kortach ziemnych we włoskiej Modenie. Pula nagród wyniosła 140 000$, a turniej miał czwartą kategorię.

</doc>
<doc id="809913" url="https://pl.wikipedia.org/wiki?curid=809913" title="Wałki (przystanek kolejowy)">
Wałki (przystanek kolejowy)

Wałki – przystanek kolejowy w pobliżu miejscowości Jodłówka-Wałki. Przystanek został przesunięty w stronę zabudowań podczas modernizacji linii kolejowej w latach 2011–2015 z km 91,982 na km 90,995.
W roku 2017 przystanek obsługiwał 10–19 pasażerów na dobę.

</doc>
<doc id="809915" url="https://pl.wikipedia.org/wiki?curid=809915" title="Lotnisko (Żary)">
Lotnisko (Żary)

Lotnisko – dzielnica przemysłowo-mieszkalna miasta Żary zlokalizowana w północnej części miasta przy drodze krajowej nr 27 Żary – Zielona Góra. Południowa część dzielnicy graniczy ze Śródmieściem, a od północy i strony wschodniej koniec Lotniska wyznaczają granice miasta.
Historia dzielnicy.
Historia dzielnicy Lotnisko związana jest z lotnictwem i sięga do roku 1920, w którym to na terenie dzisiejszej dzielnicy zaczęło rozwijać się lotnictwo sportowe, w szczególności szybownictwo. Jednocześnie budowano lądowiska, a po dojściu nazistów do władzy przystąpiono do znacznej rozbudowy infrastruktury lotniska, również pod względem radio-technicznym. Wkrótce (1 września 1938 roku) w Żarach powstała Rezerwowa Szkoła Pilotów, w której rozpoczęto szkolenia, a także podczas II wojny światowej otwarto tu oddział zakładów lotniczych Focke-Wulf. 
W latach 1997–2003 (oprócz 2000) na dawnym lotnisku odbywały się Przystanki Woodstock, festiwale muzyczne organizowane przez Jurka Owsiaka i Wielką Orkiestrę Świątecznej Pomocy.
Obecnie teren Lotniska to prężnie rozwijający się obszar miasta. W północnej jego części, na obszarze ówczesnego lądowiska, znajduje się 130 hektarowa "Strefa Przemysłowa "Lotnisko"", w której swoją działalność rozwijają firmy i przedsiębiorstwa zarówno z kapitałem polskim jak i zagranicznym. 
Natomiast w południowej części dzielnicy znajduje się Osiedle Lotnisko – osiedle mieszkaniowe domków jednorodzinnych, w większości poniemieckich, w których podczas wojny mieszkali niemieccy lotnicy wraz z rodzinami.
Firmy i przedsiębiorstwa.
i kilka mniejszych.

</doc>
<doc id="809916" url="https://pl.wikipedia.org/wiki?curid=809916" title="Na żywo w Pstrągu">
Na żywo w Pstrągu

Na żywo w Pstrągu – płyta koncertowa zespołu Kury, zapis koncertu w zakopiańskim klubie Pstrąg 30 stycznia 1999 roku, w ramach trasy promującej album "P.O.L.O.V.I.R.U.S.". Płyta została wydana jako digipack, nakład był limitowany i ograniczony do 1000 numerowanych egzemplarzy. Według Tymona Tymańskiego był to tylko oficjalny bootleg, a pierwszą koncertową płytą Kur ma być niewydany jeszcze album z trasy w 2005 roku o tytule "Martwe gitary".
"Na żywo w Pstrągu" zawiera pięć utworów z albumu "P.O.L.O.V.I.R.U.S.", z czego trzy („Szatan”, „Jesienna deprecha”, „Nie mam jaj”) w rozbudowanych wersjach nawiązujących do improwizacji jazzowych i kompozycji King Crimson. Całość kończy cover utworu The Doors „When the Music’s Over”, wydłużony do ponadpółgodzinnej improwizacji.
Spis utworów.
źródło:.
Skład.
Płytę nagrał zespół Kury w składzie:

</doc>
<doc id="809922" url="https://pl.wikipedia.org/wiki?curid=809922" title="Ť">
Ť

Ť – dwudziesta czwarta litera alfabetu czeskiego i trzydziesta siódma alfabetu słowackiego. Litera reprezentuje dźwięk []. Podobnie jak litera ď ma inny rodzaj znaku diakrytycznego w wersji wielkiej, a inny w wersji małej. Wielka litera Ť ma znak diakrytyczny "obvyklý háček" (przypominający małą literę v), mała litera ť ma znak diakrytyczny "malý háček" nazywany także "klička" (przypominający przecinek). W piśmie ręcznym najczęstszym znakiem diakrytycznym jest "obvyklý háček" zarówno przy literze małej, jak i wielkiej. Nie jest poprawne zapisywanie małej litery ť jako zwykłego t z apostrofem (t’).
Litera nie stanowi odrębnego znaku przy sortowaniu alfabetycznym wyrazów – traktowana jest jak t. 

</doc>
<doc id="809923" url="https://pl.wikipedia.org/wiki?curid=809923" title="Almamer Wyższa Szkoła Ekonomiczna w Warszawie">
Almamer Wyższa Szkoła Ekonomiczna w Warszawie



</doc>
<doc id="809926" url="https://pl.wikipedia.org/wiki?curid=809926" title="Puchar Świata w skokach narciarskich 1992/1993">
Puchar Świata w skokach narciarskich 1992/1993

Puchar Świata w skokach narciarskich 1992/1993 – 14. edycja Pucharu Świata mężczyzn w skokach narciarskich, która rozpoczęła się 5 grudnia 1992 w Falun, a zakończyła 28 marca 1993 w Planicy.
Była to ostatnia edycja, w której obowiązywała następująca punktacja za konkurs Pucharu Świata:
Sezon 1992/1993 był jednym z pierwszych, w którym większość skoczków zaprzestała skakania stylem klasycznym na rzecz stylu V.

</doc>
<doc id="809929" url="https://pl.wikipedia.org/wiki?curid=809929" title="Jerome Bruner">
Jerome Bruner



</doc>
<doc id="809930" url="https://pl.wikipedia.org/wiki?curid=809930" title="Exp">
Exp



</doc>
<doc id="809932" url="https://pl.wikipedia.org/wiki?curid=809932" title="Puchar Świata w skokach narciarskich 1991/1992">
Puchar Świata w skokach narciarskich 1991/1992

Puchar Świata w skokach narciarskich 1991/1992 – 13. edycja Pucharu Świata mężczyzn w skokach narciarskich, która rozpoczęła się 1 grudnia 1991 w Thunder Bay, a zakończyła 29 marca 1992 w Planicy.
W sezonie 1991/1992 rozegrano pierwszy w historii konkurs drużynowy Pucharu Świata. Odbył się on w Predazzo, a zwycięzcami zostali Austriacy.

</doc>
<doc id="809934" url="https://pl.wikipedia.org/wiki?curid=809934" title="Pałac Juliusza Kindermana">
Pałac Juliusza Kindermana



</doc>
<doc id="809935" url="https://pl.wikipedia.org/wiki?curid=809935" title="Ataxia">
Ataxia

Ataxia – amerykańska alternatywna supergrupa, którą tworzą: John Frusciante (gitarzysta grupy Red Hot Chili Peppers), Josh Klinghoffer (były gitarzysta zespołu Red Hot Chili Peppers) oraz Joe Lally (basista zespołu Fugazi).
Krótka historia.
John Frusciante zapoznał się z muzyką Fugazi i z Joe Lallym w roku 1999. Sam mówi, że zakochał się w ich muzyce. Z Joshem Klinghofferem współpracował wielokrotnie przy swoich solowych płytach np. przy Shadows Collide With People. Ataxia to projekt, który istniał dwa tygodnie w lutym 2004 roku. W tym czasie stworzył materiał na dwie płyty oraz dał koncerty w Knitting Factory w Los Angeles. Pierwsza z nich to album wydany w sierpniu 2004 zatytułowany Automatic Writing. AW to ponad 50 minut ciekawej, odbiegającej od schematów, muzyki modelowanej przeróżną elektroniką. Pięć utworów tworzących kompozycję hipnotyzującej muzyki i wokalu. Ataxia ma za sobą także kilka koncertów w Stanach. Publikacja reszty materiału – AW II była wielokrotnie przekładana, pod koniec 2006 roku przedostał się on do sieci. Finalnie dzieło ujrzał światło dzienne 29 maja 2007 od wycieku odróżnia je tytuły, kolejność utworów oraz niewielkie różnice w brzmieniu.

</doc>
<doc id="809936" url="https://pl.wikipedia.org/wiki?curid=809936" title="Kresy">
Kresy



</doc>
<doc id="809937" url="https://pl.wikipedia.org/wiki?curid=809937" title="G.K.S. Bełchatów S.S.A.">
G.K.S. Bełchatów S.S.A.



</doc>
<doc id="809939" url="https://pl.wikipedia.org/wiki?curid=809939" title="Puchar Świata w skokach narciarskich 1990/1991">
Puchar Świata w skokach narciarskich 1990/1991

Puchar Świata w skokach narciarskich 1990/1991 – 12. edycja Pucharu Świata mężczyzn w skokach narciarskich, która rozpoczęła się 1 grudnia 1990 w Lake Placid, a zakończyła 30 marca 1991 w Szczyrbskim Jeziorze.

</doc>
<doc id="809941" url="https://pl.wikipedia.org/wiki?curid=809941" title="Nieradowo">
Nieradowo

2 miejscowości w Polsce:

</doc>
<doc id="809944" url="https://pl.wikipedia.org/wiki?curid=809944" title="Grzybienie">
Grzybienie

Grzybienie ("Nymphaea" ) – rodzaj z rodziny grzybieniowatych "Nymphaeaceae". Obejmuje 58 gatunków. Rośliny te występują na wszystkich kontynentach z wyjątkiem Antarktydy, przy czym zróżnicowaniem wyróżnia się Australia, gdzie rośnie 17 gatunków rodzimych (kolejne 4 są introdukowane). W Europie rosną cztery gatunki, z czego w Polsce obecne są dwa: grzybienie białe "N. alba" oraz grzybienie północne "N. candida". Wszystkie grzybienie są roślinami wodnymi o pływających liściach i często też kwiatach, u części gatunków rozwijających się tylko nocą. Zapylaczami są chrząszcze, błonkoskrzydłe i bzygowate.
W uprawie częste są kultywary i mieszańce grzybieni białych z gatunkami egzotycznymi znane pod zbiorową nazwą "N." ×"hybrida". Uprawiane jako ozdobne są także inne gatunki. Spichrzowe kłącza oraz nasiona różnych gatunków są jadalne (np. "N. nouchali"). Niektóre gatunki wykorzystywane są jako lecznicze (np. "N. odorata"), niektóre były roślinami narkotycznymi ("N. ampla" u Majów, "N. maculata" w Starożytnym Egipcie).
Systematyka.
"Castalia" R. A. Salisbury, "Leuconymphaea" O. Kuntze
Jest to najbardziej zróżnicowany gatunkowo rodzaj z rodziny grzybieniowatych ("Nymphaeaceae"), będącej taksonem siostrzanym wobec pływcowatych ("Cabombaceae"). Obie te rodziny należą do rzędu grzybieniowców ("Nymphaeales"), stanowiącej drugie w kolejności po amborellowatych ("Amborellaceae") odgałęzienie w historii rozwoju okrytonasiennych.
W roku 2009 do rodzaju tego włączono wcześniej wyodrębniany, monotypowy rodzaj "Ondinea", który okazał się być gatunkiem zagnieżdżonym w rodzaju "Nymphaea" (klasyfikowany jest jako "Nymphaea ondinea"). Jego odmienność budowy okazała się być wynikiem szybkich zmian ewolucyjnych tłumaczonych adaptacją do specyficznych siedlisk (okresowo wysychających strumieni). Kłopotliwa w wielu analizach jest też pozycja utrwalonych rodzajów rozłożnia "Euryale" i wiktoria "Victoria", które także przedstawiane bywają jako zagnieżdżone w obrębie rodzaju "Nymphaea" (klad "Euryale"-"Victoria" miał być siostrzany wobec podgatunków "Hydrocallis-Lotus" w obrębie rodzaju "Nymphaea"). W związku z polifiletycznym w takiej sytuacji charakterem rodzaju grzybienie ("Nymphaea") cała grupa "Nymphaea"-"Euryale"-"Victoria"(-"Ondinea") łączona bywała w jeden rodzaj "Nymphaea" "sensu lato". W innych analizach grzybienie ("Nymphaea") sytuowane są jako rodzaj siostrzany wobec pary "Euryale" i "Victoria".
Relacje filogenetyczne w obrębie rodziny grzybieniowatych:
Osobniki wykazujące morfologiczne cechy pośrednie między typowymi dla gatunków "N. alba" i "N. candida" są określane jako "Nymphaea" × "borealis", jednak badania genetyczne wskazują, że większość tak określonych osobników w istocie nie jest hybrydami, lecz przedstawicielami albo "N. alba", albo "N. candida". Rzadziej zdarza się też sytuacja przeciwna, to jest osobniki morfologicznie zbliżone do gatunku rodzicielskiego genetycznie są mieszańcami. Z tego też powodu nierzadko badacze ograniczają się do podania jedynie nazwy rodzajowej.
Odmiany ozdobne grzybieni, często o niejasnym pochodzeniu wyodrębniane bywają jako grzybienie ogrodowe "Nymphaea ×hybrida" hort.
Nazewnictwo.
Nazwa naukowa rodzaju "Nymphaea" pochodzi z języka greckiego i oznacza roślinę należącą do nimf. Według starogreckiego podania roślina wyrosła z ciała nimfy zmarłej z powodu zazdrości o Heraklesa. Nazwa ta pojawia się dziełach Teofrasta i Dioskuridesa.
Rośliny z tego rodzaju mają kilka nazw zwyczajowych w języku polskim (podobnie jest zresztą w wielu innych językach). W starszych źródłach pojawiają się z rzadka określenia w rodzaju "bończewie, gąska, kerzenka, mamałucha, nenufary, stulikep" częściej "wodna lilia", a najczęściej "grzybienie" (rękopis "Copiarum diplomaticum praemislaeum" z XV wieku – zapis "grzybyenye", rękopis Jana Welsa z 1490, "Herbarz, czyli Zielnik" Stefana Falimierza z 1534, "Herbarz polski..." Marcina z Urzędowa z lat 1543–1553). Jan Kluk i później kolejni autorzy w XIX wieku używają jednak nazwy w liczbie pojedynczej – "grzybień", przy czym nazwa ta stosowana była także w odniesieniu do żabiścieku pływającego i bobrka trójlistkowego. W piśmiennictwie specjalistycznym (botanicznym) XX wieku powrócono do nazwy w liczbie mnogiej traktując słowo "grzybienie" jako pluralia tantum (analogicznie jak np. rodzaje kocanki, obrazki) rodzaju niemęskoosobowego i w takim zapisie nazwa ta używana jest w kodeksach nomenklatorycznych. W języku potocznym rośliny tego rodzaju określane są często w liczbie pojedynczej nazwą "grzybień", taką nazwę dla określenia "lilii wodnych" zawiera Słownik języka polskiego. Wśród nazw handlowych roślin z tego rodzaju popularnie używane jest określenie mianem lotosu tygrysiego nierzadkiej w uprawie rośliny akwariowej (w istocie lotos to odrębny rodzaj z innej, niespokrewnionej rodziny lotosowatych). 

</doc>
<doc id="809947" url="https://pl.wikipedia.org/wiki?curid=809947" title="Nymphaea">
Nymphaea



</doc>
<doc id="809948" url="https://pl.wikipedia.org/wiki?curid=809948" title="Nieradowo (powiat mławski)">
Nieradowo (powiat mławski)

Nieradowo – wieś w Polsce położona w województwie mazowieckim, w powiecie mławskim, w gminie Szydłowo.

</doc>
<doc id="809950" url="https://pl.wikipedia.org/wiki?curid=809950" title="Płaskmania">
Płaskmania

Płaskmania – francuski serial animowany, w którym bohaterowie muszą wydostać się z komiksu. Dzięki niezwykłej technice animacji bohaterowie przybierają niezwykłą postać.
W każdym odcinku Wincent i jego towarzyszka Kyu są w nowym dziale komiksu. Muszą znaleźć wir, aby się z niego wydostać, gdyż Wincent naprawdę jest prawdziwym człowiekiem.
Wersja polska.
Opracowanie wersji polskiej: START INTERNATIONAL POLSKA
Reżyseria: Elżbieta Kopocińska-Bednarek
Dialogi polskie: Alicja Petruszka
W wersji polskiej udział wzięli:

</doc>
<doc id="809952" url="https://pl.wikipedia.org/wiki?curid=809952" title="Gestykulacja">
Gestykulacja



</doc>
<doc id="809954" url="https://pl.wikipedia.org/wiki?curid=809954" title="Chlorochinaldol">
Chlorochinaldol

Chlorochinaldol () – organiczny związek chemiczny, chlorowa pochodna 8-hydroksychinoliny. Stosowany jako lek o działaniu przeciwbakteryjnym i przeciwgrzybiczym.
Działanie.
Przeciwbakteryjne, przeciwgrzybicze i przeciwpierwotniakowe, silnie na ziarniaki Gram-dodatnie i grzyby z klasy "Saccharomycetes" (w tym "Candida albicans"). Lek chelatuje jony metali (zwłaszcza żelaza) biorące udział w procesach rozwojowych bakterii; w wiązaniu bierze udział grupa hydroksylowa w pozycji 8 i heterocykliczny atom azotu w pozycji 1.
Zastosowanie.
Miejscowo w leczeniu bakteryjnych i grzybiczych zakażeń błon śluzowych jamy ustnej, gardła, pochwy, skóry. Ropne stany zapalne skóry, nieżyt błony śluzowej nosa, stany zapalne dziąseł, przewodu pokarmowego. Mieszane zakażenia pochwy wywołane przez bakterie, rzęsistka pochwowego i grzyby.
Działania niepożądane.
Pochodne chinoliny mogą powodować podostrą neuropatię rdzeniowo-wzrokową (ang. "", SMON). Początkowo objawia się biegunką, następnie bólami, osłabieniem mięśni, utratą czucia, zaburzeniami widzenia aż do ślepoty włącznie. Choroba ta może pojawić się przy stosowaniu dawek rzędu kilkuset miligramów dziennie. W wielu krajach nie stosuje się doustnie preparatów zawierających pochodne 8-hydroksychinoliny.
Postacie leku.
Chlorochinaldol jest dostępny jako tabletki doustne do ssania, tabletki dopochwowe, tabletki do odkażania jamy ustnej i maści 3%.

</doc>
<doc id="809956" url="https://pl.wikipedia.org/wiki?curid=809956" title="Hamilton Spectator Trophy">
Hamilton Spectator Trophy

Hamilton Spectator Trophy – nagroda przyznawana każdego sezonu zespołowi Ontario Hockey League, który zdobył najwięcej punktów w fazie grupowej rozgrywek. Po raz pierwszy nagrodę przyznano w sezonie 1957-1958. 

</doc>
<doc id="809958" url="https://pl.wikipedia.org/wiki?curid=809958" title="Ziemia Kaliska (tygodnik)">
Ziemia Kaliska (tygodnik)

Ziemia Kaliska – regionalny tygodnik społeczno-kulturalny i polityczny wydawany od 1957 w Kaliszu, początkowo jako miesięcznik, od 1965 jako tygodnik.
Miesięcznik powstał dzięki staraniom Komitetu Założycielskiego do którego należeli m.in.: regionalista i działacz PTTK Wacław Klepandy, nauczyciele Józef Korcala i Aniela Wende, twórca kaliskiej stacji krwiodawstwa dr Tadeusz Pniewski, wieloletni dyrektor Studium Nauczycielskiego w Kaliszu dr Henryk Wrotkowski, dziennikarz Michał Płociński.
Historia.
Pierwszy numer „Ziemi Kaliskiej” ukazał się 1 maja 1957. Powstanie pisma było możliwe dzięki tzw. odwilży październikowej. Początkowo tytuł wydawany był jako miesięcznik, od 1959 jako dwutygodnik, od 1965 wydawany jest jako tygodnik Został zarekomendowany przez dwie znane osoby: Tadeusza Kulisiewicza i Marię Dąbrowską. Pierwszy numer zredagowało kolegium, w skład którego wchodzili m.in. Wacław Klepandy, Józef Korcala i Władysław Kościelniak jako redaktor techniczny. Pierwszym redaktorem naczelnym był Jerzy Kuczyński. Sekretarzem redakcji, od początków pisma przez najbliższe 20 lat był Mieczysław Leń. To on odpowiadał m.in. za zawartość poszczególnych numerów pisma, zamawiał materiały na określone tematy, poprawiał teksty i wysyłał je do druku w Poznaniu. Był on odpowiedzialny za kolportaż pierwszego numeru, który ukazał się w nakładzie 5 000 egzemplarzy i był rozprowadzany w Święto Pracy przez kaliskich harcerzy.
Na przestrzeni lat współpracownikami „Ziemi Kaliskiej” byli m.in. Krzysztof Dąbrowski, Władysław Kościelniak, Szymon Molenda, Stefan Otwinowski, Halina Sutarzewicz, Henryk Vogler, Jan Winczakiewicz, Urszula Zybura.
Od 2000 wydawcą tygodnika jest Polska Press; redaktorem naczelnym tygodnika jest Mariusz Kurzajczyk.
Siedziby.
1957–1968 ul. Targowa 4/12 (Nowotki 9a), Kalisz
1968–2021 ul. Górnośląska 10, Kalisz
2021 – obecnie ul. Polna 20, Kalisz

</doc>
<doc id="809964" url="https://pl.wikipedia.org/wiki?curid=809964" title="Konchoraptor">
Konchoraptor

Konchoraptor ("Conchoraptor gracilis" Barsbold, 1986) – mięsożerny, górnokredowy ptakopodobny dinozaur z grupy teropodów, którego szczątki znaleziono na terenie obecnej pustyni Gobi. Nazwa muszlowy rabuś, rabuś muszli ilustruje zmianę w poglądach naukowców, którzy początkowo uważali, że owiraptorozaury żywiły się głównie jajami, a obecnie coraz częściej mówią o możliwości używania bezzębnego dzioba do miażdżenia skorup małżów. Jak na owiraptorozaura, konchoraptor był małych rozmiarów (1-2 matry długości). Nie miał też grzebienia na czaszce. Z tych powowodów był początkowo brany za młodocianego przedstawiciela rodzaju "Oviraptor". W roku 2007 opublikowano wyniki badań nad odlewem puszki mózgowej konchoraptora znalezionej przez polskich paleontologów. Dinozaur okazał się mieć mózg pod pewnymi względami bardziej ptasi od mózgu archeopteryksa, oraz wysoki EQ.

</doc>
<doc id="809967" url="https://pl.wikipedia.org/wiki?curid=809967" title="Stare Niemyje">
Stare Niemyje

Stare Niemyje – przysiółek wsi Budy Garlińskie w Polsce położona w województwie mazowieckim, w powiecie mławskim, w gminie Szydłowo.

</doc>
<doc id="809969" url="https://pl.wikipedia.org/wiki?curid=809969" title="Scotty Munro Memorial Trophy">
Scotty Munro Memorial Trophy

Scotty Munro Memorial Trophy – nagroda przyznawana w każdym sezonie zespołowi w lidze Western Hockey League, który zdobył najwięcej punktów w fazie grupowej rozgrywek. Po raz pierwszy nagrodę przyznano w sezonie 1966-1967.

</doc>
<doc id="809970" url="https://pl.wikipedia.org/wiki?curid=809970" title="Prawda (zespół muzyczny)">
Prawda (zespół muzyczny)

Prawda – wrocławski zespół punkrockowy powstały w 1994 r. Zespół powstał jako kontynuacja działalności Zwłok, a jego członkowie grali lub grają w takich kapelach jak Hurt, Mechaniczna Pomarańcza, Stage of Unity, Powerocks, Holden Avenue czy Dust Blow.

</doc>
<doc id="809972" url="https://pl.wikipedia.org/wiki?curid=809972" title="Jenna Dewan">
Jenna Dewan

Jenna Lee Dewan (ur. 3 grudnia 1980 w Hartford) – amerykańska tancerka i aktorka.
Życiorys.
Jenna Dewan jest córką Darrylla Dewana i Nancy Lee Bursch Smith. Jej ojciec jest pochodzenia libańskiego i polskiego, a matka niemieckiego i angielskiego. Rodzice aktorki są rozwiedzeni.
Rozpoczęła swoją karierę jako tancerka, współpracowała z muzykami, takimi jak: Justin Timberlake, *NSYNC, Sean Combs, Ricky Martin, Billy Crawford i Janet Jackson, występując na ich koncertach i w teledyskach. Karierę aktorską zaczęła w 2005 tytułową rolą w horrorze "Tamara". Spotykała się z Justinem Timberlakiem od marca 2002 do marca 2003 i Shane Westem od marca 2003 do sierpnia 2005. W roku 2010 pojawiła się w kontrowersyjnym wideoklipie do utworu Christiny Aguilery „Not Myself Tonight”.
Od 11 lipca 2009 jej mężem jest Channing Tatum, z którym grała w filmie ' (2006). Mają córkę, Everly (ur. 31 maja 2013) w Londynie. W niektórych produkcjach występowała jako Jenna Dewan Tatum.
W kwietniu 2018 roku Dewan i Tatum ogłosili separację. W październiku Dewan wniosła o rozwód. Obecnie jest w związku z Steve’em Kazee’em, z którym ma syna Calluma Michaela Rebela Kazee, urodzonego 6 marca 2020 roku.

</doc>
<doc id="809976" url="https://pl.wikipedia.org/wiki?curid=809976" title="Zakrzówek-Osada">
Zakrzówek-Osada



</doc>
<doc id="809977" url="https://pl.wikipedia.org/wiki?curid=809977" title="Michał Pontanus">
Michał Pontanus



</doc>
<doc id="809983" url="https://pl.wikipedia.org/wiki?curid=809983" title="Hejnał Bolkowa">
Hejnał Bolkowa



</doc>
<doc id="809986" url="https://pl.wikipedia.org/wiki?curid=809986" title="Power Rangers Zeo">
Power Rangers Zeo

Power Rangers Zeo – czwarty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Chōriki Sentai Ohranger".
Seria "Power Rangers Zeo" liczy łącznie 50 odcinków i jest bezpośrednią kontynuacją "Mighty Morphin Alien Rangers", mini-serii kończącej trzeci sezon "Mighty Morphin Power Rangers". Premiera produkcji odbyła się 20 kwietnia 1996 roku w Stanach Zjednoczonych, na antenie stacji Fox Kids. Finałowy odcinek został wyemitowany 27 listopada 1996 roku na tym samym kanale. Polska premiera serialu miała miejsce 4 kwietnia 1999 roku na antenie Polsatu.
Jest to pierwsza seria w historii, w której cała drużyna znana z "Mighty Morphin Power Rangers" otrzymuje nowe kostiumy rangersów, bazujących na kostiumach z japońskiego "Chōriki Sentai Ohranger".
Fabuła.
Power Rangers po raz kolejny muszą walczyć ze złem. Tym razem przeciwnikami są Król Mondo i Królowa Machina, nikczemna para rządząca całym Mechanicznym Imperium. Wraz ze swoim potomkiem, Księciem Sprocketem, Król Mondo i Królowa Machina dowodzą nieustraszonej armii Cogów, bezwzględnych robotów wykonujących ich rozkazy w celu zdobycia władzy nad wszechświatem. Wraz z odkryciem tajemnicy potężnych kryształów Zeo, rangersi wykorzystują je jako źródło swoich nowych mocy w celu obrony Ziemi, wraz z Zordonem i Alphą 5.
Drużyna rangersów ulega poszerzeniu, gdy tajemniczy Złoty Ranger, Trey z planety Triforia, przybywa na Ziemię, aby walczyć z Mechanicznym Imperium. Kiedy jednak Trey po przegranej bitwie potrzebuje regeneracji, pierwszy lider w historii Power Rangers – Jason – powraca i otrzymuje tymczasowy dostęp do mocy Złotego Rangera oraz jego zorda, Piramidy. Teraz, posiadając moc potężniejszą niż kiedykolwiek, nowe kombinezony oraz nowe morfery – Zeonizery, Zeo Rangersi są w stanie stanąć do walki z bezmyślną armią robotów Mechanicznego Imperium.
Obsada.
Poniższa lista przedstawia głównych bohaterów serialu "Power Rangers Zeo" wraz z nazwiskami odtwórców ról.
Muzyka tytułowa.
"Power Rangers Zeo", to muzyka tytułowa serii Power Rangers Zeo, wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Jest to kolejny remiks "Go Go Power Rangers", muzyki tytułowej serii "Mighty Morphin Power Rangers". Zmianie uległa linia instrumentalna, poszerzony został tekst piosenki oraz występ chóru.
To ostatnia piosenka czołówka Power Rangers do 2011 roku, w którym użyto zwrotu "Go, Go, Power Rangers!". Po raz kolejny ten zwrot pojawił się w muzyce tytułowej "Power Rangers Samurai".
Wersja polska.
Serial "Power Rangers Zeo" był dwukrotnie emitowany w Polsce: w 1999 oraz w 2002 roku w Polsacie w wersji z lektorem. Lektorami w polskiej wersji była para Beata Olga Kowalska i Grzegorz Pawlak.
Spis odcinków.
&lt;onlyinclude&gt;&lt;/onlyinclude&gt;

</doc>
<doc id="809998" url="https://pl.wikipedia.org/wiki?curid=809998" title="Antoni Sałacki">
Antoni Sałacki

 
Antoni Sałacki (ur. 9 marca 1774 w Żurawicy, zm. 15 sierpnia 1831 w Warszawie) – oficer wojsk I Rzeczypospolitej, Wojsk Tadeusza Kościuszki i Armii Księstwa Warszawskiego oraz generał brygady Wojsk Polskich Królestwa Kongresowego.
Życiorys.
W wieku lat ośmiu Sałacki wstąpił do Szkoły Kadetów, mając lat 14 został sierżantem w koronnym korpusie saperskim, w roku 1789 awansował na podporucznika. Brał udział w wojnie polsko-rosyjskiej 1792 roku, walczył m.in. w bitwie pod Zieleńcami. W roku 1794 postąpił na kapitana i wziął udział w obronie Warszawy w czasie insurekcji kościuszkowskiej. W końcu tegoż roku wziął abszyt w stopniu majora.
W roku 1810 Sałacki powrócił do służby czynnej i podjął służbę w stopniu kapitana w korpusie saperów wojsk Księstwa Warszawskiego. W tym samym roku awansował ponownie na majora. Wyróżnił się w czasie kampanii rosyjskiej Napoleona (1812) i otrzymał w tym roku Order Virtuti Militari. Walczył także w kampaniach 1813 i 1814 roku, po bitwie pod Lipskiem Napoleon odznaczył go krzyżem Legii Honorowej. 
Po upadku Napoleona Sałacki wstąpił do Korpusu Inżynierów. W 1820 roku awansował na pułkownika, a 24 maja 1829 roku na generała brygady.
Sałacki przystąpił do powstania listopadowego, ale w połowie roku 1831 został oskarżony o konszachty z dowództwem rosyjskim i uwięziony na zamku warszawskim. 15 sierpnia 1831 (noc sierpniowa) na zamek wdarł się rozwścieczony niepowodzeniami powstania motłoch warszawski i zlinczował Sałackiego i inne osoby przetrzymywane w areszcie.
Antoni Sałacki był siódmym generałem-Polakiem i bohaterem kampanii napoleońskich, który zginął w czasie powstania listopadowego z rąk rodaków (zob. m.in. Ignacy Blumer). Pochowano go w mogile ziemnej na warszawskich Powązkach. Pozostawił żonę i córki.

</doc>
<doc id="810003" url="https://pl.wikipedia.org/wiki?curid=810003" title="Willye White">
Willye White

Willye B. White (ur. 1 stycznia 1939 w Money, Missisipi, zm. 6 lutego 2007 w Chicago) – amerykańska lekkoatletka, wicemistrzyni olimpijska w skoku w dal i sprinterskim biegu sztafetowym.
Czarnoskóra White uprawiała biegi i skok w dal od 10. roku życia. Jako uczennica szkoły średniej Broad Street High School w Greenwood (Mississippi) zakwalifikowała się do ekipy amerykańskiej na igrzyska olimpijskie w Melbourne (1956), gdzie z wynikiem 6,09 m sięgnęła po srebrny medal, ulegając jedynie Polce Elżbiecie Duńskiej. Był to pierwszy medal amerykańskiej skoczkini w dal w historii.
W 1959 White ukończyła szkołę średnią i przeniosła się do Chicago. Pracowała jako pielęgniarka, potem w administracji służby zdrowia (w 1965 uzyskała bakalaureat z zarządzania służbą zdrowia na uniwersytecie w Chicago). Kontynuowała treningi lekkoatletyczne pod kierunkiem Eda Temple z Uniwersytetu Stanowego Tennessee (prowadzącego również kadrę narodową) i uczestniczyła w kolejnych zawodach międzynarodowych. W 1959 zdobyła brąz igrzysk panamerykańskich w skoku w dal. Rok później po raz drugi uczestniczyła w igrzyskach olimpijskich, ale tym razem odpadła już w eliminacjach skoku w dal. Start olimpijski w Tokio w 1964 ponownie przyniósł jej wicemistrzostwo igrzysk, tym razem w sztafecie 4x100 m; White otwierała bieg, a partnerowały jej Wyomia Tyus, Marilyn White i Edith McGuire. Amerykańska sztafeta przegrała z Polkami, a wyprzedziła Brytyjki. W konkursie skoku w dal na tokijskich igrzyskach White uplasowała się na 12. miejscu. Startowała jeszcze na dwóch olimpiadach jako skoczkini, zarówno w Meksyku (1968), jak i Monachium (1972) zajmując 11. miejsce. Była pierwszą reprezentantką USA, uczestniczącą w pięciu igrzyskach olimpijskich.
Z innych sukcesów sportowych White należy wymienić medale igrzysk panamerykańskich w skoku w dal; poza brązowym krążkiem w 1959 zdobywała złoto w 1963 i ponownie brąz w 1967. Była dwanaście razy mistrzynią kraju. Ustanowiła siedem rekordów USA, z czego ostatni (6,55 m) przetrwał szesnaście lat. 34 razy powoływano ją do reprezentacji USA na mecze międzypaństwowe, w tym kilkakrotnie na konfrontacje z silną ekipą radziecką.
Pozostała związana ze sportem po zakończeniu aktywnej kariery zawodniczej. Jako trenerka prowadziła m.in. reprezentację na Pucharze Świata w 1981. Reprezentowała lekkoatletykę w Komitecie Olimpijskim USA. W 1991 założyła fundację swojego imienia, pomagającej młodym dziewczętom w odnalezieniu się w dorosłym społeczeństwie, m.in. poprzez programy sportowe. Otrzymała wiele wyróżnień, w tym międzynarodową nagrodę fair play UNESCO im. Pierre Coubertina. W 1999 "Sports Illustrated for Women" umieściło ją w pierwszej setce największych zawodniczek XX wieku, a w 2002 znalazła się w czołowej dziesiątce najwybitniejszych zawodniczek afroamerykańskich pisma "Ebony". Jej nazwisko wpisano do kilkunastu Hall of Fame, w tym Amerykańskiej Federacji Lekkoatletycznej i sportu afroamerykańskiego.
Zmarła w lutym 2007 po chorobie nowotworowej (rak trzustki).

</doc>
<doc id="810016" url="https://pl.wikipedia.org/wiki?curid=810016" title="Książęta świdnicko-jaworscy">
Książęta świdnicko-jaworscy

Książęta jaworsko-świdniccy.
Z księstwa legnickiego

</doc>
<doc id="810019" url="https://pl.wikipedia.org/wiki?curid=810019" title="Anastazja Jełowicka">
Anastazja Jełowicka



</doc>
<doc id="810023" url="https://pl.wikipedia.org/wiki?curid=810023" title="Vogtland Arena">
Vogtland Arena

Vogtland Arena – ośrodek sportów zimowych, zlokalizowany w niemieckiej miejscowości Klingenthal (Saksonia), na północnym zboczu góry "Schwarzberg" (802 m n.p.m.) w Vogtlandzie, od którego kompleks wziął swą nazwę. W jego skład wchodzi duża skocznia narciarska o punkcie konstrukcyjnym K125 i rozmiarze HS 140 nazywana Schwarzbergschanze (pol. "Skocznia na Czarnej Górze"). Obiekt wyposażony jest w igelit, sztuczne oświetlenie i trybuny na 30 000 miejsc. Zamiast tradycyjnego wyciągu krzesełkowego posiada kolejkę szynową.
Historia.
Po raz pierwszy idea budowy skoczni narciarskiej na północnym zboczu Schwarzbergu pojawiła się w latach 30. XX wieku, gdy Klingenthal aplikowało o przyznanie mu prawa organizacji Zimowych Igrzysk Olimpijskich w 1936 roku. W 1932 Howard Willie Meisel zaprojektował obiekt pod nazwą "Böllerschanze" o punkcie konstrukcyjnym K150, który byłby zdecydowanie największą skocznią narciarską globu, bowiem rekord świata wynosił wówczas 82 metry. Plany pozostały jedynie na papierze, ponieważ organizatorem ZIO 1936 wybrano Garmisch-Partenkirchen.
Do pomysłu utworzenia obiektów narciarskich w tym miejscu powrócono na początku XXI wieku, wcześniej bowiem skocznie narciarskie w okolicach Klingenthal funkcjonowały w Dolinie Steinbach, na wzgórzu Aschberg ("Curt A. Seydel-Schanze" i Aschbergschanze) oraz w Mühlleithen (Vogtlandschanzen). Budowę ośrodka rozpoczęto w październiku 2003, a zakończono w grudniu 2005 roku. Oficjalne otwarcie miało miejsce 27 sierpnia 2006 podczas zawodów Letniego Grand Prix w kombinacji norweskiej 2006, jednak już w lutym 2006 zorganizowano tutaj mistrzostwa Czech w skokach narciarskich.
Od 2006 na tym obiekcie odbywają się konkursy Letniego Grand Prix (po raz pierwszy 30 września 2006), a od 2007 również Pucharu Świata (7 lutego 2007 na Vogtland Arenie przeprowadzono zmagania Pucharu Świata w zastępstwie odwołanych konkursów w Harrachovie). W latach 2009–2013 rozgrywano konkursy PŚ w ramach FIS Team Tour, a w latach 2013–2015 inaugurowano tu sezon zimowy w skokach narciarskich.

</doc>
<doc id="810030" url="https://pl.wikipedia.org/wiki?curid=810030" title="Afrykanerska Wikipedia">
Afrykanerska Wikipedia

Afrykanerska Wikipedia – edycja Wikipedii w języku afrikaans.
Ta wersja językowa została założona 16 listopada 2001 roku, jako 11. kolejna. Rozwija się powoli, na dzień 20 sierpnia 2007 roku zawierała 8080 artykułów, co dawało jej 71. pozycję wśród wszystkich edycji językowych. Na dzień 30 grudnia 2008 roku ta wikipedia miała 11 335 artykułów.

</doc>
<doc id="810031" url="https://pl.wikipedia.org/wiki?curid=810031" title="Oktanitrokuban">
Oktanitrokuban

Oktanitrokuban (ONC), C8(NO2)8 – organiczny związek chemiczny z grupy nitrokubanów, pernitrowa pochodna kubanu, tj. taka, w której wszystkie atomy wodoru kubanu zastąpione zostały grupami nitrowymi (−NO2). Jest materiałem wybuchowym o dużej sile kruszącej i o niskiej wrażliwości na słabe bodźce inicjujące wybuch, np. wstrząs lub tarcie.
Po raz pierwszy został opisany w roku 2000 przez grupę Philipa Eatona z University of Chicago i Richarda Gilardiego z US Naval Research Laboratory.
Związek ten ma szczególnie silne właściwości wybuchowe dzięki dużej gęstości, brakowi atomów wodoru w cząsteczce i zerowemu bilansowi tlenowemu. Rozkłada się z wydzieleniem dwutlenku węgla i azotu:

</doc>
<doc id="810034" url="https://pl.wikipedia.org/wiki?curid=810034" title="Lublin 62">
Lublin 62



</doc>
<doc id="810041" url="https://pl.wikipedia.org/wiki?curid=810041" title="Klasyfikacja Zawodów i Specjalności">
Klasyfikacja Zawodów i Specjalności



</doc>
<doc id="810044" url="https://pl.wikipedia.org/wiki?curid=810044" title="Marija Bistrica">
Marija Bistrica

Marija Bistrica – wieś w Chorwacji, w żupanii krapińsko-zagorskiej, siedziba gminy Marija Bistrica. W 2011 roku liczyła 1071 mieszkańców.
Leży w pobliżu Parku Krajobrazowego Medvednica. Znajduje się tu najważniejsze chorwackie sanktuarium maryjne.
Historia.
Pierwsza historyczna wzmianka o Mariji Bistricy pochodzi z 1209 roku. Miejscowość jest tam wymieniona jako jedna z posiadłości hrabiego Vratislava. Pierwsza wzmianka o parafii (pw. świętych apostołów Piotra i Pawła) pochodzi z 1334 roku. Marija Bistrica była typową osadą pańszczyźnianą, aż do 1848 roku, gdy ban Josip Jelačić zniósł pańszczyznę.
Sanktuarium.
Obiektem kultu w Mariji Bistricy jest późnogotycka, drewniana figura Matki Bożej datowana na koniec XV wieku.
Tradycja mówi, że figura była początkowo (w latach 1499-1545) czczona w drewnianej kaplicy na wzgórzu Vinski Vrh 3 km od obecnej świątyni. W obliczu zagrożenia atakiem Turków 4 maja 1545 miejscowy proboszcz w tajemnicy przeniósł już wtedy słynącą cudami figurę do kościoła parafialnego w Mairiji Bistricy i zakopał pod chórem. Wiadomość o miejscu ukrycia rzeźby proboszcz zabrał ze sobą do grobu. Poszukiwania trwały do 1588 roku, gdy (według legendy) jasne światło wydobywające się spod kościelnego chóru wskazało miejsce ukrycia figury. Byo to tzw. "Pierwsze Odnalezienie" figury. Ponowne zagrożenie ze strony Turków spowodowało potrzebę powtórnego ukrycia figury. Tym razem została ona zamurowana z głównym ołtarzem. "Drugie Odnalezienie" nastąpiło w 1684 roku.
W 1710 roku parlament chorwacki zdecydował o ufundowaniu nowego ołtarza do kościoła śśw. Piotra i Pawła jako wotum przebłagalne w intencji ochrony przed nieszczęściami. Ołtarz ten został zdemontowany z niewiadomych powodów ok. roku 1791. Z powodu narastającego ruchu pielgrzymkowego w 1721 roku wybudowano drogę z Mariji Bistricy do pobliskiej Kašiny, a w 1753 przedłużono ją do Zagrzebia.
Na początku XVIII wieku kościół został rozbudowany w stylu barokowym, a w 1731 roku, podczas konsekracji kościoła zostało mu nadane nowe wezwanie – Matki Boskiej Śnieżnej.
Obecny kościół został wybudowany w latach 1879-1882 w stylu neorenesansowym. Wokół niego wybudowano krużganki, które zostały ozdobione obrazami przedstawiającymi 22 cudowne wydarzenia związane z figurą Matki Bożej Bystrzyciej. Podczas budowy nowej świątyni pożar zniszczył cały kościół z wyjątkiem głównego ołtarza i figury. W 1921 roku papież Pius XI nadał bystrzyckiemu kościołowi tytuł bazyliki mniejszej, a arcybiskup Zagrzebia Antun Bauer koronując figurę ogłosił Matkę Boską Królową Chorwatów.
3 października 1998 roku papież Jan Paweł II beatyfikował w Mariji Bistricy kardynała Alojzije Stepinaca.
Na wzgórzu znajdującym się za sanktuarium w latach 1941-1990 zostały wybudowane stacje drogi krzyżowej. Na pomysł budowy tejże wpadł arcybiskup Zagrzebia Antun Bauer, gdy zobaczył Drogę krzyżową na Jasnej Górze podczas Kongresu Eucharystycznego, który odbywał się w Częstochowie w 1935 roku. Pierwsze cztery stacje Drogi Krzyżowej zostały wykonane z marmuru we Włoszech, a kolejne z różnych materiałów wykonali znani chorwaccy rzeźbiarze.
Sanktuarium odwiedza rocznie ok. 900 tys. pielgrzymów

</doc>
<doc id="810047" url="https://pl.wikipedia.org/wiki?curid=810047" title="Krwawy Baron">
Krwawy Baron



</doc>
<doc id="810049" url="https://pl.wikipedia.org/wiki?curid=810049" title="In the Wake of Gods">
In the Wake of Gods



</doc>
<doc id="810051" url="https://pl.wikipedia.org/wiki?curid=810051" title="Chełm (Beskid Wyspowy)">
Chełm (Beskid Wyspowy)

Chełm, Chełm Łososiński (793 m) – szczyt w Beskidzie Wyspowym, we wschodniej części Pasma Łososińskiego.
Charakteryzuje się bardzo stromymi wschodnimi stokami. Jest z daleka rozpoznawalnym wzniesieniem, na wierzchołku zbudowany został przekaźnik telekomunikacyjny. Góra znajduje się we wschodniej części Pasma Łososińskiego, od strony zachodniej jej grzbiet jest stosunkowo lekko nachylony i prowadzi nim droga na Babią Górę i Jaworz, od strony wschodniej stok mocno opada ku przełęczy Nad Zawadką.
Góra oferuje nam widoki na całą okolice, szereg szczytów w Beskidzie Sądeckim, Wyspowym, widać z niej ładnie Nowy Sącz i Jezioro Rożnowskie.
W okresie grzybobrania pojawiają się na niej tłumy grzybiarzy, może dlatego, że prawie na sam szczyt można wyjechać samochodem lub na rowerze dzięki nitce asfaltowej prowadzącej z Chomranic. Na Chełmie, w leśnych potokach występuje jeszcze dość licznie salamandra plamista.
Na szczyt można też wejść od strony Zawadki, gdyż jest tam poprowadzona ścieżka. Ambitniejsi wycieczkowicze mogą się wybrać na Chełm drogą prowadzącą przez Męcinę (Miczaki) i Babią Górę, lecz jest to już wycieczka dłuższa. Na Chełm nie ma znakowanych szlaków turystycznych.

</doc>
<doc id="810058" url="https://pl.wikipedia.org/wiki?curid=810058" title="Rosyjski Korpus Ochronny">
Rosyjski Korpus Ochronny

Rosyjski Korpus Ochronny (ros. Русский Охранный Корпус, ) – białorosyjska kolaboracyjna formacja zbrojna w służbie Niemiec, działająca na obszarze okupowanej Jugosławii podczas II wojny światowej.
Początki Korpusu.
Korpus został sformowany po zajęciu Jugosławii przez wojska Osi. Generał Michaił Skorodumow, weteran białych, zwrócił się do niemieckich władz okupacyjnych z propozycją stworzenia uzbrojonego „Oddzielnego Rosyjskiego Korpusu”, który broniłby rosyjskich emigrantów przed partyzantami NOVJ. W zamian za uzbrojenie i zaopatrzenie Korpusu przez Niemców postawił 6 warunków:
Co do 5 punktu, gen. M. Skorodumow przekonywał – tak jak wielu białych Rosjan w tym czasie, że jest możliwe wykorzystanie obcej wojny w celu wywołania w Rosji wojny domowej i zlikwidowania dyktatury Józefa Stalina. Korpus miał stać się główną siłą tego oporu.
12 września 1941 r., po otrzymaniu pisemnej zgody ze strony Niemców, gen. M. Skorodumow ogłosił w Belgradzie powołanie Rosyjskiego Korpusu Ochronnego. Jednakże 3 dni później został nieoczekiwanie aresztowany przez Niemców pod zarzutem samowolnego sformowania „niezależnego rosyjskiego korpusu”. Zastąpił go dotychczasowy zastępca i szef sztabu, gen. Borys Sztejfon, inny weteran wojny domowej w Rosji w latach 1918–1921. Kontynuował on rozbudowę Korpusu. Jednocześnie prowadził z Niemcami dyplomatyczną rozgrywkę w celu wywalczenia dla Korpusu tyle niezależności, ile byłoby możliwe.
Do Korpusu wstępowali biali emigranci rosyjscy żyjący w Jugosławii i innych krajach Europy Środkowo-Wschodniej. Przyjmowano osoby w wieku od 16 aż do siedemdziesięciu kilku lat. Początkowo brakowało młodych mężczyzn, gdyż większość z nich była wzięta do armii jugosłowiańskiej, a następnie trafiła do niewoli lub przeszła do oddziałów partyzanckich. Większość ochotników była absolwentami Rosyjskiego Korpusu Kadetów w Jugosławii bądź weteranami z armii białych. Oficerowie i generałowie mogli nosić swoje dawne stopnie wojskowe na naramiennikach, natomiast na kołnierzu munduru mieli stopień, który posiadali w Korpusie. Noszono umundurowanie wzorowane na b. armii rosyjskiej z serbskimi odznakami królewskimi. W późniejszym okresie pojawiły się też mundury niemieckie, na których dodawano kokardę w rosyjskich barwach i rosyjskie dystynkcje. W Korpusie obowiązywał przedrewolucyjny rosyjski regulamin wojskowy, który później dostosowano do regulaminu niemieckiego.
Korpus składał się z pięciu pułków piechoty (trzy od początku, czwarty – od kwietnia 1942 r. i piąty – od grudnia 1943 r.), uzbrojonych w broń niemiecką, włoską, jugosłowiańską i czechosłowacką. 1. Pułk był jednostką elitarną, do której trafiali najbardziej wysportowani i najmłodsi ochotnicy. Nie było natomiast artylerii, co – według gen. B. Sztejfona – wynikało z obaw Niemców, aby formacja nie stała się zbyt samodzielna. 
Rozwój Korpusu.
30 listopada 1942 Korpus został podporządkowany Wehrmachtowi jako Russisches Schutzkorps (później Russisches Schutzkorps Serbien). Liczył wówczas ok. 3 tys. ludzi. Przez większą część okupacji wykonywał zadania ochronne, jak patrolowanie strategicznej linii kolejowej Belgrad-Nisz, czy pełnienie służby wartowniczej w różnych zakładach przemysłowych. Od wiosny 1944 r. Niemcy rzucili go do bezpośredniej walki z partyzantką komunistyczną Josipa Broz Tity. Było to niezgodne z koncepcją jego twórców, którzy chcieli uczynić z niego jedynie formację typowo obronną, trzymaną z dala od bezpośrednich akcji przeciwpartyzanckich. Zgodnie z pkt. 6 warunków gen. M. Skorodumowa dowództwo Korpusu odmawiało atakowania serbskich czetników uważanych za siły neutralne wobec niego, a czasami nawet sojusznicze. Za formację sprzymierzoną uznawano natomiast Serbski Korpus Ochotniczy. Konflikty występowały z Siłami Zbrojnymi Niezależnego Państwa Chorwackiego, z którymi Korpus był de iure w sojuszu. Ich tłem były ataki Chorwatów na serbskie wioski.
Konflikt gen. B. Sztejfona z niemieckim dowództwem doprowadził do wywalczenia kilku ustępstw wobec Korpusu. Jednym z nich było wyposażenie formacji w niemieckie mundury, innym zaś nieprzysięganie przez żołnierzy na wierność Adolfowi Hitlerowi. Udało mu się też uzyskać pozwolenie na wysłanie swoich przedstawicieli na okupowane obszary sowieckie i zwerbowanie nowych ochotników. Tą drogą wśród sowieckich jeńców wojennych i cywilów pozyskano ok. 5 tys. ludzi, przetransportowanych następnie do Serbii.
W 1944 r. Niemcy nakazali Korpusowi ochraniać ich odwrót z Grecji. We wrześniu tego roku, po kapitulacji Bułgarii i Rumunii, Korpus stanął naprzeciw nie tylko oddziałów partyzanckich J. B. Tity, ale też regularnych oddziałów Armii Czerwonej, z którymi współdziałały teraz jednostki bułgarskie i rumuńskie (m.in. uczestniczył w obronie Belgradu, a następnie walkach z partyzantami w Bośni). W ciągu kilku miesięcy słabo wyposażony i uzbrojony Korpus w ciężkich walkach z nimi stracił blisko 1/3 swego stanu liczbowego. 10 października 1944 r. Korpus przemianowano na Rosyjski Korpus w Serbii. Pod koniec grudnia przeszedł na obszar Chorwacji.
Wiosną 1945 r. gen. B. Sztejfon spotkał się z gen. Andriejem Własowem, dowódcą Rosyjskiej Armii Wyzwoleńczej, oferując mu podporządkowanie się jego rozkazom. W rezultacie Korpus wszedł formalnie w skład Sił Zbrojnych Komitetu Wyzwolenia Narodów Rosji, chociaż faktycznie nigdy nie połączył się z jej jednostkami.
W tym samym czasie Korpus rozpoczął odwrót na północ do Słowenii. 30 kwietnia koło Zagrzebia zmarł na atak serca gen. B. Sztejfon, a jego następcą został płk Anatolij Rogożin, dotychczasowy dowódca jednego z pułków.
W niewoli.
Nowy dowódca natychmiast podjął decyzję o poddaniu się zachodnim aliantom, aby uniknąć schwytania przez komunistyczną partyzantkę lub Sowietów. Przy silnym sprzeciwie Niemców skierował swoich ludzi w sile ok. 4,5 tys. żołnierzy do Austrii w rejon Klagenfurt am Wörthersee z intencją poddania się brytyjskim wojskom razem z oddziałami Serbskiego Korpusu Ochotniczego i Słoweńskiej Domobrany. 12 maja 1945 r. Rosjanie złożyli broń przed Brytyjczykami, a płk A. Rogożin oświadczył, że ich wrogami byli jedynie bolszewicy, a nie alianci, licząc na sprawiedliwe traktowanie. Założyli oni w miejscowości Kellerberg własny obóz z prawosławną cerkwią. Początkowo był on nieznany Sowietom, ale wkrótce dowiedzieli się o nim od żołnierzy innych kolaboranckich formacji rosyjskich. Do obozu zaczęli docierać agenci Smiersza, których infiltracji przeciwdziałało dowództwo Korpusu. Władze brytyjskie potraktowały żołnierzy Korpusu inaczej niż Kozaków i Rosjan z ROA. Mianowicie uznały, że nie podlegają repatriacji do ZSRR jako „byli obywatele sowieccy”, co uzgodniono podczas konferencji tzw. Wielkiej Trójki w Jałcie. Prawdziwym byłym jeńcom sowieckim zostały nawet wydane fałszywe dokumenty. Ostatni b. żołnierze Korpusu, w tym płk A. Rogożin, opuścili obóz w 1951 r.
1 listopada 1945 r. płk A. Rogożin oficjalnie rozwiązał Korpus i utworzył stowarzyszenie kombatanckie, które było odpowiedzialne za zapewnienie bezpieczeństwa b. żołnierzom formacji. Wielu z nich wyemigrowało następnie do USA, Kanady, Brazylii, Argentyny i kilku krajów zachodniej Europy. W miejscowości Nanuet w USA istnieje kaplica Aleksandra Newskiego (patrona Korpusu) ku czci żołnierzy formacji. Wielu z nich, w tym płk A. Rogożin, jest pochowanych w pobliżu.
Struktura organizacyjna Korpusu.
W poł. sierpnia 1944 r.
W poł. października 1944 r.

</doc>
<doc id="810067" url="https://pl.wikipedia.org/wiki?curid=810067" title="Jolanta Kubicka">
Jolanta Kubicka

Jolanta Kubicka-Helsztyńska (ur. 25 lipca 1943 w Łobżenicy) – polska piosenkarka.
Życiorys.
Jest absolwentką Liceum Muzycznego w Bydgoszczy, w klasie perkusji. Debiutowała w 1965 tamże. Była związana z zespołem Estrady Wojskowej. Jej największa popularność przypadła na lata 70. XX wieku. Występowała na licznych festiwalach krajowych (Zielona Góra, Opole, Kołobrzeg) oraz brała udział w koncertach estradowych w kraju i za granicą (NRD, Bułgaria, Rumunia, Francja, Szwecja, ZSRR, Stany Zjednoczone, Kanada). Dokonała także nagrań radiowych i telewizyjnych. W 1972 śpiewała w Klubie Piosenki Związku Polskich Autorów i Kompozytorów ZAKR w Warszawie. Do jej najpopularniejszych piosenek można zaliczyć: "Moje pytanie" (muz. melodia ludowa, sł. M. Szop), "Twoje serce" (muz. melodia ludowa, sł. T. Rzymski), "Weź moją gwiazdę" (muz. Andrzej Korzyński, sł. Andrzej Tylczyński), "Noc bez pożegnań" (muz. Jerzy Milian, sł. Jadwiga Urbanowicz).
W 2016 została odznaczona Brązowym Medalem „Zasłużony Kulturze Gloria Artis”.

</doc>
<doc id="810070" url="https://pl.wikipedia.org/wiki?curid=810070" title="Hieracium">
Hieracium



</doc>
<doc id="810072" url="https://pl.wikipedia.org/wiki?curid=810072" title="Wisła Zakopane">
Wisła Zakopane

TS Wisła Zakopane – klub sportowy z Zakopanego. Ma dwie sekcje: skoki narciarskie i kombinację norweską.
Historia.
Klub został założony jako oddział TS Wisła Kraków w 1926. Od 1929 kierował nim Franciszek Wagner. W czasie II wojny światowej klub zmuszony był do zawieszenia swojej działalności.
Jednak tuż po jej zakończeniu na wniosek Kornela Makuszyńskiego wznowił swoją działalność.
Klub w okresie powojennym utrzymywał się wyłącznie ze składek społecznych. Towarzystwo Sportowe Wisła Zakopane działało w wielu dyscyplinach sportowych, istniały między innymi sekcje skoków narciarskich, narciarstwa klasycznego, narciarstwa alpejskiego, hokeja czy piłki nożnej.
Zawodnicy Wisły Zakopane.
Wychowankami klubu są m.in. Mateusz Rutkowski (mistrz świata juniorów 2004) oraz Janusz Zygmuntowicz i Józef Zygmuntowicz (mistrz i wicemistrz Polski w kombinacji norweskiej)
W TS Wisła trenuje również Klemens Murańka, który podczas treningu skoczył na Wielkiej Krokwi 135 metrów. Murańka to dwukrotny złoty medalista nieoficjalnych mistrzostw świata dzieci, rozgrywanych w niemieckiej miejscowości Garmisch-Partenkirchen (2005, 2006).
Do klubu należał również Wojciech Skupień, wielokrotny reprezentant Polski, zdobywca 11 miejsca na Igrzyskach Olimpijskich w Nagano, dwukrotny mistrz Polski na dużej i średniej skoczni.

</doc>
<doc id="810074" url="https://pl.wikipedia.org/wiki?curid=810074" title="Proustyt">
Proustyt

Proustyt (prustyt) – minerał z gromady siarkosoli. Jest kruszcem srebra. Należy do grupy minerałów bardzo rzadkich.
Nazwa pochodzi od nazwiska francuskiego chemika Josepha Prousta (1754-1826).
Charakterystyka.
Właściwości.
Zazwyczaj tworzy kryształy o pokroju słupkowym (przyjmują postać słupa o podstawie trójkąta), romboedru, lub skalenoedru. Występuje w skupieniach zbitych, dendrycznych, w formie wypryśnięć lub impregnacji, Jest izostrukturalny z pirargyrytem (Ag3SbS3). Jest kruchy, przezroczysty. Często zawiera domieszki antymonu.
Występowanie.
Składnik utworów hydrotermalnych i żył kruszcowych. Współwystępuje z argentytem i pirargyrytem.
Miejsca występowania:

</doc>
<doc id="810077" url="https://pl.wikipedia.org/wiki?curid=810077" title="Wyryki-Połód">
Wyryki-Połód

Wyryki-Połód – wieś w Polsce położona w województwie lubelskim, w powiecie włodawskim, w gminie Wyryki.
W latach 1975–1998 miejscowość administracyjnie należała do województwa chełmskiego.
Miejscowość jest siedzibą gminy Wyryki.
Wierni Kościoła rzymskokatolickiego należą do parafii św. Mikołaja w Lubieniu.

</doc>
<doc id="810078" url="https://pl.wikipedia.org/wiki?curid=810078" title="Maria Charlotta Koburg">
Maria Charlotta Koburg

Maria Charlotta Amelia Augusta Wiktoria Klementyna Leopoldyna Koburg (ur. 7 czerwca 1840 w Brukseli, zm. 19 stycznia 1927 w Meise) – księżniczka belgijska, cesarzowa Meksyku z dynastii Koburgów. Córka króla Belgów Leopolda I i Ludwiki Marii (córki króla Francuzów – Ludwika Filipa I, z dynastii Burbonów Orleańskich). Imię otrzymała na cześć pierwszej żony swojego ojca – Charlotty Hanowerskiej.
Dzieciństwo.
Od dzieciństwa wykazywała się dużą inteligencją i wysokimi ambicjami. Była blisko związana ze swoją babką, byłą królową Francuzów. Maria Amelia była powiernicą swojej wnuczki, regularnie z nią korespondowała, szczególnie kiedy Charlotta była w Meksyku. Od początku odnosiła się bardzo sceptycznie do wyjazdu swojej wnuczki do Ameryki. Po spowodowanej gruźlicą śmierci swojej matki, Charlotta została oddana pod opiekę hrabiny Hulste, bliskiej przyjaciółki rodziny. Kilka tygodni w roku księżniczka mieszkała w Claremont wraz ze swoją babką i resztą rodziny swej matki na wygnaniu.
Małżeństwo.
27 lipca 1857 wyszła za mąż za arcyksięcia austriackiego – Maksymiliana z dynastii Habsburgów, brata cesarza Franciszka Józefa. Propozycję małżeństwa otrzymała również od króla Portugalii, jednak odrzuciła ją, uważając Portugalię za zacofany kraj. Początkowo Charlotta była bardzo lubiana przez swoją teściową Zofię, która widziała w niej przykład idealnej żony dla austriackiego arcyksięcia. Nastawienie to zmieniło się jednak z czasem. Popadła także w konflikt z cesarzową Elżbietą, dwór robił na złość nielubianej cesarzowej m.in. ogłaszając Charlottę najpiękniejszą na dworze. Mówiło się, że Charlotta nie lubi szwagierki, bo ta miała bardzo bliskie stosunki z idealistycznym Maksymilianem, z którym łączyło ją wspólne spojrzenie na wiele spraw. Belgijska księżniczka zazdrościła także cesarzowej urody i czaru. Charlotta spędziła stosunkowo kilka szczęśliwych lat we Włoszech, podczas gdy jej mąż był gubernatorem Lombardii i Wenecji. Maksymilian nie miał jednak żadnej realnej władzy, a małżonkowie pragnęli znacznie bardziej ambitnej roli.
Cesarzowa Meksyku.
10 kwietnia 1864 została koronowana na cesarzową Meksyku. Charlotta była ambitna i to głównie dzięki niej Maksymilian zgodził się objąć tron. Razem z mężem adoptowała Agustína de Iturbide y Green i jego kuzyna Salvadora de Iturbide y de Marzán – wnuków poprzedniego cesarza Meksyku Agustina de Iturbide. Młodemu Agustinowi para nadała tytuł „Jego wysokość, książę Iturbide” i zamierzała uczynić go swoim dziedzicem. Cesarzowa nie była zadowolona z decyzji męża o adopcji wnuków poprzedniego władcy. Widziała w tym oficjalne potwierdzenie swojej niemożności wydania na świat dziecka, więc do swych adoptowanych dzieci czuła nienawiść. Jednak mimo to bardzo zaprzyjaźniła się z ciotką następcy tronu, księżniczką Józefiną, siostrą cesarza Iturbide. Charlotta przyjęła hiszpańską wersję swojego imienia: „Carlota”. Cesarzowa poważnie brała swoje nowe cesarskie obowiązki. Wybrała się nawet do Jukatanu, gdzie zwiedziła ruiny Uxmal.
Gdy w Meksyku wybuchła rewolucja, Charlotta udała się do Europy, szukając pomocy, której jednak nie otrzymała. Jej męża rozstrzelano 19 czerwca 1867. Jego ostatnie słowa podobno były skierowane do żony: „Biedna Carlota!”. Cesarzowa, nie umiejąc pogodzić się z tragedią, popadła w otępienie, z którego nie otrząsnęła się aż do śmierci. Nigdy nie powróciła do Meksyku. Zmarła w belgijskim Meise.
Nieślubne dziecko.
Nie ustają pogłoski o tym, że w 1866 Charlotta romansowała z belgijskim wojskowym Alfredem van der Smissenem i 21 stycznia 1867 urodziła syna – Maxime'a Weyganda. Weygand nie potwierdził, ani nie zaprzeczył, że mógł być synem cesarzowej, dlatego ta kwestia pozostaje ciągle niepewna.
Wdowa.
Brat byłej cesarzowej, Filip, książę Flandrii, kazał zbadać siostrę przez psychiatrów, którzy orzekli, że jest chora umysłowo, objawy choroby zaczęły już występować podczas podróży po Europie, kiedy, na przykład cesarzowa wmówiła sobie, że ktoś zamierza ją otruć. Nic nie jadła, aż ktoś przed nią nie posmakował posiłku. Piła wodę z fontanny, sądząc, że nikt nie mógł otruć publicznego wodopoju. Do stołu w jej pokoju przywiązywano kurę i na jej oczach zabijano, aby Charlotta mogła być pewna, że jedzenie będzie zdrowe. Resztę swojego życia spędziła w odosobnieniu, najpierw w Miramarze blisko Triestu we Włoszech. Następnie przebywała w zamku Bouchout w Meise w Belgii. Podczas I wojny światowej jej belgijski majątek został otoczony przez wojska niemieckie, pozostał jednak nietknięty, ponieważ Austria była jednym z głównych sojuszników Niemiec, zaś Charlotta była owdowiałą szwagierką austriackiego cesarza.
Cesarzowa po śmierci męża okazywała głęboką miłość do zmarłego. Pielęgnowała wszystkie rzeczy związane z cesarzem. Trudno powiedzieć na co dokładnie i jak bardzo cierpiała Charlotta. Majątkiem byłej cesarzowej, która była jedną z najbogatszych kobiet Europy, zarządzał baron de Goffinet, poddany króla Leopolda II. Władca Belgii chciał mieć pewność, że wszystkie te pieniądze będą wydane na jego osobistą kolonizację Konga.

</doc>
<doc id="810085" url="https://pl.wikipedia.org/wiki?curid=810085" title="Fagi">
Fagi



</doc>
<doc id="810091" url="https://pl.wikipedia.org/wiki?curid=810091" title="87 I Romulus">
87 I Romulus



</doc>
<doc id="810095" url="https://pl.wikipedia.org/wiki?curid=810095" title="87 II Remus">
87 II Remus



</doc>
<doc id="810096" url="https://pl.wikipedia.org/wiki?curid=810096" title="Szkoła średnia">
Szkoła średnia

Szkoła średnia – typ szkoły występujący w systemie edukacyjnym wielu państw świata. Bywa tak, że jest to szkoła nieobowiązkowa, do której można uczęszczać po zakończeniu edukacji na poziomie podstawowym (szkoły podstawowej). Może być zakończona maturą.
Szkoły średnie w Polsce.
W Polsce szkołami średnimi nazywa się szkoły ponadpodstawowe (dawniej szkoły ponadgimnazjalne) dające wykształcenie średnie, czyli licea oraz technika. 

</doc>
<doc id="810100" url="https://pl.wikipedia.org/wiki?curid=810100" title="Gądek">
Gądek

Gądek – osada krajeńska w Polsce położona w województwie wielkopolskim, w powiecie pilskim, w gminie Szydłowo.
W latach 1975–1998 miejscowość należała administracyjnie do województwa pilskiego.

</doc>
<doc id="810103" url="https://pl.wikipedia.org/wiki?curid=810103" title="Katrina">
Katrina



</doc>
<doc id="810114" url="https://pl.wikipedia.org/wiki?curid=810114" title="Czarna Tarnowska">
Czarna Tarnowska

Czarna Tarnowska – posterunek odgałęźny (zdalnie sterowany z nastawni we Woli Rzędzińskiej) z przystankiem osobowym w Czarnej, w województwie podkarpackim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 300–499 pasażerów na dobę.
Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz pomieszczenia kas biletowych i przestrzenią dla punktów handlowo-usługowych.

</doc>
<doc id="810115" url="https://pl.wikipedia.org/wiki?curid=810115" title="Parafia Podwyższenia Krzyża Świętego w Warszawie">
Parafia Podwyższenia Krzyża Świętego w Warszawie

Parafia Podwyższenia Krzyża Świętego w Warszawie – parafia rzymskokatolicka w Warszawie (dekanat jelonkowski).
Parafia została erygowana 24 września 1951 przez ks. prymasa Stefana Wyszyńskiego.
Opis.
Budowę kościoła parafialnego rozpoczęto w roku 1959 według projektu architekta Zbigniewa Rzepeckiego z Katowic pod nadzorem inż. Tadeusza Dębińskiego. 
Prezbiterium zostało ozdobione polichromiami zaprojektowanymi i wykonanymi przez prof. Akademii Sztuk Pięknych w Krakowie Jerzego Nowosielskiego. Kościół wyposażono w dzwony wykonane w firmie Jana Felczyńskiego z Przemyśla, organy projektu prof. Konserwatorium Warszawskiego Feliksa Rączkowskiego oraz ołtarz i chrzcielnicę wykonane z dolomitu według projektu arch. prof. Rzepeckiego. Świątynia została konsekrowana 15 czerwca 1968. W 1973 zrealizowano projekt architekta Jerzego Grochowskiego artystycznego rozwiązania ściany frontowej. Fronton ozdobiła rzeźba Chrystusa Króla Pokoju wykonana przez artystę rzeźbiarza Jerzego Nachaja.
Wystrój.
W kościele znajduje się zespół witraży oraz oddzielająca prezbiterium od nawy balustrada, zdobiona przedstawieniami ryb, wykonanymi z miedzi.
Księża posługujący w parafii.
Proboszcz – ks. prałat Wiktor Ojrzyński. Wicedziekan Dekanatu Jelonkowskiego. Zwierzchnik parafii od 1 lipca 2007
Pozostali duchowni to wikariusze:

</doc>
<doc id="810117" url="https://pl.wikipedia.org/wiki?curid=810117" title="MRP">
MRP



</doc>
<doc id="810118" url="https://pl.wikipedia.org/wiki?curid=810118" title="Iwanowice Włościańskie">
Iwanowice Włościańskie

Iwanowice Włościańskie (Iwanowice) – wieś w Polsce, położona w województwie małopolskim, w powiecie krakowskim, w gminie Iwanowice, przy drodze wojewódzkiej nr 773. Siedziba gminy Iwanowice.
W latach 1954–1972 wieś należała i była siedzibą władz gromady Iwanowice. W latach 1975–1998 wieś administracyjnie należała do województwa krakowskiego.
Położenie.
Wieś położona 15 km na północny wschód od Krakowa, w północnej części województwa małopolskiego. Oddalona ok. 10 km na południowy zachód od Słomnik i 10 km na wschód Skały oraz 15 km na północny wschód od Ojcowa i Pieskowej Skały. Od południa graniczy z Maszkowem, od północy z Biskupicami, od wschodu z Poskwitowem, a od zachodu z Sułkowicami. Przez Iwanowice przepływa rzeka Dłubnia, od której powstała nazwa Dłubniańskiego Parku Krajobrazowego, który obejmuje właśnie Iwanowice.
Iwanowice położone są w środkowym odcinku Doliny Dłubni, zwanym Kotliną Iwanowicką. Przebiega tam granica między Wyżyną Miechowską, a Jurą Krakowsko-Częstochowską. Kotlinę Iwanowicką obrzeżają wzgórza, między innymi Góra Klin i Babia Góra, których wysokość przekracza 40 m ponad dno doliny. Przez wieś przepływa rzeka Dłubnia i jej dopływ oraz potok Minóżka. Krajobraz urozmaicony przez kompleksy leśne w pobliskich Zagajach i Maszkowie. Ze względu na ukształtowanie terenu odcinek Doliny Dłubni między Maszkowem a Iwanowicami nazywany jest „Małym Ojcowem”.
Szkolnictwo.
Na terenie Iwanowic Włościańskich działa szkoła podstawowa i przedszkole.
Zabytki.
Obiekty wpisane do rejestru zabytków nieruchomych województwa małopolskiego::
Historia.
W Iwanowicach w XVI wieku działali bracia polscy. W 1557 roku odbył się tu ich synod. Rekatolicyzacja wsi nastąpiła po przejściu rodziny Dłuskich, właścicieli Iwanowic, na katolicyzm. Wówczas kościół, wcześniej zamieniony na zbór, po odrestaurowaniu ponownie został konsekrowany w 1624 roku. Wieś Iwanowice położona w powiecie proszowskim województwa krakowskiego, wraz z folwarkiem wchodziła w 1662 roku w skład klucza iwanowickiego Łukasza Opalińskiego. W roku 1809 przez wieś przeszły w zwycięskim pochodzie wojska księcia Józefa Poniatowskiego, podążające za wojskami austriackimi. Tutaj też w 1817 roku przeszedł, zmierzający na Wawel, kondukt pogrzebowy ze zwłokami księcia Józefa. Później po upadku powstania listopadowego przez wieś przemaszerowały wojska generała Samuela Różyckiego, by chronić się za granicą.
Iwanowice były też polem działań powstania styczniowego. Tu stacjonowały, w punkcie etapowym pomiędzy Ojcowem, a Miechowem, powstańcze oddziały pod dowództwem Apolinarego Kurowskiego, a okolica stawała się często miejscem potyczek z wojskami rosyjskimi. Tędy przemaszerowały oddziały Mariana Langiewicza, który w niedalekiej Goszczy ogłosił się dyktatorem powstania.
Mieszkańcy Iwanowic licznie wstępowali do oddziałów Związku Strzeleckiego. 3 września 1939 roku do Iwanowic wkroczyły oddziały hitlerowskie. Prześladowania ludności (trzykrotne pacyfikacje, śmierć 63 osób) wpłynęły na współpracę mieszkańców z organizacjami podziemnymi: Armią Krajową, Gwardią Ludową, Batalionami Chłopskimi. Kilku mieszkańców wsi walczyło pod Monte Cassino.
W dniu 16 stycznia 1945 roku do Iwanowic w wyniku blisko czterogodzinnej bitwy, wkroczyły wojska radzieckie i polskie.

</doc>
<doc id="810119" url="https://pl.wikipedia.org/wiki?curid=810119" title="Coch">
Coch

Coch – część wsi Skrzatusz w Polsce, położona w województwie wielkopolskim, w powiecie pilskim, w gminie Szydłowo.
W latach 1975–1998 Coch administracyjnie należał do województwa pilskiego.
Dawniej działało tu Państwowe Gospodarstwo Rolne.

</doc>
<doc id="810128" url="https://pl.wikipedia.org/wiki?curid=810128" title="Lada Oka">
Lada Oka



</doc>
<doc id="810130" url="https://pl.wikipedia.org/wiki?curid=810130" title="Max Payne 2">
Max Payne 2



</doc>
<doc id="810135" url="https://pl.wikipedia.org/wiki?curid=810135" title="Material requirements planning">
Material requirements planning



</doc>
<doc id="810138" url="https://pl.wikipedia.org/wiki?curid=810138" title="Adam i Ewa (rysunek Leonarda da Vinci)">
Adam i Ewa (rysunek Leonarda da Vinci)

Adam i Ewa - karton do arrasu stworzony przed 1482 r. przez włoskiego artystę renesansowego Leonarda da Vinci.
Zamówienie.
Zleceniodawca nie jest znany. Podobno tak zachwycił się wykonanym przez Leonarda aniołem na obrazie "Chrzest Chrystusa", że postanowił złożyć zamówienie na dzieło. 
Technika.
Leonardo zastosował przy sporządzaniu obrazu technikę rysowania pędzlem w czarnej i białej tonacji, z rozświetleniami bielą ołowianą. Podobną technikę zastosował przy wykonywaniu obrazu "Pokłon Trzech Króli".
Przedstawienie.
Karton przedstawiał Adama i Ewę po ich grzechu w ziemskim raju. Ukazywał porośnięta bujną roślinnością łąkę, na której znajdowały się liczne zwierzęta. Znajdowała się tam figa, pokazana w skrócie perspektywicznym "której gałęzie i liście odtworzono z takim zamiłowaniem, że widzowi aż kręci się w głowie na myśl, skąd w jednym człowieku tyle cierpliwości". Leonardo przedstawił także palmę, "której promienistość uchwycono tak cudnym sposobem, iż mógł tego dokonać tylko ktoś tak zdolny i cierpliwy jak Leonardo". Artysta oddał wszystkie szczegóły z dużym realizmem.
Historia.
Arras po utkaniu ze złotej nici i jedwabiu we Flandrii został posłany królowi Portugalii. Leonardo opuszczając Florencję w 1482 r., podarował karton wujowi Alessandrowi Amadoriemu. W latach 40. XVI w. karton znajdował się w domu Ottavia de' Medici, który otrzymał go od wuja Leonarda.

</doc>
