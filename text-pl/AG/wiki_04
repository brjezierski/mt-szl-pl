<doc id="810140" url="https://pl.wikipedia.org/wiki?curid=810140" title="Syllepsis">
Syllepsis

Syllepsis, syllepsa (gr. "syllēpsis") – brak odpowiedniości między logiczną a gramatyczną budową wypowiedzi, często towarzyszy zeugmie. Prowadzi do powstania albo wyrażeń zbliżonych do anakolutu prawidłowych logicznie, ale niepoprawnych gramatycznie np. "a w nawałnicy przyszła chmura sroga i tuman ognia" (Jerzy Żuławski, "Widzenie wozu"), albo poprawnych gramatycznie, ale (przynajmniej na pozór) nielogicznych. Ta druga konstrukcja często służy pokazaniu poetyckiej wieloznaczności słów np. "Zapuścili motor, brody". (M. Białoszewski, "Ballada od rymu").

</doc>
<doc id="810146" url="https://pl.wikipedia.org/wiki?curid=810146" title="Asthma cardiale">
Asthma cardiale



</doc>
<doc id="810154" url="https://pl.wikipedia.org/wiki?curid=810154" title="LSD-25">
LSD-25



</doc>
<doc id="810155" url="https://pl.wikipedia.org/wiki?curid=810155" title="Jelko Kacin">
Jelko Kacin

Jelko Kacin (ur. 26 listopada 1955 w Celje) – słoweński polityk, były minister i poseł krajowy, były przewodniczący Liberalnej Demokracji Słowenii, deputowany do Parlamentu Europejskiego VI i VII kadencji.
Życiorys.
W 1980 ukończył studia z zakresu obronności na Uniwersytecie Lublańskim. Pracował jako urzędnik w administracji miasta Kranj, następnie jako doradca zarządu miasta i dyrektor lokalnej obrony cywilnej.
Od 1990 obejmował stanowiska w administracji rządowej. Był zastępcą sekretarza republiki ds. obrony, w 1991 został ministrem informacji. W okresie swojego urzędowania ustanowił słoweńską agencję prasową STA, zajmował się także organizowaniem konferencji prasowych podczas wojny dziesięciodniowej.
Należał do Demokratycznej Partii Słowenii, z którą w 1994 współtworzył nową Liberalną Demokrację Słowenii. W 1992 bez powodzenia kandydował w wyborach prezydenckich, otrzymując 7% głosów. Od 1994 do 1996 był ministrem obrony w drugim rządzie Janeza Drnovška.
W 1996 i 2000 uzyskiwał mandat posła do słoweńskiego Zgromadzenia Państwowego. Przewodniczył komisji stosunków międzynarodowych oraz komisji spraw zagranicznych. Zasiadał także w radzie miasta Kranj.
Od 2003 był obserwatorem w Parlamencie Europejskim i przedstawicielem Słowenii w Konwencie Unii Europejskiej. W 2004 uzyskał mandat europosła z ramienia Liberalnej Demokracji Słowenii. Przystąpił w PE do grupy Porozumienia Liberałów i Demokratów na rzecz Europy oraz do Komisji Spraw Zagranicznych.
Od 15 października 2005 do 30 czerwca 2007 zajmował stanowisko przewodniczącego Liberalnej Demokracji Słowenii. Zrezygnował po kryzysie w partii, skutkującym odejściem znacznej liczby działaczy (w tym Antona Ropa). W wyborach europejskich w 2009 uzyskał reelekcję do Europarlamentu ponownie z listy LDS. Wszedł w skład tej samej frakcji oraz komisji co w poprzedniej kadencji.
W Europarlamencie zasiadał do 2014. W latach 2015–2019 był stałym przedstawicielem Słowenii przy NATO. W 2020 dołączył ponownie do administracji rządowej jako rzecznik sztabu kryzysowego powołanego w związku z pandemią COVID-19. W tym samym roku objął funkcję rzecznika prasowego rządu Janeza Janšy. W styczniu 2021 powołany na sekretarza stanu w kancelarii premiera, powierzono mu koordynację kampanii szczepień przeciw COVID-19; funkcję sekretarza stanu pełnił do 2022.

</doc>
<doc id="810157" url="https://pl.wikipedia.org/wiki?curid=810157" title="Vince Vaughn">
Vince Vaughn

Vincent Anthony Vaughn (ur. 28 marca 1970 w Minneapolis) – amerykański aktor, producent filmowy i scenarzysta. Dwukrotny laureat People’s Choice Award.
Życiorys.
Wczesne lata.
Urodził się w Minneapolis w stanie Minnesota jako jedyny syn i najmłodsze dziecko sprzedawcy protestanta Vernona Lindsaya Vaughna i urodzonej w Kanadzie agentki nieruchomości katoliczki Sharon Eileen (z domu DePalmo). Dorastał z dwiema starszymi siostrami – Victorią i Valerie – w Buffalo Grove i Lake Forest, w stanie Illinois, gdzie w 1988 roku ukończył publiczną pięcioletnią szkołę średnią Lake Forest High School z przyszłym scenarzystą Dave’em Eggersem. W 1991 jego rodzice rozwiedli się.
Vaughn ma korzenie angielskie, irlandzkie, niemieckie, libańskie i włoskie.
Kariera.
Swoją przygodę z aktorstwem rozpoczął od udziału w reklamie Chevroleta (1988) i serialach: ABC "China Beach" (1989), Fox "21 Jump Street" (1989) z Johnny Deppem, ABC "Po szkole" ("ABC Afterschool Specials", 1990) i CBS "Szkolna przerwa specjalna" ("CBS Schoolbreak Special", 1990, 1991) z udziałem Mario Van Peeblesa, Kareema Abdula-Jabbara i Nicole Eggert. Na dużym ekranie pojawił się po raz pierwszy w komedii muzycznej "Dla naszych chłopców" ("For the Boys", 1991) u boku Bette Midler i Jamesa Caana. Po występie w biograficznym dramacie sportowym "Rudy" (1993) z tytułową rolą Seana Astina, został dostrzeżony w niezależnym komediodramacie "Swingers" (1996) i otrzymał rolę podróżnika i doświadczonego dokumentalisty i fotoreportera zajmującego się ochroną środowiska Nicka Van Owena w filmie Stevena Spielberga "" ("The Lost World: Jurassic Park", 1997) u boku Jeffa Goldbluma i Julianne Moore. W dramacie "Upalne lato" ("The Locusts", 1997) z Ashley Judd, Jeremy Daviesem, Kate Capshaw i Paulem Ruddem pojawił się jako zagadkowy włóczęga.
Wraz z Jackiem Blackiem, Willem Ferrellem, Benem Stillerem, Owenem Wilsonem i Lukiem Wilsonem należy do paczki zwanej "Frat Pack". Zebrał dobre recenzje za rolę rozwiedzionego prawnika, samotnie wychowującego czteroletniego syna w dramacie "Dylemat" ("A Cool, dry place", 1998) z Moniką Potter, Joey Lauren Adams i Devonem Sawą. Pojawił się gościnnie w sitcomie HBO "Pan Show z Bobem i Dawidem" ("Mr. Show with Bob and David", 1998) i serialu HBO "Seks w wielkim mieście" ("Sex and the City", 2000), użyczył swojego głosu Loki, bohaterowi jednego z odcinków serialu animowanego ABC "Herkules" ("Hercules", 1998). Wcielił się w tytułową postać psychopatycznego mordercy Normana Batesa w remakeu z 1960 roku Alfreda Hitchcocka "Psychol" ("Psycho", 1998) z Anne Heche, Julianne Moore i Viggo Mortensenem w reżyserii Gusa Van Santa. Kreacja agenta FBI w dreszczowcu psychologicznym "Cela" ("The Cell", 2000) z Jennifer Lopez przyniosła mu nominację do nagrody Blockbuster Entertainment. Zagrał w filmach z Benem Stillerem i Owenem Wilsonem; "Zoolander" (2001), "Legenda telewizji" ("Anchorman: The Legend of Ron Burgundy", 2004) i "Starsky i Hutch" ("Starsky &amp; Hutch", 2004). Razem z Owenem Wilsonem odebrał nagrodę MTV Movie Award i People’s Choice Award za stworzony znakomity ekranowy duet zatwardziałych kawalerów, podrywających dziewczyny na wybranych przyjęciach weselnych w komedii romantycznej "Polowanie na druhny" ("Wedding Crashers", 2005). Za rolę kawalera z przyzwyczajeniami Gary’ego Grobowskiego i właściciela firmy 3-Brothers Bus Tours w Chicago, który dzieli swoje życie z eks-narzeczoną we wspólnym mieszkaniu w komedii romantycznej "Sztuka zrywania" ("The Break-Up", 2006) z Jennifer Aniston został uhonorowany nagrodą Teen Choice Awards. Vaughn jest założycielem własnej firmy produkcyjnej Wild West Picture Show Productions.
Życie prywatne.
Spotykał się z Joey Lauren Adams (od lipca 1997 do czerwca 1998) i Anne Heche (1998). W latach 2005-2006 Vaughn związany był z aktorką Jennifer Aniston, która była jego partnerką w komedii "Sztuka zrywania". Po niecałym roku para rozstała się, oboje potwierdzili że pozostaną przyjaciółmi. Od lutego 2009 był zaręczony z kanadyjską maklerką Kylą Weber, z którą ożenił się 2 stycznia 2010 w Lake Forest w stanie Illinois. Mają dwoje dzieci: córkę Locklyn Kylę (ur. 2010) i syna Vernona Lindsaya (ur. 2013).
Jest fanem Chicago Blackhawks.
Vaughn poparł republikańskiego kandydata na prezydenta Rona Paula w wyborach 2008 i 2012, jak i Randa Paula w wyborach w 2016. Wystąpił również na wielu imprezach Libertarian Party.
W 2016 Vaughn rozpoczął trening brazylijskiego jiu-jitsu w Gracie Academy w Torrance w Los Angeles i w lutym 2018 otrzymał swój niebieski pas.
10 czerwca 2018 Vaughn został aresztowany pod zarzutem prowadzenia pojazdu pod wpływem alkoholu i stawienia oporu w areszcie Manhattan Beach, po niepowodzeniu testu trzeźwości na posterunku policji.

</doc>
<doc id="810159" url="https://pl.wikipedia.org/wiki?curid=810159" title="MRP II">
MRP II



</doc>
<doc id="810164" url="https://pl.wikipedia.org/wiki?curid=810164" title="Planowanie zasobów produkcyjnych">
Planowanie zasobów produkcyjnych



</doc>
<doc id="810166" url="https://pl.wikipedia.org/wiki?curid=810166" title="Manufacturing Resource Planning">
Manufacturing Resource Planning



</doc>
<doc id="810168" url="https://pl.wikipedia.org/wiki?curid=810168" title="Administracja terenowa Polski Ludowej w latach 1944–1950">
Administracja terenowa Polski Ludowej w latach 1944–1950

Po II wojnie światowej władze komunistyczne dążyły do ograniczenia roli samorządu terytorialnego. Początkowo przywrócono część uregulowań z czasów II Rzeczypospolitej, co było podyktowane względami praktycznymi. Później jednak, naśladując wzorce radzieckie, samorząd terytorialny został zlikwidowany, a zastąpiła go hierarchiczna konstrukcja rad narodowych.
Statut tymczasowy rad narodowych i Manifest PKWN.
Początkowo sprzeczne tendencje: przywiązanie do tradycji przedwojennych oraz recepcja instytucji radzieckich. 1 stycznia 1944 roku – Statut tymczasowy rad narodowych: rady miały składać się z przedstawicieli "wszystkich organizacji i zrzeszeń demokratyczno-niepodległościowych" oraz z osób dokooptowanych przez radę w liczbie 1/5 jej składu. Planowano jednolitość władzy – brak innych organów terenowych. Poza tym hierarchiczność – na szczycie Krajowa Rada Narodowa (od stycznia 1945 jej prezydium).
22 lipca 1944 roku – Manifest PKWN, odrzucający konstytucję kwietniową, przywracający niektóre demokratyczne zasady konstytucji marcowej. Wprowadzenie terenowych rad narodowych: wojewódzkich, powiatowych i gminnych, a także "upełnomocnionych przedstawicieli" Krajowej Rady Narodowej. Dekretem z 21 sierpnia 1944 roku (, z późn. zm.) przywrócono wojewodów i starostów.
Przywrócenie samorządu.
Dekret PKWN z 23 listopada 1944 roku o organizacji i zakresie działania samorządu terytorialnego ():
Dekret doprowadził do zaistnienia dualizmu władzy samorządowej i administracji – istnienie obok siebie pionu administracji rządowej oraz pionu administracji samorządowej i rad narodowych. Rozbudowanie administracji niezespolonej – szczególna pozycja wojewódzkich i powiatowych organów Bezpieczeństwa Publicznego i Milicji Obywatelskiej. Zgodnie z postanowieniami dekretu, samorząd wykonywał zadania o charakterze lokalnym, niezastrzeżone na rzecz innych organów (zasada domniemania kompetencji).
Wykluczenie spod kompetencji samorządu:
W dekrecie przede wszystkim uregulowano status szczebla gminnego. Podwójne podporządkowanie: organom wyższego szczebla i organom administracji rządowej – kierownikowi resortu administracji (podobnie jak w ustawie "scaleniowej" z 1933 roku).
11 września 1944 roku – Ustawa o organizacji i zakresie działania rad narodowych (, z późn. zm.): rady organami uchwałodawczymi samorządu terytorialnego, a ponadto opiniowały kandydatury na stanowiska wojewody i starosty, mogły też wnioskować o ich odwołanie, prezydia rad miały sprawować też tzw. kontrolę społeczną nad organami rządowej administracji. Nowelizacja tej ustawy z 1946 roku – odwrócenie kolejności zadań: rady organami planowania działalności publicznej i kontroli, a wykonywanie zadań organów uchwałodawczych samorządu stało się zadaniem zleconym.
Status Ziem Odzyskanych.
W latach 1945-1949 istniało powołane dekretem z 13 listopada 1945 roku () Ministerstwo Ziem Odzyskanych (pod kierownictwem Władysława Gomułki), na owych ziemiach funkcjonowały:
Rady narodowe zamiast samorządu.
Lata 1949-1950 to całkowita recepcja rozwiązań radzieckich (centralizm demokratyczny). Ustawa z 20 marca 1950 roku o terenowych organach jednolitej władzy państwowej (, z późn. zm.):
Zadania rad określone zostały bardzo szeroko:
Na czele prezydium rady stał przewodniczący. Prezydia dzieliły się na wydziały, zarządzające poszczególnymi dziedzinami spraw rady narodowej.

</doc>
<doc id="810170" url="https://pl.wikipedia.org/wiki?curid=810170" title="Francois Ozon">
Francois Ozon



</doc>
<doc id="810172" url="https://pl.wikipedia.org/wiki?curid=810172" title="Korozja biologiczna">
Korozja biologiczna

Korozja biologiczna - proces korozji materiału (metalu lub niemetalu), w którym istotną rolę odgrywa działanie organizmów żywych (często bakterii). Zarówno beztlenowce jak i bakterie używające tlen mogą powodować korozję biologiczną.
Na przykład, bakterie mogą powodować przemianę węglanów w azotany, przez co wapień się kruszy i rozpada na proszek. Inny przykład to utlenianie siarczków (w obecności tlenu rozpuszczonego w wodzie), często z produkcją kwasu siarkowego. Inne bakterie redukują w środowisku beztlenowym siarczany do siarkowodoru i siarczków, co przyczynia się do niebezpiecznej korozji niektórych metali, w tym np. stali nierdzewnej. Beztlenowe bakterie redukujące siarczany inicjują i przyspieszają elektrochemiczną korozję kadłubów statków morskich, platform wiertniczych i podziemnych rurociągów. Mchy i glony wytwarzają agresywne substancje np. kwasy humusowe, które potrzebują wilgoci, przez co pną się po kamieniu i próbują dostać się do głębszych warstw powodując powolne rozkruszanie. Niszczenie zębów pod osadami nazębnymi może również służyć za przykład korozji biologicznej.
W przemyśle, na korozję bakteryjną narażone są często wymienniki ciepła, instalacje rurowe, zbiorniki wodne itp. Bakterie mogą tworzyć osady na metalowych ścianach, pod którymi wytwarza się korozyjne (czasem bardzo korozyjne) środowisko.

</doc>
<doc id="810173" url="https://pl.wikipedia.org/wiki?curid=810173" title="Cedric the Entertainer">
Cedric the Entertainer

Cedric the Entertainer, właśc. Cedric Antonio Kyles (ur. 24 kwietnia 1964 w Jefferson City) – amerykański aktor i komik.

</doc>
<doc id="810184" url="https://pl.wikipedia.org/wiki?curid=810184" title="Bryza miejska">
Bryza miejska

Bryza miejska – okresowy wiatr lokalny wynikający z różnicy temperatury i ciśnienia powietrza dwóch ośrodków: miasta i terenów otaczających miasto. Wieje szczególnie podczas pogody antycyklonalnej na skutek silnego nagrzania terenów miejskich w ciągu dnia (noce są bardzo ciepłe), co powoduje utworzenie się nad miastem lokalnego ośrodka niskiego ciśnienia, do którego napływa chłodniejsze powietrze z obszarów pozamiejskich.

</doc>
<doc id="810189" url="https://pl.wikipedia.org/wiki?curid=810189" title="Celurozaury">
Celurozaury

Celurozaury (Coelurosauria) – grupa teropodów definiowana filogenetycznie jako wszystkie te gatunki, które są bliższe ptakom niż karnozaurom. Należą do niej między innymi tyranozauroidy, dromeozaury, ornitomimozaury i ptaki. Dzisiaj występuje tylko jedna grupa celurozaurów – ptaki.
Cechy charakterystyczne.
Celurozaury są jedną z najbardziej zróżnicowanych grup dinozaurów. Obejmuje one zarówno olbrzymich mięsożerców jak tyranozaur jak i najmniejsze z dinozaurów – np. rodzaj "Epidendrosaurus" i kolibry. Mimo wszystko wszystkie one mają kilka cech wspólnych:
Pióra.
Większość dinozaurów u których stwierdzono obecność piór to celurozaury. Były to pióra różnego rodzaju: od pojedynczych nierozgałęzionych włókien aż po niemal w pełni wykształcone lotki i sterówki. Mimo wszystko odkryto też nieupierzone celurozaury takie jak jurawenator (jednak jest to osobnik młody i nagie łuski widać tylko w okolicy ogona). Większość palentologów uważa ptaki za celurozaury.
Występowanie.
Wiadomo, że celurozaury istniały już w późnej jurze (np. ornitolest) i żyją do dzisiaj (ptaki). Jednak kwestią sporną jest kiedy po raz pierwszy się pojawiły. Archeopteryks występował 155 mln lat temu, "Coelurus fragilis" ok. 150 mln lat temu, pedopenna 168-140 mln lat temu, "Iliosuchus" 166-165 mln lat temu (choć przez niektórych jest uważany za karnozaura). Biorąc pod uwagę te znaleziska oraz inne za najprawdopodobniejszy wiek pojawienia się celurozaurów uznaje się wczesną jurę.
Coelurosaurus.
Coelurosaurus to nieopisany rodzaj dinozaura (nomen nudum), nazwany tak przez Fridericha von Hue w 1929. Z powodu braku formalnego opisu dinozaur ten nie jest brany pod uwagę w pracach naukowych, choć pojawia się na niektórych listach dinozaurów.
Filogeneza.
Kladogram celurozaurów za Weishampel, Dodson &amp; Osmólska, 2004

</doc>
<doc id="810191" url="https://pl.wikipedia.org/wiki?curid=810191" title="Ty4">
Ty4

Ty4 – oznaczenie na PKP ciężkiego parowozu towarowego, 3 cylindrowego, niemieckiej serii 44. 
Historia konstrukcji.
Pierwszych 10 parowozów zbudowano w 1926 roku w celu eksploatacji próbnej i porównania z 2 cylindrowymi parowozami serii 43. Z uwagi na kryzys gospodarczy i powolne tempo dostosowania linii kolejowych do nacisku na oś 20 ton, z produkcją seryjną wstrzymano się do 1937 roku. 
W latach 1932-33 zbudowano 2 parowozy doświadczalne z silnikiem sprzężonym 4 cylindrowym i ciśnieniem kotłowym 25 atmosfer. Z powodu wysokich kosztów eksploatacji pochłaniających zyski z bardziej ekonomicznej części termodynamicznej parowozu ciśnienie kotłowe obniżono do 20 a w końcu do 16 atmosfer.
Parowozy seryjne otrzymały kotły o zwiększonym z 14 do 16 atmosfer ciśnieniu, cylindry zmniejszono z 600 do 550 mm. Od parowozu 44 066 zmniejszono powierzchnię rusztu z 4,7 do 4,54 m2. Po wybuchu II wojny światowej wzrosło zapotrzebowanie na ciężkie parowozy towarowe i produkcję serii 44 uruchomiono w większości niemieckich fabryk lokomotyw, a także w fabrykach austriackich, francuskich i polskich (Fablok pod niemiecką nazwą Oberschlesische Lokomotivfabrik Krenau – 145 parowozów). Od 1941 roku wprowadzano stopniowo liczne uproszczenia konstrukcji w celu oszczędności materiałów i robocizny. W sumie zbudowano 1735 parowozów dla kolei niemieckich (do 1944 roku) i dalsze 226 sztuk dla kolei francuskich, w latach 1944-46. Ostatnie 10 parowozów zmontowano w 1949 w NRD z kotłów dostarczonych przez duńską firmę Frichs do fabryki Borsiga w 1944 i znajdujących się tam części. Była to najdłużej budowana seria parowozów dla kolei niemieckich. Łącznie wyprodukowano 1989 lokomotyw. 
Po zakończeniu drugiej wojny światowej parowozy te znalazły się na sieci kolei RFN i NRD, Polski i Francji a od końca lat 50. Turcji. W 1949 roku liczba omawianych parowozów wyprodukowanych po wojnie i będących w posiadaniu kolei poszczególnych krajów wynosiła: 
Informacje techniczne dotyczące eksploatacji parowozu w Polsce.
PKP przejęło około 140 parowozów, numery nadano 132 a uruchomiono 127. Parowóz był bardzo mocny, dlatego używano go początkowo do obsługi najcięższych pociągów (rolę tę przejęły później Ty246 i Ty51). 
Na PKP parowozy serii Ty4 otrzymały rury cyrkulacyjne w skrzyni ogniowej, w ramach napraw montowano spawane cylindry i składaną oś wykorbioną. Ich wadą był brak mechanicznego podajnika węgla co znacznie zwiększało obciążenie załogi. Na początku lat sześćdziesiątych demontowano podgrzewacze wody zasilającej systemu Knorra z pompą tłokową i zastępowano je inżektorem Metcalfe-Friedmanna na parę odlotową. W Polsce 67 parowozów przebudowano na opalanie mazutem, stacjonowały w parowozowniach Toruń i Zajączkowo Tczewskie. Ich służba na sieci PKP zakończyła się w 1979. Po pojawieniu się Ty246 i Ty51 parowozy Ty4 wykorzystywano do obsługi lżejszych pociągów i prac manewrowych. W Niemczech parowozy te jeździły do lat 80., niektóre przerobiono na opalanie mazutem. Ostatni NRD-owski parowóz serii 44 został wycofany dopiero w 1988 roku.
Zachowane egzemplarze serii 44.
W Polsce nie zachował się ani jeden parowóz Ty4, który mógłby być eksponowany w muzeum. Ostatnie egzemplarze zostały zezłomowane i przetopione na początku lat 90. XX wieku. 

</doc>
<doc id="810193" url="https://pl.wikipedia.org/wiki?curid=810193" title="Michałowice (powiat pruszkowski)">
Michałowice (powiat pruszkowski)

Michałowice (do 31 grudnia 2012 pod nazwą "Michałowice-Osiedle") – wieś w Polsce położona w województwie mazowieckim, w powiecie pruszkowskim, w gminie Michałowice.
Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Do końca 2012 roku miejscowość była siedzibą gminy Michałowice. Z dniem 1 stycznia 2013 siedziba gminy została przeniesiona do Reguł z uwagi na zbudowanie tam nowego Urzędu Gminy.
Michałowice są siedzibą rzymskokatolickiej parafii Wniebowzięcia Najświętszej Maryi Panny należącej do dekanatu raszyńskiego archidiecezji warszawskiej. Przez Michałowice przebiega linia kolejowa WKD, którą łączy tę miejscowość między innymi z Warszawą, Pruszkowem i Grodziskiem Mazowieckim.

</doc>
<doc id="810195" url="https://pl.wikipedia.org/wiki?curid=810195" title="Cyrkulacja bryzowa">
Cyrkulacja bryzowa



</doc>
<doc id="810196" url="https://pl.wikipedia.org/wiki?curid=810196" title="Maniraptory">
Maniraptory

Maniraptory (Maniraptora) – grupa teropodów, do której należą m.in.: deinonychozaury, owiraptorozaury, terizinozaury i ptaki.
Nazwa.
Przedrostek „mani” przed określeniem „raptor” oznaczającym drapieżcę odnosi się do „rąk”, czyli przednich kończyn tych zwierząt. Kończyny te były bardzo dobrze rozwinięte i przydatne podczas polowania.
Wielkość.
Większość gatunków niedużej lub średniej wielkości – od "Tsaagan" (1 m) do "Therizinosaurus" (10 m).
Pożywienie.
Zazwyczaj mięso.
Występowanie.
Pojawiły się w jurze, pospolite także w kredzie. Przypuszczalnie z tej grupy wyewoluowały ptaki, panujące w powietrzu do dziś.
Klasyfikacja.
Maniraptory często określa się jako zbiór gatunków dinozaurów bliżej spokrewnionych z ptakami niż z ornitomimozaurami.
Drzewo filogenetyczne maniraptorów.
Za Norell i in. (2006); nazwy kladów oparte na definicjach podanych przez: Sereno (2005).

</doc>
<doc id="810197" url="https://pl.wikipedia.org/wiki?curid=810197" title="Grupa Lotnicza Armii Hallera">
Grupa Lotnicza Armii Hallera



</doc>
<doc id="810199" url="https://pl.wikipedia.org/wiki?curid=810199" title="Indywidualne Mistrzostwa Świata na Żużlu 1994">
Indywidualne Mistrzostwa Świata na Żużlu 1994

Indywidualne Mistrzostwa Świata na Żużlu 1994 – cykl turniejów żużlowych mających wyłonić najlepszych żużlowców na świecie. Tytuł wywalczył Szwed Tony Rickardsson.
Sezon 1994 był ostatnim, który rozegrano w formie jednodniowego finału, od 1995 wprowadzono formułę Grand Prix.
Finał Światowy.
Awans: 10 do nowej edycji Grand Prix w następnym roku
Uwaga! Brytyjczyk Marvyn Cox z licencją niemiecką

</doc>
<doc id="810203" url="https://pl.wikipedia.org/wiki?curid=810203" title="Ornitomimozaury">
Ornitomimozaury

Ornitomimozaury (Ornithomimosauria) – grupa strusiopodobnych teropodów, do której należały m.in.: archeornitomim, gallimim, strutiomim i dromicejomim.
Rozmiary.
Członkowie tej grupy osiągali zwykle od dwóch do czterech metrów długości, jednak niektóre ornitomimozaury, takie jak "Gallimimus" i "Beishanlong", dorastały do nawet ośmiu metrów. Również potencjalny ornitomimozaur "Deinocheirus" osiągał bardzo duże rozmiary.
Pożywienie.
Zróżnicowane, głównie mięso (zwykle małe zwierzęta, takie, jak płazy czy jaszczurki), ale nie można wykluczyć też spożywania roślin.
W żołądkach niektórych osobników odnaleziono ułatwiające trawienie gastrolity.

</doc>
<doc id="810210" url="https://pl.wikipedia.org/wiki?curid=810210" title="Tyranozauroidy">
Tyranozauroidy

Tyranozauroidy (Tyrannosauroidea) – nadrodzina teropodów z grupy celurozaurów (Coelurosauria), obejmująca rodzinę tyranozaurów (Tyrannosauridae) oraz liczne formy bazalne, takie jak "Guanlong", "Dilong", "Raptorex" czy "Xiongguanlong". Najstarszym znanym tyranozauroidem jest proceratozaur, żyjący w środkowej jurze. Według definicji filogenetycznej przedstawionej w 2009 roku przez Paula Sereno i Stephena Brusatte, Tyrannosauroidea to klad obejmujący zwierzęta bliżej spokrewnione z "Tyrannosaurus rex" niż z "Ornithomimus velox", "Troodon formosus" lub "Velociraptor mongoliensis". Analizy kladystyczne są w większości zgodne co do filogenezy tyranozauroidów, niejasna jest jednak pozycja aliorama na drzewie rodowym tyranozauroidów – niektóre analizy sugerują, że jest on bazalnym przedstawicielem Tyrannosauroidea, podczas gdy według innych należy on do bardziej zaawansowanej grupy Tyrannosaurinae.
Paul Sereno i współpracownicy (2009) wyróżniają trzy stadia morfologiczne w ewolucji tyranozauroidów – pierwsze z nich obejmuje formy niewielkie, wykazujące niektóre ze specjalizacji przedstawicieli Tyrannosauridae. W drugim stadium obecnych jest większość specjalizacji funkcjonalnych tyranozaurów – stosunkowo duża czaszka, budowa zębów przedszczękowych, silne mięśnie szczęk, skarłowaciałe kończyny przednie, budowa kończyn tylnych. Trzecie stadium obejmuje rodzinę Tyrannosauridae, której przedstawiciele charakteryzują się znacznie większymi rozmiarami od bazalnych tyranozauroidów.
Większość znanych tyranozauroidów odkryto na kontynentach powstałych z rozpadu Laurazji. Benson i współpracownicy (2010) opisali jednak kość łonową odkrytą w Australii („Dinosaur Cove” w stanie Wiktoria) w osadach z aptu, prawdopodobnie należącą do tyranozauroida blisko spokrewnionego z rodziną Tyrannosauridae; może to dowodzić, że przynajmniej we wczesnej kredzie tyranozauroidy miały ogólnoświatowy zasięg występowania. Herne i in. nie zgodzili się z identyfikacją tej kości jako należącej do tyranozauroida i uznali ją za skamieniałość nieokreślonego neotetanura, prawdopodobnie przedstawiciela Carcharodontosauria, Paraves – gdyż szczątki dinozaurów należących do tych grup odnaleziono w Australii – lub nieznanej grupy neotetanurów. Benson i współpracownicy podtrzymali jednak swoją hipotezę, stwierdzając, że skamieniałość ta wykazuje cechy charakterystyczne tyranozauroidów. W późniejszej publikacji Benson i współpracownicy (2012) dodatkowo uznali za prawdopodobnego przedstawiciela Tyrannosauroidea australijskiego teropoda "Timimus hermani"; autorzy nie wykluczyli, że również opisana w 2010 r. kość łonowa może należeć do przedstawiciela tego właśnie gatunku.

</doc>
<doc id="810211" url="https://pl.wikipedia.org/wiki?curid=810211" title="Maciej Krassowski (1730–1790)">
Maciej Krassowski (1730–1790)

Maciej Krassowski herbu Ślepowron (ur. 1730, zm. 23 czerwca 1790 w Ratoszynie) – poseł na sejm elekcyjny w 1764, podczaszy wielki koronny (1764) i podwojewodzi rawski (od 1774). 
Ojciec Józefa Krassowskiego, fundatora kościoła w Radzanowie. Właściciel dóbr Grzmiąca, Paprotno, Zacharzów i Ratoszyn. W posiadanie Grzmiącej wszedł dzięki małżeństwu z Jadwigą Świdzińską.

</doc>
<doc id="810212" url="https://pl.wikipedia.org/wiki?curid=810212" title="Kowala-Stępocina">
Kowala-Stępocina

Kowala-Stępocina ("Kowala") – wieś w Polsce położona w województwie mazowieckim, w powiecie radomskim, w gminie Kowala. 
Oficjalną nazwą wsi jest Kowala-Stępocina, ale gmina używa skróconej formy nazwy Kowala, która pojawiła się w rozporządzaniu o gminach i ich siedzibach.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1954–1972 wieś należała i była siedzibą władz gromady Kowala. W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii św. Wojciecha.

</doc>
<doc id="810215" url="https://pl.wikipedia.org/wiki?curid=810215" title="Owiraptorozaury">
Owiraptorozaury

Owiraptorozaury (Oviraptorosauria, łac. – „jaszczury złodzieje jaj”) – grupa teropodów, obejmująca takie dinozaury jak m.in. "Oviraptor" i "Gigantoraptor". Podzielona jest ona na kilka rodzin. Owiraptorozaury są blisko spokrewnione z ptakami, a niektórzy badacze (np. Osmólska i inni, 2004) uważają je za wtórnie nielotne ptaki. Należą do większej grupy Oviraptoriformes, zdefiniowanej przez Paula Sereno jako obejmującej dinozaury bliżej spokrewnione z owiraptorem niż z wróblem.
Morfologia.
Owiraptorozaury wyróżniały się charakterystyczną budową czaszki. Miały one dziób przypominający papuzi. Na ich czaszce znajdował się także kostny grzebień. Osmólska i inni stwierdzili u jednego z owiraptorozaurów obecność pygostyla, ale Witmer (2002) neguje wyniki tych badań. U niektórych owiraptorozaurów (np. u kaudipteryksa) stwierdzono obecność piór, a u owiraptorozaura "Nomingia" – pygostyla, służącego u ptaków jako miejsce przyczepu sterówek.
Innym razem znaleziono skamieniałości owiraptorozaurów wysiadujących jaja, co dowodzi że miały one pióra.
Dieta.
Dieta owiraptorozaurów jest niepewna. Są na jej temat różne teorie: dinozaury te mogły być roślinożerne, wszystkożerne, jajożerne lub odżywiać się niewielki kręgowcami. W gnieździe "Citipati" znaleziono szkielet jaszczurki oraz dwie czaszki młodych troodontów, co stanowi dowód, że były one drapieżnikami polującymi na niewielkie kręgowce. Tymczasem dowodami na roślinożerność owiraptorozaurów są gastrolity znalezione w okolicach jamy brzusznej kaudipteryksa. Zdaniem niektórych owiraptorozaury odżywiały się mięczakami. Wskazuje na to silny dziób, przystosowany do miażdżenia ich muszli. Początkowo uważano, że dinozaury te odżywiały się jajami, jako dowód wskazując na szczątki owiraptor znalezione wokół rzekomego gniazda protoceratopsa, ale obecnie uważa się, że owiraptor nie wykradał jaj roślinożercy, lecz wysiadywał własne.
Pokrewieństwo z ptakami.
Analiza kladystyczna Turnera z 2007 roku umieszcza owiraptorozaury poza gromadą Aves, tym samym uważając je za nieptasie dinozaury. Analiza ta zasugerowała również, że owiraptorozaury są siostrzaną grupą dla terizinozaurów i że są bardziej prymitywne niż przedstawiciele Paraves. Neguje to wyniki wcześniejszych badań, sugerujących, że owiraptorozaury to wtórnie nielotne ptaki. Jednak kilku badaczy nie zgadza się z tymi wnioskami. Panuje jednak konsensus, że owiraptorozaury są blisko spokrewnione z ptakami, a ich szkielet przypomina ptasi. Jednak obecnie znane są dinozaury jeszcze bliżej spokrewnione z ptakami – deinonychozaury i skansoriopteryksy.
Filogeneza.
Kladogram za Senter, 2007

</doc>
<doc id="810223" url="https://pl.wikipedia.org/wiki?curid=810223" title="Tr5">
Tr5

Tr5 – oznaczenie na PKP parowozu towarowego niemieckiej serii Br 562-8 (zrekonstruowana pruska seria G8¹ przez dodanie osi tocznej). Eksploatowany był w Polsce po II wojnie światowej w liczbie 66 egzemplarzy.
Historia.
Lokomotywa niemieckiej serii 562-8 o układzie osi 1'D powstała przez rekonstrukcję lokomotyw pruskiej serii G8¹ (niemieckiej serii 5526-55), o układzie osi D. Były to zbudowane w dużej liczbie udane lokomotywy towarowe, o dobrych charakterystykach. Przyjęty układ osi powodował jednak, że ich prędkość konstrukcyjna była ograniczona do 55 km/h. Dość duży nacisk na oś (17,5 t) ograniczał ich zastosowanie do głównych linii, z których jednak po I wojnie światowej zaczęły być wypierane przez nowe maszyny. Dlatego podjęto w latach 30. w Niemczech decyzję o rekonstrukcji jeszcze dosyć nowych lokomotyw tej serii przez wyposażenie ich w przednią oś toczną, przy pozostawieniu niezmienionego kotła i mechanizmu napędowego. Poprawiło to prowadzenie lokomotywy na torze i pozwoliło na podwyższenie prędkości do 70 km/h, a zarazem zmniejszyło nacisk na oś do 16,2 ton, przez co lokomotywy te mogły być używane także na słabszych liniach i w ruchu pasażerskim. Zmniejszenie masy przyczepnej (napędnej) przez rozłożenie ciężaru na więcej osi nie miało istotnego znaczenia w związku z przewidywanym lżejszym charakterem pracy.
Rekonstrukcja polegała na wyposażeniu w wózek toczny Bissela z bocznym przesuwem o 100 mm na stronę, według wzoru zastosowanego w znormalizowanych parowozach serii 24 i 64. W tym celu wzmocniono i wydłużono ostojnice. Dla równomiernego rozłożenia masy przesunięto kocioł do przodu o 720 mm, podnosząc go o 80 mm.
Dokumentację opracowały zakłady Borsig w Berlinie. Łącznie do 1941 roku zrekonstruowano 691 parowozów, głównie podczas napraw w warsztatach kolejowych, co stanowiło ok. ¼ stanu wyjściowego. Największa liczba – 173, została przebudowana w Pile (wówczas Schneidemühl). Otrzymały one nową numerację 56 201 do 56 891.
Eksploatacja.
Po II wojnie światowej w RFN znalazło się 367 lokomotyw tej serii, a w NRD tylko 59. 66 trafiło na Polskie Koleje Państwowe z oznaczeniem serii Tr5. Ostatnie egzemplarze służył w Polsce do 1972 roku. Mniej liczne lokomotywy tej serii trafiły także do Austrii (seria 656 kolei ÖBB), Jugosławii (seria 148 kolei JŽ) i ZSRR (seria 56).
Parowóz Tr5-65 produkcji niemieckiej firmy Orenstein &amp; Koppel z 1921 roku (przebudowany w 1938 roku) znajduje się w Parowozowni Wolsztyn i obecnie oczekuje naprawy. Jest to jedyny zachowany w Europie parowóz tej serii.
Niektóre właściwości trakcyjne.
Podobnie jak w przypadku parowozu Tp4 praktyczną siłę pociągową Tr5 ogranicza wydajność kotła. Maksymalna siła pociągowa przy rozruchu wynosiła prawie 15 000 kG. Parowóz miał uciągi podobne do Tp4, ale ponieważ mógł rozwijać większe prędkości (dzięki dodaniu osi tocznej) warto podać informację, że przy spalaniu lepszego gatunku węgla na torze poziomym Tr5 mógł ciągnąć składy towarowe ładowne o masie 550 ton z prędkością 70 km/h.

</doc>
<doc id="810226" url="https://pl.wikipedia.org/wiki?curid=810226" title="Supply Chain Management">
Supply Chain Management



</doc>
<doc id="810229" url="https://pl.wikipedia.org/wiki?curid=810229" title="Owiraptory">
Owiraptory

Owiraptory to rodzina teropodów, do której należą m.in.: ingenia, konchoraptor, owiraptor i odkryty w 2007 gigantyczny gigantoraptor.
Klasyfikacja.
Owiraptory dzielą się na dwie podrodziny:

</doc>
<doc id="810232" url="https://pl.wikipedia.org/wiki?curid=810232" title="Grupa Lotnicza przy dowództwie Frontu Południowo-Zachodniego">
Grupa Lotnicza przy dowództwie Frontu Południowo-Zachodniego



</doc>
<doc id="810235" url="https://pl.wikipedia.org/wiki?curid=810235" title="Piotr Andrukiewicz">
Piotr Andrukiewicz

Piotr Andrukiewicz, CSsR (ur. 20 kwietnia 1964 w Elblągu) – polski redemptorysta, misjonarz ludowy, rekolekcjonista, były pracownik Radia Maryja i Telewizji Trwam, były opiekun Młodzieżowych Kół Przyjaciół Radia Maryja, kompozytor amator.
Wykształcenie.
Ukończył Szkołę Podstawową nr 16 oraz II Liceum Ogólnokształcące im. Kazimierza Jagiellończyka w Elblągu (matura 1982) i Wyższe Seminarium Duchowne Redemptorystów w Krakowie i Tuchowie. W czerwcu 2010 uzyskał na Katolickim Uniwersytecie Lubelskim stopień naukowy doktora nauk humanistycznych w zakresie socjologii. Promotorem pracy doktorskiej "Jasnogórskie pielgrzymki Rodziny Radia Maryja jako zgromadzenia agoralne" był ks. prof. dr hab. Janusz Mariański.
Posługa po otrzymaniu święceń kapłańskich.
Po święceniach pracował w Krakowie, Tuchowie i Szczecinku, następnie przez 18 lat w Toruniu w Radiu Maryja i Telewizji Trwam.
W mediach założonych przez o. Tadeusza Rydzyka pracował od marca 1993 do lipca 2011. Był opiekunem Młodzieżowych Kół Przyjaciół Radia Maryja. Odpowiadał też za dział transmisji krajowych i zagranicznych, zwłaszcza z Watykanu. Na antenie toruńskiej rozgłośni często prowadził "Rozmowy niedokończone" (był m.in. gospodarzem wydania "Rozmów niedokończonych" znanego z tzw. trzech słów) oraz audycje dla młodzieży. Był autorem wielu katechez w Radiu Maryja. W latach 2012 do 2015 posługiwał w Krakowie, jako rekolekcjonista. W 2013 zdiagnozowano u niego w czaszce guza kąta mostkowo-móżdżkowego. Operacja została przeprowadzona w klinice w Lublinie i zakończyła się powodzeniem. Następnie zamieszkał w Rzymie, gdzie w latach 2015-2020 prowadził duszpasterstwo polonijne przy kościele św. Alfonsa Liguori, w którym znajduje się oryginał ikony Matki Bożej Nieustającej Pomocy. W 2020 został członkiem lubelskiej wspólnoty redemptorystów, a od 2022 należy do wspólnoty redemptorystów w Bardzie Śląskim.
Jest kompozytorem utworów muzycznych, wykorzystywanych jako hymny pielgrzymek młodych słuchaczy Radia Maryja, które co roku odbywają się na Jasnej Górze. Czasem można usłyszeć je na antenie Radia Maryja i Telewizji Trwam. Najbardziej znane to: "Na spotkanie nowych ludzi", "Wypłyń na głębię", "Rodzino Radia Maryja", "Ja i Ty, Ty i ja – pokolenie JP II", "Maryjo, Gwiazdo Ewangelizacji", "Na Jego Obraz". Od 2023 w Radiu Maryja i Telewizji Trwam, sporadycznie podczas zagranicznych podróży apostolskich papieża komentuje i relacjonuje niektóre wydarzenia.
W 2013 ukazał się w formie książki przeprowadzony z nim przez Michała Krajskiego wywiad rzeka pt. "Bo do radości zostaliśmy stworzeni".

</doc>
<doc id="810241" url="https://pl.wikipedia.org/wiki?curid=810241" title="Christian Clavier">
Christian Clavier

Christian Jean-Marie Clavier (ur. 6 maja 1952 w Paryżu) – francuski aktor, scenarzysta i producent filmowy i telewizyjny, znany widzom głównie z ról komediowych.
Życiorys.
Po ukończeniu Paryskiego Instytutu Studiów Politycznych rozpoczął karierę aktorską z komediową trupą teatralną "Wspaniały" ("Le Splendid"), której był współzałożycielem. Wystąpił między innymi w dwóch sztukach Georges'a Feydeau: "Dziewczyna z restauracji "Maxim"" ("La Dame De Chez Maxim") i w farsie "Jak pchła w jej uchu" ("Une puce à l'oreille"). Na wielkim ekranie zadebiutował w komedii "Rok 1" ("L'An 01", 1973), gdzie w obsadzie pojawił się także Gérard Depardieu. Z Depardieu spotkał się jeszcze potem na planie melodramatu "Powiedz, że ją kocham" ("Dites-lui que je l'aime", 1977), komedii sensacyjnej "Anioł Stróż" ("Les Anges gardiens", 1995), komiksowej ekranizacji fantasy "Asterix i Obelix kontra Cezar" ("Astérix et Obélix contre César", 1999) i jej sequelu "" ("Astérix &amp; Obélix: Mission Cléopâtre", 2002) jako Astérix, telewizyjnej adaptacji powieści Victora Hugo "Nędznicy" ("Les Misérables", 2000) oraz międzynarodowym miniserialu historycznym "Napoleon" ("Napoléon", 2002) w roli cesarza Francuzów Napoléona Bonaparte.
W 1980 zagrał główną rolę Jérôme Ozendrona w udanej filmowej wersji mało znanego komiksu "Puszczają mi nerwy" ("Je vais craquer!!!", 1980).
Odnosił niebywałe ekranowe powodzenie w duecie z Jeanem Reno w komediach: sensacyjnej "Operacja Corned Beef" ("L'Opération Corned-Beef", 1991), "Grunt to rodzinka" ("L'Enquête corse", 2004, jako paryski detektyw Jack Palmer, fantasy "Goście, goście" ("Les Visiteurs", 1993) i sequelach – "Goście, goście II – korytarz czasu" ("Les Couloirs du temps: Les visiteurs 2", 1998), "" ("Les Visiteurs: La Révolution", 2016) oraz wzorowanym na nich filmie "Goście w Ameryce" ("Just Visiting", 2001). Za scenariusz i podwójną rolę giermka Jacquouille i jego potomka Jacquarta w filmie "Goście, goście" (1993) był nominowany w 1994 r. do nagrody Césara.
Założył firmę Ouille Production, zajmującą się produkowaniem filmów.
Życie prywatne.
Jego żoną do 2001 była aktorka Marie-Anne Chazel, która wystąpiła wraz z nim w wielu filmach, a pierwszym z nich była 13 minutowa nowela "Le Bol d'air" (1975) na podstawie jego scenariusza. Mają jedno dziecko.
Jego młodszy brat Stéphane (ur. 15 marca 1955) został reżyserem.

</doc>
<doc id="810242" url="https://pl.wikipedia.org/wiki?curid=810242" title="Hugo Wilhelm von Abercron">
Hugo Wilhelm von Abercron

Hugo Wilhelm von Abercron (ur. 24 października 1869 na Bosaczu - zm. 16 kwietnia 1945 w Berlinie) – niemiecki pionier lotnictwa, baloniarz i generalmajor.
Życiorys.
Jego rodzicami byli major w stanie spoczynku Christian Friedrich i Maria Teresa z domu Hinsch. Kiedy ukończył gimnazjum rozpoczął podobnie jak ojciec karierę wojskową. Współpracował z hrabią Ferdynandem von Zeppelinem, który był twórcą sterowców. Jednak jego zainteresowaniem były balony wolno latające, za które w 1912 roku Uniwersytet w Marburgu nadał doktorat honorowy.
30 września 1906 roku reprezentował Niemcy podczas Pucharu Gordona Bennetta.
W czasie I wojny światowej był dowódcą punktu, którego głównym zadaniem był zwiad z wykorzystaniem balonów. W latach 1932-1937 był dyrektorem Instytutu popularnych nauk przyrodniczych "Urania" ("Institut fūr volkstūmliche Naturkunde "Urania"") w Berlinie. Wydał szereg monografii poświęconych balonom. Najobszerniejsze to "Podniebny wędrowca", który był przewodnikiem dla lotników balonowych z licznymi rycinami, planami i fotografiami, który zawierał 15 tomów poświęconych poszczególnym terenom, np. "Brandenburgia z Berlinem" ("Brandenburg mit Berlin"), "Miasta Frankońskie" ("Fränkische Städte"), "Górne Łużycze, Podgórze śląskie" ("Oberlausitz, Schlesisches Bergland").

</doc>
<doc id="810249" url="https://pl.wikipedia.org/wiki?curid=810249" title="Poradowski">
Poradowski



</doc>
<doc id="810251" url="https://pl.wikipedia.org/wiki?curid=810251" title="Caudete de las Fuentes">
Caudete de las Fuentes

Caudete de las Fuentes – gmina w Hiszpanii, we wspólnocie autonomicznej Walencja, w prowincji Walencja, w comarce Plana d'Utiel.
Powierzchnia gminy wynosi 34,6 km². Zgodnie z danymi INE, w 2005 roku liczba ludności wynosiła 783, a gęstość zaludnienia 22,63 osoby/km². Wysokość bezwzględna gminy równa jest 771 metrów. Współrzędne geograficzne gminy to 39°33'30”N, 1°16'43”W. Kod pocztowy do gminy to 46315. Obecnym burmistrzem gminy jest Rafael Cerveró Vicente z Hiszpańskiej Partii Ludowej.

</doc>
<doc id="810261" url="https://pl.wikipedia.org/wiki?curid=810261" title="Alegoria przyjemności i cierpienia">
Alegoria przyjemności i cierpienia

Alegoria przyjemności i cierpienia (znana też pod tytułem Alegoria przykrości i rozkoszy) - rysunek wykonany w 1480 r. przez włoskiego artystę renesansowego Leonarda da Vinci. Znajduje się obecnie w Christ Church College w Oksfordzie.
Inspiracja.
Rysunek jest owocem epidemii dżumy, której Leonardo był świadkiem w czasie pobytu w Mediolanie. Wówczas nasuwały mu się na myśl różne refleksje, których efektem były liczne alegorie. 
Przedstawienie.
Rysunek jest dość surowy i widoczny jest na nim pośpiech, z jakim tworzył go Leonardo. Przyjemność i Cierpienie mają postać męskiej hybrydy. Z jej torsu wyrastają dwie głowy i dwie pary rąk. Cierpienie jest starcem z brodą, zaś Przyjemność została przedstawiona jako długowłosy młodzieniec. Jedna stopa hybrydy stoi na złocie, a druga jest zanurzona w błocie.
Leonardo zamieścił pod rysunkiem podpis: "Przyjemność i Cierpienie ukazują się jako bliźnięta, gdyż jedno nigdy nie odstępuje drugiego, tak jakby były ze sobą sklejone."
Wymowa.
"Alegoria przyjemności i cierpienia" dotyczy tematu nieuchronności cierpienia w następstwie przyjemności. Rysunek stanowi komentarz do powstałych w różnych okresach szkiców Leonarda przedstawiających starca (często jako "dziadka do orzechów", z wystającą brodą i zapadniętymi, bezzębnymi ustami) znajdującego się naprzeciw młodzieńca o kręconych włosach. Na rysunku z prawej dłoni starca wypadają przedmioty z kolcami, mające stanowić odniesienie do przedmiotów ludzkiej udręki. Cierpienie wymachuje gałęzią, oznaczającą rózgę skruchy, którą trzyma w drugiej ręce. Przyjemność naśladuje te gesty. Z jej dłoni wysypują się monety, bo przyjemności "kosztują". W drugiej ręce trzyma trzcinę. Leonardo wyjaśnia, że Przyjemność jest przedstawiona "trzciną w prawej dłoni, bezużyteczną i bezsilną, lecz zadającą krwawe rany."
Przedstawienie Przyjemności i Cierpienia miało służyć ukazaniu ich przeciwieństwa. Leonardo pisał także: "przedstawia się je w jednym ciele, gdyż mają tą samą podstawę, podstawą bowiem rozkoszy jest walka z przykrością, podstawą przykrości są rozmaite i rozwiązłe rozkosze."
Część badaczy życia Leonarda przypuszcza, iż istnieje drugie przesłanie tej alegorii. Plecioną trzcinę wykorzystywano często w toskańskich łóżkach. Historycy uważają, że Leonardo oddawał się fantazjom seksualnym, leżąc rano w łóżku. Miał wyrzuty sumienia, gdyż powinien wstać i zająć się czymś bądź dlatego, że owe fantazje były homoseksualne. Łodyga trzciny w dłoni Przyjemności to symbol wzwodu. Zaś wzmianka o "zatrutych ranach" odnosi się do mediolańskiej dżumy.

</doc>
<doc id="810272" url="https://pl.wikipedia.org/wiki?curid=810272" title="Sonet 1 (William Szekspir)">
Sonet 1 (William Szekspir)

Sonet 1 ("Niech najpiękniejsze stworzenia się mnożą") – jeden z cyklu sonetów autorstwa Williama Shakespeare’a. 
Sonet ten nawołuje tajemniczego młodzieńca do posiadania dzieci, w celu przekazania potomstwu swojej urody. Nie wiadomo, kto był pierwowzorem młodego człowieka, prawdopodobnie jednak jest nim Henry Wriothesley.
Treść.
Szekspir już w pierwszej strofie nawołuje "Niech najpiękniejsze stworzenia się mnożą", co można rozumieć jako stwierdzenie, iż celem mnożenia się istot jest zachowanie ich piękna. Uznaje, że "[urodę] zwiędłą w grób lata ułożą", więc przekazanie urody następnemu pokoleniu jest jedyną drogą do jej ocalenia.

</doc>
<doc id="810275" url="https://pl.wikipedia.org/wiki?curid=810275" title="Język HTML">
Język HTML



</doc>
<doc id="810276" url="https://pl.wikipedia.org/wiki?curid=810276" title="Sonet 1">
Sonet 1



</doc>
<doc id="810286" url="https://pl.wikipedia.org/wiki?curid=810286" title="Four Broncos Memorial Trophy">
Four Broncos Memorial Trophy

Four Broncos Memorial Trophy – nagroda przyznawana w każdym sezonie najlepszemu zawodnikowi sezonu ligi Western Hockey League. Trofeum zostało tak nazwane dla uczczenia pamięci czterech członków drużyny Swift Current Broncos: Trent Kresse, Scott Kruger, Chris Mantyka i Brent Ruff, którzy zginęli 30 grudnia 1986 roku w wypadku autobusu w drodze na mecz.

</doc>
<doc id="810287" url="https://pl.wikipedia.org/wiki?curid=810287" title="Sonet 153 (William Szekspir)">
Sonet 153 (William Szekspir)

Sonet 153 ("Usypia Kupid, odłożył pochodnię.") – jeden z cyklu sonetów autorstwa Williama Shakespeare’a.
Sonet ten jest przedostatnim sonetem, ma charakter alegoryczny. Opowiada o Kupidynie, któremu służąca Diany ukradła pochodnię. Ta próbuje rozpalić nią miłość do kochanki podmiotu lirycznego, jednak bezskutecznie – to uczucie może zostać wznowione tylko dzięki rozpaleniu jego serca przez samą kochankę.

</doc>
<doc id="810288" url="https://pl.wikipedia.org/wiki?curid=810288" title="Sonet 153">
Sonet 153



</doc>
<doc id="810290" url="https://pl.wikipedia.org/wiki?curid=810290" title="Eufemia von Adlersfeld-Ballestrem">
Eufemia von Adlersfeld-Ballestrem

Eufemia von Adlersfeld-Ballestrem (ur. 18 sierpnia 1854 w Raciborzu, zm. 21 kwietnia 1941 w Monachium) – hrabina, pisarka
Życiorys.
Była córką hrabiego Aleksandra von Ballestrema, pana na Mikołowie. W 1884 roku wyszła za rotmistrza Józefa von Adlersfelda, z którym mieszkała w różnych garnizonach, m.in. w Miliczu, Karlsruhe oraz Durlachu. W latach 1899-1903 podróżowała po Europie, Azji, Ameryce i Afryce. Od 1903 roku mieszkała w Vevey nad Jeziorem Genewskim w Szwajcarii. Owdowiała w 1907 roku, a rok później przeniosła się do Karlsruhe, a później do Rzymu, a osiadając ostatecznie w Monachium.
Eufemia była pisarką, a spod jej pióra wyszło, aż 111 dzieł, m.in. nowele, dramaty, humoreski, opowiadania, biografie, opisy podróży, genealogie domów panujących, podręczniki bon-tonu ale, szkice historyczne oraz tłumaczenia z języków: angielskiego, francuskiego i hiszpańskiego. Jednak w jej twórczości przewagę miały powieści romanse ze świata oficerskiego i wyższych sfer.
W latach 1881–1911 wydawała "Rocznik niemieckiej kultury i poezji" ("Jahrbuch deutscher Kunst und Dichtung"), a także antologie poezji, nowel i opowiadań innych autorów. Natomiast jej pierwsze nowele ukazały się w 1876 roku a w 1889 roku w pierwszych wydaniach ukazało się 9 książek. Ostatnie dzieło "Czarne opale" ("Schwarze Opale") ukazało się w 1938 roku, a Eufemia miała wtedy 84 lata.
Eufemia była niezwykle popularna, ponieważ wielokrotnie jej utwory wznawiano i tak 15 pozycji drukowano od 10 do 25 razy, a 5 pozycji wznawiano ponad 30 razy. Najbardziej znane były powieści "Habianka Kasia" ("Komtesse Kāthe"), która doczekała się 58 wydać i "Hrabainka Kasia w małżeństwie" ("Komtesse Kātze in der Ehe"), którą wydano 44 razy. Natomiast dwutomowa powieść "Białe Róże Ravensbergów" ("Die weißen Rosen in Ravensberg"), która w latach 1896-1953 doczekała się 164 wydań. W 1962 roku ukazały się ostatnie wznowienia trzech powieści.

</doc>
<doc id="810295" url="https://pl.wikipedia.org/wiki?curid=810295" title="Kalendarium historii Bolkowa">
Kalendarium historii Bolkowa



</doc>
<doc id="810296" url="https://pl.wikipedia.org/wiki?curid=810296" title="Sonet 154 (William Szekspir)">
Sonet 154 (William Szekspir)

Sonet 154 ("Usnąwszy kiedyś mały Bóg Miłości") – jeden z cyklu sonetów autorstwa Williama Shakespeare’a. 
Jest to ostatni sonet, napisany przez Szekspira. Ma charakter alegoryczny, jest wzorowany na mitologii greckiej. Opisuje wykradzenie Kupidynowi pochodni przez jedną z nimf.

</doc>
<doc id="810299" url="https://pl.wikipedia.org/wiki?curid=810299" title="Sonet 154">
Sonet 154



</doc>
<doc id="810300" url="https://pl.wikipedia.org/wiki?curid=810300" title="Aktywowane białko C">
Aktywowane białko C



</doc>
<doc id="810303" url="https://pl.wikipedia.org/wiki?curid=810303" title="Czarna Łańcucka">
Czarna Łańcucka



</doc>
<doc id="810304" url="https://pl.wikipedia.org/wiki?curid=810304" title="Bob Clarke Trophy">
Bob Clarke Trophy

Bob Clarke Trophy – nagroda przyznawana każdego sezonu najlepszemu strzelcowi ligi Western Hockey League. Nazwa trofeum pochodzi od imienia i nazwiska Bobby’ego Clarka. Po raz pierwszy przyznano je w sezonie 1966–1967.

</doc>
<doc id="810309" url="https://pl.wikipedia.org/wiki?curid=810309" title="Burton Richter">
Burton Richter

Burton Richter (ur. 22 marca 1931 w Nowym Jorku, zm. 18 lipca 2018 w Stanford) – amerykański fizyk, laureat Nagrody Nobla w dziedzinie fizyki za odkrycie cząstki elementarnej nazwanej J/ψ.
Życiorys.
Studiował na MIT, gdzie uzyskał bakalaureat w 1952 i stopień doktora fizyki w 1956. W latach 1984–1999 był dyrektorem Stanford Linear Accelerator Center (SLAC).
Będąc profesorem Stanford University wybudował – z pomocą Davida Ritsona i przy współudziale U.S. Atomic Energy Commission – akcelerator cząstek nazywany SPEAR (Stanford Positron-Electron Asymmetric Ring). Dzięki niemu udało mu się odkryć cząstkę elementarną, nazwana „cząstką psi”, J/ψ (dzisiaj nazywaną czarmonium, kwarkonium powabne). Za jej odkrycie otrzymał w roku 1976 Nagrodę Nobla, wspólnie z Samuelem C.C. Tingiem, który niezależnie dokonał tego samego odkrycia.
W następnych latach Burton Richter kontynuował pracę naukową; jest autorem ponad 300 publikacji, został uhonorowany licznymi nagrodami i tytułami honorowymi, był członkiem licznych towarzystw naukowych i innych, m.in. członkiem komisji doradców "Scientists and Engineers for America", organizacji której celem jest promowanie nauki w amerykańskim rządzie.

</doc>
<doc id="810311" url="https://pl.wikipedia.org/wiki?curid=810311" title="Stary Dzikowiec">
Stary Dzikowiec



</doc>
<doc id="810313" url="https://pl.wikipedia.org/wiki?curid=810313" title="Dębica (stacja kolejowa)">
Dębica (stacja kolejowa)

Dębica – węzłowa stacja kolejowa w Dębicy, w województwie podkarpackim, w Polsce. Według klasyfikacji PKP ma kategorię dworca regionalnego. Obsługiwana jest z nastawni „Db” za pomocą komputerowych urządzeń sterowania ruchem kolejowym. Stacja ma 2 wyspowe perony.
W roku 2018 stacja obsługiwała ok. 1500 pasażerów na dobę.
Historia.
Starania o budowę kolei żelaznej z Krakowa przez Dębicę do Lwowa rozpoczęły się już w 1837, ale z uwagi na brak finansów robót nie rozpoczęto do 1850. Uprzywilejowana Kolej Żelazna Północna Cesarza Ferdynanda rozpoczęła przygotowania do budowy linii, a do 1853 zbudowany został odcinek Dębica – Bochnia. Nie był on jednak użytkowany, dopiero w 1854 rozpoczęto budowę brakującego odcinka Bochnia – Kraków. 15 października 1855. przyjechał do Dębicy pierwszy pociąg, oficjalne otwarcie nastąpiło dopiero 20 lutego 1856. Kursowały wtedy dwa pociągi dziennie. Z Dębicy do Krakowa jechało się 4 h 10 min., a do Wiednia 19 h 10 min.
W 1857 Towarzystwo Uprzywilejowanej Galicyjskiej Kolei Żelaznej Karola Ludwika przejęło od Kolei Północnej linię z Krakowa do Dębicy i kontynuowało budowę torów: w 1858 oddano do użytku odcinek do Rzeszowa, a w 1861 pociągi dojeżdżały już do Lwowa. W 1887 otwarto linię kolejową do Rozwadowa (obecnie dzielnica Stalowej Woli) z odgałęzieniem do Nadbrzezia (obecnie stacja Sandomierz). Dębica stała się stacją węzłową.
W 1887 uzyskana została zgoda rządu austriackiego na budowę linii kolejowej z Dębicy do Jasła, niestety do budowy tej linii nigdy nie doszło. W 1888 otwarto drugi tor do Krakowa, a wkrótce zbudowany został też drugi tor w stronę Rzeszowa. W 1892 koleje należące do Towarzystwa Uprzywilejowanej Galicyjskiej Kolei Żelaznej Karola Ludwika przeszły na własność państwa, a stacja w Dębicy aż do 1918 podlegała pod krakowski okręg C.K. Austriackich Kolei Państwowych.
W latach II wojny światowej węzeł w Dębicy został gruntownie przebudowany. Rozbudowano stacje Dębica i Dębica Towarowa, wybudowano nowy posterunek odgałęźny Dębica Wschodnia z łącznicą omijającą Dębicę od wschodu oraz nową parowozownię. Ważnym momentem była też elektryfikacja - 25 maja 1963 wjechał do Dębicy pierwszy pociąg elektryczny.
W 2011 rozpoczęto modernizację linii nr 91 na odcinku Kraków-Rzeszów. Zakres prac objął też gruntowną przebudowę stacji w Dębicy - uruchomione zostały nowoczesne urządzenia sterowania ruchem kolejowym, powstał nowy układ torowy, perony (zlikwidowano jeden peron) oraz przejścia podziemne. W 2016 oddano do użytku wyremontowany budynek dworca, który zyskał całkiem nowy wygląd. Urząd Miasta uruchomił w nim punkt informacyjny, 1 marca 2019 roku rozpoczęto remont linii nr 25 na odcinku Mielec-Dębica. Po zakończeniu remontu na linii nr 25 wznowiono ruch pociągów towarowych 1 września 2020 roku na odcinku Mielec-Kochanówka Pustków i 13 czerwca 2021 roku na odcinku Kochanówka Pustków-Dębica. 1 września 2021 roku, po 12-letniej przerwie został wznowiony ruch pociągów pasażerskich na linii kolejowej z Dębicy do Mielca.
Architektura.
Początkowo budynki stacyjne były drewniane. W latach 1863–1867 wybudowany został murowany dworzec, w kolejnych latach infrastruktura była rozbudowywana o kolejne murowane budynki. W latach 60. XX wieku zabytkowy dworzec został przebudowany i stracił zupełnie swą pierwotną architektoniczną formę.
W styczniu 2015 rozpoczął się generalny remont głównego budynku dworca. Zakres prac objął głównie wnętrze: przy poczekalni zlokalizowano teraz toalety, kasy oraz część usługowo-gastronomiczną. Wymieniono zostały również okna, drzwi, instalacje wewnętrzne, pokrycia dachowe oraz stropy w skrzydłach budynku. Odnowiona została elewacja budynku – zamiast piaskowca są panele. Przejście pomiędzy budynkiem a pawilonem, w którym mieszczą się toalety, zostało zadaszone. Uporządkowano cały teren wokół dworca oraz utworzono parking z zachodniej strony. W grudniu 2015 część pasażerska został udostępniona ponownie podróżnym.
Pozostałe budynki stacyjne są obecnie opuszczone i powoli niszczeją. Od północnej strony stacji wznosi się zabytkowa wieża ciśnień.
Skomunikowanie.
Przystanki komunikacji miejskiej (MKS Dębica) w pobliżu dworca:
Obok budynku dworca kolejowego znajdują się również przystanki przewoźników autobusowych oraz postój taksówek.

</doc>
<doc id="810316" url="https://pl.wikipedia.org/wiki?curid=810316" title="Naprawa (technika)">
Naprawa (technika)

Naprawa – obsługa umożliwiająca przywrócenie właściwości użytkowych uszkodzonym ogniwom lub pojedynczym zespołom maszyny w wyniku regeneracji lub wymiany zużytych części.

</doc>
<doc id="810319" url="https://pl.wikipedia.org/wiki?curid=810319" title="Jan Affa">
Jan Affa

Jan Affa (ur. 24 maja 1880 w Gamowie, zm. 12 grudnia 1964 w Raciborzu) – polski architekt.
Życiorys.
Jego rodzicami byli Szczepan i Zofia z domu Wilczek. Jan w 1904 założył w Raciborzu przedsiębiorstwo budowlane. Był znany szczególnie z architektury kościelnej. Od 1927 był w radzie nadzorczej Banku Ludowego w Raciborzu. Udzielał się w Towarzystwie Polsko-Górnośląskim, spółce budowlanej Strzecha, „Rolniku”, „Sokole”.
W latach 1922–1932 był jedynym polskim członkiem rady miasta Raciborza. Po plebiscycie, gdy napotkał opór w prowadzeniu swojej działalności gospodarczej zwrócił się do władz polskich o pozwolenie na zamieszkanie w Polsce. Po zezwoleniu w 1932 osiadł z rodziną w Katowicach Związał się z Kurią Biskupią, a do 1939 był jednym z szefów budowy katedry katowickiej.
Po wojnie był członkiem Komitetu Opolskiego, a w czerwcu 1945 znalazł się ponownie w Raciborzu. Był członkiem komisji weryfikacyjnej dla miejscowej ludności oraz kierownikiem Wydziału Wojskowego i Obywatelstwa Urzędu Miejskiego. W 1945 był jednym z założycieli Spółdzielni Spożywców „Społem”. 
Wybudował na Górnym Śląsku kilkanaście kościołów, a także dom misyjny z kaplicą oo. Werbistów w Rybniku (1931–1932), klasztor z kaplicą ss. Boromeuszek w Rybniku (1936–1937), klasztor z kaplicą ss. Elżbietanek w Katowicach (1937–1938), dom misyjny oo. Werbistów w Górnej Grupie koło Świecia w Bydgoskiem (1938–1939) oraz klasztor z kaplicą ss. Najświętszej Maryi Panny w Katowicach (1951–1952). 
Odznaczony został Srebrnym Krzyżem Zasługi oraz Śląskim Krzyżem Powstańczym. 9 grudnia 1964 administrator apostolski w Opolu, ks. bp. Wacław Wycisk wręczył mu medal "Pro Ecclesia et Pontifice".

</doc>
<doc id="810321" url="https://pl.wikipedia.org/wiki?curid=810321" title="Cofka (kajakarstwo)">
Cofka (kajakarstwo)

Cofką nazywamy prąd rzeki odwrotny do nurtu. 
Pojęcie to w tym znaczeniu funkcjonuje głównie wśród kajakarzy i ma szczególne znaczenie, gdyż cofki często są wygodnymi miejscami do wsiadania i wysiadania z kajaka; 
niespodziewane wpłynięcie do cofki może skończyć się wywrotką. 
Występują głównie za przeszkodami wystającymi ponad powierzchnię wody. 
Granica pomiędzy nurtem i cofką to chyżka. 
Zobacz też: cofka powodziowa, bystrze, kajakarstwo górskie.

</doc>
<doc id="810322" url="https://pl.wikipedia.org/wiki?curid=810322" title="Dunc McCallum Memorial Trophy">
Dunc McCallum Memorial Trophy

Dunc McCallum Memorial Trophy – nagroda przyznawana w każdym sezonie najlepszemu trenerowi sezonu w Western Hockey League. Po raz pierwszy przyznana w sezonie 1968-1969.

</doc>
<doc id="810323" url="https://pl.wikipedia.org/wiki?curid=810323" title="Dąbrowa Środkowa">
Dąbrowa Środkowa

Dąbrowa Środkowa (niem. "Mittel Dammer") – wieś w Polsce położona w województwie dolnośląskim, w powiecie lubińskim, w gminie Ścinawa. 
W latach 1975–1998 miejscowość administracyjnie należała do województwa legnickiego.

</doc>
<doc id="810325" url="https://pl.wikipedia.org/wiki?curid=810325" title="Mirosław Sarwiński">
Mirosław Sarwiński

Mirosław Sarwiński (ur. 15 stycznia 1954 w Płocku) – polski szachista, mistrz międzynarodowy od 1986 roku.
Kariera szachowa.
W roku 1976 po raz pierwszy wystąpił w finale mistrzostw Polski seniorów. Do roku 1983 w finałowych turniejach wystąpił trzykrotnie, najlepszy rezultat osiągając w roku 1983 w Piotrkowie Trybunalskim (zajął wówczas XIII miejsce). Od pierwszych lat 80. zaczął odnosić sukcesy w turniejach ogólnopolskich i międzynarodowych. W roku 1981 zwyciężył w Warszawie (przed Josefem Pribylem i Władysławem Schinzelem), w roku 1983 podzielił III miejsce w otwartym turnieju w Białymstoku (wraz z Krzysztofem Żołnierowiczem). W następnym roku ponownie zwyciężył w międzynarodowym turnieju w Warszawie (przed m.in. Krzysztofem Pańczykiem), wypełniając pierwszą normę na tytuł mistrza międzynarodowego. W roku 1985 dwukrotnie zajął II miejsce w Rzeszowie (wraz ze Zbigniewem Księskim) oraz w "openie" w Warszawie (w obu turniejach za Stefanem Dejkało). W roku 1986 zwyciężył w Gorzowie Wielkopolskim i wypełnił drugą normę na tytuł mm. W roku 1987 zajął II miejsce w Tesliciu (za Mladenem Muše), natomiast rok później był jednym z dwóch Polaków, którzy wystąpili na mistrzostwach Europy w szachach szybkich w Gijón (drugim był Paweł Stempin). Podzielił również I miejsce w Bytomiu (wspólnie z Vlatko Bogdanovskim), był II we Włocławku oraz zdobył (w barwach "Polonii Warszawa") brązowy medal na drużynowych mistrzostwach Polski w Krynicy. W roku 1990 podzielił II miejsce w turnieju "open" w Bielsku-Białej (wraz z m.in. Aleksandrem Czerwońskim).
Najwyższy ranking w karierze osiągnął 1 stycznia 1986 r., z wynikiem 2410 punktów dzielił wówczas 9-10. miejsce wśród polskich szachistów.

</doc>
<doc id="810327" url="https://pl.wikipedia.org/wiki?curid=810327" title="Codename Eagle">
Codename Eagle

Codename Eagle – trójwymiarowa, przygodowa gra akcji.
Fabuła gry toczy się w alternatywnym okresie historii świata (gdzie pierwsza wojna światowa nigdy się nie zdarzyła) i opowiada o początkach dwudziestowiecznego Imperium Rosyjskiego. Tłem gry są rozległe, trójwymiarowe przestrzenie od ośnieżonych pustkowi Piotrogrodu po wybrzeża Oceanu Atlantyckiego oraz wnętrza domów, budynków, podziemnych bunkrów, grot i kopalń. Gra zawiera 12 misji, podczas których gracz może korzystać z mnóstwa pojazdów lądowych i morskich oraz pojazdów latających (m.in. motor, samolot, ciężarówka, łódka, bombowiec, pojazd opancerzony itp.) Można również zasiąść z potężnym działem aby ostrzelać z niego przeciwnika lub zniszczyć pojazdy i samoloty wroga.

</doc>
<doc id="810328" url="https://pl.wikipedia.org/wiki?curid=810328" title="Bozony X i Y">
Bozony X i Y

Bozony X i Y – hipotetyczne cząstki elementarne, których istnienie jest postulowane przez teorię wielkiej unifikacji SU(5), ale nie zostało dotąd potwierdzone doświadczalnie.
Własności.
Byłyby to bozony cechowania o niezerowej masie spoczynkowej (tak jak W i Z) odpowiadająca za nowy typ oddziaływań. Oddziaływania te przekształcałyby kwarki w leptony i odwrotnie. Umożliwiałoby takie procesy, jak niezaobserwowany dotąd rozpad protonu oraz bariogeneza, czyli powstanie asymetrii materii i antymaterii w dawnym Wszechświecie. Ładunek elektryczny bozonu X wynosić powinien 4/3 e, a bozonu Y – 1/3 e. Bozony te powinny też posiadać, tak jak kwarki, trzy kolory.
Przykład procesu z udziałem bozonu X:
W rezultacie tego procesu dwa kwarki u przekształcałyby się w antykwark d i pozyton.
Przykład procesu z udziałem bozonu Y:
W rezultacie tego procesu kwark u i kwark d przekształcają się w antykwark d i antyneutrino elektronowe.
W sumie istnieć powinno 12 cząstek pośredniczących w przemianie kwarków w leptony: bozony X i Y wraz z antycząstkami (ładunki 4/3 e, 1/3 e, −1/3 e, −4/3 e), każda w trzech kolorach. Mówi się też czasem, że istnieje 12 hipotetycznych rodzajów bozonów X.
Wraz z bozonami X i Y o spinie 1 teorie wielkiej unifikacji przewidują pojawienie się dodatkowych bozonów Higgsa o spinie 0.
Brak potwierdzenia doświadczalnego.
Jak dotąd w żadnym doświadczeniu nie potwierdzono istnienia bozonów X ani Y. Nie zaobserwowano też dotąd samorzutnego rozpadu protonu, mimo trwających od wielu lat wysiłków fizyków eksperymentalnych. Ostatnie eksperymenty przeprowadzone w wielkim akceleratorze cząstek w CERNie tuż przed rozpoczęciem jego przebudowy na LHC wykazały, że „istniejące struktury są gładkie” i nie zaobserwowano śladów żadnych nowych oddziaływań. Istnienie bozonów X i Y jest więc hipotetyczne i wynika jedynie z istniejących na jego temat czysto teoretycznych hipotez (teoria wielkiej unifikacji).

</doc>
<doc id="810329" url="https://pl.wikipedia.org/wiki?curid=810329" title="Jorgos Papandreu">
Jorgos Papandreu

Jorgos Andreas Papandreu (, wym. []; ur. 16 czerwca 1952 w Saint Paul) – grecki polityk. Długoletni poseł do Parlamentu Hellenów, przewodniczący Panhelleńskiego Ruchu Socjalistycznego (PASOK) w latach 2004–2012, przewodniczący Międzynarodówki Socjalistycznej. Minister edukacji i spraw religijnych w latach 1988–1989 oraz 1994–1996, minister spraw zagranicznych w latach 1999–2004 i 2009–2010. Od 6 października 2009 do 11 listopada 2011 premier Grecji.
Życiorys.
Rodzina i edukacja.
Urodził się 16 czerwca 1952 w Saint Paul w Minnesocie w USA, gdzie jego ojciec Andreas Papandreu zajmował stanowisko profesorskie. Pochodzi z rodziny o tradycjach politycznych. Jego dziadek, Jeorios Papandreu, był trzykrotnie premierem Grecji, a ojciec dwukrotnie. Jednym z jego przodków był Zygmunt Mineyko, pochodzący z powiatu oszmiańskiego polski inżynier i powstaniec styczniowy.
Dzieciństwo spędził w USA i Kanadzie. W 1961 jego rodzina powróciła do Grecji. W 1967 jego ojciec został aresztowany przez rządzącą w tym czasie w kraju dyktaturę wojskową. Po 8 miesiącach aresztu i licznych międzynarodowych apelach został wypuszczony i wyjechał wraz z rodziną do Szwecji, gdzie uzyskał azyl polityczny.
W 1970 ukończył szkołę średnią King City Secondary School w Toronto w Kanadzie. W latach 1970–1975 studiował socjologię na Amherst College w Massachusetts (w 2002 otrzymał doktorat honoris causa tej uczelni), a w latach 1972–1973 na Uniwersytecie w Sztokholmie. Po zakończeniu nauki powrócił do Grecji odbyć obowiązkową służbę wojskową. W 1977 uzyskał magisterium na wydziale socjologii i rozwoju London School of Economics w Wielkiej Brytanii. W latach 1992–1993 był stypendystą w Center for International Affairs (CFIA) na Uniwersytecie Harvarda.
Działalność polityczna do 2004.
Zaangażował się w działalność polityczną pod koniec lat 70. W 1974, po ustanowieniu w Grecji rządów demokratycznych, do kraju powrócił jego ojciec, który założył wówczas Panhelleński Ruch Socjalistyczny (PASOK) i został liderem opozycji.
W 1981 Jorgos Papandreu został po raz pierwszy członkiem parlamentu z okręgu Achaja z ramienia PASOK-u. Z powodzeniem ubiegał się o poselską reelekcję w kolejnych wyborach w 1985, czerwcu 1989, listopadzie 1989, 1990, 1993, 1996 i 2000. W ostatnich dwóch przypadkach reprezentował okręg Ateny B. W latach 1982–1985 stał na czele parlamentarnej komisji edukacji, a od 1989 do 1993 kierował parlamentarną komisją kultury i edukacji. W 1984 wszedł w skład komitetu centralnego PASOK-u, a w 1996 został członkiem jego biura politycznego.
Od lipca 1985 do lutego 1987 pełnił funkcję podsekretarza stanu do spraw kulturalnych. Zajmował się sprawami greckiej diaspory oraz edukacji osób dorosłych. Od 22 czerwca 1988 do 2 lipca 1989 zajmował stanowisko ministra edukacji i spraw religijnych w gabinecie swego ojca. Po powrocie PASOK-u do władzy od października 1993 do lipca 1994 pełnił funkcję wiceministra spraw zagranicznych w kolejnym gabinecie Andreasa Papandreu. Był odpowiedzialny w tym czasie za stosunki grecko-amerykańskie oraz uczestniczył w negocjacjach w sprawie przyjęcia do Unii Europejskiej Szwecji, Finlandii, Austrii i Norwegii w trakcie greckiej prezydencji.
Od 8 lipca 1994 do 25 września 1996 zajmował po raz drugi stanowisko ministra edukacji i spraw religijnych. W latach 1996–1997 był koordynatorem rządu ds. organizacji w Atenach Letnich Igrzysk Olimpijskich w 2004. 18 lutego 1999 objął urząd ministra spraw zagranicznych w rządzie premiera Kostasa Simitisa i sprawował go do 13 lutego 2004. Dążył wówczas do poprawy stosunków z sąsiednimi państwami, w tym z Turcją, Albanią i Macedonią. Angażował się w rozwiązanie problem narodowościowego na Cyprze. Za wkład w rozwój stosunków grecko-tureckich w 2003 otrzymał tytuł dyplomaty roku od magazynu „European Voice”. W 2003 został także odznaczony Medalem „Zasłużony dla Tolerancji”.
Działalność polityczna w latach 2004–2009.
Wyrastał na głównego pretendenta do zastąpienia Kostasa Simitisa na stanowisku lidera partii. W styczniu 2004 były premier ogłosił swoją rezygnację z przywództwa w partii i zarekomendował go na swojego następcę. 8 lutego 2004 w partyjnym głosowaniu Jorgos Papandreu został wybrany większością głosów na nowego przewodniczącego PASOK-u. W wyborach parlamentarnych z marca 2004 PASOK przegrał jednak z Nowa Demokracją i stał się główną siłą opozycyjną. Premierem został wówczas Kostas Karamanlis. Lider socjalistów utrzymał po raz kolejny mandat poselski (tym razem w okręgu Saloniki A). Ponownie był wybierany na posła w wyborach w 2007 i 2009.
W maju 2005 został wiceprzewodniczącym Międzynarodówki Socjalistycznej, zgodnie z propozycją jej przewodniczącego Antónia Guterresa. W styczniu 2006 został mianowany przewodniczącym tej organizacji, będąc jedynym kandydatem na to stanowisko.
W wyborach parlamentarnych we wrześniu 2007 ponowne zwycięstwo odniosła centroprawicowa Nowa Demokracja premiera Kostasa Karamanlisa, zdobywając 152 z 300 mandatów. PASOK, ze 102 mandatami w parlamencie, pozostał w opozycji. W konsekwencji Jorgos Papandreu musiał walczyć o utrzymanie przywództwa w partii z Ewangelosem Wenizelosem. 11 listopada 2007 w partyjnym głosowaniu pokonał swojego konkurenta, zdobywając prawie 56% głosów i zachowując stanowisko.
Kierowany przez niego PASOK zwyciężył w wyborach PE w 2009. W tym samym roku partia wygrała także w przedterminowych wyborach parlamentarnych, zdobywając 160 mandatów w 300-osobowym Parlamencie Hellenów. Przyniosło to Jorgosowi Papandreu możliwość utworzenia gabinetu i przejęcia władzy. W czasie kampanii wyborczej lider socjalistów zapowiadał odmienną od rządowej strategię walki z kryzysem, obiecując pakiet stymulujący gospodarkę o wartości 3 miliardów euro oraz podwyżkę podatków dla najbogatszych i pomoc najbiedniejszym obywatelom. Ogłosił program ożywienia gospodarki poprzez podwyżkę pensji i emerytur ponad wskaźnik inflacji w 2010. Po zwycięstwie w wyborach ogłosił „nowy rozdział” w greckiej polityce. Zapowiedział „uwolnienie potencjału” tkwiącego w jego kraju, walkę z korupcją, protekcjonizmem i bezprawiem, przywrócenie Grekom nadziei i wiarę w sukces. Jednocześnie ostrzegł społeczeństwo przed ciężkim czasami walki z kryzysem zadaniem, za które, jak powiedział, jest gotów wziąć odpowiedzialność.
Premier Grecji.
5 października 2009, kilka godzin po ogłoszeniu wyników wyborów, prezydent Karolos Papulias powierzył mu misję sformowania nowego gabinetu. 6 października 2009 został oficjalnie zaprzysiężony na stanowisku premiera w pałacu prezydenckim. Przysięgę odbierał od niego Hieronim II, arcybiskup Aten i zwierzchnik Kościoła Grecji. Tego samego dnia ogłosił skład swojego gabinetu, w którym sam objął stanowisko ministra spraw zagranicznych. 7 października 2009 jego gabinet, obejmujący 14 ministrów, został uroczyście zaprzysiężony. Grecką dyplomacją kierował do 7 września 2010, kiedy to zastąpił go Dimitris Drutsas. Od 7 października do 31 grudnia 2009 sprawował funkcję przewodniczącego OBWE.
Wkrótce po objęciu władzy rząd Jorgosa Papandreu podał opracowane przez siebie dane o stanie finansów państwa, z których wynikało, że były one w znacznie gorszej sytuacji niż wcześniej sądzono. Zgodnie z nimi deficyt budżetowy wynosił 12,7% (czterokrotnie więcej niż wymagany w strefie euro limit 3%), a dług publiczny 300 miliardów euro, co stanowiło 113% PKB. Z powodu trwającego kryzysu gospodarczego grecka gospodarka uległa spowolnieniu, spadły dochody budżetowe, a stopa bezrobocia w listopadzie 2009 przekroczyła 10%. W obliczu katastrofalnej sytuacji finansów państwowych w grudniu 2009 rząd po raz pierwszy ogłosił plan oszczędnościowy, który zakładał redukcję deficytu budżetowego do 3% w 2013. Gabinet zdecydował się na redukcję o 10% wydatków budżetowych, w tym na cele społeczne i sektor obrony, nałożenie podatków na sektor bankowy oraz zamrożenie płac w sferze budżetowej.
Działania rządu okazały się niewystarczające, wobec czego w styczniu 2010 ogłoszony został drugi pakiet oszczędnościowy, który zakładał obniżki płac w sferze budżetowej, wzrost akcyzy na paliwo oraz działania na rzecz zwiększenia ściągalności podatków. Kroki te spowodowały wybuch ogólnokrajowych protestów w lutym i marcu 2010, organizowanych przez związki zawodowe i grupy społeczne niezadowolone z polityki oszczędnościowej, co przyczyniać się mogło do pogorszenia sytuacji życiowej obywateli. W marcu 2010 premier ogłosił kolejną transzę podwyżki podatków i ograniczeń wydatków państwa na łączną kwotę 6,5 miliarda euro.
Pogarszająca się sytuacja gospodarcza doprowadziła w maju 2010 do przyznania Grecji przez państwa strefy euro i Międzynarodowy Fundusz Walutowy pakietu pomocowego w wysokości 110 miliardów euro. Pożyczka ta wiązała się jednak z koniecznością dalszych cięć budżetowych, co prowadziło do powtarzających się strajków i protestów ludności. W czasie protestów w maju 2010 zginęły 3 osoby. W październiku 2010 Jorgod Papandreu zadecydował o nowych ograniczeniach wydatków państwowych. Środki zawarte w projekcie budżetu kolejny rok obejmowały dalszą podwyżkę podatków, w tym nałożenie wyższej stawki podatku VAT.
W lutym 2011 międzynarodowi wierzyciele Grecji, w tym kraje strefy euro, uznały dotychczasowe działania rządu za niewystarczające i wezwały premiera do przyspieszenia tempa reform w celu uniknięcia przez kraj bankructwa. Zła sytuacja gospodarcza spowodowała gwałtowny spadek poparcia dla rządu. W czerwcu 2011 zorganizowany został strajk generalny, w czasie którego dziesiątki tysięcy protestujących demonstrowało przed siedzibą parlamentu przeciwko polityce rządu. W tym samym miesiącu premier dokonał zmian w rządzie, powołując na stanowisko wicepremiera i ministra finansów dotychczasowego ministra obrony Ewangelosa Wenizelosa. Rząd 22 czerwca 2011 uzyskał wotum zaufania w parlamencie, po czym ogłosił nowy pakiet reform, podwyżek podatków i prywatyzacji na łączną kwotę 28 miliardów euro.
W lipcu 2011 kraje strefy euro oraz MFW udzieliły Grecji drugiej transzy pomocy finansowej w wysokości 109 miliardów euro. Nie uchroniło to jednak kraju przed perspektywą bankructwa, w październiku 2011 grecki dług państwowy wynosił 340 miliardów euro. W październiku 2011 Komisja Europejska, Europejski Bank Centralny i Międzynarodowy Fundusz Walutowy przyznały Grecji kolejną pomoc finansową w wysokości 130 miliardów euro. Dodatkowo prywatni wierzyciele Grecji umorzyli państwu połowę należnych im zobowiązań. Pomoc wiązała się z kolejnymi środkami oszczędnościowymi.
31 października 2011 Jorgos Papandreu ogłosił projekt zorganizowania referendum w sprawie przyjęcia pakietu pomocowego. Plan spotkał się z negatywną reakcją ze strony opozycyjnej Nowej Demokracji, a także części partii rządzącej i członków samego gabinetu, m.in. ministra finansów. Sceptycznie do referendum odnieśli się również przywódcy największych państw Eurogrupy, prezydent Nicolas Sarkozy i kanclerz Angela Merkel, którzy zapowiedzieli przekazanie Grecji kolejnych transzy pomocowych dopiero po zatwierdzeniu przez rząd warunków ostatnio wynegocjowanego pakietu. Negatywnie zareagowały także rynki finansowe, gdyż planowane głosowanie mogło przedłużyć okres niepewności i zawieszenia. Grecka opozycja wezwała premiera do rezygnacji z urzędu i organizacji wcześniejszych wyborów. 3 listopada 2011, wobec narastającego sprzeciwu, wycofał się z planu organizacji referendum. 5 listopada 2011 jego rząd wygrał głosowanie nad złożonym wcześniej przez opozycję wnioskiem o wotum zaufania. Nie spowodowało to jednak zmniejszenia presji ze strony opozycji, części koalicji, społeczności międzynarodowej i protestującego społeczeństwa, postrzegających premiera jako polityka niezdolnego do wyprowadzenia kraju z zapaści gospodarczej.
6 listopada 2011 Jorgos Papandreu i lider opozycji Andonis Samaras, w towarzystwie prezydenta Karolosa Papuliasa, przystąpili do rozmów mających na celu zakończenie kryzysu politycznego. W wyniku rozmów premier zgodził się na ustąpienie z urzędu, a obie partie zgodziły się na utworzenie wspólnego rządu jedności narodowej funkcjonującego do czasu wcześniejszych wyborów parlamentarnych planowanych na luty 2012. Po kilkudniowych negocjacjach ustalony został skład rządu, na czele którego stanął bezpartyjny ekonomista Lukas Papadimos. W szeregach gabinetu znaleźli się członkowie PASOK-u, Nowej Demokracji oraz partii LAOS. 10 listopada 2011 Jorgos Papandreu złożył dymisję na ręce prezydenta, który na stanowisko premiera desygnował wyznaczonego wcześniej Lukasa Papadimosa. 11 listopada 2011 nowy premier i rząd zostali oficjalnie zaprzysiężeni.
Działalność od 2011.
18 marca 2012 nowym liderem Panhelleńskiego Ruchu Socjalistycznego został Ewangelos Wenizelos. Jorgos Papandreu w dwóch kolejnych wyborach z maja 2012 i z czerwca 2012 ponownie uzyskiwał mandat poselski w okręgu Achaja. W styczniu 2015 w obliczu przedterminowych wyborów parlamentarnych założył nowe ugrupowanie pod nazwą To Kinima. Partia ta nie przekroczyła jednak wyborczego progu. W styczniu 2017 wraz ze swoim ugrupowaniem dołączył do Ruchu na rzecz Zmian, koalicji politycznej skupionej wokół PASOK-u. W 2019 po kilkuletnie przerwie powrócił do greckiego parlamentu.
W 2021 ubiegał się o przywództwo w Ruchu na rzecz Zmian, przegrywając w drugiej turze partyjnych wyborów z Nikosem Andrulakisem.
Życie prywatne.
Jorgos Andreas Papandreu jest żonaty z Adą Papandreu. Ma dwoje dzieci: syna Andreasa (ur. 1982) i córkę Margaritę-Elenę (ur. 1990). Mówi również w języku angielskim i szwedzkim.
Odznaczenia.
Odznaczony m.in. Krzyżem Komandorskim z Gwiazdą Orderu Zasługi Rzeczypospolitej Polskiej (1996).

</doc>
<doc id="810333" url="https://pl.wikipedia.org/wiki?curid=810333" title="Zbigniew Kiedacz">
Zbigniew Kiedacz

Zbigniew Stanisław Kiedacz (ur. 11 września 1911 w Drohobyczu, zm. 23 października 1944 pod Civitella di Romagna) – podpułkownik dyplomowany kawalerii Polskich Sił Zbrojnych.
Życiorys.
Syn Mikołaja Kiedacza i Zofii ze Strzetelskich-Dwernickich. W 1919 razem z rodziną przeniósł się do Poznania. W 1928 ukończył gimnazjum im. K. Marcinkowskiego. Był harcerzem w 16 Poznańskiej Drużynie Harcerzy. Od 16 lipca 1928 do 21 kwietnia 1929 był uczniem Szkoły Podchorążych Rezerwy Artylerii we Włodzimierzu Wołyńskim. Do 20 września 1929 odbył praktykę w 7 dywizjonie Artylerii Konnej Wielkopolskiej w Poznaniu, w stopniu tytularnego plutonowego podchorążego, jako dowódca zwiadu. Od 28 października 1930 do 15 sierpnia 1932 był słuchaczem Szkoły Podchorążych Kawalerii w Grudziądzu. Został mianowany podporucznikiem artylerii rezerwy, z przydziałem do 7 dak. Na podstawie zarządzenia z 7 sierpnia 1932 został przemianowany na oficera zawodowego w korpusie oficerów kawalerii ze starszeństwem z dnia 15 sierpnia 1932 i lokatą 4 i wcielony do 15 Pułku Ułanów Poznańskich. 1 marca 1935 został awansowany na „porucznika z odznaczeniem” ze starszeństwem z 1 stycznia 1935 i 1. lokatą w korpusie oficerów kawalerii. W 1938 został przyjęty do Wyższej Szkoły Wojennej w Warszawie, w charakterze słuchacza Kursu 1938–1940 (XIX promocja). W lipcu 1939 został przydzielony do sztabu Nowogródzkiej Brygady Kawalerii na stanowisko oficera informacyjnego. W kampanii wrześniowej przeszedł cały szlak bojowy Brygady (później Grupy Operacyjnej Kawalerii gen. Andersa) – od granicy polsko-niemieckiej pod Działdowem do granicy polsko-węgierskiej w okolicach Skola w Karpatach. Po najeździe sowieckim na Polskę wzięty do niewoli nad granicą polsko-węgierską przez Armię Czerwoną, zbiegł z obozu jenieckiego w Szepietówce (gdzie był przetrzymywany pomiędzy 1 a 29 października 1939). Brawurowa ucieczka uchroniła go przed losem kolegów – prawie w całości ofiar zbrodni katyńskiej. Przekroczył granicę polsko-rumuńską i przedostał się do Armii Polskiej we Francji. We Francji ukończył trzymiesięczny kurs sztabu w Centre d'État Major w Compiegne, otrzymując z dniem 3 maja 1940 awans na rotmistrza. Po klęsce Francji w czerwcu 1940 przedostał się do Wielkiej Brytanii, gdzie pełnił funkcje dowódcze w formowanych polskich jednostkach pancernych.
Po wybuchu wojny niemiecko-sowieckiej i zawarciu układu Sikorski-Majski w lipcu 1941 na wiadomość o rozpoczęciu tworzenia przez generała Władysława Andersa Polskich Sił Zbrojnych w ZSRR, zgłosił się na ochotnika do służby przy boku generała. Od stycznia do kwietnia 1942 był szefem Wydziału I w Oddziale II Dowództwa Armii Polskiej w ZSRR. W bardzo trudnych warunkach zorganizował i wyszkolił 600-osobowy elitarny oddział o doskonałych walorach bojowych – batalion „S”, który stał się fundamentem do reaktywowania 15 pułku ułanów poznańskich. Kiedacz twardą ręką dowodził zarówno batalionem „S” jak i następnie – na Bliskim Wschodzie i w kampanii włoskiej – odrodzonym 15 pułkiem ułanów poznańskich w składzie 2 Korpusu.
W trakcie swej oficerskiej kariery od swoich przełożonych otrzymywał zawsze oceny bardzo dobre i celujące. Przy jego uporze, zawziętości, wielkiej ambicji i kawaleryjskiej osobowości, dawało to wybuchową mieszankę. Był surowy i wymagający. Jego twarda ręka przeszła do legendy, a ułani odpłacili się swojemu dowódcy żurawiejką:
W 2 Korpusie w latach 1943–1944 był najmłodszym dowódcą pułku. 1 marca 1944 mianowany majorem, dowodził pułkiem w czasie kampanii włoskiej, w tym w bitwie o Monte Cassino. 1 sierpnia 1944 awansowany na podpułkownika.
Zginął wskutek wybuchu miny. Został pochowany na cmentarzu Santa Sofia, później jego ciało przeniesiono na Polski Cmentarz Wojenny w Bolonii (miejsce 8-A-1).
Od września 1943 był żonaty z Anną Romanowską, dzieci nie mieli.
Upamiętnienie.
W kruchcie kościoła pw. św. Michała w Poznaniu we wrześniu 1986 została odsłonięta tablica upamiętniająca Zbigniewa Kiedacza.
Od 2 marca 1998 ppłk Zbigniew Stanisław Kiedacz jest patronem jednej z ulic na Ursynowie w Warszawie. Jedna z ulic na osiedlu Świerczewo w Poznaniu nosi nazwę Zbigniewa Kiedacza.

</doc>
<doc id="810337" url="https://pl.wikipedia.org/wiki?curid=810337" title="Urologia dziecięca">
Urologia dziecięca



</doc>
<doc id="810339" url="https://pl.wikipedia.org/wiki?curid=810339" title="Kawa bezkofeinowa">
Kawa bezkofeinowa

Kawa bezkofeinowa – specjalna odmiana kawy, ze zminimalizowanym poziomem kofeiny (zazwyczaj od 1 do 7 mg w 100 ml ) jeszcze na etapie segregacji ziaren za pomocą różnych metod chemicznych. Istnieje również sposób na usuwanie kofeiny z kawy za pomocą dwutlenku węgla, dzięki czemu możliwa jest produkcja kawy z certyfikatem ekologicznym. 
Kawa bezkofeinowa jest stworzona pod kątem osób, które powinny unikać kofeiny. Większość kaw bezkofeinowych smakuje dokładnie tak samo, jak ich odpowiedniki zawierające kofeinę. Produkowana jest zarówno mielona, jak i rozpuszczalna odmiana kawy bezkofeinowej.

</doc>
<doc id="810342" url="https://pl.wikipedia.org/wiki?curid=810342" title="Fire Rodan">
Fire Rodan



</doc>
<doc id="810343" url="https://pl.wikipedia.org/wiki?curid=810343" title="Henri Lubatti">
Henri Lubatti

Henri Lubatti - amerykański aktor.
Urodził się w Seattle. Skończył University of Washington Drama School. Jedną z ostatnich ról Henriego Lubatti był bośniacki terrorysta, Ilija Korjenić z serialu Uśpiona komórka. Brał również udział w dramacie „24” - grał drugorzędną rolą zabójcy o imieniu Jovan Myovic. Pojawił się także w czwartym sezonie Życie na fali jako były mąż Taylor Townsend. W Dawno, dawno temu wcieli się w postać Lumière, świecznika w filmie Disneya pt. „Piękna i Bestia”.

</doc>
<doc id="810346" url="https://pl.wikipedia.org/wiki?curid=810346" title="Krypno Kościelne">
Krypno Kościelne

Krypno Kościelne ("Krypno") – wieś w Polsce położona w województwie podlaskim, w powiecie monieckim, w gminie Krypno.
Miejscowość jest siedzibą gminy Krypno.
Wieś duchowna, własność probostwa knyszyńskiego, położona była w 1575 roku w powiecie tykocińskim w ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Charakterystyka.
Założone w początkach XVI wieku Krypno od wielu wieków stanowi ośrodek pobożności maryjnej. Wieś o typowym charakterze rolniczym położona na Wysoczyźnie Białostockiej.
Historia.
Miejscowość Krypno powstała w XVI wieku. W tym samym wieku wybudowano tu pierwsza świątynię. Obecnie w kolegiacie pw. Narodzenia Najświętszej Maryi Panny z II połowy XIX wieku znajduje się słynący łaskami namalowany na lipowej desce wizerunek Matki Boskiej Pocieszenia, którego kult religijny sięga XVI wieku. Jest to jedna z najwcześniejszych kopii obrazu Matki Bożej Śnieżnej z Bazyliki Santa Maria Maggiore w Rzymie, sprowadzona prawdopodobnie przez hetmana Jana Zamoyskiego do swojej kaplicy w pobliskim Knyszynie. W roku 1985 odbyła się uroczysta koronacja obrazu diademami papieskimi, co przyczyniło się do dalszej popularyzacji sanktuarium, będącego tradycyjnym miejscem pielgrzymek mężczyzn, rodzin i młodzieży z terenu całej archidiecezji białostockiej.
Drogi, szlaki turystyczne.
Wieś Krypno jest położona przy drodze wojewódzkiej nr 671 Sokolany – Korycin – Knyszyn – Krypno – Jeżewo Stare – Sokoły
Szlaki turystyczne piesze:

</doc>
<doc id="810347" url="https://pl.wikipedia.org/wiki?curid=810347" title="Samuel Ting">
Samuel Ting

Samuel Chao Chung Ting (; ur. 27 stycznia 1936 w Ann Arbor) – amerykański fizyk pochodzenia chińskiego, profesor MIT, laureat Nagrody Nobla w dziedzinie fizyki za odkrycie cząstki elementarnej J/ψ.
Życiorys.
Jego rodzice pochodzili z Rizhao w prowincji Szantung, ale Ting urodził się w Michigan, gdzie studiowali. Wkrótce wrócili do Chin. Podróże te spowodowały, że wczesna edukacja Tinga była nieregularna i sporadyczna, w dużym stopniu miała charakter edukacji domowej.
Jako 20-latek ponownie przyjechał do USA, gdzie studiował inżynierię, matematykę i fizykę na Uniwersytecie Michigan. W roku 1963 uzyskał stopień doktora fizyki. 
Nagrodę Nobla otrzymał w roku 1976 wraz z Burtonem Richterem za ich niezależnie dokonane odkrycie ważnej podstawowej cząstki elementarnej, później nazwanej J/ψ.

</doc>
<doc id="810348" url="https://pl.wikipedia.org/wiki?curid=810348" title="Bozon Y">
Bozon Y



</doc>
<doc id="810349" url="https://pl.wikipedia.org/wiki?curid=810349" title="Tulia (imię)">
Tulia (imię)

Tulia – imię żeńskie pochodzenia łacińskiego, wywodzące się od rzymskiej nazwy rodowej prawdopodobnie pochodzenia etruskiego. Patronką tego imienia jest św. Tulia, siostra św. Konsorcji - obie miały być córkami św. Eucheriusza z Lyonu. Jedną z bardziej znanych postaci o tym imieniu była Tullia, córka Marka Tuliusza Cycerona.
Tulia imieniny obchodzi 5 października.
Znana imienniczka:
Męski odpowiednik: Tuliusz.

</doc>
<doc id="810350" url="https://pl.wikipedia.org/wiki?curid=810350" title="Internationaux de Strasbourg">
Internationaux de Strasbourg

Internationaux de Strasbourg – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach ziemnych we francuskim Strasburgu od 1987 roku.

</doc>
<doc id="810351" url="https://pl.wikipedia.org/wiki?curid=810351" title="Samuel Chao Chung Ting">
Samuel Chao Chung Ting



</doc>
<doc id="810353" url="https://pl.wikipedia.org/wiki?curid=810353" title="Tuliusz">
Tuliusz

Tuliusz — imię męskie pochodzenia łacińskiego, wywodzące się od rzymskiej nazwy rodowej prawdopodobnie pochodzenia etruskiego. Patronem tego imienia jest św. Tuliusz, zm. w Afryce w II wieku.
Tuliusz imieniny obchodzi 19 lutego.
Znani imiennicy:
Zob. też: (15869) Tullius
Żeński odpowiednik: Tulia

</doc>
<doc id="810357" url="https://pl.wikipedia.org/wiki?curid=810357" title="Ultrametryka">
Ultrametryka



</doc>
<doc id="810360" url="https://pl.wikipedia.org/wiki?curid=810360" title="Węzeł łączności">
Węzeł łączności

Węzeł łączności (centrum łączności) – jednostka organizacyjna wojska, odpowiedzialna za obsługę i kontrolę łączności, składająca się zazwyczaj z ośrodka informacyjnego, ośrodka kryptograficznego oraz stacji nadawczych i odbiorczych.
Charakterystyka.
Węzeł łączności to złożony element sieci łączności stanowiący organizacyjno-techniczne połączenie sił i środków łączności oraz informatyki. Jest rozwijany w miejscu skrzyżowania się lub zbiegu różnych rodzajów linii łączności w celu zapewnienia tworzenia kanałów, ich komutacji oraz komutacji pakietów i utajniania informacji oraz wymiany przesyłek pocztowych.
ze względu na mobilność:
Skład węzła łączności.
W okresie lat 1960–1990, gdy nie występowały powszechnie urządzenia cyfrowe, a co za tym idzie integracja usług, sieci i systemów, węzeł łączności na wyższych szczeblach dowodzenia był strukturalnie bardzo skomplikowany. Przedstawiony niżej wykaz jego elementów składowych przedstawia frontowy węzeł łączności realizowany przez 2 Brygadę Łączności oraz siły i środki innych jednostek podległych bezpośrednio MON podczas dużych ćwiczeń Układu Warszawskiego.
Węzeł łączności dzielił się na następujące elementy:
Na stanowisku dowodzenia brygada rozwijała ponadto:
Tak rozbudowany system występował na węzłach łączności szczebla operacyjnego (front). Na niższych szczeblach dowodzenia np. w dywizji, stacja telegraficzna jawna i utajniona była reprezentowana przez jedną aparatownię – aparatownię telegraficzną specjalną na samochodzie ATGS.
Jednym z wariantów pracy środków radiowych, już w latach 70 XX w. było alternatywne wykorzystywanie jako radiowych środków nadawczych – nadajników stacjonarnych centrów nadawczych okręgów wojskowych lub MON.

</doc>
<doc id="810362" url="https://pl.wikipedia.org/wiki?curid=810362" title="Lothar Rendulic">
Lothar Rendulic

Lothar Rendulic (ur. 23 października 1887 w Wiener Neustadt, zm. 18 stycznia 1971 w Eferding w Austrii) – austro-węgierski i niemiecki wojskowy, zbrodniarz hitlerowski, generał z czasów II wojny światowej.
Życiorys.
Urodził się w rodzinie burgenlandzkich Chorwatów pod nazwiskiem Rendulić. W latach 1907–1910 studiował w Terezjańskiej Akademii Wojskowej, którą ukończył w stopniu podporucznika.
W czasie I wojny światowej służył w armii Austro-Węgier, walcząc w Galicji, froncie wschodnim, oraz froncie włoskim. Wojnę ukończył w stopniu kapitana. Po wojnie studiował prawo na Uniwersytecie Wiedeńskim, w 1920 uzyskał stopień naukowy doktora prawa. 
Należał do NSDAP od 1932, w latach 1933–1935 pełnił funkcję austriackiego attaché wojskowego w Londynie i Paryżu. 
Od 1936 w stanie spoczynku, od 1938 służył w Wehrmachcie, pełnił funkcję szefa sztabu XVII Korpusu Armijnego (m.in. podczas kampanii wrześniowej). 1 grudnia awansowany do stopnia generała majora. W czerwcu 1940 powierzono mu dowodzenie 52 Dywizją Piechoty, z którą walczył w Rosji. Za walki pod Moskwą w zimie 1941/1942 odznaczony w marcu 1942 Krzyżem Rycerskim. 1 listopada został dowodzącym XXXV Korpusu Armijnego, miesiąc później awansowany do stopnia generała piechoty. Wraz ze swym korpusem brał udział w walkach pod Kurskiem i Orłem. 
Z początkiem sierpnia 1943 przejął dowodzenie nad 2 Armią Pancerną na Bałkanach, 1 kwietnia 1944 otrzymał awans do stopnia generała pułkownika. Pod koniec czerwca tego roku dowodził 20 Armią Górską cofającą się przez Norwegię. W końcowym okresie wojny dowodził jeszcze kolejno Grupą Armii Północ w Prusach Wschodnich, od marca 1945 Grupą Armii Kurlandia, a od kwietnia Grupą Armii Południe. Dostał się do niewoli amerykańskiej. 
Sądzony w procesie norymberskim (proces o mord zakładników) w związku z zarzutami popełnienia zbrodni wojennych w Jugosławii i Laponii. W lutym 1948 skazany na 20 lat więzienia, później wyrok skrócono do 10 lat, ostatecznie został ułaskawiony w 1951. Po zwolnieniu zamieszkał w Austrii.
Odznaczenia, m.in.:

</doc>
<doc id="810363" url="https://pl.wikipedia.org/wiki?curid=810363" title="Miara metryczna">
Miara metryczna



</doc>
<doc id="810364" url="https://pl.wikipedia.org/wiki?curid=810364" title="System wczesnego ostrzegania">
System wczesnego ostrzegania

System wczesnego ostrzegania (SWO) – system stworzony do informowania o niepożądanych zdarzeniach np. katastrofach naturalnych w czasie na tyle wczesnym, aby była możliwość działania zapobiegającego lub zmniejszającego straty, np. ewakuacji ludzi i ich dobytku. Przykładem może być powstały już system ostrzegający przed tsunami.
Systemy wczesnego ostrzegania w zarządzaniu.
Finansowy system wczesnego ostrzegania – system informacyjny stosowany w procesie zarządzania przedsiębiorstwem w którym zbierane, przetwarzane i udostępniane są określone informacje przeznaczone dla kierownictwa najwyższego szczebla przedsiębiorstwa.
SWO daje możliwość kierownictwu szybkiego reagowania na zachodzące w otoczeniu zmiany oraz dostosowywania firmy do nowych warunków. SWO zazwyczaj budowany jest przy pomocy narzędzi business Intelligence (BI) i działa na systemie transakcyjnym (ang. "Online Transaction Processing" – OLTP). Przy zastosowaniu tych rozwiązań dane dotyczące zarówno wewnętrznych zmian, jak i otoczenia są monitorowane w systemie ciągłym. SWO dostarczają przedsiębiorstwu informacji o zjawiskach i procesach, a także prawdopodobieństwie ich rozwoju, co umożliwia kierownictwu w miarę szybkie i elastyczne reagowanie na nadchodzące zmiany, podejmowanie działań zmieniających jego zachowanie się w środowisku oraz jego sytuację wewnętrzną i w konsekwencji lepsze przystosowanie do nowych wymagań otoczenia.

</doc>
<doc id="810365" url="https://pl.wikipedia.org/wiki?curid=810365" title="Zebrzydowice Dolne">
Zebrzydowice Dolne



</doc>
<doc id="810366" url="https://pl.wikipedia.org/wiki?curid=810366" title="Samuel C.C. Ting">
Samuel C.C. Ting



</doc>
<doc id="810367" url="https://pl.wikipedia.org/wiki?curid=810367" title="Zebrzydowice Górne">
Zebrzydowice Górne



</doc>
<doc id="810369" url="https://pl.wikipedia.org/wiki?curid=810369" title="Zond">
Zond



</doc>
<doc id="810370" url="https://pl.wikipedia.org/wiki?curid=810370" title="Nicea Open">
Nicea Open

Nicea Open - kobiecy turniej tenisowy V kategorii zaliczany do cyklu WTA. Rozegrany na kortach twardych we francuskiej Nicei w 1988 roku. 

</doc>
<doc id="810371" url="https://pl.wikipedia.org/wiki?curid=810371" title="Białko C">
Białko C

Białko C – jedno z białek, występujących we krwi, których zadaniem jest przeciwdziałanie procesowi krzepnięcia krwi. Należy do białek zależnych od witaminy K. Kodowane jest przez gen "PROC" zlokalizowany na chromosomie 2 (2q13-q14). Pod względem biochemicznym jest proteazą serynową, która w formie aktywnej degraduje aktywny czynnik V (przy współudziale heparyny) i aktywny czynnik VIII (przy współudziale białka S). Mutacja Leiden genu czynnika V prowadzi do powstania białka odpornego na działanie białka C co zwiększa ryzyko wystąpienia powikłań zakrzepowo-zatorowych.
W osoczu białko C występuje głównie w formie nieaktywnej. Aktywacja białka C następuje na powierzchni komórek śródbłonka naczyń przy udziale: śródbłonkowego receptora białka C, trombiny i trombomoduliny.
Niedobór białka C.
Wrodzony niedobór białka C (OMIM+) powoduje skłonność do występowania zakrzepicy naczyń, zwłaszcza żylnych, oraz według niektórych publikacji nawykowych poronień. W przypadku całkowitego braku białka C, lub mutacji skutkujących wytwarzaniem patologicznych form białka dochodzi do rozwoju zespołu wykrzepiania śródnaczyniowego i plamicy piorunującej u noworodków.
Z nabytym niedoborem białka C spotkać się można w przypadku niedoboru witaminy K, rozsianego wykrzepiania śródnaczyniowego, sepsy, uszkodzenia wątroby, podczas leczenia warfaryną i L-asparaginazą.
Białko C u chorych z sepsą.
W przypadku sepsy dochodzi do upośledzenia procesu aktywacji białka C spowodowanego zniszczeniem komórek śródbłonka i brakiem trombomoduliny. O ile w przypadku DIC wystarcza podanie nieaktywnej formy białka C aby zahamować proces wykrzepiania (np. w patologii ciąży) o tyle w przypadku sepsy takie działanie nie przyniesie efektu. W sepsie należy podawać preparaty aktywowanego białka C. Preparat rekombinowanego aktywowanego białka C ("rAPC", "drotrecogin alpha", Xigris firmy Ely Lilly Co) otrzymał rekomendację do stosowania w przypadkach ciężkiej sepsy i wstrząsu septycznego na podstawie badania PROWESS. Opinie niektórych naukowców budzą wątpliwości co do prawidłowości przeprowadzenia badania i wniosków z niego wypływających, a wyniki niektórych innych badań klinicznych nie potwierdzają skuteczności aktywowanego białka C w leczeniu sepsy&lt;ref name="http://www.mp.pl/artykuly/?aid=10822"&gt;&lt;/ref&gt;. W publikacjach zwraca się uwagę na potrzebę dalszych prób klinicznych.
Drotrecogin alpha znalazł natomiast pewne zastosowanie w leczeniu zakażeń wirusem gorączki krwotocznej Ebola.
Powikłania leczenia związane są z mechanizmem działania aktywnego białka C. Obejmują przede wszystkim powikłania krwotoczne, w wielu przypadkach mogące przyczynić się do śmierci chorego. Spowodowane leczeniem krwawienia śródczaszkowe często pojawiają się już w okresie poprawy stanu zdrowia pacjenta, niwecząc całe postępowanie medyczne. Z tego powodu w wielu przypadkach chorych do leczenia aktywnym białkiem C kwalifikuje się z dużą ostrożnością. Na terenie Unii Europejskiej lek dopuszczony jest do stosowania warunkowo.
W 2008 roku koszt terapii rekombinowanym aktywowanym białkiem C w Polsce wynosił około 50 tysięcy PLN.

</doc>
<doc id="810374" url="https://pl.wikipedia.org/wiki?curid=810374" title="Aston Martin V8 Vantage Roadster">
Aston Martin V8 Vantage Roadster



</doc>
<doc id="810379" url="https://pl.wikipedia.org/wiki?curid=810379" title="Spencer Smith">
Spencer Smith

Spencer Smith właśc. Spencer James Smith (ur. 2 września 1987 w Las Vegas) – amerykański perkusista, były członek zespołu Panic! at the Disco.

</doc>
<doc id="810386" url="https://pl.wikipedia.org/wiki?curid=810386" title="Samuel C. C. Ting">
Samuel C. C. Ting



</doc>
<doc id="810390" url="https://pl.wikipedia.org/wiki?curid=810390" title="System telekomunikacyjny">
System telekomunikacyjny

System telekomunikacyjny, system łączności – sprzęt, metody, procedury oraz (jeśli to niezbędne) personel zorganizowane w celu realizowania przekazu informacji.
System telekomunikacyjny zapewnia komunikację pomiędzy jego użytkownikami i może obejmować systemy teletransmisyjne, systemy komutacyjne i systemy użytkowników. System telekomunikacyjny może także realizować funkcje przechowywania i przetwarzania w celu wspomagania przekazu informacji.

</doc>
<doc id="810393" url="https://pl.wikipedia.org/wiki?curid=810393" title="John Toll">
John Toll

John Toll (ur. 15 czerwca 1952 w Cleveland) – amerykański operator filmowy. Laureat Oscara. 
Po raz pierwszy przy filmie kinowym pracował w 1978 ("Norma Rae"). W następnej dekadzie współpracował m.in. z Johnem Schlesingerem i Francisem Fordem Coppolą. Najlepszy okres w jego karierze przypadł na połowę lat 90., kiedy to dwa razy z rzędu zdobył Oscara dla najlepszego operatora. Statuetkami nagrodzono jego zdjęcia do "Wichrów namiętności" (1995) oraz "Braveheart. Waleczne serce" (1996). W 1998 ponownie został nominowany Nagrody Akademii ("Cienka czerwona linia"). Ponadto był autorem zdjęć do takich filmów jak "Jack" (1996), "Vanilla Sky" (2001) czy "Ostatni samuraj" (2003).

</doc>
<doc id="810395" url="https://pl.wikipedia.org/wiki?curid=810395" title="Odo (Star Trek)">
Odo (Star Trek)

Odo – fikcyjna postać z serialu . Przedstawiciel rasy Zmiennokształnych. W postać tę wcielił się René Auberjonois.
Życiorys.
Konstabl Odo to jedna z głównych postaci serialu. Odo należy do rasy Zmiennokształnych, którzy są założycielami Dominium, potężnego imperium w kwadrancie Gamma. W przeszłości założyciele wysłali w przestrzeń kosmiczną kilkuset młodych przedstawicieli swojej rasy, by dzięki nim poznać odległe zakątki galaktyki. Odo był jednym z wysłanych. Został odnaleziony przez Kardasjan w Pasie Denoriusa i został oddany do laboratorium bajorańskiego naukowca dr Mora Pol. To on nadał mu imię, które w pełnej wersji brzmi „Odo Ital”. Od tego powstała krótsza wersja Odo. W wolnym tłumaczeniu jego imię oznacza „nic”. Z czasem Odo nauczył się imitować humanoidalny wygląd i odszedł z laboratorium doktora Mary Pola. Kardasjanie zaproponowali mu przejęcie funkcji szefa ochrony promenady na orbitującej wokół Bajor stacji Terok Nor. Po wycofaniu się Kardasjan z Bajor, Odo pozostał na stacji dowodzonej teraz przez oficera Gwiezdnej Floty komandora Benjamina Sisko. Sisko pozostawił go na stanowisku szefa ochrony stacji, która teraz znajdowała się tuż przy wejściu do korytarza podprzestrzennego między kwadrantem Alfa a Gamma. W 2371 roku w czasie misji zwiadowczej federacji w poszukiwaniu przywódców Dominium, Odo dowiaduje się o swoim pochodzeniu i poznaje członków swej rasy. Są oni paranoidalnymi zmiennymi, którzy w przeciągu tysiącleci stworzyli ogromne imperium, które inkorporowało wiele światów i ras kwadrantu Gamma. Zmienni zaproponowali Odo aby ten zajął przynależne sobie miejsce we wspólnocie, on jednak odmówił.
Do wybuchu wojny Federacji z Dominium, Odo pełni służbę na stacji DS9 jako szef ochrony i zachowując lojalność wobec Floty Gwiezdnej i Bajoran. W tym samym czasie coraz silniej budzi się w nim romantyczne uczucie względem major Kiry. Odo staje się pierwszym zmiennym, który zabija członka swojej rasy, zostaje za to ukarany przez Wielkie Łącze odebraniem mu możliwości zmiany postaci. To powoduje, że Odo traci chęć do pracy i wszystko staje mu się obojętne. Pod przymusem bierze udział w misji na Qo'noS, która zaowocowała w następnych odcinkach końcem wojny Federacji z Imperium Klingońskim. Odo odzyskuje zdolności zmiany postaci po tym, jak umierający młody z jego gatunku ofiaruje mu swą zdolność, łącząc się z Odo.
Podczas pobytu na Ziemi w kwaterze głównej Floty Gwiezdnej Odo zostaje zainfekowany wirusem stworzonym przez Sekcję 31, który blokuje zdolności utrzymania postaci, a z czasem doprowadza do śmierci. Po wybuchu wojny Federacji z Dominium i zajęciu stacji Deep Space 9 przez Dominium i Kardasjan Odo łączy się z Założycielką, która stara się go namówić do powrotu do Wielkiego Łącza. Przez pewien czas wydaje się, że jej się udało. Odo traci zaufanie major Kiry, która planuje dywersję na stacji, w chwili kiedy flota Federacji i Klingonów będzie starała się odbić Deep Space 9. W decydującej chwili Odo przybywa z pomocą pani major i Romowi.
Po odbiciu stacji rozkwita romans Kiry i Odo. Będzie trwał aż do końca wojny, kiedy to Odo w zamian za kapitulację sił Dominium na Kardasji obieca, że powróci na planetę Zmiennych by tam zająć swoje miejsce w Wielkim Łączu.

</doc>
<doc id="810398" url="https://pl.wikipedia.org/wiki?curid=810398" title="ORP Kazimierz Pułaski">
ORP Kazimierz Pułaski



</doc>
<doc id="810399" url="https://pl.wikipedia.org/wiki?curid=810399" title="Masłów">
Masłów



</doc>
<doc id="810401" url="https://pl.wikipedia.org/wiki?curid=810401" title="Google Docs &amp; Spreadsheets">
Google Docs &amp; Spreadsheets



</doc>
<doc id="810404" url="https://pl.wikipedia.org/wiki?curid=810404" title="Łączność dowodzenia">
Łączność dowodzenia

Łączność dowodzenia - organizuje ją przełożony do podwładnego, w celu przekazywania rozkazów (zarządzeń) oraz przyjmowania meldunków i sprawozdań. Utrzymuje się ją bezpośrednio z podległymi organami dowodzenia z uwzględnieniem możliwości oddziaływania o jeden szczebel dowodzenia niżej. Obejmuje ona również łączność wewnętrzną stanowisk dowodzenia.

</doc>
<doc id="810413" url="https://pl.wikipedia.org/wiki?curid=810413" title="Antonina Niemiryczowa">
Antonina Niemiryczowa

Antonina z Jełowickich Niemiryczowa (ur. ok. 1702 w Ożeninie, zm. prawdopodobnie 1780 we Lwowie) – polska poetka późnego baroku, tłumaczka o pseudonimie A.Z.I.N.L.O. (Antonia Z Iełowickich Niemiryczowa Litewska Oboźna). Inna wersja nazwiska: Niemierzycowa.
Życie.
Pochodzenie i lata nauki.
Urodzona w Ożeninie (Koleśnikach) w powiecie ostrogskim, w majątku swego ojca Józefa Jełowickiego, przydomku Bożeniec herbu własnego (1667-1708), miecznika (1692), a następnie łowczego wołyńskiego. Jej matką była Konstancja z Zorzewskich (u T. Żychlińskiego: Zarzecka), "primo voto" Samuelowa Kałusowska, a babką - Zofia Hieronimowa Kurdwanowskich Jełowicka, która w 1704 zapisała swej wnuczce pewną sumę.
Kształciła się w klasztorze bernardynek we Lwowie, umieszczona tam zapewne dzięki pozycji swego stryja Hieronima - Macieja, kanonika lwowskiego i biskupa tytularnego Pelli. Zostawała też w domu pod opieką jakiegoś „światłego nauczyciela”, sprowadzonego z Warszawy, zapewne przede wszystkim dla nauki brata Franciszka (ur. 1699), późniejszego starosty nowosieleckiego, który otrzymał staranne wykształcenie.
Zdobyła bardzo dobrą znajomość języka francuskiego i literatury francuskiej, a także włoskiej i niemieckiej. Wiele utworów umiała na pamięć. Otrzymała ponadto przygotowanie muzyczne, grała i miała sama komponować utwory. Ponoć też malowała.
Małżeństwo.
W 1719 w Koleśnikach została wydana za mąż za .
W 1724 kwitowała brata Franciszka z wypłaty posagu 30.000 złp. (złotych polskich).
Zamieszkiwała z mężem, w jego dobrach, w Czerniechowie w Owruckiem. Niemiryczowie rozporządzali dużym majątkiem, do którego należały m.in. Kraska Dąbrowa koło Przyborska, którą Karol Niemirycz objął w 1745 po śmierci brata Aleksandra i scedowaniu mu swoich działów przez pozostałych braci. Posiadał także, zgodnie z prawem zastawnym, miasteczko Derezna w kluczu stepańskim ordynacji ostrogskiej (1749).
W okresie bezkrólewia po śmierci Augusta II Niemiryczowie trzymali stronę Stanisława Leszczyńskiego, za co po powrocie męża z elekcji oboje małżonkowie zostali najechani przez oddział wojska pułkownika Samuela Łubkowskiego, zmuszeni do zapłacenia znacznej sumy i po tygodniu trzymania w areszcie, przewiezieni zostali do tłumaczenia się przed regimentarzem. Uniewinnieni w 1734, protestowali w grodzie lwowskim przeciwko doznanej krzywdzie. Być może z tą sprawą wiąże się sprawa w Trybunale Lubelskim, która mimo przegrania, była powodem napisania przez nią pochwały sędziów Trybunału.
Niemiryczowie posiadali zaopatrywaną w nowości bibliotekę. Oboje parali się literaturą. Antonina już około 1750. była znaną poetką. Szybko zdobyła uznanie Józefa Aleksandra Jabłonowskiego, Józefa Andrzeja Załuskiego i Jana Daniela Janockiego za czystość i wdzięk polszczyzny.
Utrzymywała korespondencję z Franciszką Urszulą Radziwiłłową, chociaż wyraźnie różniła się od niej gustem; gdy Radziwiłłowa od stylu barokowego przeszła do adaptacji klasycyzmu francuskiego, Niemiryczowa zbliżyła się do rokoka, bliższą się stając pod tym względem, a także w zakresie uprawianych gatunków literackich (romanse i drobne formy erotyki dworskiej) oraz zróżnicowania tonacji, Elżbiecie Drużbackiej.
W 1748 Karol Niemirycz dokupił wieś Horoszki w powiecie żytomierskim. Już w końcu lat trzydziestych Niemiryczowie mieszkali w Złotyjowie (Zołotyjów) pod Równem. Na „figury” (malowidła), zdobiące pokoje tego dworu (sceny miłosne i myśliwskie, wizerunki świętych i popularne alegorie, ornamentyka oparta na motywach ptaków), Niemiryczowa napisała wspomniane już "Wiersze polskie".
W opinii współczesnych uchodziła za surowego krytyka poezji.
Niemiryczowie cieszyli się opinią łagodnych panów. W 1753 mieli proces o chłopów zbiegłych do ich wsi Wysokie z dóbr Jana Bogusza, miecznika mińskiego.
W 1744 ustanowili w katedrze lwowskiej fundusz (30.000 złp.) na jednego kanonika z rodziny Niemiryczów lub Jełowickich, pod warunkiem odprawiania dwóch mszy tygodniowo: jednej za ofiarodawców, drugiej za poddanych. Być może, w związku z tym, pozostaje wypłacenie kapitule w roku następnym 15.000 złp. (trzech Jełowickich było na tej kanonii: ostatnim był ks. doc. dr Eustachy Jełowicki, zm. w 1930).
Według panegiryku Walentego Macieja Teppera, dzieliła Antonina z kościołami swój majątek „na poły”. W 1753 wraz z mężem wznoszą i uposażają kościół w Deraźnem na Wołyniu.
Okres późny - po śmierci męża.
W czerwcu 1755 umiera Karol Niemirycz, a pogrzeb odbywa się w Równem 9 czerwca 1755. 
Po śmierci męża (zm. 1755), mieszkała okresowo na wsi, okresowo we Lwowie, a przez około dwa lata w Warszawie (prawdopodobnie w początkach panowania Stanisława Augusta, gdyż miała się prezentować i na jego dworze).
Według, dziś nie dających się sprawdzić, ustaleń rodziny, dokonanych na podstawie archiwum Łanowieckiego Jełowickich, zmarła na wsi w 1780, która to data była już wymieniana w najstarszych opracowaniach (u Pułaskiego data śmierci nawet 1789), ze wskazaniem jednak na Lwów, jako miejsce zgonu. W nowszych pracach śmierć jej datowano najpóźniej na rok 1760, a to na skutek błędnej interpretacji źródeł sądowych przez A. Prochaskę.
Faktycznie Niemiryczowa zbierała publiczne pochwały jeszcze w styczniu 1774, kiedy to wspomniany Walenty Maciej Tepper, profesor retoryki w Akademii Zamojskiej, nauczyciel poetyki jej wnuka Henryka Niemirycza, dedykował wierszem babce pupila swój, inscenizowany rok wcześniej na popisach szkolnych, "Wiersz smutny śmierć męczeńską św. Jana Chrzciciela wyrażający" (Zamość 1744).
Twórczość.
Debiut Antoniny stanowi tom "Krótkie ze świata zebranie koniektur, odmienne alternaty przez pieśni świeckie wyrażające, samej prawdzie nieskazitelnej Bogu przez krótkie aprobaty przyznawające, od jednej polskiej damy, tj.: A.Z.I.N.L.O., komponowane dla częstej refleksji człowiekowi roku 1743", wydany we Lwowie w 1743 którego egzemplarz nie był znany Wiktorowi Gomulickiemu, miał zawierać pieśni przypominające ody Jana Chrzciciela Rousseau (Jean-Baptiste Rousseau). Unikatowy egzemplarz tej książki został odnaleziony we Lwowie. Wczesne źródła określały je różnie, jako: "Carmina vernacula", "Geistliche Lieder" (Janocki), skąd Jan Sowiński i inni wymieniali jako "Duchowne pieśni". Debiutancki tom Niemiryczowej zawiera wiersze religijne, barokowe w tonacji pobożnej, a rokokowe i wyrafinowane stylistycznie.
W 1753 ukończyła zbiór "Wierszy polskich", pozostający do dziś w rękopisie. Są tam rokokowe dialogi miłosne, drobne wiersze religijne, ale także utwory emblematyczne, które ponawiają żywą jeszcze wówczas na Kresach tradycję baroku.
Niemiryczowa przełożyła wierszem popularną powieść pseudohistoryczną (co najmniej 5. przekładów w XVIII wieku): "Le beau Polonois" (1681r), niejakiego de Prechac i wydała pod tytułem "Feniks rzadki na świecie tj. Przyjaciel w różnych intrygach i awanturach stateczny, JMPan Walewski wojewodzic chełmiński..." (b.m. 1750; wyd. 2. b.m. 1783 pod tyt: "Historia o kawalerze polskim Walewskim...z Beraldą w intrygach statecznej miłości zostający..." i dedykowała go Stanisławowi i Józefowi Lubomirskim, właścicielom Śmilańszczyzny, nabytej po Walewskich.
Bohater romansu, zdaje się, był jednak postacią fikcyjną, którego losom nadano pozór historii autentycznej, kreślonej w powiązaniu z panowaniem Michała Korybuta Wiśniowieckiego i Jana III Sobieskiego.
Spośród XX-wiecznych krytyków literackich wiersze i rękopisy skomentował i opisał jako pierwszy Wiktor Gomulicki w obszernym, pionierskim eseju "Zapomniana poetka polska". Potem przypomniał poezję Niemiryczowej Zdzisław Libera komentując: "...wiersze odznaczają się ujmującą prostotą, tchną spokojem i szczęsną wiarą opartą na ufności w Boga... [...] Wierszyki „spod figur” odznaczają się swoistym wdziękiem salonowym..." Ostatnio także Antoni Czyż w rozdziale swej monografii o poezji metafizycznej.
Utwory pisane były na odwrotach listów prywatnych do adresatki, od bratanka Wojciecha Bożeniec - Jełowickiego z Aleksandrii, Stanisława i Izabeli z Bielińskich, Franciszki Urszuli ks. Radziwiłłowej z Ołyki, ks. Lubomirskiej, R. Pociejowej itp., a kopię utworów zakończono 6 lipca 1753. 

</doc>
<doc id="810418" url="https://pl.wikipedia.org/wiki?curid=810418" title="Łączność powiadamiania">
Łączność powiadamiania



</doc>
<doc id="810421" url="https://pl.wikipedia.org/wiki?curid=810421" title="Segnozaur">
Segnozaur

Segnozaur ("wolny jaszczur", z łac. "segnis" – "wolny" lub "niemrawy" oraz gr. "sauros" – "jaszczur") – duży dinozaur należący do nadrodziny terizinozauroidów z grupy celurozaurów. Żył w epoce późnej kredy (ok. 98-90 milionów lat temu), występował w Azji na terenie współczesnej Mongolii. Został odkryty i opisany w 1979 r. przez dr A. Perle na podstawie fragmentarycznych skamieniałości należących do trzech osobników.

</doc>
<doc id="810422" url="https://pl.wikipedia.org/wiki?curid=810422" title="Domanice (Łebień)">
Domanice (Łebień)

Domanice – część wsi Łebień w Polsce, położona w województwie pomorskim, w powiecie słupskim, w gminie Damnica. Wchodzi w skład sołectwa Łebień.
W latach 1975–1998 Domanice administracyjnie należały do województwa słupskiego.

</doc>
<doc id="810428" url="https://pl.wikipedia.org/wiki?curid=810428" title="Viktor Uspaskich">
Viktor Uspaskich

Viktor Uspaskich, ros. Виктор Викторович Успасских (ur. 24 lipca 1959 w Urdomie) – litewski polityk i biznesmen rosyjskiego pochodzenia, przewodniczący Partii Pracy, były minister gospodarki, poseł na Sejm Republiki Litewskiej oraz eurodeputowany.
Życiorys.
Wykształcenie i działalność zawodowa.
Urodził się w Urdomie w obwodzie archangielskim w ówczesnym ZSRR. W 1985 przyjechał do Litewskiej SRR, rozpoczął pracę jako spawacz w fabryce. W drugiej połowie lat 90. studiował na Uniwersytecie Technicznym w Kownie. Po jakimś czasie wyjechał do Finlandii, po powrocie i rozwodzie z rosyjską żoną poślubił Litwinkę.
W 1990 założył własną firmę „Efektas”, w następnym roku uzyskał litewskie obywatelstwo. W działalności biznesowej rozpoczął inwestycje przy imporcie gazu ziemnego od rosyjskiego Gazpromu oraz w przemyśle rolno-spożywczym. W latach 1997–2003 był prezesem organizacji litewskich pracodawców.
Działalność polityczna.
W 2000 został po raz pierwszy wybrany do litewskiego parlamentu jako kandydat niezależny. W 2003 utworzył własne ugrupowanie polityczne pod nazwą Partia Pracy, która rok później wygrała wybory parlamentarne, uzyskując w Sejmie 39 mandatów (z których jeden objął jej lider, wygrywając w swoim okręgu wyborczym). W wyborach do Parlamentu Europejskiego w tym samym roku ugrupowanie Viktora Uspaskicha otrzymało 30% głosów, wprowadzając pięciu deputowanych.
Jesienią tego samego roku przewodniczący Partii Pracy został ministrem gospodarki w koalicyjnym rządzie Algirdasa Brazauskasa. W połowie 2005 podał się do dymisji i złożył mandat poselski po tym, jak komisja etyki orzekła, że przyczynił się on do powstania kolizji interesów prywatnych i służbowych. Miał wówczas protegować w negocjacjach z władzami Rosji firmę, w której posiadał pakiet 17,44% akcji.
W 2006 kolejne zarzuty związane z nadużyciami finansowymi (pozyskiwanie nielegalnych wpływów na konto partyjne) zaczęto wysuwać pod adresem czołowych przywódców Partii Pracy, co doprowadziło do jej wyjścia z koalicji w czerwcu tego samego roku, a także do dymisji premiera. Viktor Uspaskich zrezygnował z kierowania partią, a po wyjeździe w tym samym roku na pogrzeb brata do Rosji, nie powrócił na Litwę.
Władze litewskie wydały europejski nakaz aresztowania jego osoby w związku z podejrzeniami popełnienia przestępstw skarbowych. We wrześniu 2006 Litwa wystąpiła o jego ekstradycję z Rosji.
W drugiej połowie 2007 przyjechał na Litwę, po przesłuchaniu w prokuraturze znalazł się w areszcie domowym. Powrócił do działalności politycznej, bezskutecznie próbował odzyskać mandat poselski w wyborach uzupełniających, a 17 listopada 2007 objął ponownie stanowisko przewodniczącego Partii Pracy. Kierował nią formalnie do 2013, faktycznie nadal pozostając jej liderem.
W wyborach parlamentarnych w 2008 po raz trzeci dostał się do Sejmu, jako lider krajowej listy swojego ugrupowania. W 2009 został posłem do Parlamentu Europejskiego VII kadencji. W wyniku wyborów krajowych w 2012 powrócił do krajowego Sejmu, rezygnując z mandatu europosła. W 2014 ponownie wybrany do Parlamentu Europejskiego na okres VIII kadencji. W 2018 powrócił na stanowisko przewodniczącego Partii Pracy, które zajmował do 2022. W 2019 utrzymał mandat eurodeputowanego na okres IX kadencji PE.

</doc>
<doc id="810430" url="https://pl.wikipedia.org/wiki?curid=810430" title="Requena">
Requena

Requena – gmina w Hiszpanii, we wspólnocie autonomicznej Walencja, w prowincji Walencja, w comarce Plana de Utiel-Requena.
Powierzchnia gminy wynosi 814,2 km². Zgodnie z danymi INE, w 2005 roku liczba ludności wynosiła 20.046, a gęstość zaludnienia 24,62 osoby/km². Wysokość bezwzględna gminy równa jest 692 metry. Współrzędne geograficzne gminy to 39° 29’ 10” N 1° 06’ 06” W. Kod pocztowy do gminy to 46340. Obecnym burmistrzem gminy jest Adelo Montés Diana z Hiszpańskej Socjalistycznej Partii Robotniczej.
Dzielnice i pedanías.
W skład gminy wchodzi 25 dzielnic i pedanías, walencyjskich jednostek administracyjnych. Są to: El Azagador, Barrio Arroyo, Calderón, Campo Arcís, Casas de Cuadra, Casas del Río, Casas de Soto, Casas Eufemia, El Derramador, El Pontón, El Rebollar, Fuenvich, Hortunas, La Portera, Los Cojos, Las Nogueras, Los Duques, Los Isidros, Los Pedrones, Los Ruices, Penén de Albosa, Roma, San Antonio, San Juan i Villar de Olmos.

</doc>
<doc id="810432" url="https://pl.wikipedia.org/wiki?curid=810432" title="Teatr Miejski w Gliwicach">
Teatr Miejski w Gliwicach

Teatr Miejski w Gliwicach (1952–1996 Operetka Śląska, 1996–2001 Teatr Muzyczny w Gliwicach, 2001–2016 Gliwicki Teatr Muzyczny) – teatr dramatyczny w Gliwicach znajdujący się przy ulicy Nowy Świat 55–57. Powołany 13 października 2016 roku uchwałą Rady Miasta Gliwice. Spektakle prezentowane są na czterech scenach: Dużej Scenie przy Nowym Świecie, Małej Scenie przy Nowym Świecie, Scenie przy alei Przyjaźni oraz Scenie Bajka w budynku Kina Amok.
Historia.
Teatr muzyczny.
Teatr został założony 11 października 1952 roku jako Operetka Śląska ze sceną w Gliwicach (filia Opery Śląskiej w Bytomiu); od 2001 do 2016 roku działał pod nazwą Gliwicki Teatr Muzyczny. Jego repertuar zawierał zarówno klasyczne operetki, jak i nowoczesne musicale.
W 2005 roku Gliwicki Teatr Muzyczny przejął opiekę nad Ruinami Teatru Miejskiego w Gliwicach, a rok później nad budynkiem byłego gliwickiego kina Bajka. Na trzech scenach odbyły się polskie prapremiery musicali "Człowiek z La Manchy" M. Leigha, "Hello, Dolly!" J. Hermana, premiera operetki "Ideał" S. Moniuszki. Występowali tu tacy artyści jak: Maria Artykiewicz, Irena Brodzińska, Małgorzata Derdzianka, Xenia Grey, Wanda Polańska, Hanna Rutkowska, Stanisław Ptak, Ryszard Wojtkowski.
W repertuarze GTM znajdowały się zarówno klasyczne operetki ("Księżniczka czardasza" E. Kálmána, "Ptasznik z Tyrolu" K. Zellera, "Orfeusz w piekle" J. Offenbacha, "Wiedeńska krew" i "Zemsta nietoperza" J. Straussa, "Wesoła wdówka" F. Lehára, "Kwiat Hawaii" P. Ábraháma), jak i musicale ("Zorba" J. Kandera, "Footloose" T. Snowa, "Hello, Dolly!" J. Hermana, "Grają naszą piosenkę" N. Simona i M. Hamlischa, "42 ulica" H. Warrena, "Ragtime" S. Flaherty’ego). Ta dwutorowość rozwoju artystycznego teatru miała zapewnić spełnienie oczekiwań dwóch rodzajów publiczności: tej przywiązanej do dominującego jeszcze niedawno w Gliwicach repertuaru operetkowego, oraz tej zainteresowanej współczesnymi formami teatru muzycznego. W repertuarze teatru znajdowały się również inne gatunki, takie jak spektakl tańca współczesnego ("Zagubieni w sobie" K. Aleksander-Kmieć, "Rzeczy niepokój" J. Łumińskiego, "Chodnik 05" Jarosława Stańka), opery ("Cyrulik sewilski" G. Rossiniego, "Carmen" G. Bizeta), balet ("Dziadek do orzechów" Piotra Czajkowskiego), farsa ("Dajcie mi tenora!" K. Ludwiga), oratorium ("Gość oczekiwany" J. Kohuta), koncert symfoniczny czy baśń muzyczna ("Skarby Złotej Kaczki" J. Talarczyka, "Kot w butach" M. Rosińskiego).
Teatr przygotowywał również koncerty okolicznościowe, m.in. operetkowo-musicalowe i młodzieżowe. W przedstawieniach teatru występowali m.in.: Grażyna Brodzińska, Iwona Hossa, Ewa Uryga, Małgorzata Walewska, Andrzej Kostrzewski, Jaromir Trafankowski, Leszek Świdziński. Na stałe związani z gliwicką sceną są soliści, m.in.: Wioletta Białk, Małgorzata Długosz, Jolanta Kremer, Anita Maszczyk i Michał Musioł oraz chór, zespół baletowy i orkiestra teatru. Stałym współpracownikiem GTM był zespół kameralny Kwartet Śląski.
Od 2005 roku Gliwicki Teatr Muzyczny był organizatorem Krakowskiego Salonu Poezji w Gliwicach oraz cyklicznych imprez teatralnych i filmowych. Najważniejszą z nich były Gliwickie Spotkania Teatralne (1989–2015), w ramach których występowały m.in. teatry: Stary Teatr w Krakowie; Teatr Ateneum, Teatr Powszechny, Teatr Studio z Warszawy; Teatr im. Stefana Jaracza w Łodzi; Teatr Witkacego z Zakopanego. Uzupełnieniem programu GST były Dziecięce Spotkania Teatralne prezentujące „dziecięcego” repertuaru teatralnego z Polski i zagranicy – oraz Jesienne Teatrałki – październikowy przegląd twórczości wybranego zespołu. Impresariat GTM był również organizatorem festiwalu Jazz Sessions i gliwickich Nocy Świętojańskich, a pod egidą GTM działało kino studyjne „Amok”. Teatr wydawał Gliwicki Magazyn Kulturalny – bezpłatny miesięcznik, przybliżający mieszkańcom miasta jego ofertę kulturalną. Artyści GTM gościli m.in. w Teatrze im. J. Słowackiego w Krakowie, Teatrze Muzycznym w Gdyni, Teatrze Polskim w Warszawie oraz w stołecznej Sali Kongresowej.
Współczesność.
Teatr dramatyczny.
W 2015 roku, wraz ze zmianą dyrektora teatru, rozpoczęły się zmiany w Gliwickim Teatrze Muzycznym. Pawła Gabarę zastąpił dotychczasowy dyrektor Muzeum w Gliwicach, Grzegorz Krawczyk. Zastępcą dyrektora ds. artystycznych został Łukasz Czuj. 16 czerwca 2016 roku Rada Miasta Gliwice podjęła uchwałę, w której zaktualizowała statut teatru. Jedną z aktualizacji była zmiana nazwy z Gliwicki Teatr Muzyczny na Teatr im. Tadeusza Różewicza w Gliwicach. Na uczynienie patronem gliwickiej sceny Tadeusza Różewicza nie zgodziła się Wiesława Różewicz – wdowa po twórcy. Teatr rozpoczął swój pierwszy sezon pod nazwą – Teatr Miejski w Gliwicach.
Od 1 sierpnia 2016 roku teatr zmienił repertuar w stronę teatru dramatycznego i impresaryjnego. W skład Teatru Miejskiego w Gliwicach weszły Duża Scena przy ul. Nowy Świat, Scena przy Alei Przyjaźni w Ruinach Teatru Victoria oraz Scena Bajka w kinie „Amok”. Z czasem rozbudowano infrastrukturę teatralną. W gmachu głównym, przy ul. Nowy Świat otwarto: Małą Scenę i Scenę Mikro. "Końcem roku 2016 dokonano poszerzenia sceny, przemalowane zostało proscenium i odświeżone garderoby oraz zaplecze""." Dokonano także modernizacji nagłośnienia i oświetlenia.
Zmiana profilu artystycznego teatru – z muzycznego na dramatyczny – wiązała się rezygnacją z niemal całego repertuaru Gliwickiego Teatru Muzycznego oraz zwolnieniami artystów. Nowy zespół artystyczny został zbudowany, przede wszystkim, z debiutujących na profesjonalnej scenie, studentów ostatniego roku Państwowej Wyższej Szkoły Teatralnej im. Ludwika Solskiego w Krakowie, oraz oddziału we Wrocławiu. W skład nowego zespołu artystycznego weszli: Izabela Baran, Karolina Burek, Alina Czyżewska Mariusz Galilejczyk, Grzegorz Kliś, Łukasz Kucharzewski, Aleksandra Maj, Dominika Majewska, Maciej Piasny, Michał Wolny.
Inauguracja sezonu 2016/17 miała miejsce 24 września na Scenie przy Alei Przyjaźni, w ruinach dawnego Teatru Victoria. Z tej okazji Teatr Pijana Sypialnia zagrał spektakl „Wodewil Warszawski”.
Teatr w ramach trwających przez cały pierwszy sezon Gliwickich Spotkań Teatralnych na swoich scenach gościł m.in. Teatr Witkacego z Zakopanego, Teatr STU, Teatr Polonia, Teatr Pijana Sypialnia, zespół Kroke. Teatr jest głównym organizatorem cyklu koncertów „Piosenka dobra na wszystko”, odbywających się na Scenie Bajka w Kinie Amok.
Teatr prowadził również działalność edukacyjną skierowaną do dzieci, rodzin, seniorów oraz osób zainteresowanych pedagogiką teatralną: „Lekcje teatralne”, „Dziecięce Studio Teatralne”, „Teatr Seniora”, „Poznaj teatr”, jak również warsztaty dla nauczycieli i instruktorów teatralnych. W pierwszym sezonie, w ramach cyklu „Teatr LUBI Dzieci” zaprezentowano gościnne spektakle dla dzieci m.in. „Cirkus Charms” czeskiego zespołu Teatro Tatro, „Najmniejszy samolot na świecie” Teatru „Maska” z Rzeszowa, „Czerwony Kapturek” Teatru Lalek Guliwer w Warszawie.
W latach 2017–2019 konsultantem ds. teatru dzieci i młodzieży był Zbigniew Prażmowski, odpowiedzialny za dobór artystów współpracujących oraz tworzenie repertuaru Małej Sceny przy Nowym Świecie.
w 2019 roku, spektakl „Najmrodzki, czyli dawno temu w Gliwicach” (scenariusz i reżyseria Michał Siegoczyński) zdobył mnóstwo nagród na organizowanym przez Instytut Teatralny im. Zbigniewa Raszewskiego, 25. Ogólnopolskim Konkursie Na Wystawienie Polskiej Sztuki Współczesnej: Grand Prix dla najlepszego spektaklu, Michał Siegoczyński – nagroda za najlepszą reżyserię, Mariusz Ostrowski – nagroda dla najlepszego aktora sezonu teatralnego 2018/ 2019. Wyróżnienia aktorskie dla Izabeli Baran, Karoliny Olgi Burek, Aleksandry Maj, Dominiki Majewskiej oraz Przemysława Chojęty.
W czerwcu 2019 roku, na stanowisko zastępcy dyrektora ds. artystycznych został mianowany Jerzy Jan Połoński: muzyk, aktor, pedagog i reżyser teatralny, Dyrektor Artystyczny Teatru Maska w Rzeszowie w latach 2015–2016.
Premiery.
Sezon 2018/ 2019.
Sezon 2019/ 2020
Sezon 2020/2021

</doc>
<doc id="810435" url="https://pl.wikipedia.org/wiki?curid=810435" title="Operetka Śląska">
Operetka Śląska



</doc>
<doc id="810436" url="https://pl.wikipedia.org/wiki?curid=810436" title="Teatr Muzyczny w Gliwicach">
Teatr Muzyczny w Gliwicach



</doc>
<doc id="810443" url="https://pl.wikipedia.org/wiki?curid=810443" title="Centrum Informatyki i Łączności Obrony Narodowej">
Centrum Informatyki i Łączności Obrony Narodowej

Centrum Informatyki i Łączności Obrony Narodowej jest jednostką organizacyjną właściwą w zakresie prowadzenia prac analityczno-studyjnych i projektowo-wdrożeniowych systemów teleinformatycznych polskiego Ministerstwa Obrony Narodowej, eksploatacji systemów teleinformatycznych na szczeblu centralnym, szkolenia specjalistycznego w zakresie teleinformatyki, a także opracowywania dokumentów w zakresie standardów oraz wykorzystania nowoczesnych technologii informatycznych.
Główne zadania centrum koncentrują się na przedsięwzięciach:
Centrum Informatyki i Łączności Obrony Narodowej funkcjonujące od 1 stycznia 2003 r. utworzono decyzją Ministra Obrony Narodowej Nr 51/Org./P5 z dnia 19 czerwca 2002 r.
Od dnia 01.04.2011 następcą prawnym Centrum Informatyki i Łączności Obrony Narodowej jest Resortowe Centrum Zarządzania Projektami Informatycznymi z siedzibą w Warszawie przy ul. Nowowiejskiej 28a.

</doc>
<doc id="810444" url="https://pl.wikipedia.org/wiki?curid=810444" title="Morze Sulu">
Morze Sulu

Morze Sulu – morze między malezyjską częścią Borneo, a filipińskimi wyspami: Palawan, Mindoro, Panay, Negros i Mindanao, połączone cieśninami z morzem Celebes i Morzem Południowochińskim. Powierzchnia morza wynosi 335 tys. km², zaś średnia głębokość 1570 metrów. Teren aktywnych połowów ryb. Główne porty to: Puerto Princesa, Iloilo, Zamboanga i Sandakan.

</doc>
<doc id="810451" url="https://pl.wikipedia.org/wiki?curid=810451" title="Sitkówka Nowiny">
Sitkówka Nowiny

Sitkówka-Nowiny – stacja kolejowa w Sitkówce, w województwie świętokrzyskim, w Polsce. Na stacji zatrzymują się pociągi osobowe do Kielc, Kozłowa, Krakowa.
W roku 2017 stacja obsługiwała 20–49 pasażerów na dobę.

</doc>
<doc id="810453" url="https://pl.wikipedia.org/wiki?curid=810453" title="Bursztych">
Bursztych

Bursztych (niem. "Aussendeich") – dawna miejscowość w Polsce położona w województwie pomorskim, w powiecie kwidzyńskim, w gminie Kwidzyn w pobliżu drogi wojewódzkiej nr 525. 
Obecnie jest to część Janowa.
Z kart historii.
W 1920 roku podczas plebiscytu na Powiślu wysoki procent miejscowej ludności opowiedział się za Polską. Bursztych (ponad 78% głosów polskich) wraz z paroma okolicznymi wioskami wchodzącymi w skład dzisiejszego sołectwa Janowo (Janowo, Kramrowo, Nowe Lignowy i Pólko Małe) zostało przyznane Polsce i stworzyło enklawę na wschodnim, niemieckim brzegu Wisły (potocznie nazywaną Małą Polską). W przededniu wojny Bursztych zamieszkiwało 210 osób.

</doc>
<doc id="810456" url="https://pl.wikipedia.org/wiki?curid=810456" title="Franz Böhme">
Franz Böhme

Franz Böhme (ur. 15 kwietnia 1885 w Zeltweg, zm. 29 maja 1947 w Norymberdze) – austriacki i niemiecki wojskowy, generał pułkownik z czasów II wojny światowej, General der Gebirgstruppen (generał broni oddziałów górskich), zbrodniarz wojenny.
Życiorys.
Był oficerem Galicyjskiego Pułku Piechoty Nr 95 we Lwowie. W latach 1911–1914 był słuchaczem Szkoły Wojennej w Wiedniu. Brał udział w I wojnie światowej w szeregach Armii Austro-Węgier.
Od 19 lipca 1939 był dowódcą 32 Dywizji Piechoty, która walczyła w Polsce i Francji. 5 czerwca 1940 roku objął dowodzenie nad XXXXII Korpusem Armijnym, a pod koniec 1941 roku nad niemieckimi wojskami okupacyjnymi w Serbii. Bilans dwumiesięcznego pobytu gen. Böhme w Serbii to od 20 tys. do 30 tys. rozstrzelanych cywilnych mieszkańców w akcie zemsty za to, że w walkach z jugosłowiańskimi partyzantami poległo 160 żołnierzy Wehrmachtu, a 278 zostało rannych.
Od grudnia 1943 roku walczył w XVIII Niemieckim Korpusie Armijnym, jednocześnie był dowódcą XVIII Okręgu Wojskowego w Salzburgu. 24 czerwca 1944 roku został dowodzącym 2 Armii Pancernej na Bałkanach. Na skutek ran odniesionych w katastrofie lotniczej w lipcu 1944 roku został przeniesiony do rezerwy, a dowództwo nad Armią Pancerną objął Maximilian de Angelis. W 1945 roku Böhme dowodził 20 Armią Górską. Po wojnie dostał się do niewoli na terytorium Norwegii. Był oskarżony o zbrodnie wojenne, których dokonać miała podległa mu jednostka wojskowa w Serbii.
W maju 1947 roku popełnił samobójstwo, skacząc z okna więzienia, w którym przebywał. Został pochowany w Grazu.

</doc>
<doc id="810463" url="https://pl.wikipedia.org/wiki?curid=810463" title="Andrius Kubilius">
Andrius Kubilius

Andrius Kubilius (ur. 8 grudnia 1956 w Wilnie) – litewski fizyk, polityk, działacz opozycji w okresie ZSRR, premier Litwy w latach 1999–2000 i 2008–2012, od 2003 do 2015 przewodniczący Związku Ojczyzny, poseł do Parlamentu Europejskiego IX kadencji.
Życiorys.
Po ukończeniu szkoły średniej nr 22 w Wilnie został studentem wydziału fizyki Uniwersytetu Wileńskiego, który ukończył w 1979. W latach 1981–1984 był słuchaczem studiów doktoranckich. Od 1984 do 1990 pracował na Uniwersytecie Wileńskim jako laborant, inżynier i pracownik naukowy.
W 1988 rozpoczął działalność w Sąjūdisie, w którym w latach 1990–1992 pełnił funkcję sekretarza. W 1993 dołączył do Związku Ojczyzny. W latach 2000–2003 był pierwszym zastępcą przewodniczącego Vytautasa Landsbergisa, zastępując go następnie na stanowisku przewodniczącego partii.
W 1992 został wybrany do Sejmu z listy Sąjūdisu. W 1996, 2000 i 2004 uzyskiwał mandat poselski jako kandydat Związku Ojczyzny. W latach 1996–1999 pełnił funkcję pierwszego wiceprzewodniczącego parlamentu, a w latach 1997–1999 przewodniczył Komisji Spraw Europejskich. Od 3 listopada 1999 do 26 października 2000 sprawował po raz pierwszy urząd premiera Litwy.
W kadencji 2000–2004 był liderem pozostającej w opozycji frakcji konserwatystów. W kolejnej kadencji Sejmu pełnił funkcje przewodniczącego frakcji Związku Ojczyzny, przewodniczącego komisji spraw europejskich, a od 2006 wiceprzewodniczącego Sejmu. W wyborach parlamentarnych w 2008 po raz kolejny uzyskał mandat poselski, wygrywając w okręgu jednomandatowym, zaś jego ugrupowanie w tym głosowaniu zdobyło najwięcej mandatów.
27 października 2008, dzień po drugiej turze wyborów, w imieniu Związku Ojczyzny podpisał wstępne porozumienie z przedstawicielami TPP, LiCS i LRLS porozumienie o zawiązaniu centroprawicowej koalicji rządzącej (dysponującej ponad 80 głosami w Sejmie nowej kadencji). 17 listopada partie te oficjalnie podpisały porozumienie koalicyjne, a 20 listopada prezydent Valdas Adamkus podpisał dekret o przedstawieniu Sejmowi kandydatury Andriusa Kubiliusa na urząd premiera. Tydzień później Sejm zaakceptował jego kandydaturę na ten urząd, a 28 listopada prezydent mianował go na stanowisko szefa rządu. 9 grudnia Sejm zaakceptował program rządu, co zakończyło ostatecznie proces jego formowania.
Rząd Andriusa Kubiliusa przetrwał całą czteroletnią kadencję. W wyborach w 2012 premier po raz kolejny został wybrany do Sejmu, popierające go ugrupowania znalazły się jednak w opozycji. Urzędowanie zakończył ostatecznie 13 grudnia 2012, gdy parlament zaakceptował program rządowy nowego premiera Algirdasa Butkevičiusa.
W wewnątrzpartyjnych wyborach w kwietniu 2013 po raz szósty z rzędu wybrany na przewodniczącego TS-LKD. Ustąpił z tej funkcji w 2015, w kwietniu tegoż roku partyjne wybory na to stanowisko wygrał Gabrielius Landsbergis. W 2016 Andrius Kubilius utrzymał mandat poselski na kolejną kadencję. W 2019 został natomiast wybrany na eurodeputowanego IX kadencji.
Życie prywatne.
Jego żona Rasa Kubilienė została skrzypaczką w Litewskiej Narodowej Orkiestrze Symfonicznej. Mają dwóch synów.

</doc>
<doc id="810467" url="https://pl.wikipedia.org/wiki?curid=810467" title="Alegoria cnoty i zazdrości">
Alegoria cnoty i zazdrości

Alegoria cnoty i zazdrości – rysunek wykonany przez włoskiego artystę renesansowego Leonarda da Vinci. Znajduje się obecnie w Christ Church College w Oksfordzie.
Inspiracja.
Rysunek jest owocem epidemii dżumy, której Leonardo był świadkiem w czasie pobytu w Mediolanie. Wówczas nasuwały mu się na myśl różne refleksje, których efektem były liczne alegorie.
Przedstawienie.
Cnota i Zazdrość są ukazane jako para splecionych ciał. Z podpisu pod rysunkiem wynika, że Cnota jest kobietą ("rodzi Zazdrość"), ale nie ma na nim ukazanych fizycznych cech tej płci. Ułożenie postaci kojarzy się ze stosunkiem płciowym, czy też porodem. Rysunek jest podobny do studium anatomicznego Leonarda, przedstawiającego parę w trakcie aktu płciowego.
Wymowa.
Rysunek symbolizuje nieodłącznym związku przeciwieństw, ukazując to za pośrednictwem obrazu o zabarwieniu erotycznym. Leonardo podpisał dzieło: "W chwili, gdy rodzi się Cnota, sama rodzi Zazdrość przeciwko sobie, prędzej bowiem znajdziecie ciało bez cienia, niż cnotę bez zazdrości." Gałązka oliwna kłuje Zazdrość w oko, a gałązka wawrzynu w ucho, co ma znaczyć, iż zwycięstwo i prawda ją rażą.

</doc>
<doc id="810469" url="https://pl.wikipedia.org/wiki?curid=810469" title="Deinocheirus">
Deinocheirus



</doc>
<doc id="810472" url="https://pl.wikipedia.org/wiki?curid=810472" title="Kramrowo">
Kramrowo

Kramrowo (też "Kramrów Dwór", "Kramry Dwór", "Kramrówo", niem. "Kramershof", też "Kramersdorf", "Kramershoff") – zanikła wieś w Polsce położona na terenie obecnego województwie pomorskim, w powiecie kwidzyńskim, w gminie Kwidzyn.
Historia.
Osada Kramrowo wzmiankowana była już w 1682 jako (Kramorowo Dwór). W 1773 była to wieś sołecka, w 1910 stanowiła gminę w powiecie kwidzyńskim.
W 1905 miejscowość liczyła 45 mieszkańców, w 1910 - 33, a w 1921 - 59
W 1911 na 60 dzieci we wsi, 57 mówiło po polsku. Od 7 lipca 1919 do stycznia 1920 miejscowość wchodziła w skład tzw. Republiki Gniewskiej. 11 lipca 1920 roku w plebiscycie na Powiślu 50 procent miejscowej ludności opowiedziało się za Polską. W efekcie, na podstawie decyzji Rady Ambasadorów z 12 sierpnia 1920, od 16 sierpnia 1920 Kramrowo z kilkoma pobliskimi miejscowościami (Pólko Małe, Bursztych, Nowe Lignowy) stanowiło enklawę polską na wschodnim brzegu Wisły (potocznie nazywaną Małą Polską). Oficjalne przejęcie wsi nastąpiło 24 sierpnia 1920. W przededniu wojny Kramrowo zamieszkiwało 50 osób. W latach 1920-1932 miejscowość należała do powiatu gniewskiego, a po jego likwidacji do powiatu tczewskiego. W okresie okupacji w gminie Janowo w powiecie kwidzyńskim. 1 stycznia 1953 roku gminę Janowo wyłączono z powiatu tczewskiego i włączono do powiatu kwidzyńskiego.

</doc>
<doc id="810478" url="https://pl.wikipedia.org/wiki?curid=810478" title="Transametr">
Transametr

Transametr (passametr) – przyrząd czujnikowy do kontroli odchyłek wymiarów geometrycznych wyrobów metodą porównawczą w odniesieniu do wielkości wzorca, z czujnikiem mechanicznym zegarowym lub elektronicznym.
Stosowany do szybkiego sprawdzania odchyłek geometrycznych wyrobów w produkcji masowej na zasadzie dobry/niedobry (Go/No-Go). Podobne zastosowanie ma mikrometr czujnikowy oraz sprawdzian szczękowy czujnikowy.
Na pierwszy rzut oka transametr wygląda jak mikrometr czujnikowy, lecz zamiast śruby mikrometrycznej ma śrubę zaciskową bez podziałki. Nie jest więc przyrządem mikrometrycznym.
Według nieaktualnej Polskiej Normy PN-M-02812 symbolem rodzajowym transametru jest MMCf.

</doc>
<doc id="810480" url="https://pl.wikipedia.org/wiki?curid=810480" title="Kinks (album)">
Kinks (album)

Kinks – pierwszy album grupy The Kinks, wydany 2 października 1964 roku.
Opis płyty.
Debiutancki album zespołu The Kinks odniósł duży sukces, głównie dzięki utworowi "You Really Got Me" ze słynnym riff'em gitarowym, solówką Dave'a Daviesa. Na reedycji tej płyty z 2004 roku zamieszczono inną znaną piosenkę pt. "All Day and All of the Night", praktycznie bliźniaczą do "You Really Got Me"

</doc>
<doc id="810490" url="https://pl.wikipedia.org/wiki?curid=810490" title="Ursus MF-255/3512">
Ursus MF-255/3512

Ursus MF-255 – ciągnik licencyjny produkowany w latach 1984-2009 przez ZPC Ursus na licencji firm Massey Ferguson i Perkins.
Opis modelu.
Licencję na produkcję ciągników Massey Ferguson serii 200 zakupiono w 1974 roku. Seryjną produkcję modelu MF 255 rozpoczęto dopiero w 1984 roku. W 1988 roku ze względu na wygaśnięcie umowy licencyjnej oznaczenie tego modelu zostało zmienione na Ursus 3512. Do napędu ciągnika zastosowano 3-cylindrowy silnik Perkins AD3.152 UR o pojemności skokowej 2502 cm³, generujący moc 35,8 kW (48 KM). Moment obrotowy tego silnika wynosi 165 Nm przy 1300 obr./min. Najnowsze wersje Agro Bis zostały wyposażone w kabinę o podwyższonym standardzie, maski i błotniki z tworzywa sztucznego oraz układ kierowniczy hydrostatyczny. Ów model miał także wersje z napędem na 4 koła (Ursus 3514) i wersję eksportową z komfortową kabiną. Lecz po dość krótkim okresie produkcji wycofano się z produkcji Ursusów z napędem 4x4. W 2009 roku produkcja modelu 3512 została zakończona, łącznie wyprodukowano 81 127 egzemplarzy modeli Ursus MF-255 (34 090 szt.) i Ursus 3512 (47 037 szt.).

</doc>
<doc id="810491" url="https://pl.wikipedia.org/wiki?curid=810491" title="Jerzy Zalewski">
Jerzy Zalewski

Jerzy Zenon Zalewski (ur. 11 kwietnia 1960 w Warszawie) – polski reżyser, scenarzysta, producent filmowy, aktor i dziennikarz.
Życiorys.
Absolwent Wydziału Wiedzy o Teatrze PWST w Warszawie i Wydziału Reżyserii na PWSFTviT w Łodzi. Był uczniem Wojciecha Jerzego Hasa, który uratował go przed wyrzuceniem z PWSFTviT.
Jest autorem wielu filmów fabularnych i dokumentalnych, m.in. "Oszołom", przedstawiającego historię wykrycia afery FOZZ przez Michała Falzmanna i "Obywatel poeta", poświęconego postaci Zbigniewa Herberta. Od połowy 2005 do września 2007 prowadził w TV Puls cykliczny program "Pod prąd". Później ten sam program prowadził w telewizji TVP Info, od 2013 w Telewizji Republika. Członek Rady Honorowej magazynu „Obywatel”.
W wyborach parlamentarnych w 2001 bezskutecznie kandydował do Sejmu z listy Prawa i Sprawiedliwości.
Od 2009 Zalewski kręcił film fabularny "Historia Roja, czyli w ziemi lepiej słychać". Jego bohaterem jest Mieczysław Dziemieszkiewicz – żołnierz Narodowych Sił Zbrojnych i Narodowego Zjednoczenia Wojskowego. "Historia Roja, czyli w ziemi lepiej słychać" jest opowieścią o żołnierzach wyklętych, którzy w latach 1944–1951 walczyli z komunizmem. W 2010 ukończono zdjęcia do filmu, ale ze względu na ograniczenie środków finansowych premiera ostatecznie odbyła się 4 marca 2016.

</doc>
<doc id="810492" url="https://pl.wikipedia.org/wiki?curid=810492" title="Receptor GABA">
Receptor GABA

Receptory GABA – rodzaje receptorów błonowych wiążących kwas γ-aminomasłowy (GABA), pełniących ważną rolę w funkcjonowaniu układu nerwowego. Receptory te dzielą się na trzy klasy: GABAA (receptor jonotropowy), GABAB (powiązany z białkiem G receptor metabotropowy) i zidentyfikowany później GABAC (receptor jonotropowy).
Receptor GABAA.
Receptor ten stanowi kanał chlorkowy zbudowany z pięciu podjednostek białkowych. Jego aktywność regulowana jest wiązaniem swoistego liganda – kwasu γ-aminomasłowego. Związek ten powoduje aktywację receptora i otwarcie kanału jonowego, co z kolei skutkuje zwiększeniem napływu jonów chlorkowych do wnętrza komórki. W związku z tym, że receptory te znajdują się w błonie komórkowej neuronów, napływ jonów Cl- powoduje wzrost różnicy potencjałów po obu stronach błony, czyli jej hiperpolaryzację. W efekcie utrudnione zostaje powstawanie potencjałów czynnościowych odpowiadających za przekazywanie informacji w układzie nerwowym. Z tego powodu GABA nazywany jest aminokwasem hamującym, a jego receptor receptorem hamującym.
Receptor GABAA oprócz miejsca wiążącego GABA, zawiera również domeny rozpoznające barbiturany, benzodiazepiny, kwas walerenowy, pikrotoksynę, alkohole i anestetyki. Miejsca te niekiedy określane są jako samodzielne receptory (np. receptor benzodiazepinowy).
Receptor GABAB.
W odróżnieniu od poprzedniego receptora, GABAB jest receptorem metabotropowym, powiązanym poprzez białko G z kanałem potasowym i wapniowym, jak również z cyklazą adenylową i fosfolipazą C. Zlokalizowane na presynaptycznych zakończeniach nerwowych, pełnią funkcję tak autoreceptorów, jak i heteroreceptorów, regulując uwalnianie neuroprzekaźników. Agonistą tych receptorów jest baklofen, lek zwiotczający mięśnie szkieletowe. Pobudzenie receptora GABAB skutkuje powolnym i przedłużonym zahamowaniem uwalniania neuroprzekaźników.

</doc>
<doc id="810494" url="https://pl.wikipedia.org/wiki?curid=810494" title="Chrust">
Chrust



</doc>
<doc id="810496" url="https://pl.wikipedia.org/wiki?curid=810496" title="Xigris">
Xigris



</doc>
<doc id="810502" url="https://pl.wikipedia.org/wiki?curid=810502" title="Współczynnik odsączalności">
Współczynnik odsączalności

Współczynnik odsączalności – stosunek objętości wody, która może być zdrenowana grawitacyjnie z danej skały porowatej, do całkowitej objętości skały.
gdzie:

</doc>
<doc id="810507" url="https://pl.wikipedia.org/wiki?curid=810507" title="Sparkassen Cup">
Sparkassen Cup

Sparkassen Cup (do 1993 roku Volkswagen Cup) – kobiecy turniej tenisowy drugiej kategorii zaliczany do cyklu WTA. Rozgrywany w latach 1990–2003 w niemieckim Lipsku na nawierzchni dywanowej.
W trzech pierwszych edycjach turniej posiadał trzecią kategorię.
Najwięcej zwycięstw w grze pojedynczej odniosła reprezentantka gospodarzy, Steffi Graf. Wygrywała pięciokrotnie w latach 1990-1993 i 1998.

</doc>
<doc id="810509" url="https://pl.wikipedia.org/wiki?curid=810509" title="Nowe Lignowy">
Nowe Lignowy

Nowe Lignowy (niem. "Neu Liebenau") – dawna wieś w Polsce położona na terenie obecnego w województwie pomorskim, w powiecie kwidzyńskim, w gminie Kwidzyn.
Nowe Lignowy były wsią położoną wzdłuż Wisły między dawnymi wsiami Janowo a Pólko Małe, jej zabudowania istnieją nadal i należą do Janowa.
Nazwa nie występuje w systemie TERYT, ani w zestawieniu nazw PRNG.
W latach 1975–1998 miejscowość należała administracyjnie do województwa elbląskiego.
Historia.
Pod koniec XIX w. mieściła się tutaj szkoła. W 1905 miejscowość zamieszkiwały 73 osoby, w 1910 - 80, a w 1921 - 90.
Od 7 lipca 1919 do stycznia 1920 miejscowość wchodziła w skład tzw. Republiki Gniewskiej. 11 lipca 1920 roku w plebiscycie na Powiślu 58 procent miejscowej ludności opowiedziało się za Polską. W efekcie, na podstawie decyzji Rady Ambasadorów z 12 sierpnia 1920, od 16 sierpnia 1920 Nowe Lignowy z kilkoma pobliskimi miejscowościami (Janowo, Pólko Małe, Bursztych, Kramrowo) stanowiło enklawę polską na wschodnim brzegu Wisły (potocznie nazywaną Małą Polską). W przededniu wojny Nowe Lignowy zamieszkiwało 110 osób. W 1944 znajdowały się w gminie Janowo w powiecie kwidzyńskim.

</doc>
<doc id="810510" url="https://pl.wikipedia.org/wiki?curid=810510" title="Steve Clark (muzyk)">
Steve Clark (muzyk)

Stephen Maynard Clark (ur. 23 kwietnia 1960 w Sheffield, zm. 8 stycznia 1991 w Londynie) – drugi gitarzysta brytyjskiego zespołu hardrockowego Def Leppard, do chwili śmierci w 1991.
Zanim dołączył do Def Leppard, grał covery z zespołem "Electric Chicken", w Sheffield. W 1978 dołączył do Def Leppard. Pierwsze cztery albumy zespołu z jego udziałem, zdobyły dużą popularność. Z powodu nich nazywano go "The Riffmaster" (mistrz riffów). Steve i Phil Collen tworzyli duet gitarowy, nazwany Terror Twins.
Clark przez lata leczył się z alkoholizmu. Zmarł w wyniku przedawkowania leków antydepresyjnych, przeciwbólowych i alkoholu.
W 2004 roku muzyk wraz z Philem Collenem został sklasyfikowany na 41. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="810512" url="https://pl.wikipedia.org/wiki?curid=810512" title="Volkswagen Cup">
Volkswagen Cup



</doc>
<doc id="810514" url="https://pl.wikipedia.org/wiki?curid=810514" title="Teslić">
Teslić

Teslić (cyr. Теслић) – miasto w Bośni i Hercegowinie, w Republice Serbskiej, siedziba gminy Teslić. W 2013 roku liczyło 6820 mieszkańców.
W latach 1996–2000 w Tesliciu stacjonowało dowództwo i główne siły Polskiego Kontyngentu Wojskowego działającego w ramach misji stabilizacyjnej IFOR i SFOR.

</doc>
<doc id="810515" url="https://pl.wikipedia.org/wiki?curid=810515" title="Venta del Moro">
Venta del Moro

Venta del Moro – gmina w Hiszpanii, we wspólnocie autonomicznej Walencja, w prowincji Walencja, w comarce Plana de Utiel-Requena.
Powierzchnia gminy wynosi 272,6 km². Zgodnie z danymi INE, w 2005 roku liczba ludności wynosiła 1413, a gęstość zaludnienia 5,18 osoby/km². Wysokość bezwzględna gminy równa jest 730 metrów. Współrzędne geograficzne gminy to 39° 29’ 00” N 1° 21’ 26” W. Kod pocztowy do gminy to 46310. Obecnym burmistrzem gminy jest María Amparo Cárcel Castillo z Hiszpańskiej Partii Ludowej.
Dzielnice i pedanías.
W skład gminy wchodzi sześć dzielnic i pedanías, walencyjskich jednostek administracyjnych:

</doc>
<doc id="810516" url="https://pl.wikipedia.org/wiki?curid=810516" title="Vittorio Storaro">
Vittorio Storaro

Vittorio Storaro (ur. 24 czerwca 1940 w Rzymie) – włoski operator filmowy, uważany za jednego z najwybitniejszych autorów zdjęć filmowych w całej historii kina. Zasłynął umiejętnym operowaniem światłem i cieniem oraz posługiwaniem się określoną kolorystyką w budowaniu znaczeń obrazu filmowego. Trzykrotny laureat Oscara za najlepsze zdjęcia.
Życiorys.
Syn operatora kinowego. Gdy miał 11 lat zaczął uczyć się tajników fotografii. W wieku osiemnastu lat rozpoczął studia operatorskie w rzymskiej szkole filmowej Centro Sperimentale di Cinematografia. Pracę na planie filmowym w charakterze asystenta operatora rozpoczął na początku lat 60. Od 1968 był samodzielnym autorem zdjęć do filmów fabularnych.
Na filmowe salony wprowadził go Bernardo Bertolucci. Storaro był autorem zdjęć do wielu filmów tego reżysera, takich jak "Konformista" (1970), "Strategia pająka" (1970), "Ostatnie tango w Paryżu" (1972), "Wiek XX" (1976), "Ostatni cesarz" (1987), "Pod osłoną nieba" (1990) czy "Mały Budda" (1993).
Od połowy lat 90. Storaro często współpracował z hiszpańskim reżyserem Carlosem Saurą. Był autorem zdjęć do takich jego filmów jak: "Flamenco" (1995), "Tango" (1998), "Goya" (1999, Europejska Nagroda Filmowa za najlepsze zdjęcia) i "Ja, Don Giovanni" (2009).
Wśród innych reżyserów, dla których pracował, należy wymienić: Francisa Forda Coppolę ("Ten od serca", 1982; "Tucker. Konstruktor marzeń", 1988), Warrena Beatty’ego ("Czerwoni", 1981; "Senator Bulworth", 1998), Alfonso Arau ("Dar z nieba", 2000; "Diabelskie sztuczki", 2010) i Woody'ego Allena ("Śmietanka towarzyska", 2016; "Na karuzeli życia", 2017).
Zasiadał w jury konkursu głównego na 44. MFF w Cannes (1991).
Nagrody.
Swojego pierwszego Oscara zdobył za zdjęcia do "Czasu apokalipsy" (1979) Francisa Forda Coppoli. Kolejną statuetkę odebrał dwa lata później za "Czerwonych" (1981) Warrena Beatty’ego. Trzeciego Oscara przyniosło mu ponowne artystyczne spotkanie z Bertoluccim i praca nad "Ostatnim cesarzem" (1987). Poza tym był jeszcze nominowany do Oscara za zdjęcia do "Dicka Tracy’ego" (1990). Jest też laureatem Nagrody BAFTA za zdjęcia do "Pod osłoną nieba" (1990).
W 1994 na festiwalu Camerimage odebrał nagrodę za całokształt twórczości. Otrzymał również tytuł doktora honoris causa łódzkiej filmówki (2001).

</doc>
<doc id="810517" url="https://pl.wikipedia.org/wiki?curid=810517" title="Teoria atrybucji">
Teoria atrybucji

Teoria atrybucji dotyczy tego, w jaki sposób człowiek stara się doszukiwać związków przyczynowo-skutkowych związanych ze swoim zachowaniem lub zachowaniem innych osób. 
Istnieją dwie drogi poszukiwania przyczyn. Pierwsza z nich odbywa się poprzez dokonanie atrybucji wewnętrznej zwanej też dyspozycyjną. Polega na szybkim, nierzadko błędnym wyciąganiu wniosków o osobie i przypisywaniu jej odpowiednich cech charakteru. Zbyt pochopna ocena wynikająca tylko z atrybucji wewnętrznej jest nazywana "podstawowym błędem atrybucji". Druga droga to atrybucja zewnętrzna, inaczej sytuacyjna i związana jest z wydarzeniami, które mogły mieć wpływ na działalność jednostki. Często używamy tutaj pytań: w jaki sposób..., dlaczego, co się stało, że... . Atrybucja zewnętrzna jest przejawem pewnego rodzaju wytrwałości w doszukiwaniu się przyczyn, wewnętrzna ogranicza się niekiedy tylko do nadania etykiety osobie np. leniwy, głupi, agresywny itp.

</doc>
<doc id="810519" url="https://pl.wikipedia.org/wiki?curid=810519" title="Alegoria zazdrości i niewdzięczności">
Alegoria zazdrości i niewdzięczności

Alegoria zazdrości i niewdzięczności – rysunek wykonany przez włoskiego artystę renesansowego Leonarda da Vinci. Znajduje się obecnie w Christ Church College w Oksfordzie.
Inspiracja.
Rysunek jest owocem epidemii dżumy, której Leonardo był świadkiem w czasie pobytu w Mediolanie. Wówczas nasuwały mu się na myśl różne refleksje, których efektem były liczne alegorie.
Przedstawienie.
Leonardo ukazał Zazdrość i Niewdzięczność jako dwie kobiety, które jadą na ogromnej ropusze. Podąża za nimi Śmierć. Zazdrość wypuszcza strzałę z ludzkim językiem nabitym na grot. Zazdrość jest przedstawiona jako stara kobieta z obwisłymi piersiami.
Wymowa.
Ludzki język nabity na grot ma stanowić symbol obmowy.

</doc>
<doc id="810521" url="https://pl.wikipedia.org/wiki?curid=810521" title="Ludwika Koburg (księżna Fife)">
Ludwika Koburg (księżna Fife)

Ludwika, księżniczka królewska, właśc. ang. Louise, Princess Royal and Duchess of Fife, Louise Victoria Alexandra Dagmar (ur. 20 lutego 1867, w Marlborough House, zm. 4 stycznia 1931, w Londynie) – księżniczka królewska ("Princess Royal"), księżna Fife, córka króla Wielkiej Brytanii Edwarda VII oraz królowej Aleksandry.
Była młodszą siostrą króla Jerzego V. 27 czerwca 1889 w prywatnej kaplicy Buckingham Palace wyszła za mąż za Aleksandra Duffa, szóstego earla Fife. Dwa dni po ślubie jej mąż został mianowany księciem Fife i markizem Macduff. Para miała trójkę dzieci:
9 listopada 1905 król Edward VII nadał Ludwice tytuł "Princess Royal", najwyższy tytuł przewidziany dla żeńskiego członka rodziny królewskiej, tradycyjnie należny każdej kolejnej najstarszej, królewskiej córce. Od tej pory Ludwikę tytułowano oficjalnie "HRH The Princess Royal".
W grudniu 1911 roku, podczas podróży do Egiptu, statek, którym płynęła księżniczka i jej rodzina, rozbił się niedaleko Maroka. Książę Fife sam rzucił się na pomoc żonie i dzieciom. Pomimo tego, że wszyscy wyszli cało z wypadku, książę Aleksander rozchorował się i zmarł, prawdopodobnie było to wynikiem katastrofy. Księżna Ludwika po śmierci męża załamała się psychicznie.

</doc>
<doc id="810524" url="https://pl.wikipedia.org/wiki?curid=810524" title="Herb gminy Bolków">
Herb gminy Bolków



</doc>
<doc id="810544" url="https://pl.wikipedia.org/wiki?curid=810544" title="Artūras Zuokas">
Artūras Zuokas

Artūras Zuokas (ur. 21 lutego 1968 w Kownie) – litewski dziennikarz, biznesmen i polityk, w latach 2000–2007 i 2011–2015 mer Wilna, były poseł na Sejm Republiki Litewskiej, w latach 2014–2020 przewodniczący Litewskiego Związku Wolności.
Życiorys.
W młodości był korespondentem wojennym w czasie pierwszej wojny w Zatoce Perskiej. Relacjonował również jako niezależny reporter wydarzenia w Iranie, Gruzji, Azerbejdżanie, Czeczenii i Abchazji i Osetii Południowej. Odbywał staże w agencjach informacyjnych m.in. w Stanach Zjednoczonych.
Studia wyższe z zakresu dziennikarstwa ukończył w 1998 na Uniwersytecie Wileńskim. W tym samym roku znalazł się w sztabie wyborczym Valdasa Adamkusa.
W 1999 został wiceprzewodniczącym Litewskiego Związku Liberałów. W 2000 i 2002 uzyskiwał mandat radnego Wilna, obejmując po obu tych wyborach stanowisko mera tego miasta, które zajmował do 2007.
W 2003 stanął na czele nowego ugrupowania – Związku Liberałów i Centrum. Rok później z jego list uzyskał mandat poselski, którego nie przyjął z uwagi na zakaz łączenia stanowisk w parlamencie i samorządzie.
W 2005 sejmowa komisja specjalna uznała, iż Artūras Zuokas jest tożsamy z osobą o pseudonimie "abonent", która miała przyjmować korzyści majątkowe od prywatnej firmy. Mer Wilna nie został w tej sprawie oskarżony, „afera abonamentowa” doprowadziła jednak do rozpadu koalicji rządzącej miastem (wycofali się z niej konserwatyści) i rozłamu w partii. Z klubu parlamentarnego wystąpiło około połowy posłów, tworząc później Ruch Liberalny Republiki Litewskiej.
W 2007 po raz trzeci wszedł do wileńskiego samorządu, tracąc jednak stanowisko burmistrza. Mandat radnego został mu odebrany na początku 2008, gdy wyrokiem sądowym uznano go za winnego korumpowania jednego z radnych.
W wyborach parlamentarnych w tym samym roku bez powodzenia kandydował w okręgu jednomandatowym, wszedł jednak do Sejmu z listy partyjnej liberałów i centrystów, której był liderem. Wprowadził swoje ugrupowanie do koalicji rządowej. W czerwcu 2009 po porażce partii w wyborach europejskich zastąpił go Gintautas Babravičius. W listopadzie 2009 Artūras Zuokas zrezygnował z mandatu deputowanego, motywując to swoim sprzeciwem wobec prowadzonej polityki i odrzucenia proponowanych przez niego zmian w podatku VAT.
W wyborach samorządowych 2011 założone przez niego ugrupowanie (lit. "Artūro Zuoko ir Vilniaus koalicija") zajęło pierwsze miejsce w wyborach do wileńskiej rady miejskiej, uzyskując 17,74% głosów i 12 mandatów. Artūras Zuokas wyraził chęć powrotu na stanowisko burmistrza. 19 kwietnia 2011 został wybrany na tę funkcję głosami koalicji złożonej z własnego ugrupowania, Partii Pracy, LSDP i Sojuszu Rosyjskiego. W 2012 założył na bazie popierającego go ruchu partię polityczną Związek TAK, która nie przekroczyła progu wyborczego w wyborach do Sejmu w tym samym roku. W 2014 wystartował w wyborach prezydenckich, w I turze otrzymując 5,22% głosów i zajmując 6. miejsce wśród 7 kandydatów. 12 lipca 2014 został wybrany na przewodniczącego Litewskiego Związku Wolności, który powstał ze zjednoczenia Związku Liberałów i Centrum oraz Związku TAK.
W wyborach samorządowych w 2015 uzyskał mandat radnego Wilna. Ponownie startował też na burmistrza – w drugiej turze głosowania bezpośredniego przegrał jednak z Remigijusem Šimašiusem. Także w 2019 wszedł w skład stołecznej rady miejskiej. Kolejny raz ubiegał się również o urząd mera, przegrywając ponownie w drugiej turze z Remigijusem Šimašiusem. W 2020 objął funkcję wiceprzewodniczącego partii Wolność i Sprawiedliwość, formacji powstałej z przekształcenia LLS, do której dołączyły ugrupowanie Porządek i Sprawiedliwość oraz ruch Artūrasa Paulauskasa. W wyborach lokalnych w 2023 ponownie kandydował na burmistrza Wilna (przegrał w drugiej turze tym razem z Valdasem Benkunskasem); utrzymał natomiast mandat radnego miejskiego.
Wyróżnienia.
W 2011 został laureatem pokojowego Ig Nobla za to, że osobiście zademonstrował, iż problem samochodów zaparkowanych nieprzepisowo na ścieżce rowerowej można rozwiązać, rozjeżdżając je transporterem opancerzonym.

</doc>
<doc id="810551" url="https://pl.wikipedia.org/wiki?curid=810551" title="ZU-23-2M">
ZU-23-2M



</doc>
<doc id="810552" url="https://pl.wikipedia.org/wiki?curid=810552" title="Miedniczka nerkowa">
Miedniczka nerkowa

Miedniczka nerkowa – początkowy odcinek moczowodu, stanowiący jednocześnie zbiornik moczu odprowadzanego z rdzenia nerki. Jej nazwa pochodzi od zatokowo rozszerzonego kształtu.

</doc>
<doc id="810553" url="https://pl.wikipedia.org/wiki?curid=810553" title="Alegoria zazdrości jadącej na śmierci">
Alegoria zazdrości jadącej na śmierci

Alegoria zazdrości jadącej na śmierci – rysunek wykonany przez włoskiego artystę renesansowego Leonarda da Vinci. Znajduje się obecnie w Christ Church College w Oksfordzie.
Inspiracja.
Rysunek jest owocem epidemii dżumy, której Leonardo był świadkiem w czasie pobytu w Mediolanie. Wówczas nasuwały mu się na myśl różne refleksje, których efektem były liczne alegorie.
Przedstawienie.
Leonardo przedstawił Zazdrość, która jedzie na szkielecie (Śmierci). Zazdrość jest ukazana jako stara, chuda i pomarszczona kobieta z obwisłymi piersiami.
Wymowa.
Widok jadącej wierzchem kobiety ma podtekst seksualny.

</doc>
<doc id="810559" url="https://pl.wikipedia.org/wiki?curid=810559" title="Sonet 2 (William Szekspir)">
Sonet 2 (William Szekspir)

Sonet 2 ("Gdy zim czterdzieści obejmie twe czoło") – jeden z cyklu sonetów autorstwa Williama Shakespeare’a.
Treść.
Podobnie jak Sonet 1, odnosi się do młodego mężczyzny, którego namawia do posiadania potomstwa. Bez tego, jego piękno zamieni się w "nędzny łachman".
Tylko syn może pozwolić, aby wspomniana uroda przetrwała: "W nim się twa młodość odrodzi".

</doc>
<doc id="810560" url="https://pl.wikipedia.org/wiki?curid=810560" title="Sonet 2">
Sonet 2



</doc>
<doc id="810569" url="https://pl.wikipedia.org/wiki?curid=810569" title="Sonet 3 (William Szekspir)">
Sonet 3 (William Szekspir)

Sonet 3 ("Wejrzyj w zwierciadło i powiedz odbiciu") – jeden z cyklu sonetów autorstwa Williama Shakespeare’a.
Treść.
Sonet ten zalicza się do cyklu pierwszych 17 utworów, których celem jest nakłonienie pięknego, młodego mężczyzny do posiadania potomstwa. Prawdopodobnie mężczyzną tym jest Henry Wriothesley.

</doc>
<doc id="810571" url="https://pl.wikipedia.org/wiki?curid=810571" title="Sonet 3">
Sonet 3



</doc>
<doc id="810572" url="https://pl.wikipedia.org/wiki?curid=810572" title="Kościół Mariacki w Stargardzie Szczecińskim">
Kościół Mariacki w Stargardzie Szczecińskim



</doc>
<doc id="810584" url="https://pl.wikipedia.org/wiki?curid=810584" title="Sonet 4 (William Szekspir)">
Sonet 4 (William Szekspir)

Sonet 4 ("Niegospodarna piękności, dlaczego") – jeden z cyklu sonetów autorstwa Williama Shakespeare’a.
Treść.
Sonet 4 zalicza się do cyklu sonetów, w których Szekspir namawia młodzieńca do posiadania potomstwa. Stwierdza, że dopóki tenże nie będzie miał syna, a w każdym razie dziedzica, nie wykorzysta właściwie swojej urody. Do tego celu używa terminologii, którą można by określić jako handlową (odsetki, pożyczka, lichwa).
Utwór ten kończy ostrzeżenie dla tych, którzy nie wykorzystają swoich walorów:
"Piękność bezpłodną śmierć w grób z tobą złoży,Płodna żyć będzie i spadek pomnoży".

</doc>
<doc id="810586" url="https://pl.wikipedia.org/wiki?curid=810586" title="Septicopyaemia">
Septicopyaemia



</doc>
<doc id="810588" url="https://pl.wikipedia.org/wiki?curid=810588" title="Sonet 4">
Sonet 4



</doc>
<doc id="810589" url="https://pl.wikipedia.org/wiki?curid=810589" title="Fugloy">
Fugloy

Fugloy (wym. , duń. "Fuglø") – jest jedną z północnych wysp, Norðoyar archipelagu Wysp Owczych. Nazwa jej oznacza "Wyspa Ptaków". Są na niej trzy góry: Klubbin (621 m n.p.m.), Mikla (620) oraz Norðberg (549), a także dwie rzeki. Trzydziestu trzech ludzi daje wyspie 13 miejsce w tej kategorii, a powierzchnia 11,2 km², 11 miejsce. Populacja wyspy stale spada, co doskonale można zaobserwować na przykładzie wioski Hattarvík, jednej z dwóch prócz Kirkji osad na Fugloy. W 2002 było tu jeszcze 17 ludzi natomiast dwa lata później już tylko 5. W Kirkji mieszka 28 ludzi. Na wschodzie są klify Eystelli, przy których wybudowana została latarnia morska.
Wedle legend dawno temu, na wyspie działać miała szajka przestępcza, która skontrolowała okoliczne tereny. Dziś, uznawani są oni za farerskich separatystów.

</doc>
<doc id="810596" url="https://pl.wikipedia.org/wiki?curid=810596" title="Sonet 5 (William Szekspir)">
Sonet 5 (William Szekspir)

Sonet 5 ("Owe godziny, co pracą łagodną") – jeden z cyklu sonetów autorstwa Williama Shakespeare’a.
Treść.
Treść tego sonetu bezpośrednio łączy się z sonetem 6. Odnoszą się do przemijania w kontekście pór roku. Stanowi ono także odniesienie do wcześniejszych utworów, w których Szekspir nawołuje młodzieńca do posiadania potomstwa, zanim będzie na to za późno.

</doc>
<doc id="810598" url="https://pl.wikipedia.org/wiki?curid=810598" title="Dmitry Vassiliev">
Dmitry Vassiliev



</doc>
<doc id="810599" url="https://pl.wikipedia.org/wiki?curid=810599" title="Sonet 5">
Sonet 5



</doc>
<doc id="810603" url="https://pl.wikipedia.org/wiki?curid=810603" title="Wojna litewsko-moskiewska (1500–1503)">
Wojna litewsko-moskiewska (1500–1503)

Wojna litewsko-moskiewska 1500–1503 – stoczona w latach 1500–1503 pomiędzy Wielkim Księstwem Litewskim a Wielkim Księstwem Moskiewskim.
Geneza.
Przyczyną wybuchu nowej wojny był wzrost napięcia pomiędzy obu państwami, spowodowany ekspansywną polityką wielkiego księcia moskiewskiego Iwana III Srogiego. Wykorzystał on osłabienie państwa polsko-litewskiego, w wyniku nieudanej wyprawy mołdawskiej.
Bezpośrednim "casus belli" stało się przejście ("otjezd") w 1499 na stronę moskiewską kniazia Semena Bielskiego, potwierdzone przez Iwana, co stanowiło pogwałcenie postanowień pokoju wieczystego z 1494.
Strona moskiewska podnosiła zastrzeżenia wobec mianowania w 1498 przez wielkiego księcia litewskiego Aleksandra Jagiellończyka nowego prawosławnego metropolity kijowskiego Józefa Sołtana, który był zwolennikiem unii z kościołem rzymskim. Protestowała także przeciwko sprowadzeniu w tym samym roku bernardynów do Połocka.
Wybuch.
3 maja 1500 Iwan III rozpoczął działania wojenne przeciwko Litwie. Wojska moskiewskie uderzyły koncentrycznie z 3 kierunków: na Toropiec, Smoleńsk i Briańsk.
Wojewoda Jakub Zacharycz uderzył na Zadnieprze, zdobywając Briańsk, spalony wcześniej przez dywersantów moskiewskich, biorąc tam do niewoli m.in. namiestnika Stanisława Bartoszewicza. Na wieść o tym na stronę moskiewską przeszli kniaziowie siewierscy i czernihowscy Semen Możajski i Wasyl Szemiaczycz. Zgrupowanie Zacharycza zdobyło wkrótce Mceńsk, Sierpiejsk, Trubczewsk, Starodub, Nowogród Siewierski, Putywl, Rylsk, Homel i Lubecz.
Drugie zgrupowanie wojsk moskiewskich w sile 20 tys. pod wodzą Daniela Szczeni zdobyło Dorohobuż i zagroziło Smoleńskowi. Wyprawa osłonowa hetmana wielkiego litewskiego Konstantego Ostrogskiego poniosła 14 lipca klęskę w bitwie nad Wiedroszą, jednak Rosjanie wyczerpani walką odstąpili od zamiaru oblegania miasta i wycofali się.
Trzeci oddział wojsk moskiewskich, dowodzony przez Andrieja Czeladnina zdobył Toropiec i zagroził północnym rubieżom litewskim. Jednak wycofał się po 14 września, kiedy to do Połocka przybyło główne zgrupowanie wojsk litewskich pod wodzą samego Aleksandra.
W tym samym czasie na Polskę i Litwę uderzyły, działające w porozumieniu z Rosjanami czambuły Tatarów krymskich Mengli I Gireja, pustosząc ziemie w okolicach Kijowa i Lwowa.
Wojna.
Aleksander Jagiellończyk rozpoczął zakrojoną na szeroką skalę akcję werbunku wojsk zaciężnych w Polsce, Czechach i na Węgrzech. Dowodzili nimi Bohumił Czernin i Jan Karnkowski.
W styczniu 1501 do Moskwy przybyło wspólne poselstwo mediacyjne polsko-czesko-węgierskie wysłane przez Jana Olbrachta i Władysława Jagiellończyka, które jednak niczego nie osiągnęło w wyniku nieugiętej postawy Iwana III.
3 marca 1501 Litwa podpisała 10. letnie przymierze z mistrzem krajowym Inflant zakonu krzyżackiego Wolterem von Plettenbergiem, zakładające współdziałanie przeciwko Księstwu Moskiewskiemu.
W sierpniu, na zajętą przez Moskwian Siewierszczyznę uderzyła, działająca w porozumieniu z Litwinami orda zawołżańska, jednak pozbawiona wydatnej pomocy litewskiej, zmuszona została do wycofania się. Punkt ciężkości działań wojennych przesunął się na północ, gdzie 27 sierpnia wojska krzyżackie pobiły Rosjan w bitwie pod Izborskiem. Jednak pomyślnie rozwijającej się sytuacji militarnej Aleksander Jagiellończyk nie wykorzystał, zajęty staraniem o elekcję na tron polski, opróżniony po śmierci jego brata. Wykorzystał to Iwan III, wyprowadzając uderzenie zaczepne na Mścisław. Udaną odsiecz tego miasta przeprowadził wówczas hetman wielki litewski Stanisław Janowicz Kieżgajło.
Wiosną 1502 rozbite zostały ostatnie oddziały ordy zawołżańskiej, wyparte przez Tatarów krymskich. 
W czerwcu wojska moskiewskie dowodzone przez carskiego syna Dymitra Iwanowicza Żyłkę podeszły pod Smoleńsk, zdobyły Orszę i spustoszyły Witebszczyznę. Udaną obroną twierdzy smoleńskiej dowodził Stanisław Kiszka, który przeprowadził serię zwycięskich wypadów na obóz moskiewski. 13 września wojska krzyżackie rozbiły przeważające wojska moskiewskie w bitwie nad jeziorem Smolina, co zmusiło te ostatnie do przerwania oblężenia Smoleńska.
Rozejm.
Rokowania pokojowe toczyły się cały czas równolegle z działaniami zbrojnymi. Pertraktacje prowadzili marszałek wielki litewski Jan Zabrzeziński i Jakub Zacharycz. 
W marcu 1503 do Moskwy przybyło poselstwo polsko-litewskie na czele ze Stanisławem Hlebowiczem. 
Rosjanie nie chcieli przystać na postanowienia pokoju wieczystego z 1494, wobec tego 28 marca podpisano rozejm na 6 lat.
Postanowienia:
Skutki.
Wielkie Księstwo Litewskie straciło 1/3 swojego terytorium, które przyłączono do Wielkiego Księstwa Moskiewskiego. Państwo moskiewskie uzyskiwało kontrolę nad środkowym biegiem Dniepru, otrzymując dogodną podstawę do dalszej ekspansji na ziemie ruskie państwa litewskiego. Osłabiona i zagrożona Litwa, zmuszona została do zacieśnienia związków z Polską, podpisując w 1501 unię mielnicką.

</doc>
<doc id="810604" url="https://pl.wikipedia.org/wiki?curid=810604" title="Kazimira Prunskienė">
Kazimira Prunskienė

Kazimiera (Kazimira) Danutė Prunskienė (ur. 26 lutego 1943 w miejscowości Vasiuliškė w rejonie święciańskim) – litewska polityk, ekonomistka, posłanka na Sejm, w latach 1990–1991 premier Litwy (jako pierwsza osoba na tej funkcji po odzyskaniu niepodległości), od 2004 do 2008 minister rolnictwa w rządach Algirdasa Brazauskasa i Gediminasa Kirkilasa.
Życiorys.
Działalność zawodowa i naukowa.
W 1965 ukończyła z wyróżnieniem studia ekonomiczne na Uniwersytecie Wileńskim. W 1971 uzyskała stopień kandydata, a w 1986 stopień doktora nauk ekonomicznych. W 1995 została profesorem. W latach 1964–1965 była zatrudniona jako ekonomistka w wileńskim kombinacie budownictwa mieszkaniowego.
Od ukończenia studiów do 1985 pracowała jako wykładowca, w tym od 1978 na stanowisku docenta na wydziale ekonomiki przemysłu Uniwersytetu Wileńskiego. Od 1985 była wicedyrektorem ds. naukowych w Litewskim Instytucie Ekonomiki Rolnictwa, a w latach 1988–1989 rektorem instytutu kształcącego kadry specjalistyczne i ekonomiczne na potrzeby gospodarki narodowej. W latach 80. współpracowała z uczelniami węgierskimi i zachodnioniemieckimi. Od 1982 do 1983 była stypendystką Fundacji im. Alexandra von Humboldta. W latach 1993–1996 kierowała prywatną firmą doradczą, później do 2001 była profesorem na Wileńskim Uniwersytecie Technicznym im. Giedymina.
Działalność polityczna.
Na przełomie lat 80. i 90. należała do przywódców Sąjūdisu, litewskiego ruchu propagującego reformy polityczne. Od 1989 pełniła funkcję wicepremiera Litewskiej SRR. W tym samym roku została wybrana delegatem na Zjazd Deputowanych Ludowych Związku Socjalistycznych Republik Radzieckich. Rok później uzyskała mandat deputowanej do Rady Najwyższej Litewskiej SRR. 11 marca 1990 złożyła swój podpis pod Aktem Przywrócenia Państwa Litewskiego.
Od 17 marca 1990 do 10 stycznia 1991 sprawowała urząd premiera Litwy, pierwszego po odzyskaniu niepodległości. Stojąc na czele rządu, prezentowała postawę zachowawczą, współpracowała z postkomunistami z LDDP Algirdasa Brazauskasa, co przyczyniło się do rozłamu w Sąjūdisie. Jednocześnie odbyła szereg podróży zagranicznych, przekonując do uznania niepodległości Litwy. Podała się do dymisji w obliczu kryzysu gospodarczego związanego z embargiem nałożonym przez Michaiła Gorbaczowa i decyzją jej gabinetu o uwolnieniu cen, a także w przededniu radzieckiej interwencji.
W tym samym roku ujawniono dokumenty mające wskazywać, iż była agentem KGB. Kilka lat później decyzję uznającą ją za współpracownika tej służby wydał sąd okręgu wileńskiego, nakazując zamieszczanie tej informacji w jej wyborczych materiałach. Rozstrzygnięcie to uchylił w 2004 litewski Sąd Najwyższy, który stwierdził, że brak jest dowodów jej współpracy z KGB. W tym okresie okazało się, że zaginęły obciążające ją archiwalne dokumenty, a podstawowy świadek oskarżenia odwołał swoje zeznania.
W Sejmie zasiadała do 1992. Trzy lata później założyła Litewską Partię Kobiet, z ramienia której w 1996 powróciła do parlamentu. Pracowała w komisji gospodarki oraz przewodniczyła poselskiej frakcji niezrzeszonych. W latach 1997–1999 była radną rejonu malackiego.
W 2000 odnowiła mandat deputowanej jako kandydatka Partii Nowej Demokracji (powstałej na bazie LMP), wchodzącej w skład koalicji socjaldemokratycznej. Zasiadała w komisjach gospodarki oraz spraw europejskich, kierowała frakcją Związku Partii Chłopskiej i Nowej Demokracji, a także komisją ds. regionu Ignalińskiej Elektrowni Jądrowej. W 2001 stanęła na czele federacji jej ugrupowania i Partii Chłopskiej. Jako jeden z nielicznych znanych polityków broniła prezydenta Rolandasa Paksasa. W 2004 brała udział w wyborach prezydenckich, w których w drugiej turze uzyskała 47,4% głosów, przegrywając w drugiej turze z Valdasem Adamkusem. W tym samym roku została wybrana do Parlamentu Europejskiego, zrezygnowała jednak z objęcia mandatu.
W wyborach krajowych w 2004 po raz czwarty weszła do Sejmu jako kandydatka Związku Partii Chłopskiej i Nowej Demokracji. Zasiadała w komisjach rozwoju społeczeństwa informacyjnego, spraw zagranicznych i ds. regionu Ignalińskiej Elektrowni Jądrowej. Od 2005 kierowała jednolitą partią – Litewskim Ludowym Związkiem Chłopskim. 14 grudnia 2004 została ministrem rolnictwa w rządzie Algirdasa Brazauskasa, a w lipcu 2006 objęła ten sam urząd w gabinecie Gediminasa Kirkilasa. W wyborach parlamentarnych w 2008 bez powodzenia ubiegała się o reelekcję. Jej ugrupowanie nie przekroczyło progu wyborczego, natomiast w okręgu większościowym Malaty-Święciany przeszła do drugiej tury, w której pokonał ją przedstawiciel Związku Ojczyzny Valentinas Stundys. 9 grudnia tego samego roku zakończyła urzędowanie na stanowisku ministra.
W 2009 ponownie ubiegała się o urząd prezydenta, w pierwszej turze otrzymała 3,9% głosów ważnych. W grudniu tegoż roku stanęła na czele nowo utworzonej Litewskiej Partii Ludowej, założonej przez byłych polityków LVLS. W 2012 przeszła udar mózgu, w związku z czym zmuszona była ograniczyć działalność publiczną. W 2014 ustąpiła ze stanowiska przewodniczącej partii.
Działalność społeczna.
Zasiadała i przewodniczyła różnym organizacjom pozarządowym i społecznym. W 1992 objęła funkcję przewodniczącej Stowarzyszenia Kobiet Litwy, od 2001 przewodniczyła litewskiemu stowarzyszeniu piłki nożnej kobiet, a w latach 2002–2005 była przewodniczącą litewskiego oddziału UNICEF-u.

</doc>
<doc id="810605" url="https://pl.wikipedia.org/wiki?curid=810605" title="Polityka ekonomiczna">
Polityka ekonomiczna



</doc>
<doc id="810608" url="https://pl.wikipedia.org/wiki?curid=810608" title="Sonet 6 (William Szekspir)">
Sonet 6 (William Szekspir)

Sonet 6 ("Więc nie daj, aby dłoń zimy spękana") – jeden z cyklu sonetów autorstwa Williama Shakespeare’a.
Treść.
Sonet ten jest bezpośrednio połączony z sonetem 5. Być może jest tak dlatego, że miały one pierwotnie stanowić jedność, lub był to celowy zabieg, pokazujący łączenie w pary utworów swego rodzaju węzłem małżeńskim.
W utworze tym ukazane są pory roku, ilustrujące przemijanie i konieczność zostawienia po sobie śladu na ziemi w postaci potomka.

</doc>
<doc id="810613" url="https://pl.wikipedia.org/wiki?curid=810613" title="Partij van de Arbeid">
Partij van de Arbeid



</doc>
<doc id="810615" url="https://pl.wikipedia.org/wiki?curid=810615" title="Sonet 7 (William Szekspir)">
Sonet 7 (William Szekspir)

Sonet 7 ("Spójrz, gdy na wschodzie światłość pełna łaski") – jeden z cyklu sonetów autorstwa Williama Shakespeare’a.
Treść.
W utworze tym życie jest porównane do słońca:gdy wschodzi, wszyscy się nim zachwycają, podobnie, gdy jest w pełni. Gdy jednak zajdzie, ludzie odwracają od niego swój wzrok.
Podobne przemijanie według Szekspira czeka ludzi, którzy nie zostawią na ziemi śladu po sobie w postaci potomka.

</doc>
<doc id="810616" url="https://pl.wikipedia.org/wiki?curid=810616" title="II wojna litewsko-rosyjska">
II wojna litewsko-rosyjska



</doc>
<doc id="810619" url="https://pl.wikipedia.org/wiki?curid=810619" title="Sonet 7">
Sonet 7



</doc>
<doc id="810621" url="https://pl.wikipedia.org/wiki?curid=810621" title="Jeanne Tripplehorn">
Jeanne Tripplehorn

Jeanne Marie Tripplehorn (ur. 10 czerwca 1963 w Tulsie) – amerykańska aktorka filmowa, telewizyjna i teatralna.
Życiorys.
Wczesne lata.
Urodziła się w Tulsie, w stanie Oklahoma jako córka Suzanne Ferguson i Toma Tripplehorna, gitarzysty Gary Lewis &amp; the Playboys. W 1981 ukończyła szkołę średnią Edison High School w Tulsa, w stanie Oklahoma.
Pod pseudonimem Jeanne Summers dorabiała jako DJ w lokalnym radiu KMOD-FM, gdzie prowadziła program nocny o rock'n'rollu. Porzuciła rozpoczęte studia na Uniwersytecie Stanu Oklahomy w Norman i uczyła się aktorstwa w nowojorskiej Juilliard School of Drama przy Lincoln Center. 
Kariera.
Była gospodarzem programów telewizyjnych, zanim pojawiła się po raz pierwszy w roli aktorskiej na małym ekranie w telewizyjnym dramacie kostiumowym ABC "Czas chwały" ("The Perfect Tribute", 1991) u boku Jasona Robardsa i Lukasa Haasa. Na dużym ekranie zadebiutowała rolą doktor Beth Garner, psycholog policyjnej współpracującej z detektywem (Michael Douglas), z którym prowadziła terapię po tragedii z turystami i jego ex-kochanki, przyjaciółki z lat studenckich Catherine Tramell (Sharon Stone) w dreszczowcu Paula Verhoevena "Nagi instynkt" ("Basic Instinct", 1992), za którą jednak była nominowana do Złotej Maliny jako najgorsza aktorka drugoplanowa.
Zwróciła na siebie uwagę kreacją żony ambitnego i uzdolnionego absolwenta prawa na Harvardzie (Tom Cruise) w dramacie sensacyjnym Sydneya Pollacka "Firma" ("The Firm", 1993) oraz jako Helen w filmie sci-fi Kevina Reynoldsa "Wodny świat" ("Waterworld", 1995) z Kevinem Costnerem.
Pojawiła się w jednym z odcinków serialu NBC "Frasier" (2003) jako Chelsea. Popularność zdobyła rolą Barb Henrickson w serialu HBO "Trzy na jednego" ("Big Love", 2006-2007), za którą dwukrotnie zdobyła nominację do nagrody Satelity.
Życie prywatne.
W latach 1990-1996 związana była z Benem Stillerem. W dniu 14 października 2000 poślubiła aktora Lelanda Orsera (ur. 6 października 1960). Mają syna Augusta (ur. 23 maja 2002).

</doc>
<doc id="810622" url="https://pl.wikipedia.org/wiki?curid=810622" title="Ánir">
Ánir

Ánir (od roku 2012 Ánirnar) – wioska, leżąca na zachodnim wybrzeżu wyspy Borðoy, na Wyspach Owczych, licząca 57 stałych mieszkańców (I 2015 r.).
Krótki opis.
Ánir zostało założone w roku 1840, a dostać się tam łatwo można za pomocą tunelu wiodącego z Árnafjørður.
Demografia.
Do 2. połowy lat 90. XX wieku liczba ich stale spadała, bowiem przenoszą się oni do większego osiedla, Klaksvík. W latach 1997-1998 mieszkało tam jedynie siedmioro ludzi. W latach 2010-2013 zbudowano tam kilkanaście nowych domów, a liczba mieszkańców wzrosła do 60. Według danych Urzędu Statystycznego obecnie (I 2015 r.) jest 69. co do wielkości miejscowością Wysp Owczych.

</doc>
<doc id="810624" url="https://pl.wikipedia.org/wiki?curid=810624" title="Herb Białegostoku">
Herb Białegostoku

Herb Białegostoku – jeden z symboli miejskich Białegostoku uchwalony 27 lutego 1995 roku na mocy uchwały nr XIII/76/95 Rady Miejskiej w Białymstoku.
Wygląd i symbolika.
Tarcza herbowa dzielona w pas. Część górna czerwona, dolna złota. Na części górnej orzeł srebrny w koronie złotej, ze złotym dziobem i szponami oraz czerwonym językiem. W części dolnej Pogoń Litewska, której koń jest srebrny ze złotą uprzężą i czerwonym trójdzielnym czaprakiem. Jeździec w zbroi niebieskiej, szyszak niebieski z otwartą przyłbicą i srebrnym piórem, miecz wzniesiony niebieski, ostrogi złote. Tarcza jeźdźca niebieska, na niej srebrny krzyż jagielloński.
W dostojnej wersji herbu dwa srebrne gryfy trzymają tarczę herbu, a nad nią koronę miejską. Pod tarczą wstęga srebrna z napisem CIVITAS BIALYSTOK.
Historia.
Wiek XVIII.
Kiedy Białystok uzyskał prawa miejskie, co za tym idzie Herb Miejski, dokładnie nie wiadomo, ale na pewno przed rokiem 1692, o czym świadczy zapis poczyniony przez miejskiego proboszcza: "Rok 1692. Miasto Białystok. Za przywilejami na wolność do lat pewnych danych, rok pierwszy teraz się buduje..."
Przyjmuje się, że herbem danego miasta jest godło napieczętne lub wykształcony herb, którego wizerunek użyto jako pierwszy na najstarszej pieczęci miejskiej. Najstarsza zachowana pieczęć przedstawiająca wizerunek jelenia pojawił się na dokumencie urzędu miejskiego z 23 sierpnia 1745 r. Oficjalnie posługiwano się herbem tym do połowy XVIII w. Dopiero król August III w przywileju dla miasta z 1 lutego 1749 r. nadał miastu jako nowy herb znak herbowy Branickich – fundatorów i właścicieli miasta. Był to Gryf wspierający się na inicjałach Jana Klemensa Branickiego (JKB). Pomimo to na dokumentach miejskich wciąż używano pieczęci z jeleniem.
Po śmierci Jana Klemensa Branickiego w 1771 r. właścicielką Białegostoku została Izabela Branicka z Poniatowskich, żona Jana Klemensa. Po 1795 r. Białystok stał się siedzibą nowo utworzonej prowincji Prus Nowowschodnich, ale nadal był miastem prywatnym Izabeli Branickiej.
Władze pruskie podjęły starania o zakup miasta. Udało się to im 2 kwietnia 1802 r., kiedy to Białystok został sprzedany przez właścicielkę za sumę ponad 270 tys. talarów. Branickiej zapewniono także dochody z miasta. W Archiwum Państwowym w Białymstoku znajduje się zespół archiwalny "Kamera Wojny i Domen Departamentu Białostockiego Nowych Prus Wschodnich 1795-1807". W aktach tegoż zespołu widnieje pieczęć z odciśniętym herbem Białegostoku. Na pieczęci z prawej strony (lewej heraldycznej) stoi gryf wspierający się przednimi łapami na inicjale IB. Inicjały znajdują się z lewej strony (prawej heraldycznej). Nad inicjałami i gryfem widnieje otwarta korona z pięcioma fleuronami. Napis na otoku w języku łacińskim "SIGILLUM CIVIT BIALOSTOCIENISIS BORUS. ORIENT. NOV", co oznacza: "Pieczęć miasta Białegostoku Prus Nowo Wschodnich". W porównaniu z herbem nadanym przez Augusta III wprowadzono zmianę inicjałów z JKB na IB, tj. pierwsze litery imion i nazwiska Jana Klemensa Branickiego zamieniono na inicjały Izabeli Branickiej.
Wiek XIX.
W 1807 r. został podpisany traktat pokojowy pomiędzy Napoleonem a Aleksandrem I, na mocy którego Białystok z okolicą został przyłączony do Rosji pod nazwą Obwodu Białostockiego. 8 sierpnia 1809 r. car Aleksander I nadał Obwodowi herb przedstawiający na tarczy herbowej dzielone w pas, na czerwonym tle Orła Białego i Litewską Pogoń w polu pomarańczowym. Nie był to herb tylko miasta, ale herb ziemski przynależny całemu Obwodowi Białostockiemu. Orzeł był bez korony. Herb nie nawiązywał do tradycji heraldyki polskiej, według której tarcza herbowa powinna być dzielona w słup, a nie w pas.
W 1842 r. władze rosyjskie zlikwidowały Obwód Białostocki i przyłączyły go do guberni grodzieńskiej. Car Mikołaj I polecił w 1845 r. ustanowić herby gubernialne i powiatowe dla Grodna, Kowna, Mińska i Wilna. Herby terytorialne przeznaczone były wyłącznie dla miast znajdujących się na ich terytorium bez indywidualnych herbów miejskich. Herb powiatu białostockiego przedstawiał czerwona tarczę herbową z żubrem jako herbem grodzieńskim w górnym polu i ukoronowanym białym orłem w polu dolnym. Białystok przyjął herb powiatowy jako własny herb miejski.
W 1882 r. car Aleksander III przyjął tytuł księcia białostockiego oraz herb miasta Białegostoku, który prezentował się następująco: "w górnym polu czerwonym orzeł srebrny, spodem w polu złotym rycerz w zbroi błękitnej z mieczem wzniesionym do ciosu i tarczą srebrną, na której czerwony krzyż, koń kary pod czaprakiem czerwonym z potrójną frędzla złotą". Dawny herb Obwodu stał się więc herbem miejskim.
Wiek XX.
W 1910 r. gubernator grodzieński rozkazał zdjąć z gmachu Magistratu herb używany od 1882
r. i nakazał używać herbu powiatowego z żubrem i orłem ukoronowanym.
W okresie okupacji niemieckiej w latach 1915-1919 powrócono do motywu herbu z orłem i Pogonią. Jego stylizowany wizerunek (nie zachowano barw heraldycznych, ponieważ herb był w kolorze różowym, a Orzeł i Pogoń czarne) znajdował się na znaczkach pocztowych.
Po przyłączeniu Białegostoku do Polski w 1919 r. zaczęto używać herbu z Pogonią sprzed 1910 r.
W 1935 r. Magistrat Białegostoku opierając się na wywodach prof. Mariana Gumowskiego z Polskiego Towarzystwa Heraldycznego oraz argumentach wysuniętych przez komisję powołaną 28 listopada 1934 r. przedłożył do dalszych obrad Rady Miejskiej następujące wnioski: "przyjąć jako projekt przyszłego herbu miasta Białegostoku herb „Gryf” w kolorze białym na czerwonej tarczy, ponad gryfem korona pięciopałkowa w kolorze złotym, zwrócić się do Archiwum Akt Dawnych w Warszawie o nadesłanie uwierzytelnionej (wraz z tłumaczeniem) kopii dokumentu z 16.11.1760 r. zawierającego przywileje dla m. Białegostoku oraz nadanie herbu wraz z dokładnym jego rysunkiem i opisem".
Rada Miejska odrzuciła wniosek Magistratu i uchwałą z 30 października 1935 r. za herb Białegostoku uznała herb Obwodu Białostockiego z pewnymi modyfikacjami: dodano orłu koronę, rycerzowi dodano pióro do szyszaka. Czerwony krzyż na tarczy przemalowano na biały, skasowano złote frędzle u czapraka, konia karego zamieniono na białego. Od państwowego Orła koronnego nowy Orzeł odróżniał się brakiem złotej opaski. Ministerstwo Wyznań Religijnych i Oświecenia Publicznego odmówiło zatwierdzenia uchwały miejskiej i nakazały miastu przywrócić herb historyczny z czasów Branickiego. Rada jednak się nie zgodziła i 23 listopada 1937 r. powtórnie przyjęła poprzednią uchwałę, jak się okazało bezskutecznie. Sprawa herbu nie rozstrzygnęła się do 1939 r.
W latach 1944-1950 władze miejskie używały herbu z okresu międzywojennego, chociaż tego nie sformalizowały. Dopiero uchwałą nr X/68/67 Miejskiej Rady Narodowej z dnia 27 lutego 1967 r. w sprawie herbu miasta Białegostoku rozstrzygnięto ten problem w sposób następujący: "Miejska Rada Narodowa w Białymstoku postanowiła jako herb miasta Białegostoku przyjąć wersję herbu nadaną obwodowi białostockiemu w roku 1809, a przedstawiającą tarczę dwupolową, mająca w górnym czerwonym polu białego orła bez korony, a w dolnym żółtym polu odmianę litewskiej pogoni rycerz w zbroi niebieskiej z wzniesionym mieczem i tarczą białą z niebieskim greckim krzyżem, siedzącym na czarnym koniu".
Kolejną modyfikację herbu Białegostoku wprowadziła uchwała nr XIII/76/95 Rady Miejskiej w Białymstoku z dnia 27 lutego 1995 r. o zmianie Statutu Miasta, Regulaminu Rady Miejskiej oraz ustalenia graficznego Herbu Miasta. Ustalono ostateczną wersję Herb Miasta obowiązującą do dnia dzisiejszego. Autorem wersji podstawowej i dostojnej oraz flagi jest artysta plastyk Tadeusz Gajl.
Ograniczenia korzystania z herbu.
Z herbu Białegostoku bez przeszkód mogą między innymi korzystać jednostki samorządowe w mieście, także radni – ale na potrzeby samorządu – organizatorzy imprez, którym patronuje miasto, autorzy publikacji naukowych i encyklopedycznych o mieście i jego historii. Za zgodą prezydenta miasta herb nieodpłatnie może być wykorzystany komercyjnie.

</doc>
<doc id="810625" url="https://pl.wikipedia.org/wiki?curid=810625" title="Sonet 6">
Sonet 6



</doc>
<doc id="810626" url="https://pl.wikipedia.org/wiki?curid=810626" title="Liam Aiken">
Liam Aiken

Liam Pádraic Aiken (ur. 7 stycznia 1990 w Nowym Jorku) – amerykański aktor filmowy i telewizyjny, znany między innymi z roli Klausa Baudelaire’a w filmie "".
Życiorys.
Wczesne lata.
Urodził się w Nowym Jorku jako syn Moyi i Billa Aikena, producenta MTV i Nickelodeon. Jego ojciec był Amerykaninem pochodzenia irlandzkiego, angielskiego i niemieckiego, podczas gdy matka urodziła się w Irlandii. Gdy Liam miał dwa lata, jego ojciec zmarł na raka przełyku. Uczęszczał do Dwight-Englewood School w Englewood w New Jersey. Studiował w Kanbar Institute of Film &amp; Television na Uniwersytecie Nowojorskim.
Kariera.
Brał udział w reklamie Ford Motor Company. Mając sześć lat wystąpił na Broadwayu w roli Bobby’ego Helmera w sztuce Henrika Ibsena "Dom lalki". Zadebiutował na ekranie w wieku siedmiu lat jako Ned w melodramacie Hala Hartleya "Henry Fool" (1997) z udziałem Kevina Corrigana. W 1998 gościnnie zagrał postać Jacka Ericsona w odcinku serialu NBC "Prawo i porządek" ("Law &amp; Order") – pt. „Disappeared”.
Za rolę Bena Harrisona w komediodramacie Chrisa Columbusa "Mamuśka" ("Stepmom", 1998) u boku Julii Roberts, Susan Sarandon i Eda Harrisa został uhonorowany Young Artist Awards w kategorii najlepszy występ w filmie fabularnym – młody aktor w wieku 10 lat lub młodszy. Kandydował do roli w dramacie psychologicznym "Szósty zmysł" ("The Sixth Sense", 1999), ale jego matka uważała, że jest za młody na tę obsesyjną rolę i ostatecznie zagrał ją Haley Joel Osment. Startował też w castingu do roli Harry’ego Pottera, dostał nawet ofertę, która jednak została wycofana z powodu pochodzenia aktora i ostatecznie do roli wybrany został Daniel Radcliffe.

</doc>
<doc id="810628" url="https://pl.wikipedia.org/wiki?curid=810628" title="Firma (prawo)">
Firma (prawo)



</doc>
<doc id="810630" url="https://pl.wikipedia.org/wiki?curid=810630" title="Osiedle na Zatorzu">
Osiedle na Zatorzu

Osiedle Na Zatorzu – drugie pod względem wielkości żarskie osiedle mieszkalne położone w zachodniej części dzielnicy Zatorze, blisko obwodnicy miejskiej i głównych dróg, co znacznie ułatwia dojazd i poprawia łączność komunikacyjną z innymi dzielnicami miasta.
Nazwa osiedla.
Na określenie tego osiedla stosuje się zwyczajowo podwójne nazewnictwo: 
Podwójne nazewnictwo spowodowane jest brakiem nazw oficjalnych żarskich osiedli mieszkaniowych. 
Obszar osiedla.
Znaczną część zabudowy osiedla stanowią czteropiętrowe bloki mieszkalne budowane w systemie wielkiej płyty, w latach 70. i 80. XX wieku.
Teren osiedla zawiera się w obrębie ulic: Szarych Szeregów, Męczenników Oświęcimskich, Białostocka, Katowicka i Gnieźnieńska (które to są głównymi ulicami osiedla) i zajmuje obszar około 14 hektarów. 
W bliskim sąsiedztwie Osiedla Na Zatorzu znajduje się: 

</doc>
<doc id="810634" url="https://pl.wikipedia.org/wiki?curid=810634" title="Mr. Garrison">
Mr. Garrison



</doc>
<doc id="810642" url="https://pl.wikipedia.org/wiki?curid=810642" title="Radosław Jasiński">
Radosław Jasiński

Radosław Jasiński (ur. 9 października 1971 w Trzebnicy) – polski piłkarz grający na pozycji napastnika.
W polskiej I lidze rozegrał 200 meczów (184 w Zagłębiu, 3 w Dyskobolii, 4 w Ruchu i 9 w Świcie) i strzelił 40 bramek w barwach Zagłębia.
Grał w Iskrze Pasikurowice, Zagłębiu Lubin, Chrobrym Głogów, Zawiszy Bydgoszcz, Paniliakosie, Dyskobolii Grodzisk Wielkopolski, Ruchu Radzionków, Górniku Polkowice, Polarze Wrocław, a także w Świcie Nowy Dwór Mazowiecki, GKS Kobierzyce.
Wraz z Zagłębiem Lubin zajął czwarte miejsce w najwyższej klasie rozgrywkowej w Polsce. W sezonie 1997/1998, mając w dorobku 13 goli, został wicekrólem strzelców polskiej ekstraklasy. W 1998 zajął trzecie miejsce w plebiscycie Gazety Wyborczej na najlepszego piłkarza na Dolnym Śląsku.
W latach 2011–2015 trener i zawodnik drużyny seniorów „Orzeł Pawłowice Wrocław”. Od 2014 trener drużyny „Polonia Jaszowice”.

</doc>
<doc id="810647" url="https://pl.wikipedia.org/wiki?curid=810647" title="Stone Mountain">
Stone Mountain

Stone Mountain – płaskorzeźba na granitowej górze Stone Mountain w mieście o tej samej nazwie (hrabstwo DeKalb) w stanie Georgia, na przedmieściach Atlanty (hrabstwo Fulton). Wznosi się na wysokość 1683 stóp (prawie 513 metrów) n.p.m.
Jest pomnikiem trzech prominentnych postaci Skonfederowanych Stanów Ameryki: prezydenta Jeffersona Davisa oraz generałów Roberta E. Lee i Thomasa Jacksona. Jeżdżą konno, trzymają kapelusze przy sercach jakby słuchali hymnu. Zarządza nim Stone Mountain Memorial Association w imieniu rządu stanowego.
Historia.
Autorką pomysłu była Helen Plane, członkini Zjednoczonych Córek Konfederacji. Przedstawiła go w 1909 przewodniczącemu rady miasta Atlanty w setną rocznicę urodzin Abrahama Lincolna. Podobny pomysł powstał pod koniec lat 60. XIX wieku – został odrzucony z powodu wielkich kosztów. Pierwotnie planowano przedstawić Roberta E. Lee konno, a za nim Armię Stanów Skonfederowanych. Później zdecydowano o zastąpieniu jej Davisem i Jacksonem.
Do idei pomnika powrócono w 1914. Ówczesny senior rodu Venable, do której należała ziemia, zlecił kierowanie pracami Johnowi Gutzonowi (późniejszemu twórcy Mount Rushmore). Wstępny projekt był gotowy w 1917. Nie udało się pozyskać sponsorów z powodu przystąpienia Stanów Zjednoczonych do I wojny światowej.
Na początku 1923 zbierano potrzebne fundusze i rozpoczęto roboty. Zostały przerwane z powodu kontrowersji zarówno w stanach północnych, jak i południowych. Nierealne było planowane zakończenie w 1927 w 120. rocznicę urodzin Roberta E. Lee. W lutym 1925 Gutzon popadł w konflikt ze sponsorami i jego kontrakt został anulowany. Zanim wyjechał z Georgii, zniszczył wszystkie modele. Dzieła próbował dokończyć Henry Augustus Lukeman, lecz miał za mało czasu więc pomnik został wysadzony w powietrze i zaczęto wszystko od początku. Trzy lata później, rodzina Venable wycofała się z udostępnienia swojej działki Ku Klux Klanowi. Ofertę kupna złożył rząd stanowy, lecz do transakcji doszło dopiero 11 kwietnia 1956 za kwotę 1 125 000 dolarów.
W 1958 z inicjatywy gubernatora Marvina Griffina parlament stanowy postanowił o finansowaniu ponownych prac. W 1963 zlecono kierowanie robotami Walkerowi Hancockowi. Od 1970 kierownictwo przejął Roy Faulkner, który później pracował w muzeum historii pomnika (obecnie zamknięte).
Prace wznowiono 4 lipca 1964. Przerwano je 9 maja 1970, kiedy 100 000 ludzi protestowało przeciwko wojnie wietnamskiej na terenie Dystryktu Kolumbii. 3 marca 1972, płaskorzeźbę uznano za skończoną.
Ku Klux Klan.
W tym miejscu 25 listopada 1915 reaktywowano Ku Klux Klan. Niektórzy członkowie dyskretnie uczestniczyli w projektowaniu i składaniu darów pieniężnych. Jedną z przyczyn była premiera kontrowersyjnego filmu "Narodziny narodu" w reżyserii Davida Warka Griffitha, a także zlinczowanie Leo Franka – mordercy dwunastoletniej Mary Phagan. William Joseph Simmons zorganizował spotkanie zakapturzonych ludzi, którzy założyli organizację "Rycerze Mary Phagan". Odprawiono ceremonię spalenia krzyża i złożono przysięgę na pamięć generała Nathana Bedforda Forresta. W reakcji na to zdarzenie Martin Luther King miał rzec: "Pozwólcie zabrzmieć Wolności ze Stone Mountain w Georgii".
W październiku 1923 senior rodu Venable, właściciel terenu, przyznał Klanowi prawo do wieczystego gloryfikowania pomnika. Na decyzji zaważyło zasilenie budżetu przedsięwzięcia kwotą 250 000 dolarów oraz lobbowanie w parlamencie stanowym. Klan rozpoczął jawną kampanię wraz ze Zjednoczonymi Córkami Konfederacji. John Gutzon został przyjęty do KKK. Część pieniędzy pochodziła z dotacji rządu federalnego, który w 1924 wypuścił kolekcjonerską monetę 50 centów, przedstawiającą Roberta E. Lee i Thomasa Jacksona.
W celu zapobieżenia kontrowersjom rząd stanowy odebrał Klanowi prawo do wieczystego kultywowania płaskorzeźby. Od tego czasu nie odbył się przy niej żaden wiec.
Współczesność.
Podczas Letnich Igrzysk Olimpijskich 1996 w Atlancie rozgrywano w tych okolicach zawody w łucznictwie, tenisie ziemnym oraz wyścigi kolarskie.
16 września 2003 po przeciwnej niż pomnik stronie góry w bardzo trudno dostępnym terenie rozbił się mały samolot. Pilot zginął na miejscu. Oficjalny raport nie podaje przyczyn, lecz jeden ze świadków zeznał: "Odgrażał się wiele razy, że popełni samobójstwo, rozbijając się o Stone Mountain". Wydobycie zwłok wymagało pomocy wspinaczy górskich.

</doc>
<doc id="810648" url="https://pl.wikipedia.org/wiki?curid=810648" title="Zachari Bakradze">
Zachari Bakradze

Zachariasz (Shakro) Bakradze, gruz. ზაქარია (შაქრო) ბაქრაძე, ros. Захарий Дмитриевич Бакрадзе, inne formy imienia: Zacharyj, Zakaria (ur. w Tyflisie, zm. 3 grudnia 1938 w Bydgoszczy) – gruziński oficer kontraktowy, generał brygady Wojska Polskiego II Rzeczypospolitej.
Pochodzenie i rodzina.
Pochodził z rodowej szlachty tyfliskiej, ojciec Dymitr (1826-1890), historyk i akademik był znanym działaczem gruzińskim. Żonaty z córką kapitana armii rosyjskiej Anną Nikołajewną Amaszukieli. Mieli dwie córki: Natalię ur. 10 czerwca 1903 roku i Kirę ur. 10 lutego 1910 roku. Rodzina pozostała jednak w Gruzji i dlatego prawdopodobnie - dla zapewnienia jej bezpieczeństwa - fikcyjnie rozwiódł się z żoną.
Służba w armii rosyjskiej.
Na służbę wojskową wstąpił jako kadet Tyflijskiego Korpusu Kadetów, 7 lipca 1890 roku do 13 Lejb-Grenadierskiego Erywańskiego Pułku Jego Cesarskiej Wysokości, jako szeregowiec na prawach jednorocznego ochotnika. Dalszą naukę – junkierski kurs II stopnia – pobierał w moskiewskiej Wojskowej Szkole Piechoty.
Po ukończeniu jej, już jako podporucznik rozpoczął 8 sierpnia 1894 roku służbę w 10 Wschodniosyberyjskim Pułku Strzelców. Następnie 6 czerwca 1898 roku został przeniesiony do 12 Wschodniosyberyjskiego Pułku Strzelców stacjonującego wówczas w Port Artur, gdzie dowodził 1 kompanią. Od 29 maja do 12 listopada 1900 roku brał udział w walkach z Chińczykami - był wówczas ranny w nogę pod Liaoyang. Od 1 maja 1901 służył w 9 Wschodniosyberyjskim Pułku Strzelców, który początkowo stacjonował również w Port Artur. Tam najpierw dowodził pododdziałem konno-myśliwskim a od 28 stycznia 1904 - już we Władywostoku 3 kompanią strzelców. Brał wówczas udział w wojnie rosyjsko-japońskiej od 27 stycznia do 2 października 1905 roku, był wówczas kontuzjowany. 1 grudnia 1905 roku został dowódcą 1 kompanii karabinów maszynowych w 3 Wschodnio-Syberyjskiej Dywizji Strzelców. Z tego stanowiska odszedł na kurs dla kapitanów piechoty w Oficerskiej Szkole Strzeleckiej w Orenburgu, po ukończeniu którego 6 lutego 1907 roku wrócił do 9 Wschodniosyberyjskiego Pułku Strzelców, by objąć początkowo dowództwo nad pododdziałem karabinów maszynowych, następnie od 10 kwietnia tegoż roku, nad 13 kompanią strzelców. Od 13 lipca 1908 roku dowodził już IV baonem tego pułku. Od 21 maja 1912 do 4 stycznia 1913 roku był przewodniczącym pułkowego sądu. W okresie od 1 marca 1913 do 3 maja 1914 roku pełnił obowiązki szefa oddziałów gospodarczych. W maju 1914 roku został przeniesiony do 54 Mińskiego Pułku Piechoty Jego Wysokości Cara Bułgarii.
Podczas I wojny światowej dostał się do niewoli austriackiej. Po powrocie do kraju 12 kwietnia 1918 roku został zwolniony ze służby, a w maju 1918 roku po przyjeździe do Moskwy - przez St. Petersburg - starał się o emeryturę. Podczas pobytu w Moskwie - co najmniej do 31 października 1918 roku - mieszkał na ulicy 1-ej Mieszczańskiej nr 47 pod numerem 19.
Służba w armii gruzińskiej.
Prawdopodobnie na początku 1919 roku przedostał się do Gruzji, gdzie dowodził większymi zgrupowaniami wojska republiki. Tam dosłużył się stopnia generała lejtnanta. Uczestniczył m.in. w obronie Gruzji przed bolszewikami w lutym i marcu 1921 roku. Po upadku republiki, udał się na emigrację do Turcji.
Służba w Wojsku Polskim.
Bakradze do Polski przybył w listopadzie 1922 roku. Jako hospitant - od listopada 1922 do 13 lutego 1923 roku - uczestniczył w III turnusie kursu dla dowódców pułku w Doświadczalnym Centrum Wyszkolenia Armii w Rembertowie. Od 15 lutego do 1 sierpnia 1923 roku - także jako hospitant - uczęszczał na kurs dowódców piechoty i artylerii w Centralnej Szkole Strzeleckiej w Toruniu. Następnie przebywał na kontrakcie od 22 września 1923 do września 1926 roku w Obozie Szkolnym Artylerii. Po odbyciu niezbędnej praktyki, prawdopodobnie we wrześniu 1926 roku do 30 czerwca 1931 roku służył w 15 DP, gdzie po pewnym czasie pełnił obowiązki dowódcy piechoty dywizyjnej. Po krótkim okresie pozostawania w dyspozycji dowódcy O.K. VIII, został zwolniony z WP w wyniku nie odnowienia kontraktu. Po przejściu na emeryturę nadal mieszkał w Bydgoszczy. W Księdze Adresowej miasta Bydgoszczy rocznik 36/37 widnieje zapis Bakharadze Aleks, gen. bryg.zam. Chodkiewicza 16/4.
Zmarł tragicznie na skutek odniesionych w wypadku samochodowym ran wewnętrznych – jadąc rowerem został najechany przez furgon pocztowy w pobliżu Placu Teatralnego w Bydgoszczy – w Szpitalu Miejskim w sobotę 3 grudnia 1938 roku. Pochowany trzy dni później po mszy prawosławnej na cmentarzu wojskowym przy ulicy 3 Maja w Bydgoszczy. Po wojnie cmentarz zlikwidowano, groby zostały przeniesione na cmentarz przy ul. Kcyńskiej w Bydgoszczy.
Odznaczenia.
Za wojenne zasługi odznaczony rosyjskimi orderami:

</doc>
<doc id="810658" url="https://pl.wikipedia.org/wiki?curid=810658" title="Box of Tricks">
Box of Tricks

Box of Tricks – wydany 11 maja 1992 roku przez firmę Star Direct zestaw dla fanów Queen. Był rozprowadzany wyłącznie drogą pocztową. W zestawie znajdowały się: czarna koszulka z nazwą zespołu, naszywka, odznaka pokryta emalią, plakat zawierający reprodukcje okładek wydawnictw zespołu: wszystkich singli i albumów, książka ze zdjęciami z całej historii zespołu, wideokaseta "Live at the Rainbow" oraz CD (lub audio), zawierające remiksy dwunastu utworów Queen.

</doc>
<doc id="810671" url="https://pl.wikipedia.org/wiki?curid=810671" title="Konstytucjonalizm">
Konstytucjonalizm



</doc>
<doc id="810673" url="https://pl.wikipedia.org/wiki?curid=810673" title="Dzierżyciel">
Dzierżyciel



</doc>
<doc id="810675" url="https://pl.wikipedia.org/wiki?curid=810675" title="Mech jawajski">
Mech jawajski

Mech jawajski ("Vesicularia dubyana") – gatunek mchu należący do rodziny rokietowatych ("Hypnaceae"). Pochodzi z tropikalnych obszarów Azji (Indonezja, Filipiny, Malezja)
Morfologia.
Ciemnozielona roślina o długich i silnie rozgałęziających się pędach z drobnymi listkami.
Zastosowanie.
Nadaje się do akwarium i jest łatwy w uprawie. Może pływać swobodnie, można go też osadzić na dnie. Tworzy bardzo dobre schronienie dla ryb, które mogą w nim składać ikrę, może też w nim ukrywać się narybek. Wymaga czystej wody o temperaturze 15-27 °C, twardości (GH) do 12°n i odczynie (pH) 6,0-8,0. Nie potrzebuje zbyt dużo światła, ale źle rośnie w akwarium, którego szyby pokryły się glonami. Rozmnaża się bardzo łatwo przez podział pędów

</doc>
<doc id="810683" url="https://pl.wikipedia.org/wiki?curid=810683" title="Język udyjski">
Język udyjski

Język udyjski − język z grupy języków kaukaskich, używany przez około 3,7 tys. osób zamieszkujących tereny Azerbejdżanu (rejony Oguz i Qabala), Gruzji i Rosji.
Jest blisko spokrewniony z kaukaskim albańskim, a także z lezgińskim i tabasarańskim.

</doc>
<doc id="810685" url="https://pl.wikipedia.org/wiki?curid=810685" title="Archijerej">
Archijerej



</doc>
<doc id="810686" url="https://pl.wikipedia.org/wiki?curid=810686" title="Uniwersytet Technologiczno Przyrodniczy">
Uniwersytet Technologiczno Przyrodniczy



</doc>
<doc id="810687" url="https://pl.wikipedia.org/wiki?curid=810687" title="Pixel32">
Pixel32



</doc>
<doc id="810689" url="https://pl.wikipedia.org/wiki?curid=810689" title="Vesicularia dubyana">
Vesicularia dubyana



</doc>
<doc id="810692" url="https://pl.wikipedia.org/wiki?curid=810692" title="Zespół Szkół Technicznych i Ogólnokształcących nr 1 im. Wojciecha Korfantego w Chorzowie">
Zespół Szkół Technicznych i Ogólnokształcących nr 1 im. Wojciecha Korfantego w Chorzowie

Zespół Szkół Technicznych nr 1 im. Wojciecha Korfantego w Chorzowie – publiczna szkoła ponadpodstawowa o profilu techniczno-branżowym.
Kierunki.
Technikum Elektroniczne
Branżowa Szkoła I Stopnia nr 1
Historia.
Zespół Szkół Technicznych nr 1 im. Wojciecha Korfantego został utworzony na bazie szkoły górniczej. Ministerstwo Górnictwa postanowiło zarządzeniem z 1 maja 1950 utworzyć w Chorzowie Państwowe Liceum Górnicze. Otwarcie szkoły nastąpiło 1 września 1950. Szkoła nie posiadała własnego budynku i pierwszy rok młodzież spędziła przy ul. Dzierżyńskiego, a następnie w Liceum TPD przy ul. gen. H. Dąbrowskiego. W tym czasie uczniowie Liceum Górniczego pomagali w pracach przy budowie budynku przeznaczonego na siedzibę ich szkoły przy ul. Roosevelta, obok kopalni „Prezydent”. Już w listopadzie 1950 r. nastąpiło przeniesienie zajęć do nowego budynku mimo że był on dopiero wykończony w 80%. Z dniem 1 września 1951 r. Liceum zostało przemianowane na Technikum Górnicze i przeniesione do również nowo wzniesionych budynków w Chorzowie Batorym przy ul. Racławickiej, położonej w starej osadzie chorzowskiej zwanej „Klimzowcem”. W nowym gmachu szkolnym siedziba Technikum Górniczego nadal była tymczasowa, bowiem 200 m dalej na dawnym pustkowiu pokopalnianym, pełnym dołów i stawów zasypanych gruzem i odpadkami miasta Chorzowa, zaczęto wznosić kompleks gmachów dla potrzeb rozwijającej się szkoły. Od 1 września 1952 uczniowie Technikum Górniczego mogli już zamieszkać we własnym internacie, a budynek szkoły przy ulicy zwanej dzisiaj Sportową przejęty został dopiero 15 grudnia 1953 i z tą datą Technikum Górnicze w Chorzowie Batorym znalazło się we własnej siedzibie. Od dnia 1 września 2017r. szkoła zmieniła nazwę z "Zespół Szkół Technicznych i Ogólnokształcących nr 1 im. Wojciecha Korfantego w Chorzowie" na "Zespół Szkół Technicznych nr 1 im.Wojciecha Korfantego w Chorzowie", z powodu zlikwidowania VIII Liceum Ogólnokształcącego oraz Szkoły Policealnej nr 1 w 2012 roku.

</doc>
<doc id="810694" url="https://pl.wikipedia.org/wiki?curid=810694" title="Maroon">
Maroon

Maroon – niemiecka grupa muzyczna wywodząca się z nurtu hardcore, wykonująca styl powiązany z wpływami metalu.
Historia i twórczość.
Grupa Maroon została założona na początku 1998 w Nordhausen (Turyngia) z inicjatywy braci Andrégo i Toma Erica Moraweck. Nazwa formacji została zaczerpnięta od ludu Maronów (potomków zbiegłych czarnych niewolników, osiadłych w Ameryce Łacińskiej) i miała oznaczać „zdanie na własne siły" albo "życie na własną rękę”. 
Stylistycznie Maroon wywodził się z gatunku hardcore. Z uwagi na ten nurt i inspiracje ideologiczne wpływ na powstanie grupy miały amerykańskie zespoły Earth Crisis, Birthright, Culture. Z czasem formacja czerpała z dokonań szeroko rozumianego metalu, a jako inspiracje muzyczne w tym kontekście wymieniano grupy Metallica, At the Gates, The Haunted, Iron Maiden, Slayer. Od początku działalności zespół był ideologicznie zadeklarowany jako reprezentant straight edge i weganizmu. Prócz tego w twórczości zespołu podnoszono tematy zabijania zwierząt i ochrony ich praw, ochrony środowiska. W swoich tekstach Maroon poruszał również problemy społeczne (np. nienawiść między ludźmi, alienacja, uzależnienie jednostki w społeczeństwie, samozagłada ludzkości, śmierć). Wspomniana nienawiść stanowiła częsty motyw w twórczości zespołu, zauważalny w tekstach utworów, a także w komunikacji (członkowie zespołu używali pozdrowienia "Viva Hate!", a oficjalna strona internetowa grupy działała pod adresem maroonhate.com). 
Wczesna działalność (1998-2002).
W 1999 Maroon własnym sumptem wydał kasetę demo zatytułowaną "The Initiate", zaś wszystkie cztery zawarte na niej utwory można było znaleźć na późniejszych wydawnictwach.
Pierwsza płyta grupy, zatytułowana "Captive in the Room of the Conspirator", została nagrana wiosną 2000 w Berlinie w Headquarters Studio i wydana w tym samym roku nakładem wytwórni Kerosene Recordings. Tekstowo album zawierał ostry protest przeciw zabijaniu zwierząt, niszczeniu ziemi oraz apel o wyzwolenie dręczonych istnień. Następnie zespół rozpoczął koncertowanie po Europie, otwierając koncerty takich grup jak Earth Crisis czy Morning Again.
Z końcem tego roku Maroon wydał w wytwórni Crap Chords wydawnictwo łączone split wspólnie z zespołem Absidia pt. "7" Split". Na tym krążku znalazł się utwór „Wasted” pochodzący z albumu "The Initiate". Zimą 2000/2001 zespół powrócił do studia (tym razem nagrywając w 101 Studios w Berlinie), celem nagrania splitu wydanego razem z formacją Self Conquest, który zatytułowano go "The Key" i wydano nakładem Beniihana Records w 2002. Następnie Maroon prowadził tournée w Europie otwierając koncerty przed zespołami - swoich rodaków i zarazem przyjaciół - a mianowicie grup Heaven Shall Burn oraz Caliban.
"Antagonist" (2002).
W listopadzie 2001 Maroon wszedł do studia Rape of Harmonies w Triptis w celu nagrania swojej pierwszej pełnej płyty zatytułowanej "Antagonist", wydanej nakładem amerykańskiej wytwórni o charakterze vegan straight edge, Catalyst Records. Płyta była w całości przesycona manifestami w duchu straight edge, weganizmu, protestem przeciw niszczeniu przyrody ziemi, sprzeciwem wobec zabijaniu zwierząt, jedzeniu mięsa oraz wiwisekcji. W 2003 nastąpiła reedycja tej płyty nakładem wytwórni Alveran Records/Century Media Records.
Po wydaniu "Antagonist" zespół zrealizował niewielką trasę koncertową po Europie w roli "headlinera", a następnie odwiedził także Amerykę Południową i Japonię. W tym czasie grupa tworzyła swoją markę, występując zarówno na dużych festiwalach (jak With Full Force czy Pressure Fest) oraz grając koncerty z takimi wykonawcami jak Hatebreed, Agnostic Front, Earth Crisis, Heaven Shall Burn, Caliban czy Sepultura.
"Endorsed By Hate" (2004).
W 2003 Maroon przeszedł do wytwórni Alveran Records, która wydała ponownie płytę "Antagonist". W lutym 2004 zespół rozpoczął nagrywanie kolejnego albumu w Antfarm Studio w duńskim Aabyhøj, pod kierunkiem Tue Madsena. Po zarejestrowaniu materiału na nową płytę, grupę opuścił gitarzysta Marc Zech, którego zastąpił Sebastian Rieche. Album zatytułowany "Endorsed By Hate" wydany został przez Alveran Records w Europie w czerwcu 2004. W zamierzeniu twórców płyta, zarówno pod względem muzycznym, jak i przekazu, miały być brutalna, tępa oraz wypełniona wkurzeniem i nienawiścią.
Do grudnia 2004 Maroon zagrał w Europie ok. 60 koncertów, włącznie z występem na głównych festiwalach With Full Force oraz Pressure Fest. W październiku 2004 zespół ponownie zmienił wytwórnię płytową, podpisując umowę z Century Media Records. Na początku 2005 wytwórnia Century Media/Abacus wydała "Endorsed By Hate" na obszarze Ameryki Północnej. W tym czasie grupa nadal koncertowała nieprzerwanie po całej Europie - odbywając pod koniec 2004 tournée z zespołem Cataract, a na początku 2005 sześciotygodniową trasę koncertową z amerykańskim zespołem Downset.
W związku z wydaniem płyty powstało nowe logo zespołu. W tym samym czasie zmieniła się także oficjalna strona zespołu - dotychczasową witrynę internetową Maroon działającą pod adresem https://web.archive.org/web/20141218161501/http://xmaroonx.com/ zastąpiła strona pod adresem http://www.maroonhate.com. Ten fakt słuchacze odebrali także jako odejście od zasad straight edge (w tymże środowisku używanie litery „x” poprzedzającą oraz kończącą nazwę bądź imię lub przydomek oznacza zaangażowanie w tym ruchu) - co dodatkowo osłabiło wiarę odbiorców w istniejące nadal przekonania zespołu. Jak wyjaśnił jednak André Moraweck, przyczyna zmiany adresu oficjalnej strony zespołu była zgoła inna, gdyż poprzednia domena internetowa zwyczajnie straciła swoją ważność i została przejęta przez tzw. „kupców domen”, którzy zaproponowali zespołowi odkupienie jej za wygórowaną kwotę. Jak przyznał wokalista w wywiadzie, decyzję o nowym adresie strony podejmował bez dłuższego zastanowienia w momencie wywołania tego tematu przez administratora strony. Na początku zaproponował „maroon666”, lecz taki adres był jednak już zajęty. Jako następna przyszła mu do głowy nazwa „maroonhate” z uwagi na aktualną w tym czasie płytę "Endorsed By Hate". Moraweck podkreślił jednak jednocześnie, iż decyzja o rezygnacji z litery „x” w nazwie była spowodowana odejściem od szufladkowania zespołu w środowiskach muzycznych, jako że muzycy mieli odtąd zamiar dotarcia do szerszej publiczności, nie tylko do kręgów straight edge.
"When Worlds Collide" (2006).
Materiał na kolejną płytę był nagrywany od października 2005 w Hansen Studios należącym do Jacoba Hansena w Danii. Pod koniec lutego 2006 grupa Maroon zakończyła czterotygodniową trasę koncertową w Europie u boku zespołów Obituary i Samael. Wówczas ogłoszono zawarcie umowy z Century Media Records w zakresie ogólnoświatowym. Wydana jej nakładem płyta została zatytułowana "When Worlds Collide" (18 kwietnia 2006). Producentem albumu był wspomniany Jacob Hansen. Muzycznie płyta zawierała więcej melodii oraz wpływu klasycznego metalu, do czego przyczynił się nowy gitarzysta Sebastian Rieche, autor partii solowych, zaś w odbiorze została wręcz określona jako wejście grupy w nurt metalcore. Na albumie znalazły się ponownie utwory otwarcie manifestujące przywiązanie do ruchu straight edge, jak również aluzyjne odniesienia do wspomnianych głosów dezaprobaty i krytyki, mówiących o porzuceniu ducha straight edge. Już w pierwszym utworze na płycie „24hourhate”, zespół zawarł pojedyncze cytaty z muzycznej historii straight edge. W związku z wydaniem płyty powstało nowe logo zespołu. Założeniem muzyków przy tworzeniu albumu była jego różnorodność.
Na płycie wystąpili gościnnie muzycy zespołu Mercenary (bracia Mikkel i Morten Sandager), a także Roger Miret (wokalista grupy Agnostic Front) oraz [Mark „Barney” Greenway (wokalista Napalm Death). Grupa promowała album w marcu 2006 w Japonii, w maju 2006 na trasie w Europie będąc "headlinerem", następnie w USA; Azji, Australii, Brazylii oraz ponownie w Europie jesienią tego roku na trasie pod nazwą "Hell On Earth".
"The Cold Heart of the Sun" (2007).
Czwarty pełny album Maroon zatytułowany "The Cold Heart of the Sun" powstał w zaledwie rok po ukazaniu się poprzedniego wydawnictwa i ukazał się w październiku 2007 nakładem Century Media Records. Płyta nie zawierała tak jednoznacznego ideologicznie przesłania, zaś mroczne i pesymistyczne teksty współgrały z warstwą muzyczną, jako że kompozycje nie stanowiły już nurtu hardcore, zaś prezentowały wyraźnie metalowy szlif i momentami ocierały się nawet o gatunek black metalu. W związku z wydaniem płyty zostało utrzymane logo zespołu znane z poprzedniego albumu. W zamierzaniu zespołu płyta miała stanowić następny krok w rozwoju grupy, lecz w odbiorze materiał z płyty zbierał różne recenzje, od uwielbienia po narzekanie na to, że grupa zatraciła swoją energię i stała się zwyczajna. Mimo tego członkowie Maroon byli zadowoleni ze sprzedaży albumu oraz reakcji publiczności na koncertach.
W ramach promocji grupa grała trasę koncertową z As I Lay Dying jesienią 2007, następnie koncertowała w Rosji, "supportowała" zespół Chimaira na trasie koncertowej w marcu i kwietniu 2008
"Order" (2009).
Ostatnie wydawnictwo zespołu, płyta pt. "Order" ukazała się ponownie nakładem wytwórni Century Media Records 20 kwietnia 2009. Celowym zamiarem grupy było uzyskanie wyjątkowego efektu płyty poprzez tworzenie jej w trzech miejscach (nagrywanie w Niemczech, mrzy są w zespole oiksowanie w Szwecji, a mastering w Stanach Zjednoczonych). Muzycznie była to najmroczniejsza płyta zespołu, zmierzająca nawet w kierunku black metalu. Sam tytuł albumu odnosi się do społeczeństwa, które nie potrafi żyć bez otrzymania rozkazu. Zawartość tekstowa na płycie dotyczy stosunku osoby która przewodzi oraz tych, którzy za nią podążają. W związku z wydaniem płyty powstało nowe logo zespołu.
Zawieszenie i reaktywacja (2011-2014).
Ostatnie regularne koncerty grupa wykonała w 2010. Na 2011 grupa została zaproszona na "Impericon Fest", na co nie zgodzili się dwaj członkowie zespołu, perkusista Nick Wachsmuth oraz gitarzysta Sebastian „Riechtor” Rieche, którzy w kwietniu 2011 opuścili Maroon. Tym samym w składzie pozostało trzech członków, którzy byli w zespole od początku jego działalności (bracia Moraweck i S. Grund). Ponadto wygasł kontrakt z wytwórnią płytową Century Media Records i w związku z powyższym pojawiły się przypuszczenia o możliwości zakończenia działalności grupy. W grudniu 2012 grupa ogłosiła powrót po czasie bezczynności, anonsując wstępnie dwóch nowych członków oraz zapowiadając aktywność w 2013. Na przełomie 2012/2013 Maroon wznowił działalność, a w lutym 2013 zespół potwierdził przyjęcie nowych członków, którymi zostali perkusista Benny i gitarzysta Steven. 
4 grudnia 2013 trzej główni członkowie grupy André i Tom Erick Moraweck oraz Sebastian Grund poinformowali o zakończeniu działalności Maroon, jednocześnie zapowiadając pożegnalne występy na różnych kontynentach oraz tournée koncertowe w 2014 pod nazwą "Some goodbyes are farewells Tour 2014". Ponadto w 2014 grupa występowała na letnich festiwalach
W 2014 bracia André i Tom Moraweck stworzyli nową grupę, początkowo awizowaną pod nazwą To The Night, później określoną jako The Path.
9 października 2019 nakładem wytwórni Backbite Records została wydana edycja płyty "When Worlds Collide" w wersji winylowej i nakładzie 500 sztuk.
Muzycy.
Członkowie zespołu wielokrotnie deklarowali istnienie zespołu w oparciu o zasady ruchu straight edge (w początkowych okresie działalności nazwa zespołu była zapisywana w sposób znany dla grup sxe: xmaroonx) oraz przestrzeganie weganizmu. Wszyscy muzycy ze składu wydającego płyty do 2009 byli weganami. W tymże roku wszyscy byli także straight edge (wówczas niektóry z 15-letnim stażem, inni od 6 lat). Członkowie zespołu, z uwagi na swoje przekonania, wielokrotnie występowali w audycjach telewizyjnych (na antenie niemieckich stacji RTL, RTL II, ARD, ZDF), gdzie opisywali np. styl życia straight edge (genezą zainteresowania mediów tym tematem był artykuł w czasopiśmie „Der Spiegel”). We wkładkach do płyt Maroon wymieniono – jako wsparcie zespołu – loga organizacji People for the Ethical Treatment of Animals (PETA) oraz Animal Liberation Front (ALF).
Jeszcze w 2006 André Moraweck stwierdził, że Maroon pozostanie zespołem "vegan straight edge", a te zasady stanowią most łączący grupę z korzeniami hardcore, z którego się wywodzą. Zgodnie ze słowami Toma Morawecka z 2007 grupa nie zamierzała już używać sloganów straight edge oraz wegan, mimo przywiązania do tychże zasad, zaś deklarowała tworzenie muzyki, dla różnych odbiorców pragnąc dotarcie do szerokiego zakresu słuchaczy. Jak stwierdził André Moraweck w 2008: "„Maroon zawsze był zespołem »vegan straight-edge« i takim pozostanie”". Rok później omawiając ten temat potwierdził to zaznaczając, że w istnieniu grupy nie chodzi o te dwie sprawy, a Maroon porusza także inne problemy. W czasie zakończenia istnienia grupy na początku 2014 już nie wszyscy jego członkowie reprezentowali zasady vegan straight edge.
Przy tworzeniu kompozycji zespołu brali udział wszyscy członkowie grupy. Teksty utworów pisali bracia Moraweck, autorem większościowej części tekstów utworów był Tom-Eric Moraweck. Prócz zadań w zakresie tworzenie i wykonywania muzyki, wśród członków Maroon istniał podział w odniesieniu do innych funkcji w ramach działalności zespołu. André Moraweck był odpowiedzialny za kontakt z menedżmentem, wytwórnią, udzielanie wywiadów, Tom Eric Moraweck zajmował się finansami (niekiedy także udzielał wywiadów), Sebastian Grund troszczył się o kontakt ze sponsorami, zaś Sebastian Rieche i Nick Wachsmuth prowadzili konto grupy w serwisie Myspace.
W trakcie istnienia z uwagi na podobieństw nazw grupa Maroon była mylona z zespołem Maroon 5 (zdarzały się nawet przypadki przyjścia na koncert Maroon licznej grupy osób przekonanych o występie grupy Maroon 5).
Ostatni skład zespołu:
Wcześniejsi członkowie:
Dyskografia.
Interpretacje.
W swoim dorobku grupa Maroon stworzyła kilka coverów utworów innych zespołów:

</doc>
<doc id="810696" url="https://pl.wikipedia.org/wiki?curid=810696" title="Nastolatek">
Nastolatek



</doc>
<doc id="810698" url="https://pl.wikipedia.org/wiki?curid=810698" title="Konstytucjonalne teorie osobowości">
Konstytucjonalne teorie osobowości

Konstytucjonalizm w psychologii to teoria, która wiąże cechy osobowości, temperament i charakteru człowieka z właściwościami budowy jego ciała.
Za pierwszego konstytucjonalistę można uznać Hipokratesa on bowiem pierwszy wiązał budowę ludzkiego ciała z zachowaniem.
Do psychologów konstytucjonalnych zalicza się także Ernst Kretschmer (zobacz: teoria konstytucjonalna Kretschmera), William Sheldon (zobacz: teoria konstytucjonalna Sheldona), frenologia Franza Josefa Galla.

</doc>
<doc id="810700" url="https://pl.wikipedia.org/wiki?curid=810700" title="Nastolatki">
Nastolatki



</doc>
<doc id="810702" url="https://pl.wikipedia.org/wiki?curid=810702" title="Psychologia konstytucjonalna">
Psychologia konstytucjonalna



</doc>
<doc id="810705" url="https://pl.wikipedia.org/wiki?curid=810705" title="May Pen">
May Pen

May Pen – miasto na Jamajce, ośrodek administracyjny i największe miasto regionu Clarendon. Liczy około 60 000 mieszkańców.
Miejsce urodzenia muzyka reggae i ska Fredericka "Tootsa" Hibberta, solisty zespołu Toots and the Maytals.
W mieście rozwinął się przemysł chemiczny oraz spożywczy.

</doc>
<doc id="810707" url="https://pl.wikipedia.org/wiki?curid=810707" title="Operacja Milesa">
Operacja Milesa

Operacja Milesa – brzuszno-kroczowe odjęcie odbytnicy; operacja polegająca na usunięciu odbytnicy wraz z guzem nowotworowym.
Wskazania.
Proces nowotworowy jest w prawie 100% wskazaniem do wykonania zabiegu. Operację Milesa wykonuje się, gdy zwieracze odbytu są makroskopowo wciągnięte w proces nowotworowy, lub gdy odległość guza od nich jest na tyle mała, że pozostawienie ich nie zapewnia "czystości onkologicznej", a więc łączy się z pozostawieniem komórek nowotworowych w kikucie odbytnicy. Klasycznie przyjmuje się tu odległość 6 cm. Jeżeli guz jest położony w odległości 6–9 cm od linii zwieraczy wybór typu operacji (operacja Milesa lub przednia resekcja sposobem Dixona) zależy od warunków miejscowych. Guzy położone dalej niż 9 cm od zwieraczy operuje się sposobem Dixona. Wprowadzenie urządzeń zszywających (staplerów) dało możliwość zespalania kikuta odbytnicy z kikutem esicy w odległości mniejszej niż 6 cm (z zachowaniem czystości onkologicznej określanej przez histopatologa w preparatach pooperacyjnych). Jednak tak "niskie" zespolenia nie zawsze dają dobry efekt funkcjonalny - może pojawić się nietrzymanie stolca. Obecnie zaleca się wycinanie odbytnicy wraz z otaczającymi tkankami (tzw. mesorectum) gdyż tam szerzy się naciek nowotworowy i tam powstają wznowy miejscowe.
Wykonanie.
Operację Milesa rozpoczyna się od otwarcia jamy brzusznej (laparotomia) i oceny zasięgu procesu nowotworowego (odległe przerzuty, zajęcie węzłów chłonnych). Jeżeli guz zostaje oceniony jako operacyjny, chirurg rozpoczyna preparowanie esicy, którą odcina około 10–15 cm powyżej guza. Koniec proksymalny esicy wyłania się jako kolostomię końcową (sigmostomia jednolufowa), ostateczną. Następnie preparuje się odbytnicę podwiązując zaopatrujące ją naczynia krwionośne. Preparuje się jak najniżej w kierunku zwieraczy. Po zakończeniu możliwej od strony jamy otrzewnej preparatyki zamyka się jamę brzuszną z wyłonioną kolostomią i pacjenta układa się w pozycji ginekologicznej. Szwem kapciuchowym zamyka się odbyt, a następnie wokół niego wykonuje się "osełkowate" cięcie poprzez które przecina się mięśnie dźwigacze odbytu i tkanki wokół odbytnicy. Kiedy zakres preparowania od strony krocza połączy się z zakresem wypreparowanym od strony jamy brzusznej można usunąć odbytnicę wraz z guzem. Szwy tkanek krocza i skóry kończą zabieg.
Historia.
Pierwszym chirurgiem który dokonał resekcji guza nowotworowego w ten sposób był angielski chirurg William Ernest Miles (1869–1947); opisał on procedurę w 1908 roku w piśmie Lancet w artykule "A method of performing abdomino-perineal excision for carcinoma of the rectum and of the terminal portion of the pelvic colon". 

</doc>
<doc id="810708" url="https://pl.wikipedia.org/wiki?curid=810708" title="Qaqortoq">
Qaqortoq

Qaqortoq, duń. Julianehåb – miasto na południowym wybrzeżu Grenlandii, w gminie Kujalleq.
Historia i kultura.
Miasto zostało założone w 1775 roku przez norweskiego kupca Andersa Olsena. Duńska nazwa "Julianehåb" pochodzi od imienia duńskiej królowej Juliany Marii. W jego pobliżu znajdują się ruiny nordyckiego kościoła.
W ramach projektu kulturalnego "Kamień i Człowiek (Stone and Man)" można obejrzeć w mieście ponad 30 różnych motywów wyrytych w skałach przez miejscowych i skandynawskich artystów. Znajdują się też tu dwa muzea oraz kościół z 1832 roku.
Przemysł i transport.
Do podstawowych gałęzi przemysłu miasta należą rybołówstwo, usługi i administracja. W Qaqortoq znajduje się heliport będący środkiem komunikacji z innymi miejscowościami na Grenlandii.
Populacja.
Według danych oficjalnych liczba mieszkańców w marcu 2014 roku wynosiła 3248 osób.
Klimat.
Qaqortoq znajduje się na południowym wybrzeżu, ok. 700 km na południe od linii koła podbiegunowego. Średnie temperatury wynoszą: w lipcu i sierpniu 12 °C (dzień), 4 °C (noc) oraz w styczniu -2 °C (dzień), -9 °C (noc).

</doc>
<doc id="810714" url="https://pl.wikipedia.org/wiki?curid=810714" title="Aleksander Czerwoński">
Aleksander Czerwoński

Aleksander Czerwoński (ur. 27 lipca 1965 w Warszawie) – polski szachista, działacz i trener szachowy, mistrz międzynarodowy od 1996 roku.
Kariera szachowa.
Jest dwukrotnym brązowym medalistą indywidualnych mistrzostw Polski, z lat 1985 (Wrocław, w kategorii do lat 20) oraz 1988 (Kielce, do lat 23). W latach 1986–2000 siedmiokrotnie wystąpił w finałach mistrzostw kraju seniorów. Najlepszy rezultat osiągnął w roku 1994 w Gdańsku, zajmując IX miejsce. Siedmiokrotnie zdobył medale drużynowych mistrzostw Polski (sześciokrotnie złote, w latach 1991–1998 oraz brązowy w roku 1999), wszystkie – reprezentując klub "Stilon" Gorzów Wielkopolski.
W 1987 r. podzielił III miejsce w otwartym turnieju w Warszawie, w 1989 r. triumfował w Słupsku, natomiast w 1990 r. podzielił II miejsce w "openie" w Bielsku-Białej. W 1997 r. zwyciężył (wspólnie z Andrijem Maksymenką, Markiem Oliwą oraz Mladenem Muse) w rozegranym w Barlinku memoriale Emanuela Laskera, w 1998 r. podzielił II miejsce w mistrzostwach Warszawy. W 2000 r. odniósł turniejowe zwycięstwo w Cuxhaven. W 2003 r. podzielił III m. w turnieju "open" w Kożuchowie, w 2004 r. podzielił I-III m. w Rewalu (turniej "Konik Morski Rewala") oraz zwyciężył w Gorzowie Wielkopolskim. W 2006 r. podzielił III m. w memoriale Emanuela Laskera w Barlinku oraz ponownie zwyciężył w Gorzowie. W 2008 r. zwyciężył w turnieju "11.Neujahrs-Open" w Guben.
W latach 1999-2005 był współpracownikiem, a następnie redaktorem naczelnym miesięcznika "Przegląd Szachowy". Osiągał sukcesy również jako trener szachowy. Między innymi prowadzona przez niego drużyna juniorów KSz "Stilon" w latach 2006, 2008 i 2009 wygrała drużynowe mistrzostwa Polski, a w 2007 r. zajęła II miejsce.
Najwyższy ranking w dotychczasowej karierze osiągnął 1 lipca 1999 r., z wynikiem 2426 punktów zajmował wówczas 23. miejsce wśród polskich szachistów.
Życie prywatne.
Żoną Aleksandra Czerwońskiego od 1989 do 2006 była szachistka Beata Ziętek-Czerwońska.

</doc>
<doc id="810716" url="https://pl.wikipedia.org/wiki?curid=810716" title="Orchis pallens">
Orchis pallens



</doc>
<doc id="810721" url="https://pl.wikipedia.org/wiki?curid=810721" title="Alfons I Aragoński">
Alfons I Aragoński



</doc>
<doc id="810730" url="https://pl.wikipedia.org/wiki?curid=810730" title="Kirill Babitzin">
Kirill Babitzin

Kirill Babitzin ps. Kirka (ur. 22 września 1950 w Helsinkach, zm. 31 stycznia 2007 w Helsinkach) – fiński piosenkarz popularny szczególnie w latach 80. i 90. XX wieku, reprezentował swoją ojczyznę między innymi na Konkursie Piosenki Eurowizji w 1984 r. w Luksemburgu, kiedy piosenką „Hengaillaan” wywalczył dziewiąte miejsce.
Debiutował w różnych zespołach, pierwszym jego solowym sukcesem był przebój "„Hetki iyö”" z 1967 r. Po festiwalu Eurowizji, w 1988 r., wypromował jedną z najpopularniejszych hitów ostatniej dekady XX wieku – "„Surun pyyhit silmistäni”".
W latach 1981 i 2000 Kirka otrzymał nagradzany Emmy dla najlepszego wykonawcy w swoim kraju, na swoim koncie miał 27 płyt długogrających.

</doc>
<doc id="810736" url="https://pl.wikipedia.org/wiki?curid=810736" title="Reprezentacja Słowacji w hokeju na lodzie mężczyzn">
Reprezentacja Słowacji w hokeju na lodzie mężczyzn

Reprezentacja Słowacji w hokeju na lodzie mężczyzn – reprezentacja Słowacji w hokeju na lodzie mężczyzn.
Historia.
Początki hokeja na Słowacji.
Początkowo dyscyplina hokeju na lodzie na Słowacji ustępowała podobnej grze bandy (hokej na większym boisku), która była jedną z popularniejszych gier zespołowych rozgrywanych zimą nie tylko na Słowacji, ale na całym terytorium Czechosłowacji, Rosji, czy w Skandynawii. Dopiero po rozegraniu turnieju o mistrzostwo Europy w Wysokich Tatrach na Słowacji rozpoczęto popularyzację kanadyjskiej wersji hokeja.
Cztery lata później, 29 grudnia 1929 roku w osadzie Stary Smokowiec w Wysokich Tatrach po raz pierwszy rozegrano drugi względem wieku (zaraz za Pucharem Spenglera) turniej towarzyski, który rozgrywany jest do dziś – Puchar Tatr. W czasie rozgrywania tego turnieju powołano do życia "Slovenská župa kanadského ľadového hokeja", który patronował „kanadyjskiej” odmianie hokeja będąc zarazem częścią Czechosłowackiego Związku Hokeja na Lodzie. Twórcami ligi zostały drużyny: Ski Club Bratislava, ŠK Slávia Banská Bystrica, ŠK Vysoké Tatry, ČsŠK Košice oraz ŠK Žilina. Dwa miesiące później 15 i 16 lutego rozegrano pierwsze mistrzostwa Słowacji. Kolejnym krokiem w popularyzacji hokeja na Słowacji było wystąpienie po raz pierwszy Słowaka w reprezentacji Czechosłowacji Ladislava Trojáka, który zadebiutował w meczu z Kanadą 21 grudnia 1934 roku. Dwa lata później ten sam zawodnik stał się pierwszym hokeistą słowackim na igrzyskach olimpijskich. W 1936 roku do najwyższej klasy rozgrywkowej w Czechosłowacji awansowała drużyna HK Taty, a rok później VŠ Bratislava. W 1938 roku zawieszono działania Czechosłowackiego Związku Hokeja na Lodzie przez rozbicie Czechosłowacji. Jednak na Słowacji istniał dalej "Slovenská župa kanadského ľadového hokeja" co spowodowało, iż podczas II wojny światowej Słowacja zagrała jedenaście meczów jako samodzielny kraj.
W 1959 roku zmienione nazwę organizacji reprezentującej Słowację w IIHF ze "Slovenská župa kanadského ľadového hokeja" na "Slovenský zväz Ľadového hokeja", czyli Słowacki Związek Hokeja na Lodzie.
Suwerenność Słowacji (od 1993).
Od 2 lutego 1993 roku jest członkiem IIHF, choć swoje pierwsze mecze rozgrywała podczas II wojny światowej w większości na terenach Trzeciej Rzeszy, bądź terenom podległym temu państwu. Słowacja należy do elitarnej grupy „Wielkiej siódemki”. Od 1996 występuje w Mistrzostwach Świata elity. Wcześniej przez dwa lata uczestniczyli w mistrzostwach niższych dywizji ponieważ po upadku Czechosłowacji musieli rozpocząć zmagania o medale od meczów w grupie C1. W 1994 roku grali w grupie C1. Słowacy przeszli turniej jak burza wygrywając wszystkie mecze i w następnym roku grali w grupie B. W 1995 roku również wygrali turniej i awansowali do elity. W następnym roku zajęli 9. miejsce utrzymując się w gronie najlepszych drużyn. W latach 1997–1999 reprezentacja nie miała oszałamiających wyników. Zajmowała miejsca ósme i siódme.
Największe sukcesy Słowacja święciła w okresie w którym trenerem był Ján Filc, czyli w latach 2000–2002. Już w pierwszym roku pracy trenerskiej Filca, Słowacja zdobyła swój pierwszy medal mistrzostw świata (srebrny), przegrywając w finale ze swoimi sąsiadami – Czechami 3:5. Rok później w Niemczech Słowacy odpadli w ćwierćfinale ponownie z Czechami. Tym razem 0:2. W 2002 roku odbyły się dwa ważne turnieje hokejowe. Pierwszym był turniej olimpijski w Salt Lake City. Słowacy nie spisali się, a przyczyną porażki było brak w drużynie czołowych graczy z ligi NHL, którzy nie mogli brać udziału w turnieju olimpijskim z powodu konfliktu między datami meczów na igrzyskach olimpijskich i terminarzem rozgrywek NHL. Przegrali dwa spotkania (z Niemcami i Austriakami) oraz zremisowali jeden (z Łotwą). W meczu o 13. miejsce wygrali z Francuzami. Trzy miesiące później odbyły się mistrzostw świata w Szwecji an których Słowacja odniosła historyczny sukces zdobywając złoty medal. Wtedy to Słowacy wygrali m.in. z Polską 7:0, a w finale pokonali reprezentację Rosji 4:3. Był to przedostatni turniej w którym Filc prowadził reprezentację ponieważ podjął decyzję o rezygnacji z funkcję selekcjonera. Jego następcą został František Hossa, chociaż kontrakcie była klauzula, że Filc jeszcze będzie głównym trenerem na pucharze świata w 2004 roku. Od tego czasu Słowacy tylko raz zdobyli medal, lecz po meczu o trzecie miejsce podczas turnieju w Finlandii w roku 2003. W 2004 roku byli bliscy zdobycia drugiego brązowego medalu na Mistrzostwach Świata jednak przegrali ze USA. W latach 2005–2007 z Mistrzostw Świata odpadali już w ćwierćfinale, zaś w 2006 roku na Igrzyskach Olimpijskich w Turynie pomimo wygrania wszystkich meczów w fazie grupowej, w ćwierćfinale ulegli ze swoim sąsiadami Czechami 1-3. W 2008 roku Słowacy po raz pierwszy od dwunastu lat nie zmieścili się w czołowej dziesiątce mistrzostw zajmując dopiero 13. miejsce. Pod koniec czerwca 2008 roku podjęto decyzję o ponownym zatrudnieniu Filca na stanowisko trenera reprezentacji. Rok później Słowacy na MŚ w Szwajcarii ponownie zawiedli zajmując 10. miejsce, w lutym 2010 podczas Igrzysk Olimpijskich w Vancouver po pokonaniu m.in. w ćwierćfinale mistrzów olimpijskich z 2006 roku Szwedów, po raz pierwszy w historii Słowacy awansowali do półfinału turnieju olimpijskiego, gdzie przegrali z Kanadą 2:3, a w meczu o 3. miejsce przegrali z Finlandią 3:5. Po Igrzyskach Olimpijskich podjęto decyzję o zatrudnieniu pierwszego w historii reprezentacji trenera zza granicy. Okazał się nim Kanadyjczyk Glen Hanlon. Miał prowadzić reprezentację do kolejnych Igrzysk Olimpijskich w Soczi w 2014 roku, jednak słabe występy w dwóch kolejnych turniejach o mistrzostwo świata w 2010 i 2011 roku gdzie Słowacja była gospodarzem które okazały się ponownie rozczarowaniem zajmując odpowiednio 12. i 10. miejsce, spowodowały, że Hanlon po MŚ 2011 został zdymisjonowany z funkcji trenera reprezentacji. Nowym trenerem Czech Vladimir Vujtek. Za jego kadencji Słowacja po pierwszy od 2003 roku zdobyła medal Mistrzostw Świata. Słowacy po wyeliminowaniu m.in. w ćwierćfinale drużyny Kanady i w półfinale Czechów, doszli do finału gdzie przegrali z Rosją 2:6.
Historia startów w Mistrzostwach Świata.
2000.
Przełom zrodził się w 2000 roku, kiedy Słowacja po raz pierwszy w swojej historii zdobyła medal. Po zwycięstwach w fazie grupowej z Austrią, Włochami i remisie z Finlandią zdobyli pierwsze miejsce w grupie. W drugiej rundzie już tak Słowakom nie powodziło. Choć najpierw wygrali z Norwegią 9:1. To później dotknęły ich porażki z Czechami 6:2, a potem z Kanadą 4:3 coć niespodziewanie po pierwszej tercji to Słowacy prowadzili 1:0. Jednak dwa zwycięstwa dały awans do fazy pucharowej. USA były przeciwnikiem Słowaków w ćwierćfinale. Po pierwszej tercji Amerykanie prowadzili 1:0, lecz w kolejnych partiach Słowacy odrobili straty z nawiązką i wygrali 4:1. W półfinale trafili na Finów, którzy po zwycięstwie nad Szwecją byli podbudowani. Jednak Słowacy zagrali dobre spotkanie i po pierwszej tercji schodzili z przewaga dwóch bramek. Wynik został ustalony w drugiej tercji, gdy obie drużyny zdobyły po jednej bramce. Ostateczny wynik 1:3 dla Słowacji, która po raz pierwszy zagra w finale Mistrzostw Świata. W meczu o złoty medal Słowacy zagrali ze swoimi sąsiadami Czechami z którymi ponad 7 lat wcześniej tworzyli jeden zespół. Po bardzo dobrym starcie Czechów. Prowadzili przed pierwszą przerwą 3:0. Słowacy mogli marzyć o zwycięstwie. Jednak w drugiej tercji zdobyli gol kontaktowy, a w trzeciej tocząc wyrównany bój (wynik 3. tercji 2:2) przegrali 5:3. Jednak Sankt Petersburg zapamiętali dobrze zdobywając srebrny medal.
2001.
Po bardzo dobrych występach na lodowiskach w Rosji Słowacy chcieli dalej dobrych wyników. Po pierwszych dwóch dniach Mistrzostw mieli komplet punktów po zwycięstwie nad Japonią (8:4) i Austria (5:0). Jednak kolejnym przeciwnikiem byli Finowie, którzy rozgromili Słowaków 5:2. W drugiej fazie grupowej spotkali się z reprezentacjami Ukrainy, Szwecji i Stanów Zjednoczonych. Ze wschodnimi sąsiadami poradzili sobie. Wygrywając 3:1. Z mocniejszymi drużynami było już gorzej. Skandynawowie i USA wygrali po 1:3. Słowacja awansowała z czwartego, ostatniego miejsca w grupie do ćwierćfinału. W tej fazie mieli znów za swojego przeciwnika Czechów, którzy mieli szanse obronić mistrzostwo. Na lodowisku w Hanowerze zapadł wynik 2:0 i Slovensko (w języku słowackim) musieli pakować walizki na samolot powrotny do Pragi. Słowacja została sklasyfikowana na 7. miejscu.
2002.
Słowacy rozpoczęli mistrzostwa 2002 w tej samej grupie co polska reprezentacja z którą już w pierwszym meczu wygrali 7:0. Następnym rywalem była Ukraina pokonując ją 5:4. W ostatnim meczu grupowym Słowacy grając z Finami przegrali 1:3. Z bilansem dwóch zwycięstw i jedną porażką awansowali do drugiej fazy grupowej. Przeciwnikami zostali Szwedzi, Austriacy i Rosjanie.
W pierwszym meczu spotkali się z gospodarzami turnieju. Przed pierwszą przerwą Szwedzi prowadzili 1:0, lecz to Słowacy wygrali 2:1. Następnym rywalem była Austria (najgorsza drużyna tej fazy turnieju). Słowacy szybko wyszli na prowadzenie i po pierwszej tercji prowadzili 3:0 wygrywając mecz 6:3. Ostatnim przeciwnikiem w tej fazie była reprezentacja Zbornej pokonując ją 6:4 w meczu rozegranym w Göteborgu.
W ćwierćfinale przeciwnikiem została Kanada, którą pokonali 3:2. A półfinale ponownie zagrali z gospodarzami imprezy, ze Szwedami. Mecz zaczął się od przewagi Szwedów. Wynikiem czego był gol na 1:0. Po przerwie padły dwa gole. Jeden dla Szwedów, a drugi dla Słowaków. Trzecią tercje wygrali Słowacy 1:0 i mecz miał trwać dalej. Zarządzano dogrywki. W tej fazie meczu nikt nie zdobył gola i o tym kto awansuje do finału zdecydowały rzuty karne w których zwyciężył zespół słowacki finałowym wynikiem meczu 3:2.
W finale Słowacja zmierzyła się z Rosją, która po raz pierwszy od dziewięciu lat zagrała w finale. Słowacy wygrali 4:3 (2:0, 1:1, 1:2) zdobywając po raz pierwszy tytuł mistrza świata. Po powrocie zespołu Bratysławy odbyły się obchody tryumfalne, podczas których prezydent Rudolf Schuster pogratulował zwycięzcom. Najlepszym strzelcem mistrzostw został Peter Bondra, a najaktywniejszym Miroslav Šatan.
W listopadzie 2002 roku została założona Galeria Sławy słowackiego hokeja na lodzie.
2003.
W roku 2003 roku Słowacy bronili tytułu wywalczonego rok wcześniej. Wszystkie mecze pierwszej fazy Słowacy wygrali m.in. z Ukrainą 9:3, Japonią 10:1 i z Niemcami 3:1.
W drugiej fazie grupowej przeciwnikami stali się: Finowie, Austriacy oraz Czechy. Po pokonaniu Finów 5:1, Austriaków 7:1 Ostatni mecz w tej fazie mistrzowie zremisowali 3:3 (0:1,2:2,1:0) z Czechami.
W ćwierćfinale 7 maja 2003 Słowacy pokonali Szwajcarię 3:1, przegrywając po pierwszej tercji 0:1. W meczu o awans do finału zawodnicy Słowacji spotkali się z drużyną trzech koron. W efekcie przegranej 1:4 Słowacy zagrali o brązowy medal.
Mecz o trzecie miejsce rozgrywany był w hali Hartwall Areena w Helsinkach. Ponownie przeciwnikiem została reprezentacja Czech. Ten mecz miał inny przebieg od poprzednich spotkań. Po skutecznych atakach Słowacy prowadzili 2:1. Druga tercja nie została rozstrzygnięta padł w niej wynik 1:1, a w ostatnich dwudziestu minutach obrońcy mistrzowskiego tytułu strzelili gola. Ten wynik meczu dał Słowakom pierwszy w swej historii brązowy medal. Najbardziej skutecznym mistrzostw został Zigmund Palffy, który podczas dziewięciu meczów strzelił siedem bramek i osiem razy przy nich asystował dając 15 punktów w punktacji kanadyjskiej.
2004.
W 2004 roku mistrzostwa świata odbyły się w Czechach, a dokładniej w stolicy- Pradze i Ostrawie. Słowacy zaliczali się do faworytów turnieju, lecz tym razem z mniejszą szansą na wygranie turnieju. Mistrzowie z 2002 roku pierwszą fazę rozgrywali na lodowisku ČEZ Aréna w Ostrawie. 24 kwietnia drużyna rozpoczęła turniej. Pierwszym przeciwnikiem została Ukraina. Po pierwszej tercji Słowacja prowadziła już 2:0 i taki wynik dowiozła do końca meczu. Dwa dni później po drugiej stronie tafli stanęła drużyna USA. Pierwsza tercja została wygrana przez Słowaków 1:0. Druga część spotkania była pełna sytuacji bramkowych. 5 z nich zostało wykorzystanych. Dwie przez Słowaków, a trzy przez zawodników zza oceanu. W ostatnich 20 minutach wynik się nie zmienił. Ostateczny wynik spotkania – 3:3. Ostatnią przeszkodą w tej fazie była Finlandia.
Po ciekawym meczu Słowacja wygrała 5:2 (2:1,1:1,2:0). Dwa zwycięstwa i jeden remis dały awans z pierwszego miejsca do drugiej rundy fazy grupowej, w której przeciwnikami były: Szwecja, Rosja i Dania.
W ostatni dzień kwietnia przeciwnikiem była drużyna Zbornej, która nie podołała Słowakom przegrywając 0:2 (0:0,0:2,0:0). Dwa dni później kibice mogli być zadowoleni z formy strzeleckiej swoich pupilów. Słowacja gładko wygrała 8:0 z Danią (w tercjach 0:3,0:4,0:1). Ostatnim przeciwnikiem w tej fazie była drużyna trzech koron. Bezbramkowy remis dał awans obu drużynom do ćwierćfinałów. W meczu o przejście do fazy medalowej Słowacja zagrała ze Szwajcarią, która niespodziewanie po pierwszej tercji prowadziła 1:0, lecz skuteczne ataki Słowaków dały zwycięstwo 3:1. Kolejnym rywalem miała być Kanada. Półfinał rozgrywany w Sazka Arena został rozstrzygnięty po 60 minutach. Nie na korzyść Słowaków, którzy przegrali u tylko mogli zagrać o brązowy medal. W niedzielne popołudnie 9 maja odbył się mecz o medal. Trzy tercje nie pomogły i aby dowiedzieć się kto stanie na podium mistrzostw świata musiała rozstrzygnąć dogrywka. Również ona nie dała wyniku końcowego. Po rzutach karnych mieliśmy dowiedzieć się kto będzie brązowym medalistą mistrzostw w Pradze. Zwycięzcą zostały Stany Zjednoczone i to one wróciły do kraju z medalem. Dla pociechy do drużyny gwiazd został wybrany Zdeno Chara.
2005.
Mistrzostwa Świata w 2005 roku odbyły się w Austrii, a 30 kwietnia pierwszy mecz. Przeciwnikiem była Białoruś, z którą formacje ataku nie mogły sobie poradzić przez ponad 40 minut. Przez ostatnie dwadzieścia minut strzelono trzy bramki z czego dwie Słowacy. Trzy dni później przeciwnikiem była drużyna Zbornej. Po meczu nie rozstrzygnięto zwycięzcy. Ostateczny wynik 3:3 (1:0,1:2,1:1). Ostatnim przeciwnikiem był gospodarz turnieju. Słowacy wygrali 8:1 i awansowali do drugiej rundy z pierwszego miejsca. Kolejny mecz był szlagierem. Czesi po dobrym początku imprezy liczyli na kolejne zwycięstwo. W ciągu pierwszych 40 minut padły wszystkie bramki spotkania. Jednak to zawodnicy ze stolicy w Pradze wygrali rywalizację – 5:1. Następnym przeciwnikiem była drużyna Szwajcarii. Słowacy przez dłuższy czas przeważali i strzelili 3 bramki przy 1 przeciwników. Ostatnim rywalem w tej fazie rozgrywek była reprezentacja z Azji, czyli Kazachstan. Niespodziewanie po pierwszej tercji widniał wynik 1:1, lecz w drugiej i trzeciej części spotkania napastnicy Słowaków byli nie do zatrzymania i po 60 minutach wiktorię odnieśli zawodnicy słowaccy. 3 zwycięstwa, 1 remis i porażka dały awans do ćwierćfinałów. Niestety los nie sprzyjał. Kanada mistrz sprzed roku wygrał ze Słowakami i już w tej fazie zakończyli mistrzostwa. Najskuteczniejszym zawodnikiem turnieju w teamie został Zigmund Pálffy. Strzelec 5 bramek i 4 krotnie asystował.
2006.
Kolejne mistrzostwa odbyły się po raz pierwszy na Łotwie. Po raz kolejny wśród faworytów stawiano Słowaków. Jednak po słabych występach w pierwszej fazie (porażki z Białorusinami 1:2 i Rosją 3:4 oraz jedynym zwycięstwem nad Kazachstanem) podchodziło się do szans naszych południowych sąsiadów ostrożnie. Ponieważ Słowacja to czołowa reprezentacja na świecie nie miała również problemów z przejściem drugiej fazy grupowej. Przede wszystkim remis ze Szwajcarami (2:2) oraz zwycięstwa nad Szwedami (5:2) i wysokie nad Ukraińcami (8:0) dało awans do ćwierćfinałów. W tej części turnieju po raz kolejny przeciwnikiem była Kanada z którą Słowacja rok wcześniej przegrali właśnie w tej fazie. Po pierwszej tercji kibice Słowaków były uśmiechnięte (1:0), lecz w ciągu 40 minut zawodnicy z Ameryki zdobyli cztery bramki i to oni awansowali do półfinału. Po raz kolejny Słowacy wrócili z mistrzostw niezadowoleni.
Zastrzeżone numery.
We wrześniu 2011 słowacka federacja zastrzegła na zawsze numer 38, z jakim występował w reprezentacji Pavol Demitra, który zginął 7 września 2011 w katastrofie samolotu pasażerskiego Jak-42D w pobliżu Jarosławia w Rosji.

</doc>
<doc id="810737" url="https://pl.wikipedia.org/wiki?curid=810737" title="Superzaur">
Superzaur

Superzaur ("Supersaurus") – rodzaj dużego zauropoda z rodziny diplodoków (Diplodocidae). Jego nazwa oznacza "nad-jaszczur". Został odkryty w górnojurajskich warstwach formacji Morrison w Kolorado w 1972 r. Jest on jednym z największych znanych dinozaurów i mógł osiągać 33-34 m długości i 35-40 t masy. Żył w towarzystwie takich dinozaurów jak karnozaur allozaur czy spokrewniony z superzaurem diplodok.
Historia.
Oryginalne skamieliny superzaura obejmują zaledwie kilka kości, w tym obręcz barkową (oznaczoną numerem katalogowym BYU 5500) i kilka kręgów szyjnych. Odnaleziona łopatka tego zwierzęcia miała 2,4 m wysokości. Nowy, dużo bardziej kompletny okaz superzaura znany jako "Jimbo" w Converse County (Wyoming). Jest on wciąż wydobywany, a już wykopane szczątki znajdują się w Dinosaur Wyoming Center. Początkowo uznany superzaura za bliskiego krewnego, długoszyjego zauropoda barozaura należącego do podrodziny Diplodocinae, jednak obecnie uważa się, że bliżej mu do klasyfikowanego w podrodzinie Apatosaurinae apatozaura.
"Ultrasauros".
Paleontolog James Jensen, który opisał superzaura, jednocześnie dokonał opisu innego gigantycznego zauropoda, którego nazwał ""Ultrasaurus" macintoshi"
 (później zmienił tę nazwę na "Ultrasauros macintoshi"). Opisał go na podstawie kręgu (BYU 9044) i kości kończyn. Wkrótce jednak okazała się, że ów kręg należy do superzaura (prawdopodobnie nawet do oryginalnego okazu odkrytego w 1972). Ponieważ superzaur został wcześniej opisany pod tą właśnie nazwą, ma ona priorytet, a nazwa "Ultrasauros" uznano za jego młodszy synonim i nie używa się jej&gt;. Kości obręczy barkowej należały natomiast do brachiozaura, być może "B. altithorax". Należały one, jak wskazuje ich wielkość, do dużego (większego od szkieletu "Giraffatitan" wystawionego w Berlinie), jednak nie największego znanego okazu brachiozaura. Szczątki większych brachiozaurów odkryto w Tendaguru, Bedfordshire (Tanzania, wschodnia Afryka). Początkowo uznano, że "Ultrasauros" miał 25-30 m długości, 15 m wysokości (8 m przy ramieniu) oraz ważył ok. 70 t. Jakiś czas masę przedstawicieli rodzaju "Ultrasauros" szacowano na około 180 t, czyli tyle samo, co płetwala błękitnego i początkowo, błędnie bruhatkajozaura.
Nazwa "Ultrasaurus", mimo że została spopularyzowana przez media przed 1997 i książki popularnonaukowe, nie tylko należała do chimery, ale została wcześniej zajęta. Pod tą nazwą Haang Mook Kim w 1983 (dwa lata przez wydaniem opisu północnoamerykańskiego "ultrazaura" przez Jensena) opisał, jak domniemywał, gigantycznego zauropoda z Korei Południowej. Później jednak okazało, się, że koreański ultrazaur jest o wiele mniejszy od północnoamerykańskiego, a jego oszacowane wyjątkowo duże rozmiary były wynikiem pomylenia kości łokciowej z kością ramienną. Koreański ultrazaur został jednak wcześniej opisany, a jego opis spełniał formalne kryteria. Ponieważ wcześniej opisana nazwa ma priorytet, Jensen był zmuszony do zmiany nazwy swojego zauropoda. Za jego propozycją George Olshevsky w 1991 zmienił nazwę północnoamerykańskiego dinozaura z "Ultrasaurus" na "Ultrasauros". Kiedy okazało się, że "Ultrasauros" jest chimerą, uznano go za młodszy synonim superzaura. Dzisiaj podziela się ten pogląd i, mimo że holotyp ultrazaura ("Ultrasauros") zawierał również szczątki brachiozaura, uważa się go za synonim nieznacznie wcześniej opisanego superzaura, a nie brachiozaura.
"Dystylosaurus edwini".
W tym samym miejscu, co szczątki superzaura, odkryto fragmenty innego gatunku zauropoda nazwanego "Dystylosaurus edwini". Został opisany na podstawie kręgu oznaczonego BYU 5750. W 2001 r. Brian Curtice i Ken Stadtman zaproponowali uznanie go za superzaura, jednak w 2016 r. Michael P. Taylor i Mathew J. Wedel wskazali cechy anatomiczne, które wykluczają taką klasyfikację, w związku z czym osobnik ten powinien być zaliczony do osobnego gatunku "Dystylosaurus edwini".
Paleobiologia.
Superzaur, tak jak inne zauropody, był roślinożercą.

</doc>
<doc id="810738" url="https://pl.wikipedia.org/wiki?curid=810738" title="Michael Aquino">
Michael Aquino

Michael Aquino (ur. 16 października 1946 w San Francisco) – jeden z twórców Świątyni Seta. Podpułkownik armii amerykańskiej, przynależał do 7. Grupy Operacji Psychologicznych. Absolwent University of California. Początkowo członek Kościoła szatana, w 1975 r. skłócił się z jego założycielem Antonem La Veyem co doprowadziło do schizmy.
W przeciwieństwie do LaVeya, Aquino uznawał realne istnienie szatana. Twierdził, że miał objawienie, że czas szatana przeminął, a nadszedł czas księcia ciemności, czczonego pod prawdziwym imieniem Set (od imienia staroegipskiego boga). Uznał, że najważniejsze nie jest zaspokajanie potrzeb cielesnych (jak twierdził LaVey), lecz pełne rozpoznanie swojej istoty i kształtowanie świata zgodnie z nią.
W latach 1980–1986 Aquino był adiunktem w katedrze nauk politycznych na Golden Gate University.

</doc>
<doc id="810743" url="https://pl.wikipedia.org/wiki?curid=810743" title="Arystoteles i Filis">
Arystoteles i Filis

Arystoteles i Filis – rysunek stworzony przez włoskiego artystę renesansowego Leonarda da Vinci.
Przedstawienie.
Rysunek ukazuje młodą kobietę z wymalowanymi policzkami, która jedzie na grzbiecie starego mężczyzny. Wiadomo, że Arystoteles ożenił się z o wiele młodszą od siebie kobietą. Mimo że miał wtedy dopiero 40 lat, z tej historii wzięło się wyobrażenie o sędziwym filozofie zadurzonym w młodej, atrakcyjnej kobiecie.
Wymowa dzieła.
Obraz Filis ujeżdżającej Arystotelesa symbolizuje zniewolenie rozumu przez miłość. Temat rysunku ma miłosny, a nawet erotyczny charakter. Na odwrocie szkicu Leonardo zapisał ciąg słów: "kochanka przyjemność cierpienie miłość zazdrość szczęście zawiść fortuna skrucha."

</doc>
<doc id="810744" url="https://pl.wikipedia.org/wiki?curid=810744" title="Nj">
Nj

Nj – dwuznak będący fonetycznym odpowiednikiem polskiego "ń". Występuje we wszystkich językach południowosłowiańskich, do których zapisu używa się alfabetu łacińskiego. W przeciwieństwie do polskiego ń, dwuznak nj może być użyty na początku wyrazu (np. "Njemačka" – Niemcy).

</doc>
<doc id="810746" url="https://pl.wikipedia.org/wiki?curid=810746" title="Erlbach (Bawaria)">
Erlbach (Bawaria)

Erlbach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Reischach. Leży około 12 km na północny wschód od Altötting.
Polityka.
Wójtem gminy jest Franz Watzinger, poprzednio urząd ten obejmował Josef Ostermeier, rada gminy składa się z 12 osób.

</doc>
<doc id="810749" url="https://pl.wikipedia.org/wiki?curid=810749" title="Stammham (powiat Altötting)">
Stammham (powiat Altötting)

Stammham – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Marktl. Leży około 12 km na północny wschód od Altötting, nad rzeką Inn, przy drodze B20, B12, B12n i linii kolejowej Monachium – Wels.
Polityka.
Wójtem gminy jest Franz Lehner z CSU, rada gminy składa się z 12 osób.

</doc>
<doc id="810750" url="https://pl.wikipedia.org/wiki?curid=810750" title="Corel PhotoPaint">
Corel PhotoPaint



</doc>
<doc id="810751" url="https://pl.wikipedia.org/wiki?curid=810751" title="Reischach (Bawaria)">
Reischach (Bawaria)

Reischach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, siedziba wspólnoty administracyjnej Reischach. Leży około 6 km na północ od Altötting, przy drodze B588.
Polityka.
Wójtem gminy jest Franz Donislreiter, poprzednio urząd ten obejmował Manfred Gesierich, rada gminy składa się z osób.
Współpraca.
Miejscowość partnerska:

</doc>
<doc id="810752" url="https://pl.wikipedia.org/wiki?curid=810752" title="Blue Connect">
Blue Connect



</doc>
<doc id="810757" url="https://pl.wikipedia.org/wiki?curid=810757" title="Perach (Bawaria)">
Perach (Bawaria)

Perach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Reischach. Leży około 8 km na północny wschód od Altötting, nad rzeką Inn, przy linii kolejowej Monachium – Wels.
Polityka.
Wójtem gminy jest Georg Eder, rada gminy składa się z 12 osób.

</doc>
<doc id="810759" url="https://pl.wikipedia.org/wiki?curid=810759" title="Marek Gaszyński">
Marek Gaszyński

Marek Piotr Gaszyński (ur. 14 czerwca 1939 w Warszawie, zm. 15 stycznia 2023 tamże) – polski dziennikarz i prezenter muzyczny, autor tekstów ponad 150 piosenek oraz autor książek o tematyce muzycznej. Znawca historii polskiej muzyki rozrywkowej.
Życiorys.
Absolwent Wydziału Filologicznego Uniwersytetu Warszawskiego. Pracę dziennikarską rozpoczął w latach 1958–1962 w Rozgłośni Harcerskiej. W 1962 roku został dziennikarzem muzycznym Polskiego Radia. Tworzył audycje muzyczne dla radia, a także pisał artykuły związane z tą tematyką drukowane w prasie codziennej oraz muzycznej.
Od 1964 roku pisał teksty piosenek dla popularnych wykonawców muzyki rozrywkowej. Pierwszą piosenką, jaką napisał, był napisany do muzyki Czesława Niemena utwór "Czy wiesz". Piosenki z jego tekstami usłyszeć można w wykonaniu m.in. takich artystów, jak: Aldona Orłowska, Breakout, Czerwone Gitary, Halina Frąckowiak, Helena Majdaniec, Gang Marcela, Jerzy Grunwald, Test, Maciej Kossowski, Bogusław Mec, Wojciech Gąssowski, Niebiesko-Czarni, Czesław Niemen, Polanie, Wojciech Skowroński, Tadeusz Woźniak.
Utwory z tekstami Marka Gaszyńskiego ukazały się na płytach "Marek Gaszyński przedstawia swoje przeboje" (z roku 1993) oraz "40 lat z Polskim Radiem i piosenką" (z roku 2003).
W latach 2006–2007 był prezesem warszawskiego Radia dla Ciebie.
W 2008 r. wydał napisany trzynastozgłoskowcem utwór poetycki "Pan Tadeusz Jazz, czyli krajobraz po bitwie. Historia polskiego jazzu z lat 1945–1959 w sześciu księgach wierszem".
W 2011 r. ukazał się, wydany przez Wydawnictwo Nowy Świat, debiut powieściowy Marka Gaszyńskiego pt. "„Teoria zbrodni uprawnionej”" ().
Odznaczenia.
W 2005 został odznaczony brązowym, w 2013 srebrnym, a w 2020 złotym Medalem „Zasłużony Kulturze Gloria Artis”.
W 2015 "za wybitne zasługi w działalności na rzecz rozwoju Polskiego Radia", otrzymał Krzyż Oficerski Orderu Odrodzenia Polski.
Publikacje.
W 2011 r. debiut powieściowy: „Teoria zbrodni uprawnionej” (2011)

</doc>
<doc id="810762" url="https://pl.wikipedia.org/wiki?curid=810762" title="José Carlos Bauer">
José Carlos Bauer

José Carlos Bauer (ur. 21 listopada 1925 w São Paulo – zm. 4 lutego 2007 w São Paulo) – brazylijski piłkarz, członek kadry narodowej w której rozegrał 29 meczów, dwukrotny uczestnik mistrzostw świata w piłce nożnej z lat 1950 (Brazylia) i 1954 (Szwajcaria). Związany był z zespołem São Paulo, z którym wywalczył sześciokrotnie tytuł mistrza kraju. Po zakończeniu kariery piłkarskiej, pracował jako trener między innymi z meksykańskim zespołem z Guadalajary, Atlasem.

</doc>
<doc id="810764" url="https://pl.wikipedia.org/wiki?curid=810764" title="Unterneukirchen">
Unterneukirchen

Unterneukirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, siedziba wspólnoty administracyjnej Unterneukirchen. Leży około 9 km na południowy zachód od Altötting, nad rzeką Alz, przy drodze B299.
Polityka.
Wójtem gminy jest Georg Heindl, rada gminy składa się z 14 osób.

</doc>
<doc id="810765" url="https://pl.wikipedia.org/wiki?curid=810765" title="Flanger">
Flanger

Flanger – efekt gitarowy należący do grupy efektów modulacyjnych. Jest uzyskiwany poprzez nakładanie lekko zmodulowanego i opóźnionego sygnału na oryginalny sygnał. Efektem takiej modulacji jest uzyskanie charakterystycznego brzmienia chóralnego.
Flanger i chorus należą do najbardziej rozpowszechnionych urządzeń wzbogacających dźwięk elektronicznych instrumentów muzycznych. Stosowane są szczególnie chętnie do gitar elektrycznych i instrumentów klawiszowych. Uzyskiwane brzmienie jest „mokre”, przypomina efekty „kosmiczne”.
Efekt ten jest z reguły wykorzystywany w muzyce rozrywkowej – stosowany był już przez brytyjski zespół The Beatles. Obecnie jest spotykany głównie w muzyce elektronicznej.
Zasada działania.
Układ potrzebny do uzyskania efektów chorus i flanger jest praktycznie jednakowy (rys. 1). Sygnał wejściowy trafia do linii opóźniającej o czasie opóźnienia zmienianym w zakresie od kilku do kilkunastu milisekund. Następnie sygnał opóźniony jest sumowany z oryginalnym. W wypadku efektu flanger stosuje się ponadto regulowane sprzężenie zwrotne, wpływające na kształt charakterystyki przenoszenia układu.
Zmiana czasu opóźnienia linii powoduje zmianę częstotliwości sygnału na jej wyjściu (analogicznie z efektem Dopplera, obserwowanym dla źródła dźwięku poruszającego się, a więc słyszanego ze zmiennym opóźnieniem). Przykładowo, jeżeli opóźnienie linii wzrasta liniowo o 10 ms w czasie 0,5 sekundy, to częstotliwość wyjściowa linii będzie wynosić:
Na wyjściu efektu chorus pojawiają się dwa rozstrojone względem siebie sygnały muzyczne, co daje wrażenie gry dwóch instrumentów. Rozbudowane efekty chorus wykorzystano w latach 70. w instrumentach klawiszowych imitujących brzmienie zespołu smyczkowego (tzw. „string”).
W efekcie flanger przestrajanie linii opóźniającej jest na tyle powolne, że zmiana częstotliwości jest niezauważalna. Układ spełnia funkcję filtru grzebieniowego. Charakterystyka częstotliwościowa układu (rys. 2) przypomina kształtem charakterystykę urządzenia phaser, ale ze względu na inaczej rozmieszczone minima i maksima charakterystyki, dźwięk ulega silniejszej deformacji.
W efektach analogowych do opóźnienia sygnału o kilka-kilkanaście milisekund używane są scalone analogowe linie opóźniające. Linia taka składa się z kilkuset komórek z pojemnościami przenoszącymi porcje ładunku elektrycznego. Ładunki te odpowiadają próbkom napięcia wejściowego i przemieszczają się, w takt przebiegu zegarowego, od wejścia do wyjścia linii. Dla przykładu układ scalony TDA1022 zawiera 256 stopni opóźnienia, co przy częstotliwości taktowania 5–500 kHz umożliwia realizację opóźnienia o czas 0,512–51,2 ms.
Historia powstania.
Początkowo efekt ten uzyskano przy użyciu trzech magnetofonów z funkcją nagrywania. Najpierw nagrywano identyczne sygnały audio na dwóch kasetach przy pomocy dwóch magnetofonów. Następnie podłączano wyjścia obydwu magnetofonów do wejścia trzeciego z nich i włączano na nim nagrywanie. Efekt flangera można było zaobserwować na nagraniu z trzeciego magnetofonu. Jego przyczyną były nieuniknione różnice prędkości obrotowych silników w magnetofonach – różniły się one o niewielką wartość, rzędu 0,1%.
Obecnie efekt flangera można uzyskać za pomocą programów do obróbki dźwięku (np. GoldWave lub Nero Wave Editor). Istnieją także programowe odtwarzacze plików dźwiękowych nakładające efekt flangera w czasie rzeczywistym (wykorzystujące m.in. bezpłatna biblioteka Bass).

</doc>
<doc id="810766" url="https://pl.wikipedia.org/wiki?curid=810766" title="IIHF">
IIHF

IIHF (ang. "International Ice Hockey Federation", pol. "Międzynarodowa Federacja Hokeja na Lodzie") – organizacja hokeja na lodzie powstała w 1908 roku.
Organizacja.
Organizator turniejów mistrzostw świata oraz innych turniejów rangi mistrzowskiej m.in. mistrzostwa świata juniorów, czy mistrzostwa świata w hokeju na lodzie kobiet oraz turniejów klubowych Puchar Mistrzów IIHF, Puchar Kontynentalny. Od 2003 roku tworzy Ranking IIHF w który pokazuje obecne najlepsze drużyny zrzeszone w tejże organizacji.
We wrześniu 2021 roku IIHF zrzeszała 82 federacje państwowe. Dawniej członkami były również: Bohemia, Niemiecka Republika Demokratyczna, Socjalistyczna Federacyjna Republika Jugosławii, Nowa Fundlandia, Związek Socjalistycznych Republik Radzieckich i Czechosłowacja. Po rozpadzie Serbii i Czarnogóry członkostwo IIHF zachowała Serbia. Czarnogóra nie złożyła wniosku o członkostwo. Baza tej organizacji znajduje się w Zurychu w Szwajcarii.

</doc>
<doc id="810767" url="https://pl.wikipedia.org/wiki?curid=810767" title="Vancouver Open">
Vancouver Open

Vancouver Open – kobiecy turniej tenisowy zaliczany do cyklu WTA 125 oraz męski turniej tenisowy zaliczany do cyklu ATP Challenger Tour. Rozgrywany na kortach twardych w kanadyjskim Vancouver od 2002 roku.

</doc>
<doc id="810768" url="https://pl.wikipedia.org/wiki?curid=810768" title="Fernão do Pó">
Fernão do Pó

Fernão do Pó, także Fernão Pó, Fernando Pó, Fernando Póo (XV w.) – portugalski żeglarz i odkrywca. Podejmował wyprawy wzdłuż zachodnich wybrzeży Afryki. Prawdopodobnie w 1472 r. odkrył wyspę Bioko w Zatoce Gwinejskiej, którą w późniejszych latach nazwano jego imieniem. Dotarł do ujścia rzeki Wouri, nazywając ją "Rio dos Camarões", od której to nazwy pochodzi nazwa Kamerunu.

</doc>
<doc id="810769" url="https://pl.wikipedia.org/wiki?curid=810769" title="Bill Hunter Memorial Trophy">
Bill Hunter Memorial Trophy

Bill Hunter Memorial Trophy – nagroda przyznawana każdego sezonu najlepszemu obrońcy Western Hockey League. Nagroda wzięła swoją nazwę od Billa Huntera założyciela WHL. Nagrodę przyznano po raz pierwszy w sezonie 1966–1967.

</doc>
<doc id="810770" url="https://pl.wikipedia.org/wiki?curid=810770" title="Kastl (powiat Altötting)">
Kastl (powiat Altötting)

Kastl – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting, wchodzi w skład wspólnoty administracyjnej Unterneukirchen. Leży około 5 km na południe od Altötting, przy linii kolejowej Burghausen - Tüßling.
Polityka.
Wójtem gminy jest Gottfried Mitterer z FW, poprzednio urząd ten obejmował Sebastian Haider, rada gminy składa się z 14 osób.

</doc>
<doc id="810774" url="https://pl.wikipedia.org/wiki?curid=810774" title="Klasa ziarnowa">
Klasa ziarnowa

Klasa ziarnowa, frakcja ziarnowa – grupa ziaren o wielkości mieszczącej się w określonym przedziale. Rozkład klas ziarnowych nazywa się granulacją danego materiału.

</doc>
<doc id="810776" url="https://pl.wikipedia.org/wiki?curid=810776" title="Fernao do Po">
Fernao do Po



</doc>
<doc id="810778" url="https://pl.wikipedia.org/wiki?curid=810778" title="Fernao do Pó">
Fernao do Pó



</doc>
<doc id="810779" url="https://pl.wikipedia.org/wiki?curid=810779" title="Piernacz">
Piernacz

Piernacz (rus. "broń pierzasta") – rodzaj niewielkiej buławy lub buzdyganu wykonanego ze srebra lub żelaza i zakończonego piórami.
Dawniej stanowił symbol władzy u starszyzny kozackiej na Zaporożu. Spełniał także funkcję listu żelaznego zapewniającego posiadającej go osobie swobodny przejazd (łac. "salvus conductus") i nietykalność.

</doc>
<doc id="810784" url="https://pl.wikipedia.org/wiki?curid=810784" title="Tussling">
Tussling



</doc>
<doc id="810785" url="https://pl.wikipedia.org/wiki?curid=810785" title="Tuessling">
Tuessling



</doc>
<doc id="810787" url="https://pl.wikipedia.org/wiki?curid=810787" title="Kino Gdynia w Łodzi">
Kino Gdynia w Łodzi

Kino Gdynia – kino przy ul. Tuwima 4 (dawniej ul. Przejazd) w Łodzi. Początkowo kino nazywało się „Odeon”. Przed II wojną światową kino kilkukrotnie zmieniało nazwę, m.in. „Gdynia” (1929), „Metro” (1938). Do nazwy „Gdynia” powrócono po wojnie. Kino funkcjonowało do końca lat 90. XX wieku. Po likwidacji kina w budynku mieścił się salon tapet i wykładzin.
Budynek kina powstał w 1908, zajmując podwórko Magazynu Konfekcyjnego Emila Smechela. Widownia mieściła 450 miejsc. Wnętrza były bogato zdobione z kryształowymi żyrandolami i ozdobnymi plafonami. Ściany wyłożone były ciemną boazerią i ciemnowiśniowymi kotarami. Korkowa posadzka przykryta byłą puszystymi chodnikami. Na pierwszym piętrze znajdowały się obite pluszem loże. Pod ekranem ustawiono fortepian. Budynek wyposażony był w wentylację i gazowe ogrzewanie.
Charakterystycznym elementem dekoracyjnym elewacji była sowa. W czasach działalności kina, po zmroku, świeciły się jej oczy. W 2007 sowa została wpisana do europejskiej „Księgi nocy” o stworach i potworach (Monster Book). Książka przeznaczona jest dla dzieci i prezentowane są w niej detale architektury secesyjnej z całej Europy.

</doc>
<doc id="810788" url="https://pl.wikipedia.org/wiki?curid=810788" title="Kastl (powiat Altotting)">
Kastl (powiat Altotting)



</doc>
<doc id="810789" url="https://pl.wikipedia.org/wiki?curid=810789" title="Kastl (powiat Altoetting)">
Kastl (powiat Altoetting)



</doc>
<doc id="810792" url="https://pl.wikipedia.org/wiki?curid=810792" title="Produkt górny">
Produkt górny



</doc>
<doc id="810798" url="https://pl.wikipedia.org/wiki?curid=810798" title="Aleja Pokoju">
Aleja Pokoju



</doc>
<doc id="810799" url="https://pl.wikipedia.org/wiki?curid=810799" title="Kłopotliwe ognisko">
Kłopotliwe ognisko



</doc>
<doc id="810800" url="https://pl.wikipedia.org/wiki?curid=810800" title="Alfred Ajnenkiel">
Alfred Ajnenkiel

Alfred Ajnenkiel (ur. 28 czerwca 1892 w Warszawie, zm. 15 października 1918 w Łodzi) – działacz ruchu robotniczego, członek Polskiej Partii Socjalistycznej, brat Eugeniusza.
Życiorys.
Był synem Stanisława, szewca, uczestnika rewolucji 1905–1907. Ukończył w Łodzi szkołę początkową, następnie uzyskał zawód ślusarza i pracował w jednej z łódzkich fabryk. Działał w organizacjach oświatowych i kulturalnych (m.in. towarzystwach śpiewaczych), był związany z Polską Partią Socjalistyczną. Lata 1915–1917 spędził na przymusowych robotach w Niemczech, gdzie także brał udział w pracy społecznej. W 1917 nielegalnie powrócił do Łodzi, gdzie został członkiem Pogotowia Bojowego PPS i współpracował z tajną drukarnią, prowadzoną przez Antoniego Purtala. Używał pseudonimu „Spokojny”. Od lipca 1918, po wykryciu drukarni i akcji władz, w czasie której zginęło dwóch policjantów, musiał ukrywać się, przebywał m.in. w Warszawie pracując przy wyrobie bomb i petard na potrzeby PPS. Zmarł jesienią 1918 na gruźlicę, której nabawił się w czasie robót w Niemczech. Pośmiertnie został odznaczony Medalem Niepodległości.

</doc>
<doc id="810804" url="https://pl.wikipedia.org/wiki?curid=810804" title="Carlos de Sigüenza y Góngora">
Carlos de Sigüenza y Góngora

Carlos de Sigüenza y Góngora (ur. 14 sierpnia 1645 w Meksyku, zm. 22 sierpnia 1700) – meksykański historyk, matematyk, kartograf, astronom, kolekcjoner azteckich kodeksów.
Życiorys.
Urodzony 14 sierpnia 1645 r. w Meksyku. Siostrzeniec Luisa de Góngory. Pierwszą edukację zdobywał w rodzinnym domu pod okiem ojca, który zanim przybył do Meksyku był nauczycielem królewskiej rodziny w Hiszpanii. Studiował matematykę i astronomię. W 1662 roku wstąpił do kolegium jezuitów w Tepotzotlán, a następnie przeniósł się do Puebla, by tam kontynuować studia w Kolegium Ducha Świętego. Z jezuitami był związany jako świecki kleryk, ale został usunięty ze zgromadzenia za naruszenie jego dyscypliny w 1667 roku.
Po usunięciu z zakonu wrócił do miasta Meksyk, by studiować na uniwersytecie, który nosił nazwę uniwersytetu królewskiego i papieskiego, przez co był wówczas ściśle powiązany z Kościołem katolickim. W 1672 roku objął posadę profesora matematyki na Uniwersytecie Meksykańskim, wygrywając konkurs na to stanowisko, i sprawował je przez 20 lat. Jako wykładowca uczelni zajmował się nie tylko matematyką, ale także astronomią i kosmografią. Ok. 1673 r. został księdzem. W 1680 r. został mianowany królewskim kosmografem, w tym samym roku powierzono mu także konstrukcję łuku triumfalnego wznoszonego na powitanie nowego wicekróla. Od 1682 r. do śmierci był kapelanem Szpitala Miłości Bożej, który zajmował się opieką nad chorymi na syfilis.
Jako geograf był zaangażowany w liczne wyprawy badawcze i kolonizacyjne, podczas których opracowywał nowe mapy badanych obszarów. Jest autorem pierwszej mapy Nowej Hiszpanii sporządzonej przez osobę tam urodzoną, a także twórcą map Doliny Meksyku i Pensacola Bay na Florydzie. Już jako emerytowany profesor uniwersytetu został w 1693 roku wysłany przez wicekróla Gaspara de Sandovala na dwumiesięczną wyprawę naukową admirała Andresa de Pez, mającą na celu zbadanie Zatoki Meksykańskiej.
Dzięki znajomości z Juanem de Alva, synem Fernando de Alva Cortesa Ixtlilxotchitla, odziedziczył bogate zbiory azteckich manuskryptów i rycin pochodzących z Texcoco. Od 1688 Góngora rozpoczął badania nad historią Azteków i rozszyfrowaniem tolteckiego pisma. Na podstawie tych badań ustalił, że przez Toltekami istniała wcześniej inna cywilizacja, którą nazwał Olmekami, i której przypisał pochodzenie z Atlantydy oraz autorstwo piramid w Teotihuacán. Uczestniczył w wyprawach naukowych i zajmował się także badaniami w terenie, m.in. wykopał w Piramidzie Księżyca w Teotihuacán szyb, aby sprawdzić, czy jest górą naturalną czy sztuczną.
W swoich pracach pisał na temat poezji, astronomii, matematyki, historii i geografii, jednak większość jego książek nie przetrwało do czasów współczesnych. Uważany wraz z Sor Juaną Inés de la Cruz za jednego z największych pisarzy meksykańskich XVII wieku.
Zmarł w Meksyku 22 sierpnia 1700 roku i został pochowany w kościele św. Piotra i św. Pawła w mieście Meksyk, a swoją bibliotekę zapisał jezuitom. Jego zbiory zostały częściowo zniszczone przez inkwizycję, a częściowo zaginęły. Informacje nt. antycznej cywilizacji indiańskiej znane są z pism Gemelliego Careri, z którym utrzymywał korespondencję.
Publikacje.
Rękopisy:
Linki zewnętrzne.
Praca Carlos Siguenza y Gongora

</doc>
<doc id="810806" url="https://pl.wikipedia.org/wiki?curid=810806" title="Kodowanie Shannona">
Kodowanie Shannona

Kodowanie Shannona – metoda kompresji bezstratnej, którą Claude E. Shannon przedstawił jako jeden z dowodów swojego podstawowego twierdzenia o kodowaniu.
Kodowanie Shannona nie tworzy optymalnych kodów, nieco lepsze wyniki daje modyfikacja znana jako kodowanie Shannona-Fano, zaś optymalny kod wyznacza kodowanie Huffmana.
Kodowanie Shannona.
Dane jest źródło formula_1 i stowarzyszone z nimi prawdopodobieństwa formula_2
Średnia długość kodów mieści się w przedziale formula_7 gdzie formula_8 to entropia źródła (średnia liczba bitów na symbol).
Przykład.
Niech formula_9 formula_10 (entropia formula_11); prawdopodobieństwa są już podane nierosnąco.
Długości Shannona (długości kodów w bitach):
Prawdopodobieństwa kumulatywne:
I ich rozwinięcia binarne (wzięte 5 pierwszych bitów po przecinku, zaznaczono słowa kodowe):
Ostatecznie kody mają postać:
Średnia długość kodu formula_28 formula_29 Po podstawieniu do nierówności podanej w twierdzeniu: formula_30 stwierdzamy, że otrzymany kod rzeczywiście ją spełnia.
Jednak, jak wspomniano, efektywność kodowania Shannona nie jest duża – dla danych z powyższego przykładu wynosi formula_31

</doc>
<doc id="810808" url="https://pl.wikipedia.org/wiki?curid=810808" title="Dolny Taras (Gdańsk)">
Dolny Taras (Gdańsk)

Dolny Taras – określenie dzielnic Gdańska położonych w nizinnej części miasta, w odróżnieniu od dzielnic położonych na wyżynach (tzw. Górny Taras).
Określenie używane jest zarówno potocznie, jak i w dokumentach planistycznych miasta.
Warunki geograficzne.
Gdańsk jest położony na obszarze czterech mezoregionów. Zachodnia, wyżynna część miasta leży na Pojezierzu Kaszubskim, a wschodnia, nizinna część miasta położona jest na Pobrzeżu Kaszubskim, Mierzei Wiślanej i Żuławach Wiślanych. To właśnie na obszarze tych trzech mezoregionów położony jest Dolny Taras. Pomiędzy Pojezierzem Kaszubskim, a nizinami biegnie strefa krawędziowa ze stromymi skarpami, w której różnice wysokości względnej sięgają do 100 m.
Ludność.
W 2015 r. Dolny Taras zamieszkiwało 71% populacji Gdańska, licząc według kryterium miejsca zameldowania. Średnia wieku populacji Dolnego Tarasu zwiększa się i jest wyższa, niż średnia wieku Górnego Tarasu. Od co najmniej 2000 r. obserwuje się migrację wewnętrzną ludności z Dolnego Tarasu na Górny Taras. Jednocześnie zaplecze komunalne i usług publicznych miasta jest najbardziej rozwinięte na Dolnym Tarasie, a w związku z migracjami nawet przeskalowane w stosunku do liczby mieszkańców.
Znaczenie.
Dolny Taras Gdańska jest najbardziej rozwiniętą częścią miasta. Znajdują się tutaj instytucje o znaczeniu ponadregionalnym (Śródmieście). Ponadto obszar ten jest najlepiej skomunikowany w mieście (Szybka Kolej Miejska, Dworzec Główny, dworzec autobusowy itd.).
Dzielnice.
Wg SUiKZP miasta Gdańsk:

</doc>
<doc id="810809" url="https://pl.wikipedia.org/wiki?curid=810809" title="Kodowanie Shannona-Fano">
Kodowanie Shannona-Fano

Kodowanie Shannona-Fano – metoda kompresji bezstratnej autorstwa Roberta Fano. Kodowanie to dla dyskretnego źródła danych znajduje kod prefiksowy, który charakteryzuje się dość dobrą efektywnością – lepszą od kodowania Shannona (słowa kodowe krótsze o 1 bit), nie tworzy jednak optymalnych kodów. Kodowanie Shannona-Fano jest używane w kompresorze ZIP, przy wybranej metodzie kompresji "implode".
Algorytm tworzenia słów kodowych.
Algorytm przedstawia się następująco:
Przykład.
Niech formula_3 formula_4
Początkowo ciąg formula_5 (porządek według malejącego prawdopodobieństwa).
Składa się z więcej niż 2 liter, zatem trzeba go podzielić. Możliwe są następujące sytuacje:
Wybierana jest pierwsza para, ponieważ różnica prawdopodobieństw jest najmniejsza. Do słów kodu liter z formula_12 dopisywane są 0, do słów kodu liter z formula_13 – 1:
 a = 0
 b = 1
 c = 1
 d = 1
Teraz wywoływana jest funkcja Shannon-Fano formula_14 – ten ciąg ma długość 1 i nie jest już dalej przetwarzany. Następnie wykonywane jest Shannon-Fano formula_15 – formula_16 jest dłuższy niż 2 i musi zostać podzielony.
Sytuacja jest podobna jak w poprzednim kroku, bo formula_17 i formula_18 Do słów kodu liter z formula_17 dopisywane są 0, do słów kodu liter z formula_20 – 1:
 a = 0
 b = 10
 c = 11
 d = 11
Wywoływana jest funkcja Shannon-Fano formula_21 – ten ciąg ma długość 1, nie jest już dalej przetwarzany. Następnie wykonywane jest Shannon-Fano formula_22 – formula_23 ma długość 2, więc tutaj kodowanie kończy się – do słowa kodu pierwszego symbolu formula_24 dopisywane jest 0, a do słowa kodu drugiego kodu formula_25 – 1:
 a = 0
 b = 10
 c = 110
 d = 111
Średnia długość kodu formula_26 W tym przypadku efektywność kodowania wynosi formula_27 Dla tych samych danych efektywność kodowania Shannona wynosi zaledwie formula_28

</doc>
<doc id="810810" url="https://pl.wikipedia.org/wiki?curid=810810" title="Orłosępy">
Orłosępy

Orłosępy (Gypaetinae) – podrodzina ptaków z rodziny jastrzębiowatych (Accipitridae).
Zasięg występowania.
Podrodzina obejmuje gatunki występujące w Ameryce, Eurazji, Australazji i Afryce.
Systematyka.
Do podrodziny należą następujące plemiona:

</doc>
<doc id="810814" url="https://pl.wikipedia.org/wiki?curid=810814" title="Ellen Terry">
Ellen Terry

Dame Ellen Alice Terry (ur. 27 lutego 1847 w Coventry, zm. 21 lipca 1928 w Small Hythe w hrabstwie Kent) – jedna z najsłynniejszych aktorek angielskich. Pochodziła ze znanej rodziny aktorskiej. Jej dziadkowie oraz szóstka jej rodzeństwa byli aktorami.
Jako aktorka zadebiutowała mając 8 lat, grając w sztuce teatralnej przed samą królową Wiktorią.
Matka aktora i producenta Edwarda Gordona Craiga oraz Edith Craig – aktorki i kostiumografki. Napisała "Historię mego życia" (1908) i pamiętniki (1932), zachowała się również jej korespondencja z G.B. Shawem (1931).
Zmarła w wieku 81 lat w swoim domu w Smallhythe Place w Tenterden w hrabstwie Kent w Anglii. Przyczyną śmierci były udar mózgu i zawał serca.

</doc>
<doc id="810816" url="https://pl.wikipedia.org/wiki?curid=810816" title="Dame Ellen Alice Terry">
Dame Ellen Alice Terry



</doc>
<doc id="810819" url="https://pl.wikipedia.org/wiki?curid=810819" title="Krystian Probierz">
Krystian Probierz

Krystian Karol Probierz (ur. 24 grudnia 1950 w Chorzowie) – polski geolog i nauczyciel akademicki, profesor nauk technicznych, w latach 2002–2008 dziekan Wydziału Górnictwa i Geologii Politechniki Śląskiej, senator IX kadencji.
Życiorys.
Ukończył studia na Wydziale Geologiczno-Poszukiwawczym Akademii Górniczo-Hutniczej w Krakowie. Stopień doktora uzyskał w 1982 na Wydziale Górniczym Politechniki Śląskiej. Habilitował się w tej samej jednostce w 1990 na podstawie rozprawy zatytułowanej "Wpływ metamorfizmu termalnego na stopień uwęglenia i skład petrograficzny pokładów węgla w obszarze Jastrzębia". W 2004 otrzymał tytuł naukowy profesora. W pracy naukowej specjalizuje się w zagadnieniach z zakresu geologii i petrografii węgla, geologii kopalnianej, geologii środowiska oraz geologii złóż.
Zawodowo związany z Politechniką Śląską, na której doszedł do stanowiska profesora. W latach 1991–2006 był kierownikiem Zakładu Geologii, Hydrogeologii i Geologii Inżynierskiej. Następnie do 2013 pełnił funkcję kierownika Zakładu Geologii i Geofizyki Złóż Węgla, jednocześnie będąc dyrektorem Instytutu Geologii Stosowanej. W 2013 objął stanowisko kierownika Zakładu Geologii Złóż Węgla i Gospodarki Surowcami Mineralnymi. W latach 1990–1993 i 1996–2002 był prodziekanem Wydziału Górnictwa i Geologii, w okresie od 2002 do 2008 przez dwie kadencje zajmował stanowisko dziekana tego wydziału.
Pracował także w Instytucie Chemicznej Przeróbki Węgla. Powoływany w skład rady naukowej Głównego Instytutu Górnictwa, Komitetu Górnictwa oraz Komitetu Zrównoważonej Gospodarki Surowcami Mineralnymi Polskiej Akademii Nauk, a także na przewodniczącego Komisji Nauk Geologicznych PAN.
W 2015 uzyskał mandat senatorski w okręgu nr 70 z ramienia Prawa i Sprawiedliwości, otrzymując 61 271 głosów. W 2019 nie został wybrany na kolejną kadencję.
Odznaczenia.
Odznaczony Krzyżem Kawalerskim Orderu Odrodzenia Polski (2008) oraz Srebrnym (1995) i Złotym (2000) Krzyżem Zasługi.

</doc>
<doc id="810820" url="https://pl.wikipedia.org/wiki?curid=810820" title="Obserwator (wzorzec projektowy)">
Obserwator (wzorzec projektowy)

Obserwator (ang. "observer") – wzorzec projektowy należący do grupy "wzorców czynnościowych". Używany jest do powiadamiania zainteresowane obiekty o zmianie stanu pewnego innego obiektu.
Problem.
W programowaniu obiektowym obiekty posiadają pewien stan, tj. zbiór aktualnych wartości pól obiektu, który w wyniku wykonywania na nich operacji może ulegać zmianie. Od bieżącego stanu mogą być zależne inne obiekty, dlatego musi istnieć możliwość ich powiadomienia o jego zmianie tak, aby mogły one się do niej dostosować. Możemy także żądać, aby inne obiekty były powiadamiane o tym, że inny obiekt próbuje wykonać konkretną czynność, np. ponownie nawiązywać utracone połączenie z bazą danych. Pragniemy zaimplementować ogólny mechanizm, który umożliwi nam osiągnięcie tych celów.
Budowa.
We wzorcu "obserwator" wyróżniamy dwa podstawowe typy obiektów:
Kiedy stan obiektu obserwowanego się zmienia, wywołuje on metodę codice_1, która wysyła powiadomienia do wszystkich zarejestrowanych obserwatorów:
 public void powiadomObserwatorow() {
 dla każdego obserwatora "obserwator" z listy "obserwatorzy":
 wywołaj "obserwator.aktualizacja(this)";
Podczas powiadamiania obserwatorzy otrzymują także referencję do obiektu obserwowanego. Jeden obserwator może obserwować kilka innych obiektów, a jeden obiekt obserwowany może być obserwowany przez kilku obserwatorów. Ponieważ oba te typy obiektów zdefiniowane są jako interfejsy do samodzielnej implementacji, obserwatorzy i obserwowani nie muszą się nawzajem znać, a ponadto obiekt obserwowany sam może obserwować inny obiekt.
Konsekwencje użycia.
Zalety:
Wady:
Implementacja.
Obserwatorzy często potrzebują informacji o tym, co zostało zmienione w obserwowanym obiekcie. Wiąże się to z przekazaniem metodzie codice_2 dodatkowych argumentów. Istnieją dwie podstawowe strategie wyciągania informacji o zmianach:
Pierwsza strategia wymaga, aby obserwatorzy znali interfejsy obiektów obserwowanych, co zwiększa stopień zależności między nimi i utrudnia ich wielokrotne wykorzystanie. Z kolei w drugim przypadku wymagane jest opracowanie wystarczająco ogólnego formatu opisu zmian, aby był on niezależny od konkretnej sytuacji. Przetwarzanie takich informacji może być bardziej czasochłonne, a obserwatorzy muszą zrealizować swoje zadania bazując jedynie na otrzymanych informacjach.
Zastosowanie.
Obserwator jest stosowany w aplikacjach z graficznym interfejsem użytkownika. Rozpatrzmy mechanizm kopiowania pliku oraz okienko graficzne obrazujące postęp prac. Mechanizm kopiujący jest niezależny od okienka i nie musi wiedzieć czy i w jaki sposób postępy są wyświetlane. Z drugiej strony, do poprawnego wyświetlania okienko potrzebuje informacji z mechanizmu kopiowania:
Możemy zaimplementować w mechanizmie kopiowania interfejs codice_3, zaś w okienku - codice_4 i skomunikować je ze sobą. Mechanizm kopiowania będzie wywoływać metodę codice_1 po skopiowaniu bloku danych określonej wielkości, co spowoduje wysłanie powiadomienia do okienka i odświeżenie paska postępu.
Modyfikacje.
Typowa implementacja wzorca "Obserwator" nie jest odpowiednia do obsługi złożonych aktualizacji. Przykładowo, jeśli obiekt obserwowany musi w ramach aktualizacji zmodyfikować kilka innych obiektów, które mogą być także obserwowane, chcielibyśmy wysłać tylko jedno zbiorcze powiadomienie o wykonaniu całej operacji, zamiast zbioru małych powiadomień od każdego obserwowanego z osobna. Można tu wykorzystać wzorzec Mediator poprzez zaimplementowanie dodatkowej klasy, codice_6, który będzie implementować konkretną strategię powiadamiania oraz separować obserwatorów i obserwowanych.

</doc>
<doc id="810825" url="https://pl.wikipedia.org/wiki?curid=810825" title="UNDOF">
UNDOF

Siły Narodów Zjednoczonych ds. Nadzoru Rozdzielenia Wojsk na Wzgórzach Golan (ang. "United Nations Disengagement Observer Force, UNDOF") – siły pokojowe Narodów Zjednoczonych, powołane rezolucją Rady Bezpieczeństwa nr 350 (1974). Rezolucja ta mówiła o zawieszeniu broni i zakończeniu walk po wojnie Jom Kipur w 1973 r. Wojska UNDOF jako jedyne siły militarne mogły przebywać w określonej w rezolucji strefie.
Historia.
6 października 1973 r. wybuchła wojna na Bliskim Wschodzie po tym jak Egipt zaatakował Izrael na półwyspie Synaj, zaś Syria zaatakowała Izrael od strony Wzgórz Golan. Wojna ta została nazwana Jom Kipur (dzień pojednania), gdyż w tym dniu Żydzi obchodzili święto o tej nazwie. Pierwszy personel sił UNDOF składał się z Polaków, Kanadyjczyków, Austriaków i Peruwiańczyków.
Na przestrzeni lat skład i liczebność sił UNDOF się nieznacznie zmieniały, dziś w tym regionie obecne są siły (alfabetycznie):Indii – INDCON, Japonii – JCON – tworzących LOGBATT, Kanady – CANCON (niegdyś wchodzącej w skład LOGBATT, której znaczne siły zostały wycofane w marcu 2006 r. i zastąpione wojskami indyjskimi, obecnie pozostało 2 oficerów, którzy zajmują stanowiska w sztabie) oraz Filipin – PHILBATT, którzy w dniu 22 października 2009 r. przejęli obowiązki od Polaków stacjonujących przez 35 lat na Wzgórzach Golan w Syrii.
Do czerwca 2008 roku w skład batalionu AUSBATT wchodzili żołnierze Słowacji – SLOVCON.
Na obecną chwilę w Camp Ziouani stacjonuje dowództwo i kompania zabezpieczenia PHILBATT, większość Indyjskiego i Japońskiego kontyngentu oraz jedna drużyna międzynarodowego plutonu Żandarmerii wojskowej.
Po stronie syryjskiej działania operacyjne wykonują także żołnierze austriaccy i chorwaccy. Dowództwo UNDOF znajduje się po stronie syryjskiej w obozie "Camp Faouar", gdzie przebywa Dowódca Sił UNDOF.
Do marca 2009 r. z polskiego kontyngentu wydzielano 10-osobową grupę żołnierzy wchodzącą w skład Posterunku 22, to jest jedynego posterunku po stronie Izraelskiej (zlokalizowanego 3 km na północ od Camp Ziouani). 2 marca 2009 r. pozycja 22 została przekazana dla AUSBATT. Polskie wojska, w sile ok. 360 osób, pełniły tam rolę operacyjną, tzn. w głównej mierze zajmując się obserwacją i patrolowaniem strefy AOS (Area of Seperation). Polski Kontyngent Wojskowy w Syrii składał się z dowództwa i logistyki, trzech kompanii (Falcon, Scorpion i SVC – zabezpieczenia) oraz elementu wydzielanego do kwatery głównej (wybranych stanowisk w sztabie UNDOF oraz plutonu (FHQ Coy) wchodzącego w skład kompanii będącej do dyspozycji FC). Po stronie Izraelskiej w obozie "Camp Ziouani" stacjonowało dowództwo kontyngentu wraz z kompanią zabezpieczenia, natomiast pozostałe 2/3 sił PKW, to jest pierwsza i druga kompania piechoty oraz drugi pluton FHQ Coy na których spoczywały główne obowiązki mandatowe, oraz kadra kwatery rozlokowane były w Syrii. Powrót do kraju, pierwszej grupy żołnierzy ostatniego polskiego kontyngentu stacjonującego na Wzgórzach Golan miał miejsce 11 października 2009r, drugiej – 29 października, a 14. osobowej grupy likwidacyjnej – 18 listopada 2009 r. Dwaj ostatni Polscy żołnierze – oficerowie Marynarki Wojennej powrócili do kraju 9 kwietnia 2010 zamykając całkowicie kartę historii o służbie Polskich Wojsk w tym zakątku świata. Jeden z nich Cdr Tadeusz BICZ kilkukrotnie pełnił obowiązki Szefa Sztabu UNDOF.
W czerwcu 2013 z misji UNDOF wycofały się wojska austriackie ze względu na toczące się walki między syryjskim wojskiem a rebeliantami w pobliżu Wzgórz Golan, w ramach syryjskiej wojny domowej. Wcześniej wycofali się Chorwaci, a w marcu 2013 syryjscy rebelianci pojmali na kilka dni 21 filipińskich żołnierzy rozjemczych.
Położenie geograficzne.
Strefa rozdzielenia (buforowa) mierzy długość 80 km i szerokość od pół do 10 km. Przygraniczna strefa leżąca po stronie izraelskiej jest znana jako "linia Alfa", zaś po stronie syryjskiej "linia Bravo".
Struktura organizacyjna.
Zmiany w strukturze organizacyjnej UNDOF na przestrzeni lat:
Nazwa w nawiasie oznacza mniejszy, niesamodzielny pododdział (kompania lub pluton), wchodzący w skład batalionu.
Wybrane struktury organizacyjne:
Dowódcy.
W okresie od 12 stycznia 2007 – 11 lutego 2007 obowiązki FC (ang. FC – Force Commander) pełnił szef sztabu UNDOF – płk Andrzej Ostrowski.

</doc>
<doc id="810829" url="https://pl.wikipedia.org/wiki?curid=810829" title="JPEG2000">
JPEG2000



</doc>
<doc id="810830" url="https://pl.wikipedia.org/wiki?curid=810830" title="Ross McInnes">
Ross McInnes

Ross McInnes (urodzony 1957) to szkocki bilardzista, zawodowy gracz w ósemkę angielską oraz speed poola. 
McInnes jest czterokrotnym mistrzem świata, czterokrotnym mistrzem Europy oraz dziesięciokrotnym mistrzem Szkocji w ósemce angielskiej. Jest jedną z najpopularniejszych postaci w tym sporcie; przez aż 14 lat plasował się na pierwszym miejscu w światowym rankingu tego sportu. Jest również dwukrotnym mistrzem świata w speed poola - jego światowy rekord szybkości pozostawał niepobity przez 8 lat. Zawodowo gra również w dziewiątkę, chociaż odnosi w niej mniejsze sukcesy. 
Wśród swoich fanów znany jest także pod przydomkiem "the flying Scotsman" (język angielski: "latający Szkot"). W 2002 poślubił sędzię snookerową Michaelę Tabb, z którą żył w związku od 1993. Ma z nią dwójkę dzieci. Obecnie mieszka w Dunfermline w Fife we wschodniej Szkocji.

</doc>
<doc id="810832" url="https://pl.wikipedia.org/wiki?curid=810832" title="Szyszynek">
Szyszynek

Szyszynek – część wsi Marianowo w Polsce, położona w województwie wielkopolskim, w powiecie konińskim, w gminie Ślesin.
W latach 1975–1998 Szyszynek należał administracyjnie do województwa konińskiego.
We wsi znajduje się stary park podworski.
W Szyszynku zlokalizowany jest obiekt archeologiczny - osada wielokulturowa, której początki sięgają neolitu poprzez kulturę łużycką i przeworską do wczesnego średniowiecza.
Historia.
Ostatnim prawnym właścicielem majątku ziemskiego "Szyszynek" w powiecie konińskim był Stanisław Zieleśkiewicz, syn Antoniego.
Zieleśkiewicze wywodzą się z Wielkiego Księstwa Litewskiego. Ich przodkowie pieczętowali się herbem Zaremba. 
Po upadku powstania listopadowego w wyniku prześladowań przez carską Rosję, uciekli do Wielkiego Księstwa Poznańskiego. 
Stanisław Zieleśkiewicz zmarł na wygnaniu w czasie II wojny światowej.
Jego prawnym następcą, był syn - Leopold Nikodem, polityk II Rzeczypospolitej, poseł na Sejm, doradca premiera w randze podsekretarza stanu.
Leopold Nikodem Zieleśkiewicz, w czasie okupacji był żołnierzem Armii Krajowej (pseudonimy "Kowalski" i "Zieleń"), działaczem podziemnego państwa polskiego.
Ożeniony z Eugenią Anną Pogoda Wierusz Kowalską.
Małżonkowie mieli trzech synów: Michała, Marka, Macieja.

</doc>
<doc id="810833" url="https://pl.wikipedia.org/wiki?curid=810833" title="Obieg Carnota">
Obieg Carnota



</doc>
<doc id="810834" url="https://pl.wikipedia.org/wiki?curid=810834" title="André Téchiné">
André Téchiné

André Téchiné (ur. 13 marca 1943 w Valence-d’Agen) – francuski reżyser, scenarzysta i krytyk filmowy. Laureat Złotej Palmy za reżyserię filmu "Spotkanie" (1985).
Życiorys.
Od młodości był fascynatem literatury i filmu. Studiował jednak filozofię na Sorbonie nie wierząc w swoje szanse w szkole filmowej. Od 1964 do 1967 pracował jako krytyk w redakcji "Cahiers du Cinéma", gdzie pisał m.in. o "Czarnym Piotrusiu" Miloša Formana i o filmach Jerzego Skolimowskiego.
Przygodę z filmem rozpoczął jako asystent Jacques'a Rivette'a przy pracy operatorskiej. Jako reżyser zadebiutował w 1969 r. filmem "Pauline s'en va". Zajmował się pisaniem scenariuszy filmowych dla innych reżyserów, m.in. dla Liliane de Kermadec ("Aloïse" z 1973 r.). Pracował także w teatrze inscenizując sztukę Dacii Maraini "Chantage au theâtre". Za jego najlepszy film uważa się "Dzikie trzciny", w którym zawarł wiele wątków autobiograficznych.
Zasiadał w jury konkursu głównego na 52. MFF w Cannes (1999) oraz na 68. MFF w Wenecji (2011).

</doc>
<doc id="810837" url="https://pl.wikipedia.org/wiki?curid=810837" title="Niedźwiady Małe">
Niedźwiady Małe

Niedźwiady Małe – część wsi Niedźwiady Duże w Polsce, położona w województwie wielkopolskim, w powiecie konińskim, w gminie Ślesin.
W latach 1975–1998 Niedźwiady Małe administracyjnie należały do województwa konińskiego.

</doc>
<doc id="810839" url="https://pl.wikipedia.org/wiki?curid=810839" title="Corel Paint Shop Pro">
Corel Paint Shop Pro



</doc>
<doc id="810840" url="https://pl.wikipedia.org/wiki?curid=810840" title="Pirargyryt">
Pirargyryt

Pirargyryt (pirargityt, pyrargyryt) – minerał z gromady siarkosoli. Podobnie jak proustyt, jest kruszcem srebra. Należy do grupy minerałów bardzo rzadkich.
Nazwa pochodzi od gr. "pyr" = ogień i "argyros" = srebro; nawiązuje do barwy minerału i jego składu chemicznego.
Charakterystyka.
Właściwości.
Zazwyczaj tworzy kryształy o pokroju słupkowym, (trygonalne słupy), romboedry, skalenoedry. Tworzy zbliźniaczenia i pseudomorfozy. Znanych jest ponad 80 różnych form tego minerału. Występuje w skupieniach zbitych, ziarnistych tworzy dendryty i naloty. Bardzo łatwo pomylić go można z proustytem, jest z nim izostrukturalny – podobnie jak on ciemnieje pod wpływem światła. Łatwo się topi i rozpuszcza w kwasie azotowym. Współwystępuje z proustytem, argentytem, stephanitem, galeną, rodochrozytem, kalcytem, kwarcem. Często zawiera domieszki arsenu.
Występowanie.
Występuje w żyłach kruszcowych. Jest składnikiem utworów hydrotermalnych.
Miejsca występowania:

</doc>
<doc id="810841" url="https://pl.wikipedia.org/wiki?curid=810841" title="Pogoń Gosławicka">
Pogoń Gosławicka

Pogoń Gosławicka (do 2012 "Pogoń") – wieś w Polsce położona w województwie wielkopolskim, w powiecie konińskim, w gminie Ślesin. 
W latach 1975–1998 miejscowość administracyjnie należała do województwa konińskiego.
W 2012 r. zmieniono urzędowo nazwę miejscowości z "Pogoń" na "Pogoń Gosławicka".

</doc>
<doc id="810843" url="https://pl.wikipedia.org/wiki?curid=810843" title="Gatunek politypowy">
Gatunek politypowy

Gatunek politypowy – gatunek zróżnicowany geograficznie; gatunek podzielony na różnorodne podgatunki i odmiany.

</doc>
<doc id="810844" url="https://pl.wikipedia.org/wiki?curid=810844" title="Genowefa Weltrowska">
Genowefa Weltrowska

Genowefa Weltrowska, z domu Szmaglińska, pseud. Szefowa (ur. 31 października 1894 w Jastrzębiu, powiat Starogard Gdański, zm. 30 kwietnia 1993) – uczestniczka pomorskiej konspiracji antyhitlerowskiej, rolnik. Razem z rodziną uczestniczyła w wydawaniu konspiracyjnego pisma "Głos Serca Polskiego".
Życiorys.
Była córką Jana i Marianny z domu Odya, prowadzących gospodarstwo rolne w Jastrzębiu. Uczęszczała do szkoły powszechnej w Zimnych Zdrojach, gdzie razem z innymi polskimi uczniami doznawała szykan ze strony niemieckiego nauczyciela. W 1919 wyszła za mąż za Józefa Weltrowskiego, rolnika i cieślę, z którym prowadziła następnie 27-hektarowe gospodarstwo rolne w rodzinnym Jastrzębiu. Mieli sześcioro dzieci.
Po wybuchu II wojny światowej razem z rodziną na krótko opuściła Jastrzębie. Po powrocie włączyła się do samopomocy, udzielała schronienia uciekinierom i osobom poszukiwanym, dostarczała żywność, lekarstwa, odzież. W 1940 została wciągnięta przez brata Juliana Szmaglińskiego do Tajnej Organizacji Wojskowej „Gryf Kaszubski” oraz skontaktowana z Ludwikiem Kossak-Główczewskim. Kossak-Główczewski został redaktorem pisma "Głos Serca Polskiego", wydawanego od 1941 do czerwca 1943 w schronie zbudowanym na terenie gospodarstwa Weltorowskich. Genowefa Weltrowska zapewniała kwaterę i wyżywienie redaktorowi, a także jego współpracownikom w "Głosie Serca Polskiego", łącznikom i kurierom. W maju 1943 drukarnię zlikwidowano wobec groźby dekonspiracji. W kolejnych latach Weltrowska kontynuowała działalność w samopomocy polskiej. 
Pod koniec wojny gospodarstwo Weltrowskich uległo zniszczeniu po przejściu frontu. Weltrowska pomagała mężowi w odbudowie i dalszym prowadzeniu gospodarki aż do przekazania jej synowi Janowi w 1966; Weltrowscy przenieśli się wówczas do syna Józefa do Gdańska. Po śmierci męża w 1975 Genowefa Weltrowska zamieszkała u wnuczki w Czarlinie koło Tczewa. Została pochowana na cmentarzu Srebrzysko w Gdańsku (rejon VII, kwatera VIII-2-1). Jej działalność w konspiracji uhonorowano pamiątkową odznaką Okręgu Pomorskiego Armii Krajowej. 
W pracy konspiracyjnej zaangażowana była cała rodzina Weltrowskich; synowie Dawid, pseud. Chojniarz, Jan, pseud. Lasak, Józef, pseud. Pstrąg i Zygfryd, pseud. Gołębiarz oraz córki Regina, pseud. Zośka i Genowefa, pseud. Ptuk. W konspiracji działali także bracia Genowefy Weltrowskiej, Julian i Wincenty Szmaglińscy.

</doc>
<doc id="810846" url="https://pl.wikipedia.org/wiki?curid=810846" title="Bogdan Migacz">
Bogdan Migacz

Bogdan Krzysztof Migacz (ur. 28 maja 1948 w Wałbrzychu, zm. 18 czerwca 1998) – polski hokeista.
Przez większość kariery w latach 1964–1987 występował w drużynie Cracovii (z przerwą na odbycie służby wojskowej). W trakcie sezonu 1971/1972 decyzją klubu WKS Legia, podtrzymaną przez PZHL 15 stycznia 1972, został dyscyplinarnie zawieszony jako zawodnik za czyny niegodne sportowca oraz również zawieszony w prawa członka kadry olimpijskiej na turniej podczas ZIO 1972 (prócz niego także Mieczysław Jaskierski, Czesław Ruchała, Andrzej Słowakiewicz).
44-krotny reprezentant Polski w hokeju na lodzie. Uczestnik turniejów mistrzostw świata 1969, 1970, 1971.
Hokeistami zostały jego dzieci: syn Marcin Migacz (ur. 4 marca 1973, występował w I drużynie seniorów Cracovii) oraz córka Magda Migacz (ur. 7 maja 1977, zawodniczka drużyny żeńskiej Cracovii).
Zmarł 18 czerwca 1998. Został pochowany na cmentarzu Bronowickim w Krakowie.
Numer, w którym występował Bogdan Migacz (18), został zastrzeżony przez zarząd klubu hokejowego Cracovii.

</doc>
<doc id="810848" url="https://pl.wikipedia.org/wiki?curid=810848" title="Pogorzele (Smolniki)">
Pogorzele (Smolniki)

Pogorzele – część wsi Smolniki w Polsce, położona w województwie wielkopolskim, w powiecie konińskim, w gminie Ślesin.
W latach 1975–1998 Pogorzele administracyjnie należały do województwa konińskiego.

</doc>
<doc id="810849" url="https://pl.wikipedia.org/wiki?curid=810849" title="Andriej Bieły">
Andriej Bieły

Andriej Bieły (ros. Андрей Белый, właśc. Boris Nikołajewicz Bugajew (ros. Борис Николаевич Бугаев); ur. w Moskwie, zm. 8 stycznia 1934 w Moskwie) – rosyjski poeta, prozaik, krytyk literacki, filozof, teoretyk symbolizmu i antropozofii-mistycyzmu.
Życiorys.
Ukończył studia przyrodnicze, studiował także filologię. Wpływ na jego światopogląd miała filozofia Schopenhauera i Nietzschego. W swej wczesnej twórczości łączył on przesłanki zachodnioeuropejskiego symbolizmu z mistycyzmem i eschatologicznymi rozważaniami Sołowjowa. Bieły współpracował z pismami symbolistów "Wiesy" i "Złote Runo". Jego debiutem literackim był utwór liryczny napisany zrytmizowaną prozą, nazwany przez Biełego symfonią, napisana w 1900 pod tytułem "Heroiczna", a wydana w 1903 jako "Symfonia Północna", w 1902 roku wydał kolejną symfonię – "Dramatyczną", w 1905 "Powrót" a w 1908 symfonię "Kubek Zamieci". Pierwszym tomikiem wierszy był utwór "Złoto w lazurze" ("Zołoto w łazuri"). Inspiracji szukał Bieły także u Kanta. Rewolucja 1905 roku zaowocowała w jego twórczości problematyką społeczną i narodową. Były to zbiory poezji: "Popiół" ("Piepieł", 1909) i "Urna" (1909) oraz powieści: "Srebrny gołąb" ("Sieriebriannyj gołub’", 1909) i "Petersburg" ("Pietierburg", 1909).
W 1912 poznał Rudolfa Steinera, twórcę antropozofii. Spotkanie to miało ogromny wpływ na jego twórczość i życie prywatne. Dwa lata (1914–1916) spędził w Dornach w Szwajcarii, uczestnicząc w budowie Goetheanum, świątyni antropozofów. Ten okres w jego życiu znalazł odzwierciedlenie w powieści autobiograficznej "Kocio Letajew" ("Kotik Lietajew", 1917). Pozostawił też wspomnienia o Steinerze. Po powrocie do Rosji brał czynny udział w życiu literackim, spotykał się m.in. z Błokiem i Jesieninem. Był współorganizatorem Wolnej Akademii Filozoficznej w 1918 roku.
W latach 1921–1923 przebywał w Berlinie, gdzie wydawał czasopismo "Epopieja". Stworzył też ostatnie swoje wielkie dzieło poetyckie – poemat "Pierwsze spotkanie" ("Pierwoje swidanije", 1921). Późniejszy okres jego twórczości stanowi prawie wyłącznie proza. We wspomnieniach "Na przełomie dwóch stuleci" ("Na rubieże dwuch stoletij", 1930) pisarz przedstawił obraz duchowego życia inteligencji rosyjskiej po przełomie pozytywistycznym.
Andriej Bieły odegrał też istotną rolę w teorii literatury, szczególne znaczenie mają jego prace z zakresu wersologii i stylistyki, m.in. "Kunszt Gogola" ("Mastierstwo Gogola", 1934).

</doc>
<doc id="810850" url="https://pl.wikipedia.org/wiki?curid=810850" title="Silvino Francisco">
Silvino Francisco

Silvino Francisco (urodzony 3 maja 1946) południowoafrykański zawodowy snookerzysta. W gronie profesjonalistów w latach 1978–1996.
W 1985 wygrał turniej rankingowy British Open. W sezonie 1987/88 zajmował 8 lokatę na liście rankingowej.
W 1997 zatrzymany za przemycanie marihuany i skazany na trzy lata więzienia.

</doc>
<doc id="810852" url="https://pl.wikipedia.org/wiki?curid=810852" title="Pogoń Lubstowska">
Pogoń Lubstowska

Pogoń Lubstowska – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.

</doc>
<doc id="810856" url="https://pl.wikipedia.org/wiki?curid=810856" title="Lipa Górna">
Lipa Górna



</doc>
<doc id="810857" url="https://pl.wikipedia.org/wiki?curid=810857" title="Sarnowa (powiat koniński)">
Sarnowa (powiat koniński)

Sarnowa – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.
Wieś Sarnowa w powiecie konińskim, to dawna własność Eugenii Anny Zieleśkiewiczowej herbu Zaremba, de domo Eugenii Anny Pogoda Wierusz Kowalskiej, herbu Wierusz.
We wsi była cegielnia, stanowiąca własność Eugeni Anny Zieleśkiewiczowej.

</doc>
<doc id="810859" url="https://pl.wikipedia.org/wiki?curid=810859" title="Wierzelin">
Wierzelin

Wierzelin – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.

</doc>
<doc id="810860" url="https://pl.wikipedia.org/wiki?curid=810860" title="KWK 1 Maja">
KWK 1 Maja



</doc>
<doc id="810863" url="https://pl.wikipedia.org/wiki?curid=810863" title="Konstantynowo (powiat koniński)">
Konstantynowo (powiat koniński)

Konstantynowo – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.
Zobacz też: Konstantynowo.

</doc>
<doc id="810866" url="https://pl.wikipedia.org/wiki?curid=810866" title="Tom Lantos">
Tom Lantos

Thomas Peter Lantos, znany jako Tom Lantos (ur. 1 lutego 1928 w Budapeszcie jako Lantos Tamás Péter, zm. 11 lutego 2008) – amerykański polityk, urodzony na Węgrzech w rodzinie żydowskiej, w latach 1981–2008 reprezentował 11., a następnie 12. okręg wyborczy stanu Kalifornia w Izbie Reprezentantów. W latach 2007–2008 przewodniczącył Komisji Spraw Zagranicznych Izby Reprezentantów.
Lantos, będący w czasie II wojny światowej członkiem antyfaszystowskiego ruchu oporu i więźniem obozu koncentracyjnego, należał do najbardziej liberalnych polityków w Kongresie.
Życie przed emigracją.
Przyszły kongresmen przyszedł na świat w Budapeszcie. Jego ojciec, Pal Lantos, był bankierem, a matka, Anna, uczyła języka angielskiego w szkole średniej. Rodzina była wyznania mojżeszowego, lecz zarazem świecka.
W czasie okupacji niemieckiej pod koniec wojny, kiedy zainstalowano na Węgrzech skrajnie antysemicki i prohitlerowski marionetkowy rząd Ferenca Szálasiego, Lantos brał udział w ruchu oporu (już przedtem był politycznie nastawiony przeciwko nazistom i ich sprzymierzeńcom). Przypłacił to aresztowaniem, wysiedleniem i pobytem w obozie koncentracyjnym, gdzie zmuszany był do pracy. Lantos był jedynym ocalałym więźniem kacetu, który kiedykolwiek zasiadał w amerykańskim Kongresie. Dwukrotnie próbował ucieczki, uważając, jak sam potem powiedział, iż „nie ma nic do stracenia”. Za drugim razem udało mu się powrócić do Budapesztu.
Przetrwać pomógł mu w dużej mierze „aryjski” wygląd (blond włosy i niebieskie oczy), a także pomoc szwedzkiego dyplomaty Raoula Wallenberga, który korzystając ze swej pozycji i wynikających z niej uprawnień, uratował wielu Żydów od zagłady, umieszczając ich (m.in. Lantosa i jego ciotkę) pod ochroną ambasady.
Mimo iż Lantos nigdy osobiście nie poznał swego wybawcy, kiedy został kongresmenem w dowód uznania przeforsował uchwałę nadającą mu honorowe obywatelstwo USA i wzywającą do wyjaśnienia jego dalszych losów w ZSRR.
Po wojnie Tom Lantos rozpoczął studia na uniwersytecie w Budapeszcie (1946).
Pierwsze lata w nowym kraju.
Sam Lantos powiadał o sobie, iż jest „Amerykaninem z wyboru” (ang. "An American by choice"). Latem 1947 r., dzięki uzyskanemu stypendium, mógł wyjechać do USA. Do Nowego Jorku przybył w sierpniu tegoż roku, gdzie postanowił zostać na stałe.
Studiował dalej na University of Washington oraz University of California (ekonomia, doktorat w 1953).
Przed rozpoczęciem kariery w Izbie, Lantos pracował jako profesor ekonomii, dziennikarz telewizyjny oraz senacki doradca ds. gospodarczych i zagranicznych.
Izba Reprezentantów.
Mimo utraty przez demokratów stanowiska Prezydenta USA oraz większości w Senacie po wyborach w 1980 r., zachowali oni kontrolę nad Izbą Reprezentantów, a nawet pokonali kilku urzędujących republikanów. Jednym z nich był William H. Roye z 11. okręgu Kalifornii, którego miejsce zajął Tom Lantos.
Lantos z powodzeniem ubiegał się o reelekcję w latach: 1982, 1984, 1986, 1988, 1990, 1992, 1994, 1996, 1998, 2000, 2002, 2004 i 2006.
Pozycje polityczne.
Jako kongresmen Tom Lantos:
Sprawy zagraniczne.
Jednymi z głównych przedmiotów zainteresowań Lantosa były sprawy zagraniczne. Jako jeden z niewielu demokratów popierał udział w pierwszej wojnie w Zatoce Perskiej w 1991 r. Doprowadził m.in. do przesłuchania przed Kongresem młodej mieszkanki Kuwejtu, która opowiedziała o zbrodniach popełnianych w jej kraju przez wojska okupacyjne. Później jednak się okazało, iż była to mistyfikacja, a ową kobietą była córka ambasadora Kuwejtu w USA, która zataiła swoją tożsamość.
Jako jeden z założycieli i przywódców Congressional Human Rights Caucus Lantos nawoływał do zaangażowania Stanów Zjednoczonych wszędzie tam gdzie łamane są prawa człowieka (kładąc przy tym nacisk na współpracę z innymi krajami i ONZ). 28 kwietnia 2006 r. Lantos wraz z czterema innymi członkami Kongresu został aresztowany przed ambasadą Sudanu w Waszyngtonie za udział w nielegalnym zgromadzeniu, gdzie protestowano przeciwko bierności społeczności międzynarodowej wobec ludobójstwa w Darfurze.
Rodzina.
W lipcu 1950 r. Tom Lantos ożenił się z Annette Tillemann, którą znał jeszcze z czasów dzieciństwa na Węgrzech. Mieli dwie córki: Annette i Katrinę. Lantos pozostał praktykującym Żydem, lecz jego żona i córki wyznawały mormonizm.
Katrina jest żoną byłego demokratycznego kongresmena z New Hampshire i ambasadora w Danii Richarda Swetta.

</doc>
<doc id="810869" url="https://pl.wikipedia.org/wiki?curid=810869" title="Kanie (ptaki)">
Kanie (ptaki)



</doc>
<doc id="810870" url="https://pl.wikipedia.org/wiki?curid=810870" title="Małżeństwo z rozsądku (film)">
Małżeństwo z rozsądku (film)

Małżeństwo z rozsądku – polska komedia muzyczna z 1966, w reżyserii Stanisława Barei, według scenariusza Krzysztofa Gruszczyńskiego.
Zdajęcia plenerowe kręcono w Warszawie, m.in. na Starówce (Rynek nowomiejski, Barbakan) i ul. Skaryszewskiej.
Premiera odbyła się na podwójnym pokazie z dokumentem "Staridvari" produkcji WFO.
Treść.
Rodzice Joanny, Burczykowie – handlarze z warszawskiego Bazaru Różyckiego, prowadzą obrót używaną odzieżą, tzw. ciuchami. Znaczne, ale ukrywane dochody nie dają im jednak spokoju, gdyż obawiają się konsekwencji ze strony władz skarbowych. W tym celu zabiegają, by córka poślubiła artystę malarza lub sama została plastyczką, gdyż w PRL tylko taki zawód pozwala na niekontrolowane dochody. Tymczasem Joanna skrycie obdarza uczuciem Andrzeja, zdolnego, ale ubogiego artystę malarza, którego rodzice nie akceptują. Z nią samą jednak łączy swe nadzieje na związek Edzio Siedlecki, pochodzący z ziemiańskiej rodziny kolega Andrzeja ze studiów. Zrażona zabiegami rodziców Joanna ucieka z domu i przeprowadza się do Andrzeja. Jednakże wskutek niepowodzeń córki na ASP i po odrzuceniu propozycji matrymonialnej Siedleckiego, wybór Burczyków pada na Andrzeja jako najlepszego kandydata do małżeństwa. Jego wykupywane potajemnie przez Burczyka obrazy zaczynają mieć niezwykłe powodzenie, co poprawia sytuację finansową obojga młodych i ostatecznie doprowadza do ich ślubu. Ale ujawnienie tej intrygi podczas wesela powoduje nieoczekiwany zwrot sytuacji…

</doc>
<doc id="810871" url="https://pl.wikipedia.org/wiki?curid=810871" title="Edytor graficzny">
Edytor graficzny



</doc>
<doc id="810872" url="https://pl.wikipedia.org/wiki?curid=810872" title="Lizawy">
Lizawy

Lizawy – kolonia w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.

</doc>
<doc id="810874" url="https://pl.wikipedia.org/wiki?curid=810874" title="Andre Techine">
Andre Techine



</doc>
<doc id="810877" url="https://pl.wikipedia.org/wiki?curid=810877" title="Florentynowo">
Florentynowo

Florentynowo – kolonia w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.

</doc>
<doc id="810878" url="https://pl.wikipedia.org/wiki?curid=810878" title="Maciej Nowicki (architekt)">
Maciej Nowicki (architekt)

Maciej Nowicki, Matthew Nowicki (ur. 26 czerwca 1910 w Czycie w Kraju Zabajkalskim na Syberii, zm. 31 sierpnia 1950 na Pustyni Libijskiej koło Wadi an-Natrun w Egipcie) – polski architekt i rysownik.
Autor nowatorskiej hali wystawowej, znanej w Polsce jako "Paraboleum" (obecnie hala widowiskowo-sportowa "J.S. Dorton Arena") w Raleigh, zbudowanej po jego śmierci w 1952 roku. Kierował Wydziałem Architektury North Carolina State University.
Zginął w katastrofie lotniczej samolotu Lockheed L-749A Constellation linii lotniczych TWA (lot rejsowy nr 903) wracając z Indii, gdzie projektował nowe miasto Czandigarh.
Życiorys.
Urodził się na Syberii w obecnym mieście obwodowym Czyta, jako syn szlacheckiej rodziny. Jego ojciec był konsulem II Rzeczypospolitej w Chicago w 1920 roku. Wychował się w Krakowie i Warszawie.
Razem ze swoją przyszłą żoną (ślub w 1938 roku) Stanisławą Sandecką zdobył szerokie uznanie za rysunek podczas studiów na Wydziale Architektury Politechniki Warszawskiej w latach 1928–1936. Oboje byli uważani za czołowych rysowników przedwojennej Polski. Wspólnie wygrali kilka konkursów architektonicznych, odbyli staż u Le Corbusiera. Zaprojektowali i wybudowali m.in. modernistyczny Dom Wycieczkowy w Augustowie (dzisiejszy Zajazd „Hetman”).
Pierwszą jego realizacją w Warszawie była willa zaprojektowana dla rodziców, wzniesiona w latach 1931–1933 przy ul. Daniłowskiego 45. Razem ze Zbigniewem Karpińskim zaprojektował również wielofunkcyjny budynek sportowy dla Klubu Sportowego „Orzeł“ wzniesiony w latach 1938–1939 przy ul. Podskarbińskiej 11.
Walczył w 1939 roku w obronie Polski i podczas okupacji w Armii Krajowej. Potajemnie wykładał architekturę i prowadził pracownię architektoniczną (m.in. ucząc Małgorzatę Handzelewicz-Wacławek).
Po wyjeździe z Polski jesienią 1945 roku (M. Nowicki jako attaché kulturalny w polskim konsulacie w Chicago), osiedlili się w Nowym Jorku. Tam podjął współpracę jako "visiting critic" w Pratt Institute i uczestniczył w projektowaniu powstającego nowojorskiego centrum ONZ. Tam też zetknął się ze znanym historykiem i krytykiem Lewisem Mumfordem, który polecił Polaka na stanowisko tymczasowego szefa Szkoły Projektowania ("Acting Head of the School of Design") North Carolina State College w Raleigh (obecnie North Carolina State University), a jego żona, w USA znana jako Stanislawa Nowicki, została tamże "assistant visiting professor" (profesor wizytującą), przed podjęciem kariery naukowej, trwającej aż do emerytury na Uniwersytecie Pensylwanii w Filadelfii.
W 1949 roku poznał i zaprzyjaźnił się z Eero Saarinenem. Razem wykonali szkice projektowe kampusu Uniwersytetu Brandeisa.
Po odmowie powrotu do Polski w PRL wydano na niego „wyrok cywilny”, polegający na wykreśleniu jego nazwiska z publikowanych w tym okresie w kraju historii polskiej architektury. Przywrócili pamięć o nim Rosjanie, proponując jego biografowi – Tadeuszowi Baruckiemu wydanie niewielkiej popularnej publikacji o nim, która ukazała się w ZSRR w 1975 roku.
Zginął 31 sierpnia 1950 roku w katastrofie lotniczej podczas lotu rejsowego TWA nr 903 na trasie Bombaj – Kair – Rzym – Nowy Jork. Samolot L-749A rozbił się na Pustyni Libijskiej koło Wadi an-Natrun w Egipcie, podczas awaryjnego lądowania spowodowanego pożarem i odpadnięciem silnika nr 3. Było 55 ofiar (wszyscy na pokładzie: 7 członków załogi, 48 pasażerów).
Grób.
Symboliczny grób Macieja Nowickiego znajduje się na warszawskim cmentarzu Wawrzyszewskim na Bielanach. Znajduje się on w alei prowadzącej na wprost od bramy głównej przy ulicy Wólczyńskiej, 40 m od bramy, po prawej, w kwaterze 4A. Na grobie jest nieaktualny napis, że samolot, którego Nowicki był pasażerem, rozbił się w nieznanym miejscu.

</doc>
<doc id="810880" url="https://pl.wikipedia.org/wiki?curid=810880" title="Cabre">
Cabre

Col de Cabre (1180 m n.p.m.) – przełęcz we francuskich Alpach Zachodnich (na terenie tzw. Prealp Delfinackich), w grzbiecie wododziału rozdzielającego zlewiska Rodanu i jego lewobrzeżnego dopływu Durance. Rozdziela (w szerokim sensie) masyw Vercors na północy od rozległej krainy Diois na południu. Stanowi przejście z doliny rzeki Drôme na zachodzie do doliny rzeki Buëch na wschodzie.
Pierwotna nazwa przełęczy, pochodząca z epoki galoromańskiej i zachowana na tzw. mapie Peutingera, brzmiała "Gavrus mons". Obecną nazwę należy tłumaczyć jako Kozią Przełęcz (łac. "capra" – koza).
Przełęcz wykorzystywana była komunikacyjnie co najmniej od czasów rzymskich: już wtedy wiódł przez nią szlak prowadzący z Italii przez przełęcz Montgenèvre, doliną Durance, a następnie doliną Drôme do rzymskiej kolonii Valentia (obecnie Valence) nad Rodanem. W czasach napoleońskich znaczącą rozbudową szlaku przez przełęcz wsławił się mianowany w 1802 r. prefekt departamentu Alpy Wysokie, baron Jean-Charles François de Ladoucette. Dziś przez przełęcz przechodzi droga z Livron-sur-Drôme w dolinie Rodanu (nr D 93) do Aspres-sur-Buëch w dolinie rzeki Buëch (nr D 993).
Biegnąca równolegle do drogi jednotorowa linia kolejowa nie wspina się na przełęcz, lecz na wysokości 884 m n.p.m. przebija się na jej drugą stronę tunelem długości 3763 m – jednym z najdłuższych we Francji. Tunel ten był drążony w latach 1886-1891. Jego budowa pochłonęła wiele ofiar, głównie na skutek kilkakrotnych wybuchów metanu. Celem zapewnienia odpowiedniego przewietrzania tunelu jego przekrój jest tak duży, jak dla linii dwutorowej. Tunel zaopatrzono również w dwa szyby wentylacyjne wysokości 185 i 100 m.
W 1996 przełęcz znalazła się po raz pierwszy (i jak na razie jedyny) na trasie wyścigu kolarskiego Tour de France (etap 11. z Gap do Valence).
Na przełęczy jest zajazd turystyczny.

</doc>
<doc id="810882" url="https://pl.wikipedia.org/wiki?curid=810882" title="Gostkowo (powiat słupski)">
Gostkowo (powiat słupski)

Gostkowo (kaszb. "Gòckòwò") – wieś kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Stowięcino.
W latach 1975–1998 miejscowość administracyjnie należała do województwa słupskiego.

</doc>
<doc id="810883" url="https://pl.wikipedia.org/wiki?curid=810883" title="Stone Mountain (ujednoznacznienie)">
Stone Mountain (ujednoznacznienie)



</doc>
<doc id="810884" url="https://pl.wikipedia.org/wiki?curid=810884" title="Instytut Butantan">
Instytut Butantan

Instytut Butantan – powstały w 1901 r. południowoamerykański ośrodek badawczy z siedzibą w São Paulo, prowadzący badania nad zwierzętami jadowitymi (produkcja szczepionek i surowic przeciw ukąszeniom). Instytut udostępnia do zwiedzania jeden z największych rezerwatów węży świata. 

</doc>
<doc id="810885" url="https://pl.wikipedia.org/wiki?curid=810885" title="Butantan">
Butantan



</doc>
<doc id="810888" url="https://pl.wikipedia.org/wiki?curid=810888" title="Pixels per inch">
Pixels per inch



</doc>
<doc id="810889" url="https://pl.wikipedia.org/wiki?curid=810889" title="Chris Menges">
Chris Menges

Chris Menges (ur. 15 września 1940 w Kington, w hrabstwie Herefordshire) - brytyjski operator i reżyser filmowy. Dwukrotny laureat Oscara za najlepsze zdjęcia.
Karierę zaczynał od kręcenia filmów dokumentalnych. Był autorem zdjęć do filmów czołowych brytyjskich reżyserów - Kena Loacha ("Kes" 1968), Stephena Frearsa ("Gumshoe" 1971) oraz Billa Forsytha ("Biznesmen i gwiazdy" 1983). W połowie lat 80. był operatorem dwóch obrazów Rolanda Joffé. Zarówno nakręcone w 1984 "Pola śmierci" jak i dwa lata późniejsza "Misja" na stałe weszły do historii kina, a Menges odebrał Oscara za zdjęcia do obu tych filmów.
W 1988 zaczął reżyserować i przez niemal dekadę nie pracował jako operator. Debiutował ciepło przyjętym na 41. MFF w Cannes "Światem na uboczu" (1988), podejmującym problematykę apartheidu. Kolejne próby reżyserskie okazały się jednak niewypałami, a on sam wrócił za kamerę i pracował dalej jako operator.

</doc>
<doc id="810891" url="https://pl.wikipedia.org/wiki?curid=810891" title="Dochowo">
Dochowo

Dochowo (kaszb. "Dochòwò") – osada kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Wielka Wieś.
W latach 1975–1998 miejscowość administracyjnie należała do województwa słupskiego.

</doc>
<doc id="810895" url="https://pl.wikipedia.org/wiki?curid=810895" title="Hoyos">
Hoyos

Hoyos ( Reichsgraf Hoyos von Sprinzenstein, Freiherr zu Stichsensein) – ród szlachecki wywodzący się z monarchii habsburskiej.
Historia rodu.
W 1522 r. Johann Ernst de Hoyos przybywa z Kastylii do Austrii. Potwierdzenie szlachectwa i herbu otrzymał 13 lipca 1545 roku w Wormacji od cesarza Karola V.
"Hans von Hoyos" (gubernator Triestu) 13 lipca 1547 r. w Pradze otrzymuje tytuł barona wraz z predykatem "zu Stichsenstein". 23 września 1674 r. tytuł hrabiego otrzymał "Leopold Carl baron von Hoyos".
Posiadłości.
"Theresia Hoyos" z domu von Schlabrendorf, małżonka "Ernsta Hoyos-Sprinzenstein" władcy zamków Gutenstein i Hohenberg 1 stycznia 1809 r. wnosi do majątku Jastrowiec, Stare Rochowice, Gorzanowice i Świny, razem 1848 ha. Od 1825 r. do "Theresia Hoyos" należy także Czernica Dolna.
Od 1909 r. właścicielem tych dóbr wraz Sadami Dolnymi przejętymi w czerwcu 1899 r. był szambelan królewski "Stanislaus von Hoyos". Był on także posiadaczem: dóbr jarzmanowskiech (niem. "Hermsdorf" w latach 1910–1940).
W XX w. także Zamek Świny należał do rodu, po śmierci pruskiego ministra stanu "Johanna Heinricha hrabiego von Churschwanda", wdowa po nim przekazuje zamek swemu wnukowi "Rudolfowi Hoyos von Sprinzenstein". W 1905 r. hrabia Hoyos powierzył opiekę nad zamkiem związkowi "Heimatverein Bolkenhain". Rodzina "Hoyos-Sprinzenstein" należała do przeciwników nazistowskiego reżimu. Za sprawą Gestapo "Alois Hoyos von Sprinzenstein" sprzedał zamek, po czym jego żona "Maria Amelia" została wypuszczona z więzienia (w którym przebywała skazana za niepochlebne wypowiedzi na temat nazistów).
Rodzinny grób śląskich Hoyosów, parę lat temu starannie odrestaurowany, znajduje się na przykościelnym cmentarzu w Starych Rochowicach.
Herb.
Tarcza ma układ sercowy. Pole sercowe (pierwsze pole) ma kolor niebieski, natomiast pozostałe czerwony. W pierwszym polu znajduje się głowa gronostaja i smoka trzymające w paszczy belkę. W drugim i piątym polu znajduje się kotwica na łańcuchu, zawieszona nad falującą wodą. W polu trzecim i czwartym, zwrócone w prawo dwa idące lwy. W klejnocie znajdują się dwa ukoronowane hełmy, nad prawym wspięty smok, nad lewym lew, zwrócone ku sobie.

</doc>
<doc id="810896" url="https://pl.wikipedia.org/wiki?curid=810896" title="Melierax">
Melierax

Melierax – rodzaj ptaka z rodziny jastrzębiowatych (Accipitridae).
Zasięg występowania.
Rodzaj obejmuje gatunki występujące w Afryce oraz na Półwyspie Arabskim.
Morfologia.
Długość ciała 42–60 cm, rozpiętość skrzydeł 86–123 cm; masa ciała samic 650–1300 g, samców 478–750 g.
Systematyka.
Etymologia.
"Melierax" ("Meliecrax", "Melijerax"): "melos" „śpiew”; ἱεραξ "hierax", ἱερακος "hierakos" „jastrząb”.
Podział systematyczny.
Do rodzaju należą następujące gatunki:

</doc>
<doc id="810897" url="https://pl.wikipedia.org/wiki?curid=810897" title="Maciej Nowicki">
Maciej Nowicki



</doc>
<doc id="810898" url="https://pl.wikipedia.org/wiki?curid=810898" title="Omkar Prasad Nayyar">
Omkar Prasad Nayyar

Omkar Prasad Nayyar (ur. 16 stycznia 1926 w Lahaur w Indiach Brytyjskich, obecnie Pakistan, zm. 28 stycznia 2007 w okolicach Bombaju) – jeden z najbardziej uznanych indyjski kompozytorów muzyki filmowej do rodzimych produkcji, lat 50. i 60. XX wieku. Był między innymi autorem muzyki do "CID" czy "Mr. &amp; Mrs.'55". Znany był również z tego iż nosił wyłącznie białe szaty co stało się jego wizytówką rozpoznawczą. 

</doc>
<doc id="810900" url="https://pl.wikipedia.org/wiki?curid=810900" title="Lipno (województwo pomorskie)">
Lipno (województwo pomorskie)

Lipno (kaszb. "Lëpno", niem. "Liepen") – wieś kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Drzeżewo.
W latach 1975–1998 miejscowość administracyjnie należała do województwa słupskiego.
Historyczne warianty nazewnicze miejscowości.
Lippeno (1274), Lippenowe (1282), Lippenow (1295), Lippene (1317), Liepen (do 1945)

</doc>
<doc id="810902" url="https://pl.wikipedia.org/wiki?curid=810902" title="Galibier">
Galibier

Col du Galibier (2645 m n.p.m.) – przełęcz we francuskich Alpach Graickich.
Geografia.
Przełęcz Galibier znajduje się w grzbiecie, stanowiącym wododział między dwoma wielkimi rzekami francuskich Alp: Isère i Durance. Wody spływające spod przełęczy na północ poprzez potok la Valoirette i rzekę Arc trafiają do Isère, zaś wody spływające na południe – poprzez rzekę Guisane trafiają do Durance.
Przełęcz stanowi granicę między dwoma grupami górskimi: Arvan-Villards na zachodzie i Cerces (a dokładniej wchodzącym w jej skład pasmem Galibier) na wschodzie. Po stronie wschodniej nad przełęczą wznosi się szczyt Grand Galibier (3229 m n.p.m.), natomiast po stronie zachodniej – Pic des Trois Evêchés (3118 m n.p.m.).
Pic des Trois Evêchés jest punktem zwornikowym grzbietów wododziałowych: w kierunku południowo-wschodnim biegnie od niego ku przełęczy Lautaret i dalej w plątaninę grani grupy górskiej Écrins dalszy ciąg wododziału Isère i Durance, natomiast w kierunku północnym, ku charakterystycznym szczytom Aiguilles d’Arves, biegnie grań stanowiąca granicę dorzeczy Arc (na północy) i Romanche (na południu).
Geologia.
Budowa geologiczna i tektonika otoczenia przełęczy Galibier są bardzo urozmaicone. Sama przełęcz i opadająca spod niej na południe dolinka potoku Torrent de la Roche Noire są wycięte w stosunkowo mało odpornych utworach fliszowych poziomu "ultradauphinois". W otoczeniu przełęczy występują też łupki i nieliczne warstwy wapieni poziomu "subbriançonnais". Wśród skał tego poziomu spotkamy w bezpośrednim sąsiedztwie przełęczy także oryginalne wychodnie gipsów. Poszarpane granie masywu Grand Galibier zbudowane są już natomiast z masywnych warstw wapieni dolomitowych poziomu "briançonnais".
Droga przez przełęcz.
Przez przełęcz Galibier prowadzi ważna komunikacyjnie droga nr 902 z Saint-Michel-de-Maurienne w dolinie Arc przez przełęcz Télégraphe i miejscowość Valloire na przełęcz Lautaret, gdzie łączy się z drogą nr 91 Vizille – Briançon.
Pierwotny przebieg drogi na południowym stoku przełęczy Galibier, opadającym ku dolinie Guisane, był zdecydowanie odmienny od obecnego. Odgałęziała się ona od drogi z Briançon na wysokości 1970 m n.p.m., ok. 2 km przed przełęczą Lautaret i ciasnymi zakosami wiodła w górę ponad dolinką niewielkiego potoku, pokonując na długości 6 km aż 586 m różnicy wzniesień. Dzisiejsza trasa powstała w 1947, kiedy to przebudowano znaczne odcinki drogi nr 91 Briançon – przełęcz Lautaret, wyposażając je w osłony przeciwlawinowe. Należy również zaznaczyć, że pierwotnie szosa nie wspinała się na samo siodło przełęczy, przedostając się na drugą stronę grzbietu wydrążonym na wysokości 2556 m n.p.m. tunelem długości 370 m. Z uwagi na konieczność remontu tunelu w 1976 oddano do użytku odcinek drogi, omijający tunel i pokonujący grzbiet kilkoma wąskimi zakosami na stromych stokach (po ok. 1 km z każdej strony tunelu). Od 2002 można wybierać jedną z dwóch dróg (przez siodło przełęczy lub przez tunel), pamiętając o tym, że w tunelu szerokości zaledwie 4 m obowiązuje ruch wahadłowy! Kierują nim sygnalizatory świetlne i jest to najwyżej położona instalacja tego typu w Europie.
Droga przez przełęcz ma znaczne nachylenia. Podjazd południowy, od przełęczy Lautaret, długości ok. 8,5 km, ma średnie nachylenie profilu podłużnego ok. 7,4% (maksymalnie 12,1%). Dawna trasa podjazdu południowego (przed 1947) miała nachylenie aż 9,76%! Podjazd północny, od strony Valloire, długości ok. 18 km, ma nachylenie średnie ok. 7,2% (maksymalnie 11,8%). Z uwagi na znaczną wysokość i potężne opady śniegu droga przez przełęcz jest zamknięta zwykle od października do początku czerwca (a tunel jest zamknięty również „fizycznie”: zamykane są drewniane bramy na jego obu wylotach!). Pryzmy śniegu przy szosie leżą tu często przez całe lato.
Tour de France.
Na południowym podjeździe pod przełęcz, nieco przed tunelem, przy drodze znajduje się oryginalny pomnik. Upamiętnia on postać H. Desgrange'a, wielkiego championa kolarstwa końca XIX w. i inicjatora powołania w 1903 r. corocznego wyścigu kolarskiego Tour de France. Ze swą znaczną wysokością przełęcz Galibier jest często najwyższym punktem osiąganym przez kolarzy w czasie tego wyścigu. Po raz pierwszy Tour de France biegł przez tę przełęcz w 1911 roku. W edycji 2007 wyścigu najwyższym punktem trasy była, pokonywana tuż przed przełęczą Galibier, przełęcz l’Iseran (2770 m n.p.m.). Obecnie przyznawana jest specjalna nagroda "Souvenir Henri Desgrange", dla każdego kolarza, który jako pierwszy przekroczy przełęcz. W 2006 roku wynosiła ona 5000 euro i została przyznana Michaelowi Rasmussenowi.
Podczas Tour de France 1935 śmierć poniósł Hiszpan Francisco Cepeda, który wypadł z zakrętu podczas zjazdu przełęczy. Kolarz wpadł do wąwozu, rozbijając czaszkę, w wyniku czego zginął na miejscu Była to pierwsza śmiertelna ofiara w historii Wielkiej Pętli.
Zwycięzcy premii górskiej na Col du Galibier (od 1947 roku).
W roku 1996 ze względu na załamanie pogody zaplanowaną trasę przez przełęcz zmieniono i poprowadzono inną drogą.

</doc>
<doc id="810904" url="https://pl.wikipedia.org/wiki?curid=810904" title="Pałac w Jastrowcu">
Pałac w Jastrowcu

Pałac w Jastrowcu – pałac położony w Jastrowcu w Gminie Bolków. Wraz z otaczającym go parkiem wpisany do Rejestru zabytków jako: Pałac i oficyna (2067 z dn. 6.06.72) oraz Park pałacowy (629/J z dn. 2.04.80). Pałac ten zwany był także "Zamkiem na wodzie". Jest to trzykondygnacyjny późnobarokowy budynek, założony na planie prostokąta, z drugiej połowy XVIII w. (przebudowany w końcu XIX w.) o cechach eklektyzmu.
W sali na piętrze znajduje się dekoracja stiukowa. Wewnątrz pałacu znajduje się też barokowy piec i kominek. Był on w posiadaniu "Jana Czirny". Od 1809 r. przeszedł na własność hrabiów von Schlabrendorff, później do hrabiów Hoyos.
Oficyna pałacowa została wzniesiona w XVIII w. położona obok pałacu. Posiada charakterystyczną cebulastą kopułę krytą łupkiem.
Budynek jest otoczony parkiem z XIX w. z okazami buków i lip o obwodach pnia sięgających 6 m. Na terenie parku znajduje się także staw (w przeszłości służył do retencji wody, która napędzała młyn).
Historia.
Do 1945 r. pałac należał do rodziny von Hoyos-Sprintzenstein.
Od 1945 r. w pałacu znajdował się PGR. Po likwidacji gospodarstwa w latach 70. pałac popadał w coraz większą ruinę. W 1984 r. został sprywatyzowany, nowi właściwe zajmowali się rolnictwem (chociaż prace zabezpieczające i pierwsze remonty zaczęli już w 1982). Po kilku latach zrezygnowali. Gmina sprzedała go ponownie, tym razem osobno sprzedano pałac, a osobno budynki gospodarcze wraz ze źródłem. Obecnie w pałacu znajduje się gospodarstwo agroturystyczne.

</doc>
<doc id="810906" url="https://pl.wikipedia.org/wiki?curid=810906" title="Michał Globisz">
Michał Globisz

Michał Globisz (ur. 11 grudnia 1946 w Poznaniu) – polski piłkarz i trener piłkarski.
Od 1982 związany z Polskim Związkiem Piłki Nożnej jako opiekun drużyn juniorskich i młodzieżowych, zdobywca złotego medalu Mistrzostw Europy U-18 w 2001 i srebrnego medalu Mistrzostw Europy U-16 w 1999. 
Wykształcenie.
W latach 1964-1969 studiował w Wyższej Szkole Ekonomicznej w Sopocie. W 1978 ukończył studia trenerskie na Akademii Wychowania Fizycznego w Warszawie. Posiada dyplom trenera I klasy.
Kariera piłkarska.
Do 10. roku życia mieszkał w Poznaniu. Kolejne lata spędził we Wrocławiu, gdzie odbył pierwsze treningi piłkarskie w zespole Śląska Wrocław. Po przeprowadzce do Trójmiasta w 1961 grał jeszcze w zespołach trampkarzy Lechii Gdańsk, juniorów Arki Gdynia, a w okresie studiów w drużynie AZS WSE Sopot.
Kariera trenerska.
W 1974 podjął pracę w Lechii Gdańsk w roli opiekuna juniorów. W 1981 zdobył z nimi 3. miejsce w Mistrzostwach Polski. W lipcu tego samego roku po raz pierwszy objął funkcję pierwszego trenera zespołu seniorów Lechii, występującego wówczas w II lidze. W marcu 1982 został zdymisjonowany i wrócił do pracy z juniorami. Funkcję szkoleniowca pierwszego zespołu ponownie pełnił od września do grudnia 1984 prowadząc graczy Lechii w rozgrywkach I ligi. Po dymisji asystował nowemu trenerowi, Wojciechowi Łazarkowi. Po raz ostatni w roli opiekuna seniorów Lechii wystąpił w trakcie rundy wiosennej sezonu 1985-1986.
Jako opiekun reprezentacji Polski juniorów rozpoczął w marcu 1996 pracę z zawodnikami urodzonymi w 1982. W październiku 1998 wywalczył z nimi awans do Mistrzostw Europy U-16. W kwietniu 1999 w rozgrywanym w Czechach turnieju finałowym prowadzona przez niego drużyna dotarła do finału, eliminując rówieśników z Rosji, Chorwacji i Portugalii oraz gospodarzy. W grze o złoto Polacy ulegli Hiszpanom 1:4. W listopadzie 1999 podopieczni Globisza zagrali w Mistrzostwach Świata U-17 w Nowej Zelandii, jednak nie udało im się wyjść z grupy. 
W sezonie 2000-2001 Globisz doprowadził piłkarzy rocznika 1982 do awansu do Mistrzostw Europy U-18 (w drugiej rundzie eliminacji Polacy pokonali Anglików). W lipcu 2001 na turnieju finałowym w Finlandii reprezentacja Polski zajęła pierwsze miejsce w grupie, wyprzedzając Hiszpanów, Belgów oraz Duńczyków i awansowała do finału. Po pokonaniu 3:1 Czechów młodzi Polacy zdobyli złoty medal Mistrzostw Europy. Po tym sukcesie drużyna rocznika 1982 zakończyła swoją działalność.
Podopiecznymi Globisza byli przez ten czas tacy zawodnicy jak Tomasz Kuszczak, Paweł Golański, Sebastian Mila, Rafał Grzelak, Łukasz Madej, Wojciech Łobodziński, Radosław Matusiak czy bracia Paweł i Piotr Brożkowie.
W 2002 "za zasługi na rzecz rozwoju sportu" został odznaczony przez Prezydenta RP, Aleksandra Kwaśniewskiego, Srebrnym Krzyżem Zasługi.
W styczniu 2002 Michał Globisz przejął od Andrzeja Sikorskiego opiekę nad rocznikiem 1987. Nie udało mu się jednak wywalczyć awansu do Mistrzostw Europy U-17 w 2004. Jako gospodarze Mistrzostw Europy U-19 w 2006 piłkarze kadry Globisza byli zwolnieni z gry w eliminacjach. W turnieju finałowym Polacy zajęli 3. miejsce w grupie i uzyskali prawo gry w Mistrzostwach Świata U-20.
Światowy czempionat rozgrywany był w lipcu 2007 w Kanadzie. Po nieoczekiwanym zwycięstwie nad Brazylią, wysokiej porażce z USA i remisie z Koreą Południową podopieczni Michała Globisza awansowali do 1/8 finału, w której musieli jednak uznać wyższość Argentyńczyków. Po powrocie z Mistrzostw zespół do lat 20 zakończył działalność.
Od 2006 Michał Globisz był także opiekunem drużyny rocznika 1990. Prowadzony przez niego zespół odpadł w II rundzie eliminacji Mistrzostw Europy U-17.
Wiceprezes Zarządu ds. Sportowych w klubie Arka Gdynia. W roku 2014, będąc wiceprezesem musiał przerwać działalność w sporcie z powodu stanu zdrowia, a mianowicie znacznej utraty wzroku (wzrok w jednym oku stracił wcześniej w wyniku wypadku na treningu, nastąpiło zaś znaczne pogorszenie stanu drugiego oka). Polski Związek Piłki Nożnej, doceniając zasługi Michała Globisza, sfinansował kosztowne leczenie prowadzone w Chinach.

</doc>
<doc id="810910" url="https://pl.wikipedia.org/wiki?curid=810910" title="Tous les garçons et les filles de leur âge">
Tous les garçons et les filles de leur âge



</doc>
<doc id="810911" url="https://pl.wikipedia.org/wiki?curid=810911" title="Dąb i trzcina">
Dąb i trzcina



</doc>
<doc id="810913" url="https://pl.wikipedia.org/wiki?curid=810913" title="Stanisław Srzednicki">
Stanisław Srzednicki

Stanisław Srzednicki, „Stach” (ur. 9 kwietnia 1915 w Krzemieńcu, zm. 20 sierpnia 1944 w Warszawie) – polski instruktor harcerski, współorganizator młodzieżowej organizacji „Orlęta” w Warszawie, porucznik.
Życiorys.
Dzieciństwo i młodość.
Pochodził z patriotycznej rodziny – wnuk powstańców 1863 zesłanych po upadku powstania w głąb Rosji, jego ojciec i stryjowie uczestniczyli w ruchach rewolucyjnych i narodowo-wyzwoleńczych i następnie brali udział w kształtowaniu państwowości polskiej po odzyskaniu niepodległości. W latach 1926–1934 uczeń Gimnazjum im. Króla Władysława IV w Warszawie, w wieku 9 lat wstąpił do 17 Warszawskiej Drużyny Harcerskiej, w 1935 został jej drużynowym w stopniu harcmistrza.
Orlęta.
W 1935 rozpoczął studia na Wydziale Mechanicznym Politechniki Warszawskiej. Współtworzył młodzieżową organizację „Orlęta”, w której prowadził pracę wychowawczą wśród dzieci i młodzieży z warszawskiej Pragi. Był komendantem praskiego hufca „Orląt”.
Konspiracja. Kompania Motorowa Orląt.
Po wybuchu II wojny światowej w 1939 zaciągnął się ochotniczo do wojska. 20 września dostał się do niewoli, z której uciekł po kilku dniach. Po powrocie do Warszawy przystąpił do pracy konspiracyjnej w szeregach SZP, ZWZ i AK, wciągając do konspiracji swych wychowanków z „Orląt”. Organizował dla nich tajne komplety w szkole zawodowej im. Stanisława Konarskiego i w Gimnazjum im. Króla Władysława IV oraz szkolenia wojskowe. Większość z nich odbywała kursy samochodowe i praktykę warsztatową. Oddział „Orląt” stał się w 1943 Kompanią Motorową „Orląt”, a Stanisław Srzednicki ukończył I kurs Szkoły Podchorążych Piechoty Agricola, otrzymał awans na podporucznika i został dowódcą kompanii.
W czasie powstania warszawskiego dowodził kompanią „Orląt” w batalionie „Gozdawa” zgrupowania „Sosna” na Starym Mieście. Mimo rany odniesionej w pierwszych dniach Powstania walczył dalej. W połowie sierpnia został przeniesiony do dowództwa odcinka na stanowisko oficera do zadań specjalnych. Zginął od pocisku artyleryjskiego w czasie odpierania natarcia niemieckiego na ratusz, w rejonie budynku przy ul. Daniłowiczowskiej 7.
Pośmiertnie odznaczony krzyżem Virtuti Militari i Krzyżem Walecznych. Pochowany jest w kwaterze zgrupowania „Sosna” na Cmentarzu Wojskowym na Powązkach (kwatera B 8 rz. 2 m. 37).
Upamiętnienia.
Tablice pamiątkowe.
Stanisławowi Srzednickiemu i „Orlętom” poświęcono tablice pamiątkowe:
Stanisław Srzednicki jako patron.
Imię Stanisława Srzednickiego noszą:
W przeszłości imię to nosiły również:

</doc>
<doc id="810914" url="https://pl.wikipedia.org/wiki?curid=810914" title="80286">
80286



</doc>
<doc id="810915" url="https://pl.wikipedia.org/wiki?curid=810915" title="Agnieszka (księżna raciborska)">
Agnieszka (księżna raciborska)

Agnieszka (ur. pomiędzy 1312 a 1321 r. – zm. 6 lub 7 lipca 1362 r.) – księżna raciborska, żona Leszka.
Życiorys.
Była córką Henryka Wiernego oraz Matyldy Brandenburskiej. W 1332 roku poślubiła Leszka, jednak po ślubie powstały przeszkody wynikające z prawa kanonicznego, dlatego Leszek musiał postarać się o papieską dyspensę, którą otrzymał 3 stycznia 1333 roku. Małżeństwo trwało 3 lata i nie przyniosło żadnego potomstwa. Po owdowieniu powróciła prawdopodobnie do Żagania. Pomiędzy 1341 a 1345 roku powtórnie wyszła za mąż za księcia Ludwika I brzeskiego. Ich potomstwo to Małgorzata, Henryk z Blizną, Wacław, Jadwiga oraz Katarzyna.

</doc>
<doc id="810916" url="https://pl.wikipedia.org/wiki?curid=810916" title="KST">
KST



</doc>
<doc id="810921" url="https://pl.wikipedia.org/wiki?curid=810921" title="I liga argentyńska w piłce nożnej (1918)">
I liga argentyńska w piłce nożnej (1918)

Mistrzem Argentyny w roku 1918 został klub Racing Club de Avellaneda, natomiast tytuł wicemistrza Argentyny zdobył klub River Plate. Z ligi spadły dwa kluby – Ferro Carril Oeste i Argentino de CA Argentino de Quilmes. Na ich miejsce awansował jeden klub – Eureka Buenos Aires. Liga zmniejszyła się z 20 do 19 klubów.

</doc>
<doc id="810924" url="https://pl.wikipedia.org/wiki?curid=810924" title="Owadożery">
Owadożery



</doc>
<doc id="810926" url="https://pl.wikipedia.org/wiki?curid=810926" title="Le chêne et le roseau">
Le chêne et le roseau



</doc>
<doc id="810927" url="https://pl.wikipedia.org/wiki?curid=810927" title="Piłka nożna na Letnich Igrzyskach Olimpijskich 1992">
Piłka nożna na Letnich Igrzyskach Olimpijskich 1992

Wyniki turnieju piłki nożnej odbywającego się na Letnich Igrzyskach Olimpijskich w roku 1992 w Barcelonie.
Faza grupowa.
Grupa A.
24.7.92.Saragossa: Polska – Kuwejt 2:0 (1:0) Bramki: Juskowiak 2 (7, 80) Polska: Kłak – Wałdoch, Łapiński, Koźmiński – Adamczuk, Staniek, Gęsior (46-Jałocha), Brzęczek, Świerczewski – Juskowiak (84- Waligóra), Kowalczyk
27.7.92.Barcelona: Polska – Włochy 3:0 (1:0) Bramki: Juskowiak (5), Staniek (48), Mielcarski (90) Polska: Kłak – Wałdoch, Łapiński, Koźmiński (82-Bajor) – Adamczuk, Staniek, Jałocha, Brzęczek, Świerczewski – Juskowiak (76- Mielcarski), Kowalczyk
29.7.92.Saragossa: Polska – USA 2:2 (2:1) Bramki: Polska – Koźmiński (30), Juskowiak (42); USA – Imler (20), Snow (52) Polska: Kłak – Wałdoch, Łapiński, Koźmiński – Adamczuk (85- Kobylański), Staniek, Brzęczek, Bajor (46-Gęsior), Jałocha – Juskowiak, Kowalczyk
Faza pucharowa.
Ćwierćfinały.
1.8.92.Barcelona: Polska – Katar 2:0 (1:0) Bramki: Kowalczyk (43), Jałocha (74) Polska: Kłak – Wałdoch, Łapiński, Koźmiński – Adamczuk (80- Gęsior), Staniek, Jałocha, Brzęczek, Świerczewski – Juskowiak (87- Kobylański), Kowalczyk
Półfinały.
5.8.92.Barcelona: Polska – Australia 6:1 (2:1) Bramki: Polska – Juskowiak 3 (43, 53, 78), Kowalczyk 2 (27, 89), Murphy (69-samobójcza); Australia – Veart (33) Polska: Kłak – Wałdoch, Łapiński, Koźmiński – Adamczuk, Staniek, Brzęczek (83-Gęsior), Jałocha (82-Bajor), Świerczewski – Juskowiak, Kowalczyk
Finał.
MISTRZ OLIMPIJSKI 1992
 HISZPANIA PIERWSZY TYTUŁ

</doc>
<doc id="810931" url="https://pl.wikipedia.org/wiki?curid=810931" title="Zdzisław Piątek">
Zdzisław Piątek

Zdzisław Franciszek Piątek (ur. 20 sierpnia 1938 w Radomiu, zm. 7 stycznia 2007) – polski specjalista konstrukcji betonowych, były rektor Wyższej Szkoły Inżynierskiej w Koszalinie. 
Życiorys.
W 1962 został absolwentem Wydziału Inżynierii Budowlanej Politechniki Warszawskiej, gdzie pracował następnie na stanowisku asystenta, a do 1970 - adiunkta. Doktorat z nauk technicznych uzyskał w 1969, również na Politechnice Warszawskiej. W 1970 objął kierownictwo Zakładu Konstrukcji Betonowych Wydziału Budownictwa Lądowego - Wyższej Szkoły Inżynierskiej w Koszalinie. Od 1971 do 1974 piastował funkcję prodziekana do spraw studenckich na Wydziale Budownictwa Lądowego, a następnie w latach 1975–1978 prorektora do spraw nauczania i wychowania, z kolei w latach 1978-1981 - prorektora do spraw nauki i współpracy z przemysłem. W 1981 uzyskał stopień doktora habilitowanego nauk technicznych na Politechnice Gdańskiej.
W Wyższej Szkole Inżynierskiej pracował kolejno na stanowiskach:
W latach 1987-1990 i 1990 –1993 pełnił funkcję rektora Wyższej Szkoły Inżynierskiej w Koszalinie, a w latach 1996-2002 - dziekana na Wydziale Budownictwa tejże uczelni. 
Od 2002 pełnił funkcję członka Państwowej Komisji Akredytacyjnej. 
Pochowany na Cmentarzu Komunalnym przy ul. Gnieźnieńskiej w Koszalinie w Alei Zasłużonych (kwatera AZ-1, rząd 2, grób 34).

</doc>
<doc id="810935" url="https://pl.wikipedia.org/wiki?curid=810935" title="Lista edytorów grafiki wektorowej">
Lista edytorów grafiki wektorowej

Poniższa lista przedstawia zestawienie programów komputerowych służących do edycji grafiki wektorowej.

</doc>
<doc id="810936" url="https://pl.wikipedia.org/wiki?curid=810936" title="Literatura górska">
Literatura górska

Literatura górska – dział literatury powiązany tematycznie z górami (z turystyką górską, pięknem górskiej przyrody itp.).

</doc>
<doc id="810937" url="https://pl.wikipedia.org/wiki?curid=810937" title="Olimbos">
Olimbos

Olimbos, Olimpos (, "Ólympos"), także Troodos (, "Tróodos"), Chionistra (, "Chionístra") – najwyższy szczyt pasma górskiego Trodos i zarazem najwyższy szczyt wyspy Cypr, którego wysokość wynosi 1951 m n.p.m..

</doc>
<doc id="810942" url="https://pl.wikipedia.org/wiki?curid=810942" title="I liga argentyńska w piłce nożnej (1917)">
I liga argentyńska w piłce nożnej (1917)

Mistrzem Argentyny w roku 1917 został klub Racing Club de Avellaneda, natomiast tytuł wicemistrza Argentyny zdobył klub River Plate. Z ligi spadły dwa kluby – Gimnasia y Esgrima Buenos Aires i CA Banfield. Na ich miejsce awansował jeden klub – Defensores de Belgrano Buenos Aires. Liga zmniejszyła się z 21 do 20 klubów.

</doc>
<doc id="810952" url="https://pl.wikipedia.org/wiki?curid=810952" title="Taijitu">
Taijitu

Taijitu – diagram będący symbolicznym wyobrażeniem taiji, fundamentalnego pojęcia chińskiej filozofii, w szczególności taoistycznej. 
W zachodniej literaturze jest zwykle podpisywany niepoprawnie jako „yin i yang”, co według sinologów, odzwierciedla analityczny charakter filozofii Zachodu, przeciwstawiony orientalnemu holizmowi, który każe widzieć w nim reprezentację jedności - taiji. 
Diagram wyraża ideę, że dwa podstawowe pierwiastki taoistycznej filozofii przenikają się i stanowią nierozerwalną jedność, określaną jako taiji. Nim powstało taiji, z wyodrębnionymi yin i yang, świat znajdował się w stanie wuji.

</doc>
<doc id="810953" url="https://pl.wikipedia.org/wiki?curid=810953" title="AGM-84 Harpoon">
AGM-84 Harpoon



</doc>
<doc id="810954" url="https://pl.wikipedia.org/wiki?curid=810954" title="I liga argentyńska w piłce nożnej (1916)">
I liga argentyńska w piłce nożnej (1916)

Mistrzem Argentyny w roku 1916 został klub Racing Club de Avellaneda, natomiast tytuł wicemistrza Argentyny zdobył klub CA Platense. Z ligi spadły dwa kluby – Belgrano AC i Quilmes Athletic Buenos Aires. Na ich miejsce awansował jeden klub – Sportivo Barracas Buenos Aires. Liga zmniejszyła się z 22 do 21 klubów.

</doc>
<doc id="810962" url="https://pl.wikipedia.org/wiki?curid=810962" title="Chór UWM w Olsztynie">
Chór UWM w Olsztynie



</doc>
<doc id="810966" url="https://pl.wikipedia.org/wiki?curid=810966" title="Wyższa szkoła pedagogiczna">
Wyższa szkoła pedagogiczna

Wyższa szkoła pedagogiczna (skrót: "WSP") – typ szkoły wyższej w Polsce, utworzony w 1946, początkowo zawodowej, a od 1954 akademickiej, kształcącej na poziomie wyższym w trybie 3-, 4- lub 5-letnim:
W 1946 powstały pierwsze 4 Państwowe Wyższe Szkoły Pedagogiczne: w Gdańsku, Katowicach (zamknięta w 1947), Krakowie i Łodzi, a w 1950 trzy kolejne: w Katowicach, Warszawie i Wrocławiu (przeniesiona do Opola). W 1965 utworzono WSP w Rzeszowie, w 1973 dalsze 3 Wyższe Szkoły Pedagogiczne: w Kielcach, Szczecinie i Zielonej Górze, a w 1974 – 5 (w Bydgoszczy, Częstochowie, Olsztynie, Siedlcach i Słupsku). Ostatnią szkołą typu WSP była Wyższa Szkoła Pedagogiki Specjalnej im. Marii Grzegorzewskiej w Warszawie, która powstała w 1976 z przekształcenia Państwowego Instytutu Pedagogiki Specjalnej.
Część wcześniej utworzonych szkół pedagogicznych została włączona do istniejących uniwersytetów (w Warszawie i Łodzi), natomiast pozostałe dały początek nowym uniwersytetom (w Gdańsku, Katowicach, Olsztynie, Opolu, Rzeszowie, Szczecinie i Zielonej Górze) oraz akademiom (w Bydgoszczy, Częstochowie, Kielcach, Krakowie i Siedlcach), przekształconym po 2000 również w uniwersytety (poza Akademią Pomorską w Słupsku i Akademią Pedagogiki Specjalnej im. Marii Grzegorzewskiej w Warszawie). Od 1993 zaczęły powstawać niepubliczne szkoły typu WSP, z których 3 (w Białymstoku, Łodzi i WSP TWP w Warszawie) działają do dziś, zaś 3 inne (w Łowiczu, Mysłowicach i WSP ZNP w Warszawie) zostały zlikwidowane w latach 2015–2016.
Wykaz wyższych szkół pedagogicznych w Polsce.
Przekształcone w inne typy uczelni lub zlikwidowane.
W przeszłości taki status i nazwę nosiły wyższe szkoły zawodowe i akademickie:
Istniejące niepubliczne.
Współcześnie funkcjonują wyższe szkoły zawodowe i uczelnie o takiej nazwie:

</doc>
<doc id="810975" url="https://pl.wikipedia.org/wiki?curid=810975" title="Camporrobles">
Camporrobles

Camporrobles – gmina w Hiszpanii, we wspólnocie autonomicznej Walencja, w prowincji Walencja, w comarce Plana de Utiel-Requena.
Powierzchnia gminy wynosi 89,5 km². Zgodnie z danymi INE, w 2005 roku liczba ludności wynosiła 1.373, a gęstość zaludnienia 15,34 osoby/km². Wysokość bezwzględna gminy równa jest 908 metrów. Współrzędne geograficzne gminy to 39° 38’ 53” N 1° 23’ 43” W. Kod pocztowy do gminy to 46330.
Obecnym burmistrzem gminy jest Miguel Ángel Lorente Berlanga z PSPV-PSOE. Od 5 lutego do trzeciego tygodnia sierpnia w gminie odbywają się regionalne fiesty.

</doc>
<doc id="810978" url="https://pl.wikipedia.org/wiki?curid=810978" title="Utiel">
Utiel

Utiel – gmina w Hiszpanii, we wspólnocie autonomicznej Walencja, w prowincji Walencja, w comarce Plana de Utiel-Requena.
Powierzchnia gminy wynosi 236,9 km². Zgodnie z danymi INE, w 2011 roku liczba ludności wynosiła 12 449, a gęstość zaludnienia 52,55 osoby/km². Wysokość bezwzględna gminy równa jest 720 metrów. Współrzędne geograficzne gminy to 39°34’2”N 1°12’24” W. Kod pocztowy do gminy to 46300.
Obecnym burmistrzem gminy jest José Luis Ramírez Ortiz z Hiszpańskiej Partii Ludowej. Od 6 do 15 września w gminie odbywają się regionalne fiesty.
Dzielnice i pedanías.
W skład gminy wchodzi osiem dzielnic i pedanías, walencyjskich jednostek administracyjnych:
Współpraca.
 Pertuis

</doc>
<doc id="810981" url="https://pl.wikipedia.org/wiki?curid=810981" title="System sądowniczy Izraela">
System sądowniczy Izraela

System sądowniczy Izraela – sądownictwo w Izraelu ma zagwarantowaną przez prawo całkowitą niezależność od władzy ustawodawczej i wykonawczej.
Sędziowie mianowani są przez prezydenta i mogą piastować tę funkcję do 70 roku życia.
System sądowniczy składa się z trzech poziomów:
Istnieją także sądy specjalne, zajmujące się specjalnymi sprawami takimi, jak wykroczenia drogowe, kwestie prawa pracy, przestępstwa nieletnich i inne. Sprawy dotyczące stanu cywilnego obywateli (śluby i rozwody) leżą w gestii sądów różnych gmin religijnych.
Deklaracja Niepodległości 1948 formułuje podstawę prawodawstwa, które gwarantuje prawa wszystkim społecznościom zamieszkującym Izrael – począwszy od ochrony świętych miejsc, prawa do głosowania, obowiązkowej nauki do prawa do otrzymywania jednakowej zapłaty za jednakową pracę. Wszyscy obywatele Izraela są równi wobec prawa. Podstawową zasadą jest wolność słowa, prawo do zgromadzeń, wolność prasy i przynależności politycznej oraz prawo do strajku i demonstracji.
Sąd Najwyższy.
Sąd Najwyższy ("Beit Hamishpat Haelyon", hebr. בית המשפט העליון) jest organem umiejscowionym na szczycie hierarchii sądownictwa w Izraelu. Członkowie tego ciała powoływani są przez prezydenta, spośród kandydatów przedstawionych mu przez specjalny komitet (składający się m.in. z ministra sprawiedliwości, członków Knesetu i części sędziów samego Sądu Najwyższego). O liczbie sędziów decyduje w uchwale Kneset – zwykle wynosi ona 12, choć obecnie jest 14 członków Sądu.
Kompetencje:
Sądy religijne.
Od 2005 żydowskie sądy religijne znajdują się pod kontrolą biura premier i naczelnego rabinatu Izraela. Te sądy, których sędziowie ("dayanim") wybierani są przez Kneset, mają przyznaną jurysdykcję w czterech zakresach:
Także muzułmanie i chrześcijanie zamieszkujący Izrael, posiadają własne sądy religijne. Sędziowie ("kaddis") sądów dla muzułmanów i dla Druzów, wybierani są także przez Kneset. Sądy muzułmańskie mają szersze uprawnienia w sprawach rodzinnych, niż ich żydowski odpowiednik.
Powyższy system obowiązuje od porozumienia z władzami mandatu brytyjskiego jeszcze sprzed ustanowienia państwa Izrael w 1948.

</doc>
<doc id="810982" url="https://pl.wikipedia.org/wiki?curid=810982" title="Walsall F.C.">
Walsall F.C.

Walsall Football Club – angielski klub piłkarski, który powstał w 1887 roku, z połączenia dwóch klubów: "Walsall Town" (założonego w roku 1877) oraz "Walsall Swifts" (rok założenia – 1879). Klub występuje obecnie w League Two.
Obecny skład.
"Stan na 31 stycznia 2023"
Skład zespołu.
"Stan na 1 stycznia 2015"
 (kapitan)

</doc>
<doc id="810986" url="https://pl.wikipedia.org/wiki?curid=810986" title="Secret Army">
Secret Army

Secret Army – brytyjski serial telewizyjny, o tematyce II wojny światowej, wyprodukowany przez telewizję BBC, nadawany w Wielkiej Brytanii w latach 1977-1979. Premiera miała miejsce 7 września 1977, a ostatni raz serial wyemitowano 15 grudnia 1979. Jego twórcą jest Gerard Glaister. Powstały 43 odcinki.

</doc>
<doc id="810991" url="https://pl.wikipedia.org/wiki?curid=810991" title="Dugo Selo">
Dugo Selo

Dugo Selo – miasto w Chorwacji, w żupanii zagrzebskiej, siedziba miasta Dugo Selo. W 2011 roku liczyło 10 453 mieszkańców.

</doc>
<doc id="810993" url="https://pl.wikipedia.org/wiki?curid=810993" title="Pękalin (województwo pomorskie)">
Pękalin (województwo pomorskie)

Pękalin – mała osada kaszubska w Polsce położona w województwie pomorskim, w powiecie słupskim, w gminie Główczyce w pradolinie Łeby. Wieś wchodzi w skład sołectwa Wolinia.
W latach 1975–1998 miejscowość administracyjnie należała do województwa słupskiego.

</doc>
<doc id="810994" url="https://pl.wikipedia.org/wiki?curid=810994" title="Jaroslav Krejčí">
Jaroslav Krejčí

Jaroslav Krejčí (ur. 27 czerwca 1892 r. w Křemencu, zm. 18 maja 1956 w Pradze) – czechosłowacki prawnik, wykładowca akademicki, wydawca i publicysta, minister sprawiedliwości w okresie przedwojennym i w Protektoracie Czech i Moraw, premier rządu Protektoratu podczas II wojny światowej.
Życiorys.
W latach 1911–1915 studiował prawo na uniwersytecie w Pradze. Następnie służył w I wojnie światowej. Po utworzeniu Czechosłowacji był urzędnikiem państwowym w Brnie, a od 1920 r. sekretarzem Sądu Konstytucyjnego. W 1936 r. został mianowany docentem prawa. W latach 1936–1938 pełnił funkcję zastępcy przewodniczącego prezydium Rady Ministerialnej w Radzie Prawniczej. Wstąpił do Czeskiej Partii Narodowo-Socjalistycznej. W 1938 r. został profesorem prawa konstytucyjnego na uniwersytecie w Brnie. Wydawał czasopismo „Moderní stát”. Był autorem licznych artykułów z zakresu teorii prawa. W latach 1938–1939 stał na czele Sądu Konstytucyjnego. Jako bliski współpracownik Emila Háchy 1 grudnia 1938 r. mianowano go jednocześnie ministrem sprawiedliwości w rządzie Rudolfa Berana. Funkcję tę pełnił w dwóch kolejnych rządach Protektoratu Czech i Moraw. Krótko był też ministrem leśnictwa i rolnictwa. Od 19 stycznia 1942 r. do 19 stycznia 1945 r. był premierem rządu, zachowując poprzednie stanowisko. Po zakończeniu wojny aresztowano go i skazano na karę 25 lat więzienia. Zmarł w więzieniu.
Odznaczenia.
17 czerwca 1944 roku minister Karl Hermann Frank odznaczył go Tarczą Honorową Protektoratu Czech i Moraw z Orłem Świętego Wacława.

</doc>
<doc id="810996" url="https://pl.wikipedia.org/wiki?curid=810996" title="Zgojewko">
Zgojewko

Zgojewko (kaszb. "Nowé Zgòjewò") – mała osada w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Żelkowo.
W latach 1975–1998 miejscowość administracyjnie należała do województwa słupskiego.
Zobacz też : Zgojewo

</doc>
<doc id="810997" url="https://pl.wikipedia.org/wiki?curid=810997" title="A.F.C. Sudbury">
A.F.C. Sudbury

Amalgamated Football Club Sudbury – angielski klub piłkarski z siedzibą w Sudbury. Powstał w 1999 roku z połączenia Sudbury Town (zał. 1885) i Sudbury Wanderers (zał. 1958). W 2000 zespół dotarł do pierwszej rundy Pucharu Anglii, gdzie uległ drużynie Darlington.

</doc>
<doc id="810999" url="https://pl.wikipedia.org/wiki?curid=810999" title="Rodochrozyt">
Rodochrozyt

Rodochrozyt (dialogit, diagolit lub szpat manganowy) – minerał z gromady węglanów. Należy do grupy minerałów rzadkich rozpowszechnionych tylko w niektórych rejonach Ziemi.
Nazwa pochodzi od gr. "rhodon" = róża i "chroma" = barwa i nawiązuje do barwy tego minerału.
Charakterystyka.
Właściwości.
Bardzo rzadko tworzy kryształy o pokroju izometrycznym, czasami słupkowym płytkowym; najczęściej przyjmują postać romboedrów, skalenoedrów, które czasami skupiają się w przepiękne druzy o lśniącej czerwonej barwie. Występuje w skupieniach zbitych, ziarnistych, skorupowych, groniastych, naciekowych, promienistych. Często tworzy konkrecje. Jest kruchy, przezroczysty, często zawiera domieszki wapnia – rodochrozyt wapniowy (występuje na obszarze Peru), żelaza, magnezu, miedzi, cynku, kobaltu. Tworzy roztwór stały z syderytem. Jest izomorficzny z kalcytem, magnezytem, smithsonitem. Reaguje tylko z gorącym kwasem solnym. 
Występowanie.
Występuje w kruszcowych żyłach hydrotermalnych, może powstawać w też w wyniku oddziaływania tych roztworów na skały zawierające mangan. W rzadkich przypadkach rodochrozyt jest pochodzenia osadowego. 
Miejsca występowania:

</doc>
<doc id="811001" url="https://pl.wikipedia.org/wiki?curid=811001" title="Święcino">
Święcino

Święcino (kaszb. "Swiecëno", niem. "Schwesslin") – mała osada kaszubska w Polsce położona w województwie pomorskim, w powiecie słupskim, w gminie Główczyce przy drodze wojewódzkiej nr . Wieś wchodzi w skład sołectwa Główczyce.
W latach 1975–1998 miejscowość administracyjnie należała do województwa słupskiego.

</doc>
<doc id="811004" url="https://pl.wikipedia.org/wiki?curid=811004" title="Dochówko">
Dochówko

Dochówko (kaszb. "Dochòwskô Széperëjô" lub "Dochòwskô Òwczarniô") – osada kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Wielka Wieś.
W latach 1975–1998 miejscowość administracyjnie należała do województwa słupskiego.
Wskazówka - błąd na mapie "szukacz pl." - współrzędne Dachówka wskazują sąsiednie Dochowo

</doc>
<doc id="811009" url="https://pl.wikipedia.org/wiki?curid=811009" title="Rzuski Las">
Rzuski Las

Rzuski Las (kaszb. "Rzësczi Las", niem. "Sophienthal") – kolonia kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Rzuszcze. W kierunku północnym od miejscowości znajduje się rezerwat Bagna Izbickie.
W latach 1975–1998 miejscowość administracyjnie należała do województwa słupskiego.

</doc>
<doc id="811011" url="https://pl.wikipedia.org/wiki?curid=811011" title="Zgierz (województwo pomorskie)">
Zgierz (województwo pomorskie)

Zgierz (kaszb. "Nyhof" lub "Nowi Dwór", niem. "Neuhof") – kolonia w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Ciemino. Obecna urzędowa nazwa miejscowości to nazwa sztuczna utworzona przez Komisję Nazw Miejscowości i Obiektów Fizjograficznych.
W latach 1975–1998 miejscowość administracyjnie należała do województwa słupskiego.

</doc>
<doc id="811013" url="https://pl.wikipedia.org/wiki?curid=811013" title="Nymphaea alexii">
Nymphaea alexii

Nymphaea alexii – gatunek grzybieni odkryty w 2006 r. w północnej części Queensland (Australia). Nazwany został na cześć Alexa Jamesa Fussella, wnuka Dr. Surreya Jacobsa, który wspólnie z Dr. Barre Hellquist odkrył i opisał ten gatunek. 

</doc>
<doc id="811015" url="https://pl.wikipedia.org/wiki?curid=811015" title="Klęcinko">
Klęcinko

Klęcinko – kolonia kaszubska w Polsce położona w województwie pomorskim, w powiecie słupskim, w gminie Główczyce przy drodze wojewódzkiej nr . Wieś wchodzi w skład sołectwa Główczyce.
W latach 1975–1998 miejscowość administracyjnie należała do województwa słupskiego.
Zobacz też : Klęcino

</doc>
<doc id="811016" url="https://pl.wikipedia.org/wiki?curid=811016" title="Wierzchotka">
Wierzchotka

Wierzchotka (ang. "cyme", łac. "cyma") – rodzaj kwiatostanów, należący do grupy kwiatostanów zamkniętych. Kwiaty wyrastają na wierzchołkach rozgałęziających się osi. Gdy zaczyna wyrastać kwiat, oś kończy swój wzrost, zaczynają natomiast w kącie listków rozwijać się boczne osie drugiego rzędu, znowu kończące się kwiatem. Wskutek tego w wierzchotce kwiaty zaczynają kwitnąć od środka kwiatostanu, promieniście w kierunku jego obrzeży. Wierzchotki to cała grupa kwiatostanów, dzieląca się na kilka jeszcze typów:
Za rodzaj wierzchotki uważa się też:

</doc>
<doc id="811017" url="https://pl.wikipedia.org/wiki?curid=811017" title="Pogorzel Warszawska">
Pogorzel Warszawska

Pogorzel Warszawska – przystanek osobowy, znajdujący się w Pogorzeli między przystankiem w Starej Wsi i przystankiem Otwock Śródborów.

</doc>
<doc id="811020" url="https://pl.wikipedia.org/wiki?curid=811020" title="Murowaniec (gmina Główczyce)">
Murowaniec (gmina Główczyce)

Murowaniec (kaszb. "Karczma" lub "Krôg") – mała osada leśna w Polsce położona w województwie pomorskim, w powiecie słupskim, w gminie Główczyce przy drodze wojewódzkiej nr . Osada wchodzi w skład sołectwa Żelkowo.
W latach 1975–1998 miejscowość administracyjnie należała do województwa słupskiego.

</doc>
<doc id="811022" url="https://pl.wikipedia.org/wiki?curid=811022" title="Nowa Wieś (powiat kościański)">
Nowa Wieś (powiat kościański)

Nowa Wieś – wieś w Polsce położona w województwie wielkopolskim, w powiecie kościańskim, w gminie Śmigiel.
W okresie Wielkiego Księstwa Poznańskiego (1815-1848) miejscowość wzmiankowana jako Nowa wieś należała do wsi mniejszych w ówczesnym pruskim powiecie Kosten rejencji poznańskiej. Nowa wieś należała do okręgu śmigielskiego tego powiatu i stanowiła część majątku Koszanowo ("niem. Kuschen"), który należał wówczas do księżnej Joanny Katarzyny Acerenza Pignatelli. Według spisu urzędowego z 1837 roku Nowa wieś liczyła 78 mieszkańców, którzy zamieszkiwali 7 dymów (domostw).
W latach 1975–1998 miejscowość należała administracyjnie do województwa leszczyńskiego.
Zobacz też: Nowa Wieś.

</doc>
<doc id="811024" url="https://pl.wikipedia.org/wiki?curid=811024" title="Będzimierz">
Będzimierz

Będzimierz – osada kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Podole Wielkie.
W latach 1975–1998 miejscowość administracyjnie należała do województwa słupskiego.

</doc>
<doc id="811028" url="https://pl.wikipedia.org/wiki?curid=811028" title="Olszewko (powiat słupski)">
Olszewko (powiat słupski)

Olszewko – osada kaszubska w Polsce położona w województwie pomorskim, w powiecie słupskim, w gminie Główczyce. Osada wchodzi w skład sołectwa Podole Wielkie.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Olszewko: Olszewko

</doc>
<doc id="811029" url="https://pl.wikipedia.org/wiki?curid=811029" title="Đakovo">
Đakovo

Đakovo – miasto w Chorwacji, w żupanii osijecko-barańskiej. Leży w Slawonii. W 2011 roku liczyło 19 491 mieszkańców.
Przy ulicy Piotra mieści się Katedra św. Piotra – najbardziej znany punkt orientacyjny w okolicy Slawonii. Prace nad budową trwały w latach 1866–1882.

</doc>
<doc id="811031" url="https://pl.wikipedia.org/wiki?curid=811031" title="Następowo">
Następowo

Następowo (kaszb. "Wëlemzof", niem. "Wilhelmshof") – mała osada kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Pobłocie. Obecna urzędowa nazwa miejscowości to nazwa sztuczna utworzona przez Komisję Nazw Miejscowości i Obiektów Fizjograficznych.
W latach 1975–1998 miejscowość administracyjnie należała do województwa słupskiego.

</doc>
<doc id="811035" url="https://pl.wikipedia.org/wiki?curid=811035" title="Kokoszki (województwo pomorskie)">
Kokoszki (województwo pomorskie)

Kokoszki (kaszb. "Kòkòszka") – osada kaszubska w Polsce położona w województwie pomorskim, w powiecie słupskim, w gminie Główczyce w pradolinie Łeby. Osada wchodzi w skład sołectwa Podole Wielkie.
W latach 1975–1998 miejscowość administracyjnie należała do województwa słupskiego.

</doc>
<doc id="811038" url="https://pl.wikipedia.org/wiki?curid=811038" title="Zawada (powiat słupski)">
Zawada (powiat słupski)

Zawada (kaszb. "Szlabóma", niem. "Schlagbaum") – osada kaszubska w Polsce położona w województwie pomorskim, w powiecie słupskim, w gminie Główczyce w pradolinie Łeby. Wieś wchodzi w skład sołectwa Podole Wielkie.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Zawada: Zawada

</doc>
<doc id="811044" url="https://pl.wikipedia.org/wiki?curid=811044" title="Michałowo (powiat słupski)">
Michałowo (powiat słupski)

Michałowo – wieś (ulicówka) kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Stowięcino.
W latach 1975–1998 miejscowość administracyjnie należała do województwa słupskiego.
Zobacz też.
inne miejscowości o nazwie Michałowo

</doc>
<doc id="811045" url="https://pl.wikipedia.org/wiki?curid=811045" title="Dorota Talleyrand">
Dorota Talleyrand



</doc>
<doc id="811046" url="https://pl.wikipedia.org/wiki?curid=811046" title="Rówienko (województwo pomorskie)">
Rówienko (województwo pomorskie)

Rówienko – mała osada słowińska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Rumsko.
W latach 1975–1998 miejscowość administracyjnie należała do województwa słupskiego.

</doc>
<doc id="811048" url="https://pl.wikipedia.org/wiki?curid=811048" title="Herb Piaseczna">
Herb Piaseczna

Herb Piaseczna – jeden z symboli miasta Piaseczno w postaci herbu.
Wygląd i symbolika.
Herb przedstawia na czerwonej tarczy srebrnego barana ze złotymi zakręconymi rogami, zwróconego w heraldycznie prawąna stronę, na trzech zielonych pagórkach. Prawa przednia noga podniesiona do góry, zgięta w kolanie.
Herb nawiązuje do herbu szlacheckiego Junosza, którym posługiwali się dawni właściciele miasta.
Historia.
Wizerunek herbowy widnieje na pieczęciach miejskich od XV wieku.

</doc>
<doc id="811051" url="https://pl.wikipedia.org/wiki?curid=811051" title="George Keppel (6. hrabia Albemarle)">
George Keppel (6. hrabia Albemarle)

George Thomas Keppel (ur. 13 czerwca 1799, zm. 21 lutego 1891) – brytyjski arystokrata i polityk, młodszy syn Williama Keppela, 4. hrabiego Albemarle, i Elizabeth Southwell, córki 20. barona de Clifford.
Wykształcenie odebrał w Westminster School. W kwietniu 1815 r. został oficerem 14 pułku pieszego ("14th Foot") i wziął udział w bitwie pod Waterloo 18 czerwca. W latach 1834-1835 zasiadał w Izbie Gmin jako reprezentant okręgu East Norfolk. W 1838 r. został szeryfem hrabstwa Leitrim. W latach 1846-1847 był prywatnym sekretarzem premiera Wielkiej Brytanii lorda Russella. W latach 1847-1850 ponownie zasiadał w Izbie Gmin, tym razem reprezentując okręg Lymington. Po śmierci swojego starszego brata Augustusa w 1851 r. odziedziczył tytuł hrabiego Albemarle i zasiadł w Izbie Lordów. W 1858 r. został awansowany do stopnia generała-majora. W 1866 r. był generałem-porucznikiem, a w 1874 r. generałem.
Lord Albemarle napisał książkę "Wspomnienia markiza Rockingham, 50 lat mojego życia" („Memoirs of the Marquess of Rockingham, Fifty Years of My Life”). Był również członkiem Królewskiego Towarzystwa Starożytności. "Gentleman’s Magazine" napisał w lutym 1857 r., że lord Albemarle miał "silny głos, budzący zaufanie i czasami dominujący".
4 sierpnia 1831 r. w Willesden w Londynie, poślubił Susan Trotter (ok. 1806 - 3 sierpnia 1885), córkę sir Couttsa Trottera, 1. baroneta, i Margaret Gordon, córki Alexandra Gordona, lorda Rockville. George i Susan mieli razem syna i cztery córki:
Lord Albemarle został pochowany w Quidenham w hrabstwie Norfolk.

</doc>
<doc id="811053" url="https://pl.wikipedia.org/wiki?curid=811053" title="Czarny Młyn (powiat słupski)">
Czarny Młyn (powiat słupski)

Czarny Młyn (kaszb. "Czôrny Młin", niem. "Schwarzmühle") – zanikająca osada kaszubska w Polsce położona w województwie pomorskim, w powiecie słupskim, w gminie Główczyce. Wieś wchodzi w skład sołectwa Żelkowo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Czarny Młyn: Czarny Młyn

</doc>
<doc id="811056" url="https://pl.wikipedia.org/wiki?curid=811056" title="Czarny Młyn">
Czarny Młyn

2 miejscowości w Polsce:
Inne:

</doc>
<doc id="811058" url="https://pl.wikipedia.org/wiki?curid=811058" title="II Armia WP">
II Armia WP



</doc>
<doc id="811059" url="https://pl.wikipedia.org/wiki?curid=811059" title="Giuliano Ferrara">
Giuliano Ferrara

Giuliano Ferrara (ur. 7 stycznia 1952 w Rzymie) – włoski publicysta, dziennikarz, prezenter telewizyjny i polityk, działacz komunistyczny, w latach 1994–1995 minister, założyciel i redaktor naczelny dziennika „Il Foglio”.
Życiorys.
Jego ojciec, Maurizio Ferrara, był politykiem Włoskiej Partii Komunistycznej (PCI) i redaktorem naczelnym komunistycznego dziennika „L’Unità”. Giuliano Ferrara studiował filozofię na Uniwersytecie Rzymskim – „La Sapienza”, po czym zajął się pracą dziennikarską m.in. w „Nuovasocietà”. Wstąpił również do partii komunistycznej, od 1973 był etatowym pracownikiem PCI odpowiedzialnym m.in. za sprawy związane z przedsiębiorstwem Fiat.
W latach 80. zaczął prowadzić różne programy telewizyjne, w tym "Linea rovente". W 1989 dołączył do holdingu mediowego Fininvest Silvia Berlusconiego. W tym czasie był związany z Włoską Partią Socjalistyczną, w latach 1989–1994 z jej ramienia sprawował mandat posła do Parlamentu Europejskiego III kadencji. Następnie współpracował z Forza Italia. W pierwszym rządzie Silvia Berlusconiego od maja 1994 do stycznia 1995 sprawował urząd ministra do spraw kontaktów z parlamentem.
Powrócił następnie do dziennikarstwa prasowego i telewizyjnego. W 1996 założył dziennik „Il Foglio”, pełnił w nim do 2015 funkcję redaktora naczelnego. Z pozycji komunistycznych zaczął stopniowo prezentować poglądy konserwatywne, m.in. sprzeciw wobec laicyzmu oraz aborcji. Głosił też potrzebę umacniania wartości judeo-chrześcijańskich w cywilizacji europejskiej. W 2003 ujawnił, że w latach 80. był płatnym rezydentem CIA.

</doc>
<doc id="811060" url="https://pl.wikipedia.org/wiki?curid=811060" title="Skrętek">
Skrętek

Skrętek (a. skrętka, ang. "helicoid cyme, scorpioid", łac. "bostryx") – rodzaj kwiatostanu z grupy wierzchotek jednoramiennych. Ma kwiat na szczycie pędu. Gdy kwiat ten zaczyna się rozwijać, z kąta liścia wyrasta odgałęzienie drugiego rzędu, które znowu kończy się kwiatem. Kolejne odgałęzienia wyrastają zawsze po tej samej stronie. Skrętek jest bardzo podobny do sierpika, z tą różnicą, że widziany z góry jest zygzakowaty, podczas gdy sierpik widziany z góry ma kwiaty ułożone w prostej linii. Sierpiki występują np. w rodzinie ogórecznikowatych.
Kwiaty w skrętku zaczynają kwitnąć od kwiatu znajdującego się na głównej osi, stopniowo w kierunku pojawiających się osi drugiego, trzeciego i następnych rzędów. Listki, z kątów których wyrastają te osie noszą nazwę podsadek.

</doc>
<doc id="811061" url="https://pl.wikipedia.org/wiki?curid=811061" title="Artur Phleps">
Artur Phleps

Artur Phleps (ur. 29 listopada 1881 w Birthälm, w okręgu Sybin, zm. 21 września 1944 w Aradzie) – SS-Obergruppenführer i generał Waffen-SS.
Życiorys.
Phleps był Niemcem z rodziny Sasów siedmiogrodzkich urodzony w węgierskim Siedmiogrodzie (obecnie jest to terytorium Rumunii). 
Służbę w Cesarskiej i królewskiej Armii rozpoczął w 3 Tyrolskim Pułku Strzelców Cesarskich w Wiedniu. Na stopień kadeta–zastępcy oficera został mianowany ze starszeństwem z 1 września 1900, podporucznika ze starszeństwem z 1 listopada 1901, a porucznika ze starszeństwem z 31 października 1907. W 1911 został przydzielony do 11 Brygady Piechoty w Grazu na stanowisko oficera sztabu, pozostając oficerem nadetatowym Węgierskiego Batalionu Strzelców Polnych Nr 11 w Gradisca d’Isonzo. W czasie I wojny światowej był oficerem c. i k. Sztabu Generalnego. Na stopień majora został mianowany ze starszeństwem z 1 sierpnia 1916.
W okresie międzywojennym służył w armii Królestwa Rumunii, dochodząc do stopnia generał-lejtnanta i dowódcy oddziałów górskich.
W 1941 zdecydował się wstąpić do armii niemieckiej. Dołączył do 5 Dywizji Grenadierów Pancernych SS „Wiking”. Szybko piął się w górę, po pewnym czasie objął dowodzenie nad pułkiem "Westland". W 1942 Heinrich Himmler zlecił mu tworzenie nowej jednostki Waffen-SS z volksdeutschów mieszkających w krajach bałkańskich. Nowa jednostka Phlepsa, której nadano nazwę 7 Ochotniczej Dywizji Górskiej SS „Prinz Eugen”, została użyta na Bałkanach w działaniach przeciwpartyzanckich. Początkowo była to formacja czysto ochotnicza, ale z powodu strat zarządzono do niej pobór. Podczas walk z oddziałami Tity dywizja dopuściła się wielu zbrodni na cywilach.
W uznaniu zasług dowódczych Artur Phleps został awansowany do stopnia SS-Obergruppenführera i generała Waffen-SS, po czym objął dowodzenie nad V Korpusem Górskim SS. W jego składzie znalazła się m.in. niezdyscyplinowana 13 Dywizja Górska SS Handschar. Korpus zwalczał partyzantkę na terenie Bośni. We wrześniu 1944 powrócił do Rumunii, by nadzorować przygotowania do odparcia radzieckiej ofensywy na Jassy (prowadzonej przez Rodiona Malinowskiego). Podczas pobytu na polu walki w okolicy Aradu dostał się do sowieckiej niewoli. Rosjanie nie zdawali sobie sprawy, kogo pochwycili. Podczas niemieckiego nalotu zastrzelono więc Phlepsa i jego współpracowników. 
Odznaczony Krzyżem Rycerskim w 1943 i Liśćmi Dębowymi do niego (pośmiertnie) w 1944. Jego imię nadano 13 Ochotniczemu Pułkowi Górskiemu SS.

</doc>
<doc id="811065" url="https://pl.wikipedia.org/wiki?curid=811065" title="Wilhelm Gaj-Piotrowski">
Wilhelm Gaj-Piotrowski

Wilhelm Gaj-Piotrowski (ur. 3 czerwca 1924 w Charzewicach, zm. 16 grudnia 2017) – polski ksiądz katolicki, doktor habilitowany, historyk, etnograf i regionalista, twórca pojęcia „regionu dolnosańskiego”, kolekcjoner. Fundator i założyciel Muzeum Regionalnego w Stalowej Woli oraz donator Muzeum Jana Pawła II w Stalowej Woli. Autor artykułów i książek poświęconych przede wszystkim Rozwadowowi i okolicom położonym w „regionie dolnosańskim”, a także z zakresu numizmatyki, medalierstwa, historii sztuki.
Życiorys.
Urodził się w 1924 w Chrzewicach (dziś dzielnica Stalowej Woli). Uczęszczał do szkoły powszechnej w Rozwadowie, później był uczniem Seminarium Serafickiego oo. Kapucynów w Rozwadowie. 
Po wybuchu II wojny światowej ukrywał się przed wywózką na roboty do Niemiec w klasztorze w Sędziszowie Małopolskim, gdzie wstąpił do zakonu. Uczestnik tajnych kompletów podczas II wojny światowej. Maturę złożył eksternistycznie w IV Gimnazjum i Liceum im. Henryka Sienkiewicza w Krakowie w 1945 roku. 
Studia odbywał na Wydziale Teologicznym UJ w latach 1948–1950. 25 czerwca 1950 roku przyjął święcenia kapłańskie w Katowicach z rąk bp. Stanisława Adamskiego. W latach 1950–1964 pracował jako duszpasterz i katecheta w diecezji wrocławskiej. W 1966 ukończył pedagogikę na Uniwersytecie Wrocławskim. W 1971 uzyskał stopień doktora nauk humanistycznych na Akademii Teologii Katolickiej w Warszawie za dysertację "Parafia rozwadowska na tle przemian społeczno-gospodarczych w latach 1740–1944", którą pisał pod kierunkiem prof. Hieronima E. Wyczawskiego. W 1985 uzyskał stopień doktora habilitowanego na podstawie dorobku naukowego oraz książki "Kultura materialna ludu okolic Rozwadowa" w Instytucie Historii Kultury Materialnej PAN w Warszawie.
W latach 1988–1991 docent wykładowca Katedry Etnografii Uniwersytetu Wrocławskiego. Od 1991 był na emeryturze, osiadł w Stalowej Woli i poświęcił się studiom i pisarstwu regionalnemu.
Należał do Polskiego Towarzystwa Numizmatycznego w Warszawie, Polskiego Towarzystwa Ludoznawczego we Wrocławiu.
Pochowany na cmentarzu komunalnym w Stalowej Woli.

</doc>
<doc id="811066" url="https://pl.wikipedia.org/wiki?curid=811066" title="Kaufman">
Kaufman



</doc>
<doc id="811067" url="https://pl.wikipedia.org/wiki?curid=811067" title="Międzynarodowa Agencja Energetyki">
Międzynarodowa Agencja Energetyki



</doc>
<doc id="811070" url="https://pl.wikipedia.org/wiki?curid=811070" title="Gatka (Pobłocie)">
Gatka (Pobłocie)

Gatka (kaszb. "Gôtkô") – część wsi Pobłocie w Polsce, położona w województwie pomorskim, w powiecie słupskim, w gminie Główczyce. Garka wchodzi w skład sołectwa Pobłocie.
W latach 1975–1998 Gatka administracyjnie należała do województwa słupskiego.
Wskazówka - występuje również wariant nazewniczy Gatki.

</doc>
<doc id="811076" url="https://pl.wikipedia.org/wiki?curid=811076" title="Wikipedia w języku cebuańskim">
Wikipedia w języku cebuańskim

Wikipedia w języku cebuańskim – edycja językowa Wikipedii tworzona w języku cebuańskim, drugim (po tagalskim) pod względem popularności języku na Filipinach, używanym w południowej części tego kraju. 
Została założona 22 czerwca 2005 jako "Ang Gawasnong Ensiklopedya" (wolna encyklopedia). Stutysięczny artykuł powstał 2 lutego 2013. Znaczny (ponad dziewięciokrotny) przyrost artykułów nastąpił w latach 2013 i 2014, dzięki dodaniu wielu artykułów przez Lsjbot – bota działającego także na Wikipedii szwedzkojęzycznej oraz warajskiej (program potrafił tworzyć 10 tysięcy haseł na dzień). W wyniku tego 18 lipca 2013 liczba artykułów przekroczyła 500 tysięcy, 16 lipca 2014 osiągnęła milion, a w październiku 2014 dała Wikipedii w języku cebuańskim siódme miejsce w zestawieniu.
Żona autora bota (Szweda Sverkera Johanssona) jest rodowitą użytkowniczką języka cebuańskiego, stąd też aktywność programu w tej właśnie wersji językowej.
Wikipedia cebuańska znajduje się obecnie na 2. miejscu rankingu międzynarodowego i liczy ; tym samym jest pierwszą co do liczby haseł Wikipedią w języku używanym na Filipinach (przed warajską i tagalską).

</doc>
<doc id="811079" url="https://pl.wikipedia.org/wiki?curid=811079" title="Dwurzędka">
Dwurzędka

Dwurzędka – rodzaj kwiatostanu z grupy wierzchotek jednoramiennych. Ma kwiat na szczycie pędu. Gdy kwiat ten zaczyna się rozwijać, wyrasta (zazwyczaj z kąta liścia) odgałęzienie drugiego rzędu, które znowu kończy się kwiatem. Kolejne odgałęzienia wyrastają naprzemiennie po obu stronach. Jest to dość rzadko spotykany typ kwiatostanu, występuje np. u niektórych gatunków z rodziny kosaćcowatych.
Dwurzędka jest bardzo podobna do wachlarzyka, różni się od niego tym, że szypułki poszczególnych kwiatów mają mniej więcej tę samą długość i wskutek tego kwiaty w dwurzędce nie znajdują się na jednym poziomie.
Kwiaty w dwurzędce zaczynają kwitnąć od kwiatu znajdującego się w początkowej części kwiatostanu, stopniowo w kierunku pojawiających się osi drugiego, trzeciego i następnych rzędów. Jeżeli kwiatostan jest wzniesiony, kwiaty kwitną od dołu w górę. Listki, z kątów których wyrastają te osie noszą nazwę podsadek.

</doc>
<doc id="811080" url="https://pl.wikipedia.org/wiki?curid=811080" title="Grzybienie północne">
Grzybienie północne

Grzybienie północne, g. zapoznane ("Nymphaea candida") – gatunek byliny z rodziny grzybieniowatych ("Nymphaeaceae"). Jeden z ok. 50 gatunków z rodzaju grzybienie ("Nymphaea"). Występuje w północnej Europie i Azji. W Polsce spotykany głównie w jeziorach na północy kraju, objęty ochroną.
Rozmieszczenie geograficzne.
Występuje w północnej Europie i Azji (najdalej na południe występuje w Hiszpanii i na Kaukazie). W Polsce rozproszony w północnej części kraju. Po 1980 roku zostały potwierdzone następujące stanowiska w jeziorach północno-wschodniej Polski: Kołowinek koło Dobrego Lasku, Róg, Łękuk i Dubinek koło Orłowa, Legenda koło Zawad Oleckich, Gaładuś koło Żegar oraz Liczonka koło Ruskiej Wsi. Z powodu dużego podobieństwa do grzybieni białych gatunki te są często ze sobą mylone i dlatego też rozmieszczenie grzybieni północnych nie jest dokładnie poznane.
Biologia i ekologia.
Liście rośliny unoszą się na powierzchni wody dzięki licznym komorom powietrznym w blaszce liściowej i ogonku oraz za sprawą śluzu wydzielanego przez włoski gęsto pokrywające spód liścia. Śluz ten chroni też liść przed wysychaniem. Kwitnie od czerwca do lipca (września). Dzięki kłączu zagłębionemu w mule roślina ma możliwość rozmnażania wegetatywnego. Rozwija się na głębokości od kilkudziesięciu centymetrów do 2 m. Optymalny rozwój osiąga w wypłycających się zatokach jezior.
Siedliskiem są wody stojące lub wolno płynące. Rośnie na płytkich wodach o dnie zwykle torfowym lub piaszczysto-mulistym i mulistym. W odróżnieniu od grzybieni białych preferuje zbiorniki oligo- do słabo eutroficznych, o wodach bardziej miękkich (unika zbiorników z gytią wapienną). Gatunek charakterystyczny dla własnego zespołu "Nymphaeetum candidae".
Systematyka i zmienność.
Grzybienie północne bywają ujmowane jako podgatunek grzybieni białych "Nymphaea alba" subsp. "candida" (J.Presl &amp; C.Presl) Korsh., jednak w nowszych opracowaniach nazwa ta uznawana jest za synonim "Nymphaea candida".
Często tworzy mieszańce z grzybieniami białymi.
Odmiany botaniczne we florze Polski:
Zagrożenia i ochrona.
Gatunek objęty jest ochroną gatunkową w Polsce od 1983 roku. Początkowo podlegał ochronie częściowej, a następnie w latach 1995–2014 znajdował się pod ochroną ścisłą. Od 2014 roku gatunek ponownie podlega ochronie częściowej. Ustępuje głównie z powodu eutrofizacji jezior. Zagrożeniem dla gatunku jest także zanieczyszczenie wód. Na niektórych stanowiskach, np. w Zalewie Szczecińskim wyginął całkowicie, a w wielu innych miejscach zmniejszył swoją liczebność. Gatunek został zamieszczony w Polskiej czerwonej księdze roślin (2001) jako narażony na wyginięcie (kategoria VU). W wydaniu z 2014 roku posiada kategorię NT (bliski zagrożenia). Tę samą kategorię otrzymał na polskiej czerwonej liście.

</doc>
<doc id="811081" url="https://pl.wikipedia.org/wiki?curid=811081" title="Nikab">
Nikab

Nikab (arab. نِقاب niqāb) – noszona przez muzułmanki jako część hidżabu zasłona na twarz. Istnieją dwie formy nikabu:
Kobiety noszące nikab są określane arabskim wyrazem "munaqqabah" (l. mn. "munaqqabāt").
Poglądy prawne.
Zgodnie z hadisem zawartym w „Sahih” Al-Buchariego Safija bint Szajba przekazała, że A'isza mówiła: „Gdy objawione zostało: »Powiedz wierzącym kobietom, żeby spuszczały skromnie swoje spojrzenia i strzegły swojej czystości« (Surah an-Nur, 24:31), kobiety odcięły skrawki swych spódnic i zakryły nimi swe twarze.”
Według szkół hanafickiej, malikickiej i szafi’ickiej zakrywanie twarzy przez kobietę nie jest obowiązkiem, choć jest zalecane, jeśli istnieje obawa o bezpieczeństwo kobiet. Jedynie szkoła hanbalicka nakazuje noszenie nikabu. Zasłanianie twarzy jest nakazane prawnie w Afganistanie podczas rządów Talibów.
W Tunezji i Włoszech obowiązuje zakaz zasłaniania twarzy przez kobiety. Wprowadzenie takiego zakazu jest planowane również w Holandii i Danii, natomiast aktualnie obowiązuje on w Belgii i Francji, całkowicie zakazując zasłaniania twarzy w miejscach publicznych (Belgia jako pierwsza wprowadziła ten zakaz w Europie).

</doc>
<doc id="811082" url="https://pl.wikipedia.org/wiki?curid=811082" title="Nymphaea candida">
Nymphaea candida



</doc>
<doc id="811083" url="https://pl.wikipedia.org/wiki?curid=811083" title="Bengalska Wikipedia">
Bengalska Wikipedia

Bengalska Wikipedia – edycja Wikipedii w języku bengalskim.
Na dzień 8 lutego 2007 roku liczyła 15 041 artykułów, co dawało jej 43. pozycję wśród wszystkich edycji językowych.

</doc>
<doc id="811085" url="https://pl.wikipedia.org/wiki?curid=811085" title="Bretońska Wikipedia">
Bretońska Wikipedia

Bretońska Wikipedia – edycja Wikipedii w języku bretońskim.
Na dzień 8 lutego 2007 roku liczyła 12 158 artykułów, co dawało jej 54. pozycję wśród wszystkich edycji językowych. Na dzień 28 grudnia 2008 już liczyła 22 814 artykułów.

</doc>
<doc id="811087" url="https://pl.wikipedia.org/wiki?curid=811087" title="Gruzińska Wikipedia">
Gruzińska Wikipedia

Gruzińska Wikipedia – edycja Wikipedii w języku gruzińskim.
12 lutego 2008 Gruzińska Wikipedia przekroczyła kamień milowy 20 000 artykułów.
Na dzień 6 września 2008 roku liczyła około 23 507 artykułów, co dawało jej 50 pozycję wśród wszystkich edycji językowych.

</doc>
<doc id="811088" url="https://pl.wikipedia.org/wiki?curid=811088" title="Wachlarzyk">
Wachlarzyk

Wachlarzyk – rodzaj kwiatostanu z grupy wierzchotek jednoramiennych. Ma kwiat na szczycie pędu. Od osi tego pędu wyrasta (zazwyczaj z kąta liścia) odgałęzienie drugiego rzędu, które znowu kończy się kwiatem. Kolejne odgałęzienia wyrastają naprzemiennie po obu stronach. Wachlarzyk jest bardzo podobny do dwurzędki – różni się od niej tym, że wszystkie kwiaty dorastają mniej więcej do tego samego poziomu. Najdłuższe szypułki mają kwiaty dolne, czym wyżej w górę, tym krótsze.
Kwiaty w wachlarzyku zaczynają kwitnąć od kwiatu znajdującego się w początkowej części kwiatostanu, stopniowo w kierunku pojawiających się osi drugiego, trzeciego i następnych rzędów, czyli od zewnątrz do wewnątrz kwiatostanu. Listki, z kątów których wyrastają te osie noszą nazwę podsadek.

</doc>
<doc id="811090" url="https://pl.wikipedia.org/wiki?curid=811090" title="Wikipedia wietnamskojęzyczna">
Wikipedia wietnamskojęzyczna

Wikipedia wietnamskojęzyczna – edycja Wikipedii w języku wietnamskim. Założona w listopadzie 2002 roku jednak ze względu na nieznaczny wkład wikipedystów pozostawała niezauważoną. Zaczęła się rozwijać intensywniej w październiku 2003. 25 sierpnia 2008 przekroczyła 50 000 artykułów. Na dzień 7 listopada 2008 roku liczyła 64 027 artykułów, co dawało jej 33 pozycję wśród wszystkich edycji językowych. Na dzień 20.09.2013 liczyła 876 233 artykułów, co dawało jej 10 pozycję wśród wszystkich edycji językowych. W październiku 2014 liczyła ponad 1,1 mln artykułów, stanowiąc 11. Wikipedię co do liczby artykułów i plasując się bezpośrednio przed Wikipedią w języku polskim. W sierpniu 2018 znajdowała się na dwunastym miejscu za angielską, cebuańską, szwedzką, niemiecką, francuską, niderlandzką, rosyjską, hiszpańską, włoską, polską i warajską.
W 2019, z inicjatywy ambasadora Wojciecha Gerwela, zorganizowano konkurs na tworzenie i rozbudowywanie artykułów o Polsce na wietnamskojęzycznej Wikipedii. W trakcie trzech miesięcy utworzono ich blisko 2000. Zwycięzca, Võ Ka Anh Duy, autor przeszło 800 artykułów, został nagrodzony tygodniową wycieczką do Polski.

</doc>
<doc id="811094" url="https://pl.wikipedia.org/wiki?curid=811094" title="Wikipedia łacińskojęzyczna">
Wikipedia łacińskojęzyczna

Wikipedia łacińskojęzyczna ("Vicipaedia Latina") – edycja Wikipedii w języku łacińskim. 8 maja 2008 przekroczyła 20 000 artykułów.
6 września 2008 roku liczyła około 22 427 artykułów, co dawało jej 53. pozycję wśród wszystkich edycji językowych.

</doc>
<doc id="811096" url="https://pl.wikipedia.org/wiki?curid=811096" title="Václav Malý">
Václav Malý

Václav Malý (ur. 21 września 1950 w Pradze) – czeski biskup rzymskokatolicki, rzecznik Karty 77, obrońca praw człowieka, biskup pomocniczy praski od 1997.
W latach 1969–1976 studiował w seminarium duchownym w Litomierzycach. Święcenia kapłańskie przyjął 26 czerwca 1976. W 1977 podpisał Kartę 77. Dwa lata później władze pozbawiły go pozwolenia na sprawowanie funkcji kapłańskich i na 7 miesięcy zamknęły w więzieniu. W latach 1980–1989 pracował fizycznie jako palacz. Jednocześnie potajemnie sprawował funkcje kapłańskie. Od 13 stycznia 1981 do 7 stycznia 1982 pełnił funkcję rzecznika Karty 77. Był współzałożycielem Obywatelskiego Forum (Občanské fórum). Odegrał kluczową rolę w aksamitnej rewolucji w Czechosłowacji w 1989.
W latach 1990–1996 był proboszczem w kościele św. Antoniego w Pradze Holešovicach. 3 grudnia 1996 Jan Paweł II mianował go biskupem pomocniczym archidiecezji praskiej. Sakrę biskupią otrzymał 11 stycznia 1997.
Obok wypełniania obowiązków biskupich występuje w obronie praw człowieka, odwiedza kraje, w których panują totalitarne reżimy, takie jak Białoruś, Kuba, Chiny, Iran, Czeczenia, gdzie spotyka się z przedstawicielami opozycji, upomina się o więźniów politycznych i wspiera ich rodziny.
Linki zewnętrzne.
 

</doc>
<doc id="811103" url="https://pl.wikipedia.org/wiki?curid=811103" title="Seksapil">
Seksapil



</doc>
<doc id="811105" url="https://pl.wikipedia.org/wiki?curid=811105" title="William Keppel (7. hrabia Albemarle)">
William Keppel (7. hrabia Albemarle)

William Coutts Keppel (ur. 15 kwietnia 1832 w Londynie, zm. 28 sierpnia 1894) – brytyjski arystokrata, polityk i wojskowy, jedyny syn George’a Keppela, 6. hrabiego Albemarle, i Susan Trotter, córki sir Couttsa Trottera, 1. baroneta.
Wykształcenie odebrał w Eton College. W 1843 r. został porucznikiem 43 pułku pieszego ("43rd Foot"). W latach 1848-1853 był porucznikiem Gwardii Szkockiej ("Scots Guards"). Później udał się do Indii, gdzie został adiutantem lorda Fredericka FitzClarence’a. W latach 1854-1856 r. był kanadyjskim superintendentem ds. Indian. Po powrocie do Wielkiej Brytanii zasiadał w Izbie Gmin jako reprezentant okręgu Norwich (1857-1859), Wick Burghs (1860-1865) i Berwick-upon-Tweed (1868-1874).
W 1859 r. został członkiem Tajnej Rady. W latach 1859-1866 był Skarbnikiem Dworu Królewskiego. 24 sierpnia 1870 r. został odznaczony Krzyżem Komandorskim Orderu św. Michała i św. Jerzego. 6 września 1876 r. przyznano mu jeden z tytułów jego ojca, baronię Ashford, dzięki czemu William zasiadł w Izbie Lordów. W latach 1878–1880 i 1885–1886 był podsekretarzem stanu w ministerstwie wojny. W 1881 r. został adiutantem-ochotnikiem królowej Wiktorii. Po śmierci ojca w 1891 r. odziedziczył tytuł hrabiego Albemarle.
Napisał historię kolonizacji Ameryki zatytułowaną "Exodus narodów zachodnich" („Exodus of the Western Nations”) i "Raport o położeniu Indian w Brytyjskiej Ameryce Północnej" („A Report on the Condition of the Indians of British North America”). W Niedzielę wielkanocną 13 kwietnia 1879 r. przeszedł na katolicyzm.
15 listopada 1855 w Dundurn w Kanadzie, poślubił Sophię Mary MacNab (5 lipca 1832 – 5 kwietnia 1917), córkę Allana Napiera MacNaba, premiera Prowincji Kanady, i Mary Stuart, córki Johna Stuarta. William i Sophia mieli razem trzech synów i siedem córek:
Lord Albemarle zmarł w wieku 62 lat, cierpiąc z powodu paraliżu. Został pochowany w Quidenham w hrabstwie Norfolk. Tytuł hrabiowski odziedziczył jego najstarszy syn.

</doc>
<doc id="811108" url="https://pl.wikipedia.org/wiki?curid=811108" title="Borek Skórzyński">
Borek Skórzyński

Borek Skórzyński (kaszb. "Bòrk", niem. "Boyrk") – część wsi Skórzyno w Polsce położona w województwie pomorskim, w powiecie słupskim, w gminie Główczyce.
Wieś wchodzi w skład sołectwa Skórzyno.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Borek: Borek.
Występuje również wariant nazewniczy Zagórne.

</doc>
<doc id="811111" url="https://pl.wikipedia.org/wiki?curid=811111" title="Historia kolei w Rosji">
Historia kolei w Rosji

Imperium Rosyjskie (do 1918).
W końcu 1863 koleje w Imperium liczyły 3471 km. Oprócz kolei Carskosielskiej, Nikołajewskiej, Petersbursko-Warszawskiej i Warszawsko-Wiedeńskiej były to koleje: Moskiewsko-Niżgorodska ("Московско-Нижегородскaя железная дорога"), Wołgo-Dońska ("Волго-Донскaя железная дорога"), Gruszewska ("Грушевскaя железная дорога"), Moskiewsko-Siergiejewska ("Московско-Сергиевскaя железная дорога") i Moskiewsko-Riazańska ("Московско-Рязанскaя железная дорога").
Połączenia sieci kolei rosyjskich z siecią austriacką: 1871: Wołoczyska – Podwołoczyska; 1874: Radziwiłłów – Brody; kolej prywatna – Kolej Południowo-Zachodnia ("Юго-Западные железные дороги").
Wykształcenie się sieci kolejowej w przemysłowych regionach Ukrainy (Donieck, centralne Naddnieprze, Krzywy Róg) nastąpiło pod koniec lat 80. XIX w.
Trzydziestoletnie opóźnienie Rosji w rozwoju sieci kolejowej widoczne było w niemal zupełnym braku kolei lokalnych. Doktryna wojskowa Rosji była też przeciwna rozwijaniu sieci kolejowej w obszarach przygranicznych. Dopiero na początku XX w. zdołano wybudować najkrótsze połączenie Królestwa Polskiego z Prusami:
Konsolidacje węzłów i koleje w miastach:

</doc>
<doc id="811113" url="https://pl.wikipedia.org/wiki?curid=811113" title="Karolin (Drzeżewo)">
Karolin (Drzeżewo)

Karolin – nieoficjalny przysiółek wsi Drzeżewo w Polsce położona w województwie pomorskim, w powiecie słupskim, w gminie Główczyce.
Jest to śródpolna osada popegerowska.
Osada wchodzi w skład sołectwa Drzeżewo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Karolin: Karolin

</doc>
<doc id="811115" url="https://pl.wikipedia.org/wiki?curid=811115" title="Krosno Polanka">
Krosno Polanka

Krosno Polanka – przystanek kolejowy w Krośnie, w województwie podkarpackim, w Polsce. Na stacji zatrzymują się tylko pociągi osobowe spółki Przewozy Regionalne.
W roku 2017 przystanek obsługiwał 0–9 pasażerów na dobę.

</doc>
<doc id="811117" url="https://pl.wikipedia.org/wiki?curid=811117" title="Kapelusz kardynalski">
Kapelusz kardynalski

Kapelusz kardynalski (wł. "galero") – szerokoskrzydły kapelusz ozdobiony sznurami z chwostami, oznaka godności kardynalskiej.
W 1245 papież Innocenty IV jako pierwszy wyróżnił 13. nowo mianowanych kardynałów czerwonymi jedwabnymi kapeluszami, o małej okrągłej główce i szerokim płaskim rondzie. Kapelusze ozdobione umieszczonymi symetrycznie po bokach sznurami, z których każdy zakończony 15 chwostami (wł. "Fiocchi"), początkowo przysługiwały jedynie kardynałom i były używane w szczególnie uroczystych momentach – nadania godności kardynalskiej i konklawe. Od XVI w. stanowią stały element herbu kardynałów.
Od XVI w. pojawiają się kapelusze w innych barwach i o innej liczbie chwostów dla oznaczenia innych godności i urzędów kościelnych.
Od pontyfikatu Pawła VI niestosowane już jako nakrycie głowy, pozostały głównym elementem oznaki godności w heraldyce kościelnej, głównie Kościoła rzymskokatolickiego i Kościołów obrządku wschodniego. W heraldyce kościelnej katolickiej i anglikańskiej czarny kapelusz z pojedynczymi chwostami używany jest w herbach zwykłych prezbiterów.
Pozostałością po kapeluszu kardynalskim jest piuska używana przez biskupów, arcybiskupów i kardynałów.

</doc>
<doc id="811119" url="https://pl.wikipedia.org/wiki?curid=811119" title="Sammy Adjei">
Sammy Adjei

Sammy Adjei, właśc. Samuel Adjei (ur. 1 września 1980 w Akrze) – piłkarz, bramkarz reprezentacji narodowej Ghany, uczestnik Mistrzostw Świata 2006. 
Kariera.
Jest wychowankiem Accra Hearts of Oak SC, w którym grał od 1997 do 2005 roku. W latach 2004–2005 był wypożyczony do Club Africain Tunis. Następnie występował w izraelskim FC Aszdod, po czym wrócił do Accra Hearts of Oak SC, gdzie w 2013 roku zakończył karierę.
Przez trenera reprezentacji Ghany, Ratomira Dujkovicia, został powołany w czerwcu 2006 na Mistrzostwa Świata rozgrywane w Niemczech. Na Mistrzostwach był w swojej ekipie bramkarzem rezerwowym. Ghana po porażce z Włochami (0:2) i zwycięstwach z Czechami (2:0) i USA (2:1) wyszła z grupy, ale w 1/8 finału odpadła po meczu z Brazylią zakończonym wynikiem 0:3.
Łącznie w reprezentacji narodowej Ghany rozegrał 39 meczów, nie strzelając żadnej bramki.

</doc>
<doc id="811123" url="https://pl.wikipedia.org/wiki?curid=811123" title="Heterostraci">
Heterostraci



</doc>
<doc id="811126" url="https://pl.wikipedia.org/wiki?curid=811126" title="Makrofit">
Makrofit



</doc>
<doc id="811127" url="https://pl.wikipedia.org/wiki?curid=811127" title="Trychom">
Trychom

Trychom – forma życiowa sinic w postaci nitkowatej kolonii komórek ściśle do siebie przylegających, przy czym poprzeczne ściany komórkowe są wspólne dla sąsiadujących komórek, w związku z czym te nie mogą odłączać się swobodnie. Komórki trychomu połączone są plazmodesmami.
Trychomy otoczone pochwą (sztywną, miękką lub galaretowatą) nazywane są nićmi (filamentami).
Sinice z rzędu "Oscillatoriales" i "Nostocales" mają trychomy nierozgałęzione lub pozornie rozgałęzione. W rzędzie "Stigonematales" występują nici prawdziwie rozgałęzione, także złożone z kilku trychomów. Trychomy "Oscillatoriales" są jednakobiegunowe, u "Nostocales" mogą być zróżnicowane na szeroką podstawę i wąski szczyt przechodzący we włos.
Krótkie odcinki trychomów funkcjonujące jako zarodniki noszą nazwę hormogoniów.
Nazwa "trychom" w zasadzie stosowana jest wyłącznie w odniesieniu do sinic, jednak tworzenie nici (filamentacja) występuje też u innych bakterii (np. u "Escherichia coli"), a nić jest jedną z częstszych postaci pozostałych glonów. Obecność glonów nitkowatych (w tym sinic) w zbiorniku jest z punktu widzenia człowieka niepożądana, gdyż ze względu na ich odporność (są z trudem wyjadane przez zooplankton i osiągają przewagę konkurencyjną nad innymi glonami i makrofitami) łatwo prowadzi do zakwitów.

</doc>
<doc id="811128" url="https://pl.wikipedia.org/wiki?curid=811128" title="Cecenówko">
Cecenówko

Cecenówko (kaszb. "Nowé Cecenowò" lub "Cecenówkò", niem. "Neu Zezenow") – mała osada kaszubska w Polsce położona w województwie pomorskim, w powiecie słupskim, w gminie Główczyce w pradolinie Łeby. W kierunku północnowschodnim znajduje się rezerwat "Las Górkowski". Osada wchodzi w skład sołectwa Cecenowo.
W latach 1975–1998 miejscowość administracyjnie należała do województwa słupskiego.

</doc>
<doc id="811130" url="https://pl.wikipedia.org/wiki?curid=811130" title="Trychomy">
Trychomy



</doc>
<doc id="811133" url="https://pl.wikipedia.org/wiki?curid=811133" title="Nólsoy">
Nólsoy

Nólsoy (wym. lub , ) – jest jedną z mniejszych wysp archipelagu Wysp Owczych, położonym na Morzu Norweskim. 10,3 km² daje jej dwunastą pozycję pod tym względem, a 268 mieszkańców stawia ją na ósmym miejscu. Na wyspie są cztery góry, z których najwyższą jest Eggjarklettur (372 m n.p.m.), jest tam też jedno jezioro (Halavatn) oraz rzeka. Na Nólsoy jest największa na świecie kolonia nawałników.
Jedyną osadą wyspy jest Nólsoy, w której skupia się cała ludność wyspy. Widać z niej stołeczne miasto Thorshavn. Na Wyspie jest też XVIII-wieczna latarnia morska. Znajduje się ona na południowym krańcu.
Nólsoy był domem kilku farerskich artystów. Jednym z nich był Nólsoyar-Páll ("Poul Nolsøe"), poeta promujący nowoczesne metody rybołówstwa. Urodził się też tu Steffan Danielsen, malarz, ukazujący w dużej mierze farerski krajobraz. Był jeszcze Ove Joensen, podróżnik, który na swej łodzi wiosłowej, która do dziś może być oglądana w wiosce, przepłynął z Nólsoy do Kopenhagi.

</doc>
<doc id="811134" url="https://pl.wikipedia.org/wiki?curid=811134" title="Vaclav Maly">
Vaclav Maly



</doc>
<doc id="811136" url="https://pl.wikipedia.org/wiki?curid=811136" title="Wacław Mały">
Wacław Mały



</doc>
<doc id="811137" url="https://pl.wikipedia.org/wiki?curid=811137" title="Nolsoy">
Nolsoy



</doc>
<doc id="811138" url="https://pl.wikipedia.org/wiki?curid=811138" title="Émile Allais">
Émile Allais

Émile Allais (ur. 25 lutego 1912 w Megève, zm. 17 października 2012 w Sallanches) – francuski narciarz alpejski, brązowy medalista olimpijski, i ośmiokrotny medalista mistrzostw świata.
Kariera.
Pierwszą dużą międzynarodową imprezą w jego karierze były mistrzostwa świata w Sankt Moritz w 1934 roku. Francuz wystartował tam we wszystkich trzech konkurencjach, najlepszy wynik uzyskując w kombinacji, którą ukończył na 25. pozycji. Pierwsze sukcesy osiągnął na rozgrywanych rok później mistrzostwach świata w Mürren, skąd wrócił z dwoma medalami. Najpierw był drugi w zjeździe, przegrywając tylko z Austriakiem Franzem Zingerle o 0,04 sekundy. Następnie był siódmy w slalomie oraz drugi w kombinacji, w której lepszy był kolejny Austriak, Anton Seelos. W 1936 roku wystartował na igrzyskach olimpijskich w Garmisch-Partenkirchen. Po zjeździe do kombinacji zajmował czwarte miejsce, tracąc do prowadzącego Birgera Ruuda z Norwegii 11,4 sekundy. W slalomie okazał uzyskał trzeci wynik, co dało mu brązowy medal. Ostatecznie wyprzedzili go tylko dwaj reprezentanci III Rzeszy: Franz Pfnür oraz Gustav Lantschner. Był to pierwszy w historii medal olimpijski dla Francji w narciarstwie alpejskim. Największe sukcesy osiągnął jednak podczas mistrzostw świata w Chamonix w 1937 roku, gdzie zwyciężył we wszystkich trzech konkurencjach. Został tym samym pierwszym w historii alpejczykiem, który zdobył trzy złote medale na jednych mistrzostwach świata. Kolejne medale zdobył na rozgrywanych rok później mistrzostwach świata w Engelbergu. Najpierw zajął drugie miejsce w zjeździe, przegrywając tylko ze swym rodakiem, Jamesem Couttetem. Dzień później był drugi w slalomie, rozdzielając na podium Szwajcara Rudolfa Romingera i Hellmuta Lantschnera z III Rzeszy. Na koniec zdobył czwarty w karierze złoty medal, zwyciężając w kombinacji.
Trzykrotnie zdobywał mistrzostwo Francji: w zjeździe w 1936 roku oraz slalomie w latach 1936 i 1937. W 1936 roku wygrał kombinację podczas zawodów Lauberhornrennen w szwajcarskim Wengen. W tym samym roku wygrał także zjazd w ramach zawodów Arlberg-Kandahar w Sankt Anton, a rok później na tych samych zawodach rozgrywanych w Mürren wygrał kombinację. W czasie II wojny światowej wstąpił do oddziałów "Bataillon de Haute Montagne", w których walczył do 1945 roku.
Po zakończeniu kariery sportowej był pracował jako trener. Był między innymi trenerem reprezentacji Francji przez 7 lat. Pomagał w założeniu ośrodków narciarskich w amerykańskim Squaw Valley oraz w chilijskim Portillo. W 1954 roku wrócił do Francji, rozpoczynając pracę na stanowisku dyrektora technicznego w ośrodku narciarskim w Courchevel. Pracował także w ośrodkach w La Plagne i Flaine. Założył ponadto Ecole de Ski Français, największą szkołę narciarską na świecie.

</doc>
<doc id="811140" url="https://pl.wikipedia.org/wiki?curid=811140" title="Stromovka">
Stromovka

Stromovka (dawniej "Královská obora") – największy park w centrum Pragi utrzymany w stylu angielskim. Od 1988 roku jest chronionym prawem zabytkiem przyrody.
Położona jest w rejonie katastralnym Bubeneč (Praga 7) w dolinie Wełtawy na południe od wyspy rzecznej Císařský ostrov (dosł. "Cesarska Wyspa") i oddzielona od niej kanałem żeglugowym.
Od XIII w. istniał tu zwierzyniec – królewskie tereny łowieckie – założony przez Przemysła Ottokara II w roku 1268, później stopniowo przekształcany w królewski park. W latach 1495–1503 na polecenie króla Władysława Jagiellończyka wybudowano w nim letni zamek myśliwski Letni Pałac Namiestnikowski w Pradze. Od 1804 park jest dostępny dla wszystkich mieszkańców miasta. We wschodniej części parku lapidarium z zabytkami czeskiej sztuki sepulkralnej z okresu XI-XIX wieku oraz hala sportowa Tesla Arena.
W 2008 roku w związku z prowadzonymi pod parkiem pracami budowlanymi nad najdłuższym w Europie miejskim drogowym tunelem – Blanka w ciągu śródmiejskiej obwodnicy Pragi, dwukrotnie (w maju i październiku) doszło do zapadnięcia się fragmentów murawy parku. Za drugim razem powstał krater o średnicy ok. 20 m i głębokości ok. 15 m.

</doc>
<doc id="811141" url="https://pl.wikipedia.org/wiki?curid=811141" title="Emile Allais">
Emile Allais



</doc>
<doc id="811142" url="https://pl.wikipedia.org/wiki?curid=811142" title="Karpno (powiat słupski)">
Karpno (powiat słupski)

Karpno – zniesiona nazwa osady w Polsce położona w województwie pomorskim, w powiecie słupskim, w gminie Główczyce.
Osada wchodziła w skład sołectwa Podole Wielkie.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Karpno

</doc>
<doc id="811143" url="https://pl.wikipedia.org/wiki?curid=811143" title="Dakovo">
Dakovo



</doc>
<doc id="811145" url="https://pl.wikipedia.org/wiki?curid=811145" title="Mbit/s">
Mbit/s



</doc>
<doc id="811146" url="https://pl.wikipedia.org/wiki?curid=811146" title="Lamá">
Lamá

Lamá, właśc. Luís Mamona João (ur. 1 lutego 1981 w Luandzie) – piłkarz, bramkarz reprezentacji narodowej Angoli.
Od 2002 roku reprezentuje barwy angolskiego klubu piłkarskiego, Petro Atlético Luanda. Znalazł się również w kadrze na Mistrzostwa Świata 2006 w Niemczech, jednak nie rozegrał tam ani jednego meczu, cały czas pozostając zmiennikiem dla João Ricardo.
Łącznie w reprezentacji Angoli rozegrał 46 spotkań.

</doc>
<doc id="811147" url="https://pl.wikipedia.org/wiki?curid=811147" title="Czesław Jankowski">
Czesław Jankowski

Czesław Jankowski, ps. "Czesław", "Litwin" (ur. 9 grudnia 1857 w Oszmianie, zm. 6 października 1929 w Wilnie) – polski poeta, krytyk, publicysta, historyk, krajoznawca, działacz społeczny.
Życiorys.
Urodził się w rodzinie Karola (1827–1887) i Wandy z Benisławskich h. Pobóg. Edukację podstawową pobierał w domu u szwajcarskiego guwernera oraz matki. W latach 1870–1877 uczył się w Mitawie (obecnie Jełgawa na Łotwie) w gimnazjum klasycznym z niemieckim językiem wykładowym. Studia wyższe w zakresie filologii rosyjskiej podjął na wydziale filologiczno-historycznym Cesarskiego Uniwersytecie Warszawskim (1877–1879), a kontynuował je na wydziale filozoficznym Uniwersytetu Jagiellońskiego (1879–1882).
Mieszkał i pracował głównie w Wilnie, rzadziej w Warszawie. Pisał pod pseudonimami: "Czesław", "Litwin". W 1906 roku uzyskał mandat Dumy. Od 1907 r. był redaktorem wileńskiego Głosu Polskiego. Współpracował z wileńskimi konserwatystami. Jest autorem m.in. przekładu sekwencji "Stabat Mater dolorosa", wykorzystanego w sławnym opracowaniu muzycznym Karola Szymanowskiego - przekład ten błędnie bywa przypisywany Józefowi Jankowskiemu. Był prezesem utworzonego w 1925 r. wileńskiego oddziału Związku Zawodowego Literatów Polskich oraz Syndykatu Dziennikarzy Wileńskich.
W kwietniu 1919 r. objął posadę w administracji państwowej, jako kierownik Wydziału Prasowego Zarządu Cywilnego Ziem Wschodnich w Wilnie, który zajmował się monitorowaniem ukazujących się wydawnictw prasowych. Przewodniczył także tzw. Komitetowi Pasa Neutralnego – organowi polskiego Ministerstwa Spraw Zagranicznych, przygotowującego dla Ligi Narodów dokumentację dotyczącą Wileńszczyzny, do której pretensje rościli sobie Litwini.
Dwukrotnie żonaty. Z zawartego w 1886 r. małżeństwa z Marią Jasieńską miał dwie córki: Ewę (1889–1902) i Irenę, późniejszą drugą żonę Marcelego Szaroty. Niedługo przed śmiercią ożenił się z Jadwigą z Andrzejewskich.
Został pochowany na wileńskim cmentarzu na Rossie, na tzw. Górce Literackiej (sektor 5a-6). 6 października 1933 r. został odsłonięty pomnik nagrobny autorstwa rzeźbiarza Bolesława Bałzukiewicza.
Spuścizna rękopiśmienna Czesława Jankowskiego znajduje się w zbiorach Biblioteki Uniwersytetu Łódzkiego.

</doc>
<doc id="811149" url="https://pl.wikipedia.org/wiki?curid=811149" title="Jose Carlos Bauer">
Jose Carlos Bauer



</doc>
<doc id="811154" url="https://pl.wikipedia.org/wiki?curid=811154" title="David Zogg">
David Zogg

David Zogg (ur. 18 grudnia 1902 w Azmoos, zm. 26 lipca 1977 w Arosie) – szwajcarski narciarz alpejski i klasyczny, 7-krotny medalista mistrzostw świata w narciarstwie alpejskim.
Kariera.
Brał udział w igrzyskach olimpijskich w Sankt Moritz w 1928 roku, gdzie zajął 16. miejsce w kombinacji norweskiej. Rok później zwyciężył w zjeździe na zawodach Arlberg-Kandahar w St. Anton am Arlberg. W latach 1929, 1930, 1931 i 1934 triumfował w zawodach Parsenn Derby w Davos.
W 1931 roku został pierwszym w historii mistrzem świata w slalomie, wygrywając rywalizację podczas mistrzostw świata w Mürren. W zawodach tych wyprzedził Austriaka Antona Seelosa i Niemca Friedla Däubera. Na rozgrywanych rok później mistrzostwach świata w Cortina d'Ampezzo zajął drugie miejsce w zjeździe. Rozdzielił tam na podium Austriaka Gustava Lantschnera i kolejnego Szwajcara, Otto Furrera. Wynik ten powtórzył podczas mistrzostw świata w Innsbrucku w 1933 roku. Tym razem uplasował się między swym rodakiem, Walterem Pragerem i Austriakiem Hansem Hauserem. Na tych samych mistrzostwach był też między innymi czwarty w kombinacji, przegrywając walkę o podium z Furrerem. Najlepsze wyniki osiągnął na mistrzostwach świata w Sankt Moritz w 1934 roku, gdzie zdobył trzy medale. Zwyciężył w zjeździe i kombinacji, a w slalomie był drugi, przegrywając tylko z Niemcem Franzem Pfnürem. Ostatni medal zdobył podczas mistrzostw świata w Mürren. Zajął tam drugie miejsce w slalomie, za Antonem Seelosem i przed Austriakiem Friedlem Pfeiferem.
Zogg wystąpił w paru filmach, między innymi w "Burzy nad Mont Blanc" Arnolda Fancka.
Był także czterokrotnym mistrzem Szwajcarii: w zjeździe w latach 1929, 1930 i 1934 oraz w kombinacji alpejskiej w 1931 roku. W lipcu 1939 roku wspólnie z André Rochem, Fritzem Steurim dokonał pierwszego wejścia na Dunagiri (7066 m) w Himalajach.

</doc>
<doc id="811157" url="https://pl.wikipedia.org/wiki?curid=811157" title="Zera Yacob Amha Selassie">
Zera Yacob Amha Selassie

Zera Yacob Amha Selassie, geez ዘርአ ያዕቆብ አምሃ ሥላሴ (ur. 17 sierpnia 1953 w Addis Abebie) – polityk, pretendent do tronu Etiopii z dynastii salomońskiej. Wnuk cesarza Haile Selassie I, syn cesarza na uchodźstwie Asfy Uesena (Amha Selassie).
Zarys biografii.
Ukończył Eton College oraz Exeter College na Uniwersytecie Oksfordzkim.
Po rewolucji w Etiopii w 1974 r. przebywał na wygnaniu w USA i Wielkiej Brytanii. Poślubił Nunu Getaneh, z którą później się rozwiódł. Ma z nią córkę Lidetę.
Po śmierci ojca, od 17 lutego 1997 r. jest głową dynastii salomońskiej i głównym pretendentem do tronu Etiopii (panowałby jako Zera Yacob II). W referendum w 1994 r. 70% społeczeństwa etiopskiego było przeciwne restauracji monarchii etiopskiej. Według niektórych obserwatorów wyniki referendum zostały sfałszowane na polecenie ówczesnego premiera.
Obecnie mieszka w Addis Abebie i wspiera działalność charytatywną. Jego sukcesorem był brat stryjeczny, książę Paulus Uesen Seged, ly'ul mesfin Hareru (1947-2021), a obecnie jest nim książę Mikael Amde Ijesus (ur. 1950).

</doc>
<doc id="811159" url="https://pl.wikipedia.org/wiki?curid=811159" title="Arnold Keppel">
Arnold Keppel

Arnold Allen Cecil Keppel (ur. 1 czerwca 1858 w domu przy Sloane Street w Chelsea w Londynie, zm. 12 kwietnia 1942) – brytyjski arystokrata i wojskowy, najstarszy syn Williama Keppela, 7. hrabiego Albemarle, i Sophii MacNab, córki Allana Napiera MacNaba, premiera Prowincji Kanady.
Wykształcenie odebrał w Eton College. Później wstąpił do Gwardii Szkockiej ("Scots Guards"), gdzie uzyskał rangę porucznika i został odznaczony Krzyżem Towarzyskim Orderu Łaźni. W latach 1892–1894 zasiadał w Izbie Gmin jako reprezentant okręgu Birkenhead. W latach 1892–1901 dowodził oddziałem strzelców księcia Walii. Po śmierci ojca w 1894 r. odziedziczył tytuł hrabiego Albemarle i zasiadł w Izbie Lordów. Objął również funkcję Wicelorda Namiestnika Norfolk. Był również tamtejszym Sędzią Pokoju.
W 1900 r. został awansowany do stopnia podpułkownika. Dowodził Ochotniczym Batalionem Piechoty podczas II wojny burskiej. Otrzymał Krzyż Wielki Królewskiego Orderu Wiktoriańskiego, czterokrotnie został wspomniany w rozkazie dziennym i otrzymał medal z czterema klamrami. Został również honorowym pułkownikiem 5 batalionu regimentu Norfolk ("5th Battalion, Norfolk Regiment"), a w latach 1901–1906 był generałem-brygadierem Ochotniczej Brygady Piechoty Norfolk ("Norfolk Volunteer Infantry Brigade"). Był adiutantem królów Edwarda VII i Jerzego V. Został odznaczony Territorial Decoration i Royal Naval Volunteer Reserve Officers' Decoration. W latach 1922–1924 był Lordem-in-Waiting króla Jerzego V.
4 stycznia 1881 r. poślubił lady Gertrude Lucię Egerton (9 stycznia 1861 – 7 czerwca 1943), córkę Wilbrahama Egertona, 1. hrabiego Egerton of Tatton, i lady Mary Amherst, córki 2. hrabiego Amherst. Arnold i Gertrude mieli razem czterech synów i jedną córkę:
porucznik Albert Edward George Arnold Keppel (12 stycznia 1898 – 31 lipca 1917), zginął w trzeciej bitwie pod Ypres, wspomniany w rozkazie dziennym
Lord Albemarle zmarł w wieku 84 lat. Tytuł hrabiowski odziedziczył jego najstarszy syn.

</doc>
<doc id="811165" url="https://pl.wikipedia.org/wiki?curid=811165" title="Obiektywność (psychometria)">
Obiektywność (psychometria)

Obiektywność – kryterium tworzenia testów w psychometrii, np. testów psychologicznych. Test obiektywny to taki, który daje te same wyniki, mimo że opracowują go dwie różne osoby. 
Obiektywność realizuje się przede wszystkim poprzez dostarczenie odpowiedniej instrukcji do wykonania testu oraz klucza, według którego przelicza się wyniki surowe na wyniki standardowe oraz interpretuje odpowiedzi badanego. 

</doc>
<doc id="811175" url="https://pl.wikipedia.org/wiki?curid=811175" title="Lotnisko Bemowo">
Lotnisko Bemowo



</doc>
<doc id="811177" url="https://pl.wikipedia.org/wiki?curid=811177" title="Predestynarianizm">
Predestynarianizm

Predestynarianizm – doktryna chrześcijańska akceptowana przede wszystkim przez niektóre Kościoły reformowane, zgodnie z którą człowiek nie osiąga zbawienia w związku z podejmowanymi przez niego decyzjami, ale poprzez suwerenną decyzję Boga (zob. predestynacja).
Kościół katolicki i arminiańskie Kościoły protestanckie nie akceptują predestynacji, głównie rozumianej jako tzw. "predestynacja podwójna".

</doc>
<doc id="811183" url="https://pl.wikipedia.org/wiki?curid=811183" title="Serbskie Gestapo">
Serbskie Gestapo

Serbskie Gestapo (pełna nazwa , potocznie "Srpski Gestapo") – złożona z Serbów kolaboracyjna jednostka hitlerowskiego Gestapo podczas II wojny światowej.
Dzieje jednostki.
Serbskie Gestapo powstało 1 kwietnia 1942 w Belgradzie jako 1 Belgradzki Specjalny Oddział Bojowy. Na jego czele stał Strahinja Janjić, były oficer Serbskiego Korpusu Ochotniczego, skazany na śmierć za zgwałcenie nauczycielki szkolnej i ułaskawiony przez Niemców. Jego zastępcą był Svetozar Nećak. Zadaniem jednostki było zwalczanie NOVJ (partyzantki Josipa Broz Tity) na terytorium tzw. Serbii Nedicia, czyli Serbii rządzonej przez marionetkowy rząd generała Milana Nedicia. Stacjonowała ona w budynku szkoły podstawowej w Belgradzie.
Ochotnicy pochodzili z szeregów serbskiej żandarmerii, Serbskiego Korpusu Ochotniczego, różnych nacjonalistycznych i antykomunistycznych organizacji, czy spośród lokalnych sympatyków nazizmu. Wielu miało za sobą kryminalną przeszłość. Musieli oni uzyskać akceptację belgradzkiej centrali Gestapo. Każdy członek jednostki otrzymywał fałszywe nazwisko, pod którym był zapisywany przez Niemców. Przez kilka pierwszych miesięcy przechodzono intensywne szkolenie w używaniu broni piechoty, zbieraniu informacji wywiadowczych, technikach policyjnych i nauce języka niemieckiego oraz uczestniczono w zajęciach ideologiczno-politycznych. Odbywało się to w koszarach wojskowych. Rekruci nosili wówczas mundury Wehrmachtu, zaś na mieście poruszali się po cywilnemu lub w uniformach Sicherheitsdienstu. 
Pod koniec 1942 roku jednostka osiągnęła stan liczebny 147 policjantów. Ze względu na problemy z częścią osób pod koniec kwietnia 1943 roku 22 Serbów, w tym Janjić, zostało wysłanych do Berlina, gdzie zostali podzieleni na 3-osobowe grupy i przydzieleni do różnych niemieckich jednostek. Nowym dowódcą został Nećak. Podczas swoich działań Serbowie występowali indywidualnie, w małych grupach lub po kilkanaście osób. Służyli jako agenci-prowokatorzy w celu infiltrowania, a następnie zwalczania konspiracyjnych struktur ruchu oporu, zbierania informacji o ruchach oddziałów partyzanckich itp. Jako członkowie niemieckich sił zbrojnych uczestniczyli także w operacjach antypartyzanckich, podczas których przeszukiwali domy i mieszkania, chwytali i zabijali partyzantów. Niektórzy rozbijali od wewnątrz struktury partii komunistycznej. 
Serbskie Gestapo rozwiązano 29 lutego 1944 roku. Było to częściowo związane z tym, że jego członkowie coraz częściej stosowali zabójstwa, gwałty i przemoc na ludności cywilnej, a nawet żołnierzach Serbskiego Korpusu Ochotniczego. Już wcześniej o zlikwidowanie jednostki występowali do niemieckich władz okupacyjnych gen. Nedić i Dimitrije Ljotić. Niemcy używali następnie serbskich agentów indywidualnie.

</doc>
<doc id="811184" url="https://pl.wikipedia.org/wiki?curid=811184" title="Lisia Góra (Izbica)">
Lisia Góra (Izbica)

Lisia Góra (kaszb. "Lësô Góra" lub też "Lësô Górka", niem. "Fuchsberg") – część wsi Izbica w Polsce położona w województwie pomorskim, w powiecie słupskim, w gminie Główczyce nad jeziorem Łebsko. 
W latach 1975–1998 część wsi administracyjnie należała do województwa słupskiego.

</doc>
<doc id="811186" url="https://pl.wikipedia.org/wiki?curid=811186" title="Walter Prager">
Walter Prager

Walter Prager (ur. 2 kwietnia 1910 w Davos, zm. 28 maja 1984 w Mountain View) – szwajcarski narciarz alpejski i klasyczny, dwukrotny mistrz świata w zjeździe.
Kariera.
W 1931 roku Prager został pierwszym w historii mistrzem świata w zjeździe, wygrywając rywalizację podczas mistrzostw świata w Mürren. W zawodach tych wyprzedził dwóch rodaków: Otto Furrera i Fritza Steuriego, przy czym jako jedyny zawodnik uzyskał czas poniżej dwóch minut. Na tych samych mistrzostwach zajął też piątą pozycję w slalomie. Złoty medal w zjeździe zdobył również na mistrzostwach świata w Innsbrucku dwa lata później. Tym razem wyprzedził kolejnego Szwajcara, Davida Zogga i Austriaka Hansa Hausera. Zajął tam też szesnaste miejsce w slalomie i dziesiąte w kombinacji alpejskiej. W tym samym roku wziął też udział w mistrzostwach świata w narciarstwie klasycznym w Innsbrucku, gdzie zajął 20. miejsce w kombinacji norweskiej, 25. miejsce w skokach narciarskich i 44. miejsce w biegu na 18 km.
Ponadto Prager zwyciężył w zawodach Arlberg-Kandahar, wygrywając zjazd i kombinację w St. Anton w 1930 roku i w Mürren w 1933 roku. Wygrał także zawody Hahnenkamm w Kitzbühel w 1932 roku oraz Parsenn-Derby w Davos w 1936 roku.
Był zawodnikiem klubu Skiclub Davos, 2-krotny mistrz Szwajcarii: w zjeździe (1931) i czwórkombinacji (1933).
Wyjechał do USA w 1936 roku, gdzie pracował jako trener i instruktor. W latach 1936-1957 trenował narciarzy Dartmouth, a w 1948 roku był trenerem reprezentacji USA na igrzyska olimpijskie w Sankt Moritz. W czasie II wojny światowej w stopniu sierżanta służył w 10 Dywizji Górskiej United States Army i brał udział w kampanii włoskiej. W latach 1951-1960 był menadżerem ośrodka narciarskiego Mount Snow, a następnie prowadził sklep narciarski na strokach Whiteface Mountain.
W 1977 roku został wprowadzony do U.S. Ski and Snowboard Hall of Fame.

</doc>
<doc id="811187" url="https://pl.wikipedia.org/wiki?curid=811187" title="Stołeczny Klub Tatrzański">
Stołeczny Klub Tatrzański

Stołeczny Klub Tatrzański (SKT) – klub powstały 22 kwietnia 1953 roku, będący jednym z najstarszych klubów zrzeszonych w PTTK. Liczy obecnie około 150 członków, działa na pograniczu turystyki górskiej, turystyki kwalifikowanej i taternictwa. W ramach SKT istnieje Sekcja Alpinizmu zrzeszona w Polskim Związku Alpinizmu.
Władze.
Stan na styczeń 2013 r.

</doc>
<doc id="811189" url="https://pl.wikipedia.org/wiki?curid=811189" title="O moralnym i politycznym prymacie Włochów">
O moralnym i politycznym prymacie Włochów

Del primato morale e civile degli Italiani ("O moralnym i politycznym prymacie Włochów") – jedno z najważniejszych dzieł Vincenza Giobertiego, ukazało się w 1843 roku w Brukseli. Gioberti zawarł w nim przede wszystkim własną wizję rozwoju Risorgimenta, wizję, która trwale wpłynęła na historię Półwyspu Apenińskiego.
Charakterystyka.
Gioberti odżegnując się od rewolucji wyobrażał sobie przyszłą organizację Włoch jako federację, ale w przeciwieństwie do innych umiarkowanych reformatorów kierownictwo w niej oddawał papieżowi. Uważał on, że nienawiść do Austrii jest platformą porozumienia wszystkich Włochów i że powinni oni skupić się właśnie wokół papieża, ażeby bronić przed "nowymi Wandalami" nie tylko Italię, ale i kulturę łacińską. Gioberti sądził, że papież, choć pozostaje głową wszystkich katolików, jest on przede wszystkim twórcą "ducha włoskiego", a to oznacza, że "Włochy duchowo tkwią w papieżu tak, jak materialnie papież znajduje się w Italii". Papiestwo w systemie Giobertiego zajmowało wybitne miejsce. Widział on w papieżach nie tylko obrońców wiary, ale także obrońców wolności Italii.
Autor "Il primato" starał się nie występować przeciw realiom politycznym - może świadczyć o tym to, że Risorgimento w jego koncepcji potrzebowało dwóch budowniczych. Pierwszym miał być papież, któremu miało przysługiwać kierownictwo moralne jako ziemskiemu przywódcy religii katolickiej, religii stanowiącej podstawę odrodzenia kulturalnego i narodowego Włoch. Drugim niezbędnym ogniwem pozostawał król Sardynii, który powinien bronić Italii przed zakusami wrogów i który miał poderwać Włochów do walki zbrojnej o jedność.
Oryginalna myśl dzieła Giobertiego bardzo szybko zyskała dużą popularność, gdyż w chwili ukazania się "Il primato" w całej Italii istniała świadomość konieczności reform, zrzucenia hegemonii austriackiej i odrodzenia narodowego. Brakowało jednakże wyraźnego programu działania dla umiarkowanych reformatorów. Pustkę tę w 1843 roku wypełnił właśnie Gioberti swoim dziełem, wykazując, że w ciągu dziejów papiestwo i Italia były ze sobą ściśle związane i że Stolica Apostolska była ostoją ducha narodowego mieszkańców półwyspu. Gioberti stał się niemalże wyrocznią moralną Włochów. Jego wystąpienie, gloryfikujące rolę papieża i wzywające kler do współpracy z ruchem narodowym, nazwano, bardzo szybko zresztą, programem neogwelfickim. Wynikało to z faktu przyznania prymatu papieżowi i z powierzenia mu przewodnictwa w walce z Austrią.

</doc>
<doc id="811190" url="https://pl.wikipedia.org/wiki?curid=811190" title="Stephanit">
Stephanit

Stephanit (Stefanit) – minerał z gromady siarkosoli. Jest kruszcem srebra. Należy do grupy minerałów rzadkich.
Nazwa pochodzi od nazwiska austriackiego kolekcjonera minerałów Victora Stephana (1817-1867).
Charakterystyka.
Właściwości.
Zazwyczaj tworzy kryształy o pokroju słupkowym tabliczkowym; wykazuje sześcioboczne zarysy. Często tworzy zbliźniaczenia – podwójne i potrójne.
Występuje w skupieniach ziarnistych, zbitych, rozetowych. Także w formie naskorupień, powłok i nalotów. Niekiedy tworzy szczotki krystaliczne. Pod wpływem silnego światła pokrywa się warstwą ciemnej patyny. Łatwo się topi i rozpuszcza w kwasie azotowym. Jest kruchy, nieprzezroczysty. Często zawiera arsen, kobalt, miedź, żelazo.
Występowanie.
Składnik utworów hydrotermalnych i żył kruszcowych. Współwystępuje ze srebrem rodzimym, argentytem, polibazytem, akantytem, tetraedrytem, kwarcem, kalcytem.
Miejsca występowania:

</doc>
<doc id="811193" url="https://pl.wikipedia.org/wiki?curid=811193" title="Wiechlina">
Wiechlina

Wiechlina, wyklina ("Poa" L.) – rodzaj roślin należących do rodziny wiechlinowatych ("Poaceae"). Wyróżnia się w jego obrębie ponad 500 gatunków – według "Plants of the World Online" do tego rodzaju należą 573 gatunki. Rodzaj jest kosmopolityczny – rozprzestrzeniony w strefach okołobiegunowych i umiarkowanych obu półkul, a w strefie równikowej obecny w większości obszarów górskich. W Ameryce Północnej rośnie 175 gatunków, w Europie 45 (z czego w Polsce 22), w Australii 46, w Nowej Zelandii 34.
Liczne gatunki z tego rodzaju uprawiane są jako pastewne, chroniące przed erozją i trawnikowe, niektóre są też uciążliwymi chwastami upraw.
Systematyka.
Rodzaj z rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Poinae".

</doc>
<doc id="811194" url="https://pl.wikipedia.org/wiki?curid=811194" title="Wolfgang Bartels">
Wolfgang Bartels

Wolfgang Bartels (ur. 14 lipca 1940 w Bischofswiesen, zm. 6 lutego 2007 w Ramsau bei Berchtesgaden) – niemiecki, narciarz alpejczyk, brązowy medalista olimpijski i mistrzostw świata.
Kariera.
Występował w barwach Ski-Club Ramsau. Sukcesy odnosił przede wszystkim w konkurencjach szybkościowych, chociaż był także m.in. młodzieżowym mistrzem Niemiec w kombinacji. Mistrzostwo kraju seniorów zdobył w biegu zjazdowym w 1963 roku, w tym samym sezonie triumfował także w kilku zawodach rangi międzynarodowej. Wygrał wtedy między innymi zawody w zjeździe 3-Tre we włoskim Madonna di Campiglio oraz zawody w slalomie gigancie Critérium de la première neige we francuskim Val d’Isère. Największy sukces w karierze odniósł rok później, zdobywając brązowy medal w zjeździe na igrzyskach olimpijskich w Innsbrucku. W zawodach tych przegrał jedynie z Austriakiem Egonem Zimmermannem i Francuzem Léo Lacroix. Na tych samych igrzyskach uplasował się na dziewiątym miejscu w slalomie, nie ukończył natomiast slalomu giganta. W tym samym roku ponownie wygrał bieg zjazdowy w ramach zawodów 3-Tre w Madonna di Campiglio. Został uhonorowany przez prezydenta Niemiec Heinricha Lübke najwyższym niemieckim odznaczeniem sportowym Silbernes Lorbeerblatt. Nigdy nie wystąpił w zawodach Pucharu Świata.
W 1965 roku wypadek samochodowy przedwcześnie zakończył jego karierę sportową. Bartels prowadził później rodzinną kawiarnię w Hintersee koło Ramsau. W 2000 roku Ski-Club Ramsau nadał mu godność członka honorowego.
Jego syn, Wolfgang Bartels, również był narciarzem alpejskim.

</doc>
<doc id="811203" url="https://pl.wikipedia.org/wiki?curid=811203" title="Wrocław Non Stop">
Wrocław Non Stop

Wrocław Non Stop – festiwal kulturalny we Wrocławiu.
Podczas festiwalu artyści i grupy artystyczne prezentują różnorodne formy sztuki w galeriach, klubach, teatrach, na ulicach, placach i parkach.
W ramach festiwalu wystąpili m.in. Joe Satriani, Andreas Vollenweider, Al Di Meola, Buena Vista Social Club, Al Jarreau, Osibisa, Mariza, Asian Dub Foundation, Skalpel, Vadim Oneself.
Wrocław Non Stop 2004.
Koncerty, wystawy, spektakle, widowiska i zawody sportowe odbyły się w kilkudziesięciu punktach miasta. Galerie i muzea były otwarte całą noc. Podczas Festiwalu Młodej Sztuki i Galerii Bezdomnej w Browarze Mieszczańskim wielu młodych twórców po raz pierwszy zaprezentowało swoje projekty szerszej publiczności. W okolicach Rynku występowali performerzy uczestniczący w Festiwalu Artystów Ulicznych BuskerBus. Na koncertach wystąpili między innymi: lider Gipsy Kings – Chico Bouchikhi, Formacja Chłopięca „Legitymacje” oraz Jose Torres &amp; Salsa Tropical. Nie zabrakło także działań teatralnych z udziałem grupy
Ad Spectatores, Teatru Pieśń Kozła i plenerowego widowiska inspirowanego twórczością Brunona Schulza. Na ulicy Świdnickiej powstała ogromna łąka pełna kwiatów, między którymi spacerowali przechodnie.
Wrocław Non Stop 2005.
Festiwal miła miejsce od 25 czerwca do 3 lipca. Podczas festiwlau wystąpiła grupa Twożywo ze swoim projektem „Billboardy na żywo”. Działania podjęte przez Krzysztofa Sidorka i Mariusza Libela ilustrowały zaangażowanie artystów w dyskusję nad problemami współczesności. Akcja stanowiła jednocześnie odpowiedź na postulaty dotyczące częstszego osadzania sztuki w przestrzeni publicznej. Rewitalizacja scenerii miejskiej, będącej obszarem aktywności przedstawicieli streetartu, to idea realizowana również w ramach projektu Graffiti Non Stop. W jej efekcie zaniedbane przejścia podziemne na placu Społecznym pokryły się muralami.
Podczas koncertów wystąpili między innymi: Mariza, Al Di Meola, a także grupa Mo' Horizons, Osibisa i Andreas Vollenweider.
Aktorzy z Ad Spectatores razem z grupami z Ukrainy, Białorusi i Niemiec realizowali ideę teatru enwironmentalnego: przedstawienia i happeningi odbywały się w niekonwencjonalnych miejscach – na Dworcu Głównym i Dworcu Świebodzkim, w Wieży Ciśnień przy ulicy Na Grobli czy w bunkrze pod placem Solnym. Z kolei Scena Witkacego zaprosiła festiwalowych gości do projektu Plus Minus Nadodrze, będącego dziewięciogodzinnym happeningiem teatralnym w rodzaju szkoły przetrwania. Aktorzy i publiczność przez rozwiązywanie prostych zadań poznawali historię i architekturę dzielnicy.
Wrocław Non Stop 2006.
Trzecia edycja Wrocław Non Stop trwała od 23 czerwca do 2 lipca.
Odbyło się ponad 150 wydarzeń artystycznych: koncertów, happeningów, przedstawień teatralnych, działań plastycznych i filmowych. Na wrocławskiej scenie pojawili się Joe Satriani, Al Jarreau i Eliades Ochoa z Buena Vista Social Club, Asian Dub Foundation, Kapela ze Wsi Warszawa, Skalpela, Dj Vadima, Ursula Rucker, bałkańskie orkiestry dęte. Grupa Ad Spectatores zaprezentowała performance Linia Wrocław–Rzym, który rozgrywał się na wrocławskich skrzyżowaniach podczas półgodzinnego przejazdu widzów dziesięcioma samochodami. Zorganizowano także warsztaty bębniarskie i tańca afro.
W ramach drugiej odsłony akcji Graffiti Non Stop artyści dokończyli malowanie estakad i przejść na placu Społecznym.
Wrocław Non Stop zakończył pochód w rytmach brazylijskiej samby i tradycyjne śniadanie o świcie na Rynku. W tej edycji festiwalu wzięło udział ponad 200 tysięcy osób i różowe świecące jelenie, będące częścią projektu „Sztuki w plenerze”.

</doc>
<doc id="811205" url="https://pl.wikipedia.org/wiki?curid=811205" title="Poa">
Poa



</doc>
<doc id="811207" url="https://pl.wikipedia.org/wiki?curid=811207" title="Ameryka (Izbica)">
Ameryka (Izbica)

Ameryka (kaszb. "Amerika", niem. "Amerika") – część wsi Izbica w Polsce położona w województwie pomorskim, w powiecie słupskim, w gminie Główczyce nad Kanałem Izbickim (jednym z ramion ujściowych rzeki Łeby).
W latach 1975–1998 miejscowość administracyjnie należała do województwa słupskiego.
Inne miejscowości o nazwie Ameryka: Ameryka, Nowa Ameryka
Wskazówka – występuje również wariant nazewniczy Mile

</doc>
<doc id="811210" url="https://pl.wikipedia.org/wiki?curid=811210" title="Walter Keppel">
Walter Keppel

Walter Egerton George Lucian Keppel (ur. 28 lutego 1882, zm. 14 lipca 1979) – brytyjski arystokrata i wojskowy, najstarszy syn Arnolda Keppela, 8. hrabiego Albemarle i lady Gertrude Egerton, córki 1. hrabiego Egerton of Tatton.
Wykształcenie odebrał w Eton College w latach 1895-1899. Później wstąpił do Gwardii Szkockiej ("Scots Guards"), gdzie dosłużył się stopnia porucznika. W 1903 r. otrzymał urząd Sędziego Pokoju. Był adiutantem gubernatora generalnego Kanady, lorda Greya, w latach 1904-1905, wicekróla Indii, lorda Minto, w 1906 r. oraz gubernatora kolonii Orania, Hamiltona Johna Goold-Adamsa. W kolejnych latach został członkiem Zakonu Świętego Jana Jerozolimskiego i otrzymał awans do stopnia majora Gwardii Szkockiej.
Podczas I wojny światowej służył w 20 brygadzie piechoty ("20th Infantry Brigade") i w 3 brygadzie Gwardii ("3rd Guards Brigade"). Został wspomniany w rozkazie dziennym. W 1919 r. został członkiem Rady County London. Został również podpułkownikiem Armii Terytorialnej. W latach 1940-1944 był Wicelordem Namiestnikiem Norfolk. Po śmierci ojca w 1942 r. odziedziczył tytuł hrabiego Albemarle i zasiadł w Izbie Lordów. Od 1943 r. był członkiem Rady Hrabstwa Norfolk.
9 czerwca 1909 r. w kościele św. Małgorzaty w Westminsterze w Londynie, poślubił lady Judith Sydney Myee Wynn-Carington (27 września 1889 - 14 marca 1928), córkę Charlesa Wynn-Caringtona, 1. markiza Lincolnshire, i Cecilii Harbord, córki 5. barona Suffield. Walter i Judith mieli razem trzech synów i dwie córki:
24 lutego 1931 r. w Kościele Szkockim na Pont Street w Chelsea poślubił Dianę Cicely Grove (ur. 6 sierpnia 1909), córkę majora Johna Grove'a. Walter i Diana mieli razem jedną córkę:
Lord Albemarle zmarł w wieku 97 lat. Tytuł hrabiowski odziedziczył jego wnuk Rufus.

</doc>
<doc id="811215" url="https://pl.wikipedia.org/wiki?curid=811215" title="Anna czerska">
Anna czerska

Anna (ur. ok. 1270, zm. po 13 lipca 1324) – księżniczka mazowiecka (czerska), księżna raciborska z dynastii Piastów.
Była córką Konrada II czerskiego i Jadwigi, córki księcia legnickiego Bolesława Rogatki. Między 1289 a 1290 wyszła za mąż za Przemysława raciborskiego. Owdowiała 7 maja 1306. Gdy jej syn Leszek dorósł do przejęcia władzy w księstwie, przeniosła się najprawdopodobniej do Wodzisławia, gdzie za przyzwoleniem syna zamieszkała wraz z córką, prawdopodobnie Konstancją. Po śmierci została pochowana w Raciborzu, przypuszczalnie w kościele Dominikanów lub klasztorze Dominikanek.

</doc>
<doc id="811225" url="https://pl.wikipedia.org/wiki?curid=811225" title="Derek Keppel (wicehrabia Bury)">
Derek Keppel (wicehrabia Bury)

Derek William Charles Keppel (18 grudnia 1911 - 8 listopada 1968), brytyjski arystokrata, najstarszy syn Waltera Keppela, 9. hrabiego Albemarle, i lady Judith Wynn-Carington, córki 1. markiza Lincolnshire.
Wykształcenie odebrał w Eton College. Później wstąpił do 13/18 pułku Królewskich Huzarów Królowej Matki ("13th/18th Royal Hussars, Queen-Mothers' Own") i uzyskał tam rangę majora. W 1938 r. został porucznikiem 13 i 231 szwadronu Królewskich Sił Powietrznych ("13th and 231st Squadrons, Royal Air Force"). Brał udział w II wojnie światowej. W latach 1944-1945 był Generalnym Oficerem Sztabowym ds. Operacji Powietrznych Kwatery Głównej 21 Grupy Armii.
W 1942 r., kiedy jego ojciec został 9. hrabią Albemarle, Derek przyjął tytuł wicehrabiego Bury, przysługujący najstarszemu synowi i dziedzicowi hrabiego. W 1949 r. został Wysokim Szeryfem Hrabstwa Down. Był również zastępcą Lorda Namiestnika tegoż hrabstwa. Zajmował się również hodowlą lisów w East Down.
10 grudnia 1940 r. poślubił lady Mairi Elizabeth Vane-Tempest-Stewart (ur. 25 marca 1925), córkę Charlesa Vane-Tempest-Stewarta, 7. markiza Londonderry, i Edith Chaplin, córki 1. wicehrabiego Chaplin. Zanim to małżeństwo zakończyło się rozwodem w 1958 r., Derek i Mairi doczekali się razem dwóch córek:
20 marca 1964 r. poślubił Marinę Davidoff, córkę hrabiego Serge Davidoffa. Derek i Marina mieli razem jednego syna:
Lord Bury nigdy nie odziedziczył tytułu hrabiowskiego. Zmarł w 1968 r., w wieku 57 lat, na 11 lat przed swoim ojcem. Tytuł wicehrabiego przypadł jego jedynemu synowi, który w 1979 r. zostanie 10. hrabią Albemarle.

</doc>
<doc id="811227" url="https://pl.wikipedia.org/wiki?curid=811227" title="Kaczencja O'Drake">
Kaczencja O'Drake



</doc>
<doc id="811229" url="https://pl.wikipedia.org/wiki?curid=811229" title="Kirkjubøur">
Kirkjubøur

Kirkjubøur – wioska położona na wyspie Streymoy w archipelagu Wysp Owczych. Zamieszkuje ją obecnie (I 2015 r.) jedynie 74 mieszkańców.
Historia.
Choć dziś wioska jest niezwykle mała, nawet jak na standardy swego kraju, kiedyś było zupełnie inaczej. Był to bowiem ważny port i spore miasto w czasach średniowiecznych. Była siedzibą diecezji farerskiej. Wioska traciła jednak swe znaczenie z biegiem lat, a XVI-wieczny sztorm, który zmył większość domów, był dla niej druzgocący. Są jednak pozytywne strony tego stanu rzeczy, gdyż gdyby nie to, istnieje bardzo duże prawdopodobieństwo, że wraz ze wzrostem miasta, rozebrano by najstarszy dziś, zamieszkany, dom drewniany na świecie, pochodzący jeszcze z XI wieku, zwany Kirkjubøargarður. Zabytkowe w wiosce są także: XII-wieczny kościół św. Olava oraz Katedra Magnusa z około 1300 roku. W roku 2004 istniała jeszcze osobna gmina, Velbastaður, do której należała i ta wioska, jednak rząd włączył ją do Tórshavnar kommuny.
Znane osoby.
W wiosce mieszkało także kilku znanych ludzi. Wychował się tu Sverre Sigurdsson, późniejszy król Norwegii. Mieszkał tu także budowniczy Katedry Magnusa, autor najstarszego, farerskiego dokumentu pisanego, Owczego Listu, biskup Erlendur. Mieszkało tu także kilkoro ludzi nowożytnych czasów: Súsanna Helena Patursson (pierwsza farerska feministka), Jóannes Patursson (pisarz), Sverre Patursson (pisarz, podróżnik), Erlendur Patursson (pisarz i polityk) oraz Tróndur Patursson (żyjący do dziś podróżnik i pisarz).
Demografia.
Według danych Urzędu Statystycznego (I 2015 r.) jest 62. co do wielkości miejscowością Wysp Owczych.

</doc>
<doc id="811233" url="https://pl.wikipedia.org/wiki?curid=811233" title="Rufus Keppel">
Rufus Keppel

Rufus Arnold Alexis Keppel (ur. 16 lipca 1965) – brytyjski arystokrata, jedyny syn Dereka Keppela, wicehrabiego Bury, i Mariny Davidoff, córki hrabiego Serge'a Davidoffa.
Wykształcenie zdobył w St. Christopher School w Letchworth, Chelsea School of Art w Chelsea i Central School of Art w Londynie. Tę ostatnią uczelnię ukończył z tytułem bakałarza sztuk. Po śmierci swojego ojca w 1968 został dziedzicem tytułu hrabiego Albemarle i przyjął tytuł wicehrabiego Bury. Tytuł hrabiowski odziedziczy po śmierci swojego dziadka, Waltera, w 1979. Po osiągnięciu pełnoletniości zasiadł w Izbie Lordów, gdzie utrzymał się do reformy Izby w 1999.
W 2001 poślubił Sally Claire Tadayon, córkę Jamala Tadiona. Ma z nią jednego syna, którym jest Augustus Sergei Darius Keppel (ur. w lutym 2003), wicehrabia Bury.
Lord Albemarle mieszka obecnie z rodziną w Hurst Barns Farm w hrabstwie Sussex.

</doc>
<doc id="811234" url="https://pl.wikipedia.org/wiki?curid=811234" title="Retrotranspozycja">
Retrotranspozycja



</doc>
<doc id="811240" url="https://pl.wikipedia.org/wiki?curid=811240" title="Turystyka - wspólna sprawa">
Turystyka - wspólna sprawa

Turystyka – wspólna sprawa (2006–2007) – projekt szkoleniowo-doradczy dla branży turystycznej, realizowany na zlecenie Polskiej Agencji Rozwoju Przedsiębiorczości, współfinansowany ze środków Unii Europejskiej w ramach Europejskiego Funduszu Społecznego. Jego beneficjentami są pracownicy i menedżerowie firm z branży turystycznej, przedstawiciele jednostek samorządu terytorialnego oraz organizacji zrzeszających pracodawców i ew. organizacji wspierających rozwój turystyki.
Edycje.
Ze względu na rozległość geograficzną projekt jest przeprowadzany w trzech
trwających jednocześnie edycjach:
Komponenty.
Ze względu na obszerność materii, której dotyczy szkolenie i doradztwo, projekt „Turystyka – wspólna sprawa” w każdej z edycji został funkcjonalnie podzielony na trzy niezależne komponenty:
Grupy partnerskie.
W ramach projektu powstanie około 100 Grup Partnerskich, których celem będzie wspólne stworzenie, rozwijanie i promowania markowych produktów turystycznych w formule sieciowej. Członkami Grup są przedsiębiorstwa turystyczne, samorządy oraz organizacje. Każda grupa spełniająca określone w regulaminie wymogi formalne może wziąć udział w Pakiecie Promocji Produktu (PPP). Jego celem jest pomoc finansowa przy tworzeniu materiałów promocyjnych grupy: folderu, przewodnika lub innego wydawnictwa kartograficznego, prezentacji na płycie CD lub DVD oraz strony internetowej. Grupy Partnerskie mogą również zgłaszać swój udział w konkursie „Turystyka – wspólna sprawa”. W każdym województwie zostanie wyłoniona grupa realizująca najciekawszy Produkt Turystyczny, a nagrodą będzie udział w targach Tour Salon 2007. Przewidziano 16 równorzędnych nagród, po jednej dla przedstawiciela każdego z województw.
Regionalne Biura Projektu.
W celu sprawnego realizowania zadań projektu „Turystyka – wspólna sprawa” w każdym z województw zorganizowano Regionalne Biura Projektu (RBP). Do zadań RBP należy między innymi prowadzenie rekrutacji, a także organizowanie konferencji, spotkań oraz szkoleń.

</doc>
<doc id="811241" url="https://pl.wikipedia.org/wiki?curid=811241" title="Diagnostyka techniczna">
Diagnostyka techniczna

Diagnostyka techniczna zajmuje się badaniem i oceną stanu technicznego obiektów.
Diagnoza może dotyczyć:
Termin „diagnostyka” pochodzi z języka greckiego, gdzie "diagnosis" oznacza rozpoznanie, rozróżnianie, osądzanie, a "diagnostike techne" oznacza sztukę rozróżniania, stawiania diagnozy.

</doc>
<doc id="811244" url="https://pl.wikipedia.org/wiki?curid=811244" title="Królestwo Sardynii">
Królestwo Sardynii

Królestwo Sardynii – państwo historyczne istniejące od średniowiecza, od 1720 pod rządami dynastii sabaudzkiej, w 1743 połączone z Księstwem Sabaudii-Piemontu.
Na początku XIX wieku obejmowało Piemont, Ligurię, Sardynię i Sabaudię, stanowiąc jedno z najsilniejszych i najzamożniejszych państw na Półwyspie Apenińskim, przez co w połowie XIX wieku zapoczątkowało proces zjednoczenia Włoch (wł. "Risorgimento"). Powstanie w jego wyniku zjednoczonego państwa włoskiego w 1861 jednocześnie zakończyło istnienie Królestwa Sardynii.
Przed rządami dynastii sabaudzkiej.
XII-XIII wiek.
Pierwszym królem Sardynii został w 1164 Barisone II, władca („sędzia”, wł. "giudice") Arborei, jednego z lokalnych niewielkich państw sardyńskich ("giudicati"), dzięki poparciu cesarza Fryderyka Barbarossy, który przyznał mu koronę królewską w zamian za obietnicę znacznego corocznego trybutu. Wskutek nie wypełnienia zobowiązania cesarz wkrótce (1165) jednak przekazał arcybiskupom Pizy formalną zwierzchność nad wyspą.
W XIII wieku sardyńskie "giudicati" znalazły się w zależności od Genui oraz Pizy, która do końca stulecia opanowała większość terytorium wyspy. W 1297 papież Bonifacy VIII, chcąc dyplomatycznie rozwiązać wywołaną przez nieszpory sycylijskie wojnę Aragonii i Andegawenów, ustanowił Królestwo Sardynii i Korsyki ("Regnum Sardiniae et Corsicae"), nadając je w lenno władcy Aragonii Jakubowi II wraz z obietnicą pomocy przeciw Pizie w uzyskaniu rzeczywistej kontroli nad wyspami (w zamian za rezygnację z roszczeń do Sycylii).
XIV wiek.
W 1323 Jakub II zawierając sojusz z "giudice" Arborei, w ciągu roku zajął kontrolowane przez Pizańczyków terytoria Cagliari, Gallury i miasto Sassari, włączając je do Królestwa Sardynii i Korsyki. W 1353 Aragonia wypowiedziała wojnę Arborei, a następnie toczyła walki z jej władczynią Eleanorą z Arborei, nie będąc jednak w stanie zająć ostatniego niezależnego sardyńskiego państwa aż do 1410 – na pewien czas Arborea opanowała nawet całe terytorium wyspy z wyjątkiem Cagliari.
Królestwo Sardynii i Korsyki utrzymało niezależność w ramach Korony Aragońskiej i nie zostało bezpośrednio przyłączone do Królestwa Aragonii. W czasie walk z Arboreą król Piotr IV Aragoński nadał Królestwu Sardynii autonomiczną legislaturę. Królestwo było zarządzane odtąd w imieniu władców Aragonii przez wicekrólów Sardynii.
XV-XVII wiek.
W 1409, po ostatecznym pokonaniu Arborei w bitwie pod Sanluri zmarł w Cagliari wnuk Piotra IV, król Sycylii Marcin I, następca tronu Aragonii. Sardynia przeszła wtedy razem ze wszystkimi posiadłościami Aragończyków do kastylijskiej dynastii Trastamara. Następnie przez wiele wieków dzieliła losy Aragonii, stając się częścią korony hiszpańskiej.
W czasach rządów dynastii sabaudzkiej.
XVIII wiek.
W 1708, podczas hiszpańskiej wojny sukcesyjnej dostała się pod panowanie austriackie. W 1717 Hiszpania jednak ponownie zajęła Sardynię, a w 1718 także należącą do Sabaudii Sycylię – co stało się przyczyną utworzenia czwórprzymierza Wielkiej Brytanii, Francji, Austrii i Niderlandów przeciw Hiszpanii, oraz wybuchu hiszpańskiej wojny z koalicją angielsko-francusko-austriacką. W kończącym tę wojnę traktacie w Hadze król Sabaudii Wiktor Amadeusz II zgodził się oddać Sycylię Austrii w zamian za Sardynię.
Po tej wymianie władcy z dynastii sabaudzkiej (Wiktor Amadeusz II) przyjęli tytuł królów Sardynii. W 1743 r., za panowania Karola Emanuela III Królestwo Sardynii zostało połączone z Piemontem w Królestwo Sardynii. Mimo oficjalnej nazwy, jego trzon terytorialny stanowiły Sabaudia i Piemont, a stolicą był piemoncki Turyn.
Karol Emanuel III podstawy swej polityki zagranicznej opierał na sojuszu z Austriakami. Dlatego poparł cesarzową Marię Teresę, gdy wybuchła wojna o austriacką sukcesję (1741-1748). Żołnierzy połączonych wojsk austriacko-sardyńskich określano jako „Austrosardów”, natomiast ich francusko-hiszpańskich przeciwników nazywano „Gallispanami”. Władca zmuszony był przeciwstawić się francusko-hiszpańskiej inwazji na Sabaudię. Kiedy obce wojska wkroczyły do Piemontu, w 1744 osobiście uczestniczył w obronie twierdzy Cuneo przed oblegającymi Francuzami i Hiszpanami. W 1745 na czele ok. 20-tysięcznej armii pokonał dwie armie o łącznej liczebności 60 tysięcy. Opanowane zostały jednak ważne twierdze, jak Alessandria, Asti i Casale, choć po uzyskaniu austriackiej pomocy (1746) udało się odzyskanie dwóch pierwszych. W 1747, w bitwie pod Assietta Karol Emanuel odniósł doniosłe zwycięstwo nad wojskami francuskimi, przesądzające o dalszym losie wojny, kiedy jej front przeniósł się do Niderlandów. Rezultaty pokoju w Akwizgranie (1748) wykazały również jego zdolności jako negocjatora: odzyskał prowincję nicejską i sabaudzką, otrzymał lombardzkie Vigevano oraz inne terytorialne nabytki na Nizinie Padańskiej.
Od lat pięćdziesiątych XVIII wieku aż do wojen rewolucyjnych pod koniec stulecia sytuacja polityczna w Italii uległa stabilizacji. Jednakże bitna i dobrze wyposażona armia sardyńska, wyćwiczona według fryderycjańskich wzorów pruskich, po 1748 (przed okresem wojen rewolucyjnych) utraciła swe walory bojowe. 
Wielkim osiągnięciem Karola Emanuela III była dokonana w 1770 roku kodyfikacja prawa. Jej autorem był zarówno sam król, jak i jego pierwszy minister hrabia Giambattista Lorenzo Bogino (1701–1784). Razem zlikwidowali resztki poddaństwa chłopów i założyli w Turynie Akademię Nauk. Reformy były podejmowane w duchu częściowo Oświecenia a częściowo typowego absolutyzmu klasycznego.
Kościół przeciwny był reformom, ponieważ niektóre z nich godziły w jego interesy. Z 309707 mieszkańców wyspy Sardynia aż 10.108 było duchownymi. Mieli oni liczne przywileje i własne sądownictwo, na co niechętnie patrzyli król Karol i minister Bogino.
Lata 1773–1796, kiedy panował Wiktor Amadeusz III był to okres reakcji klerykalno-monarchistycznej. Giambattista Lorenzo Bogino został wygnany, a do państwa wprowadzona została papieska inkwizycja. Z państwa (mieszkał w Turynie) uchodzić musiał również liberalny myśliciel i historyk Carlo Denina (1731–1813), który schronił się na dworze króla Prus Fryderyka Wielkiego.
Gdy w 1796 Napoleon I podbił kontynentalne terytorium Królestwa razem z całymi północno-zachodnimi Włochami, król Karol Emanuel IV schronił się na 15 lat na wyspie Sardynii, nie zajętej przez Napoleona. Siedzibą dworu sabaudzkiego było wtedy Cagliari.
W latach 1730–1805 walutą był skud, a potem lir.
XIX wiek.
W 1814 królestwo zostało odnowione i znacznie powiększone – przyłączono do niego tereny Republiki Genueńskiej, zamienione w księstwo, jako że legitymistyczne zasady kongresu wiedeńskiego nie dotyczyły republik. Królestwo Sardynii miało być państwem buforowym między Francją a Półwyspem Apenińskim, znajdującym się pod wpływami Austrii.
W okresie restauracji Sardynią rządzili zachowawczy władcy, Wiktor Emanuel I i Karol Feliks, który był dowódcą sardyńskiego korpusu wojskowego walczącego w bitwie pod Trocadero, która pozwoliła zachować Ferdynandowi VII tron Hiszpanii. W 1831 tron objął bardziej umiarkowanie konserwatywny Karol Albert. Za jego rządów Królestwo Sardynii weszło w okres rewolucji przemysłowej. W czasie Wiosny Ludów (1848) pod wpływem nacisków liberałów, Królestwo Sardynii otrzymało konstytucję, "Statuto Albertino". W tym samym roku, również pod wpływem nacisków liberałów, Sardynia wypowiedziała wojnę Austrii, którą pomimo początkowych sukcesów Sardynia przegrała.
Jak całe Włochy, Królestwo Sardynii nękane było niestabilnością polityczną i stałymi zmianami rządów. Po krótkiej, ale nieszczęśliwej drugiej wojnie z Austrią, Karol Albert 23 marca 1849 abdykował na rzecz syna, Wiktora Emanuela II. W 1850 powstał liberalny rząd hrabiego Camilla Cavoura, a królestwo Sardynii stało się motorem procesu jednoczenia Włoch. Sardynia wzięła wtedy udział w wojnie krymskiej, w której walczyła razem z Imperium Osmańskim, Wielką Brytanią i Francją przeciwko Rosji.
W 1859 Francja stanęła po stronie Królestwa Sardynii w wojnie przeciw Austrii. Napoleon III nie dotrzymał danej Cavourowi obietnicy, że Francja będzie brała czynny udział w wojnie aż do zdobycia Królestwa Lombardzko-Weneckiego. Po krwawych bitwach pod Magentą i Solferino, stanowiących wspólne sardyńsko-francuskie zwycięstwa, Napoleon zaczął sądzić, że kontynuacja wojny byłaby zbyt kosztowna i bez wiedzy Cavoura zawarł z Austrią odrębny pokój, w ramach którego Austria miała zrzec się tylko samej Lombardii. Z powodu odmowy austriackiego rządu przekazania jakichkolwiek terytoriów Królestwu Sardynii ustalono, że Lombardia zostanie przekazana Napoleonowi, który dopiero przekaże jej terytorium Sardynii, by uniknąć „wprawienia w zakłopotanie” Austriaków. Jako że nie dotrzymał danych Cavourowi obietnic, Napoleon pozwolił Sardynii zatrzymać Sabaudię i Niceę.
5 marca 1860 Parma, Toskania, Modena i Romania na drodze referendum przyłączyły się do Królestwa Sardynii. Zaniepokoiło to Napoleona III, który obawiając się wzrostu siły południowo-wschodniego sąsiada naciskał, by Sardynia w zamian za zachowanie swoich nabytków terytorialnych oddała Francji Niceę i Sabaudię. Stało się to po przeprowadzeniu referendów (których wynik był podważany), wykazujących na obszarach 90% poparcie dla przyłączenia się do Francji. W 1860 Giuseppe Garibaldi rozpoczął kampanię, w której w imię Królestwa Sardynii zajął południowe Włochy. Garibaldi szybko pokonał Królestwo Obojga Sycylii i pomaszerował do Gaety. Cavour był wtedy wystarczająco zadowolony z postępów procesu jednoczenia Włoch, podczas gdy Garibaldi chciał zająć Rzym. Tak dla pierwszego ministra, jak i króla Garibaldi miał zbyt rewolucyjne poglądy. 17 marca 1861 proklamowano Królestwo Włoch – akt ten zakończył istnienie Królestwa Sardynii jako niezależnego państwa. Piemont miał stać się najważniejszym i najbogatszym regionem Włoch a piemoncka stolica, Turyn, pozostawała stolicą nowo utworzonego królestwa do 1865, kiedy przeniesiono ją do Florencji. Dynastia sabaudzka miała panować we Włoszech aż do 1946, kiedy proklamowano republikę.

</doc>
<doc id="811245" url="https://pl.wikipedia.org/wiki?curid=811245" title="Paweł Sobczak">
Paweł Sobczak

Paweł Sobczak (ur. 29 czerwca 1978 w Płocku) – polski piłkarz grający na pozycji napastnika.
Wychowanek Stoczniowca Płock, skąd trafił do I-ligowej Petrochemii Płock. W jej barwach zaliczył debiut w ekstraklasie 10 sierpnia 1997 w meczu z Rakowem Częstochowa (0-1).
W 1999 r. wyjechał do Austrii, by przez 2 sezony grać w drużynie Austrii Wiedeń (18 meczów, 1 gol). Następnie przeniósł się do włoskiego Genoa 1893 (3 występy). Po powrocie do Polski reprezentował RKS Radomsko, Widzew Łódź, Pogoń Szczecin.
Wiosną 2003 znów próbował swoich sił w zagranicznych klubach, kolejno w austriackim Admira Wacker Mödling (10 meczów) i cypryjskim Anorthosis Famagusta (10 spotkań, 3 bramki). Później zawodnik Polonii Warszawa, Wisły Płock, Podbeskidzia Bielsko-Biała, ponownie płockiej Wisły, niemieckiego Viktoria Köln, a od wiosny 2008 po raz kolejny Wisły Płock.
W sezonie 2006/2007 zdobył wraz z Wisłą Płock Superpuchar Polski. Dnia 26 czerwca 2008 roku podpisał roczny kontrakt z GKS Katowice.
Ma na swoim koncie 89 spotkań w I lidze, w których uzyskał 16 trafień.

</doc>
<doc id="811248" url="https://pl.wikipedia.org/wiki?curid=811248" title="Haribo">
Haribo

Haribo GmbH &amp; Co. KG – niemieckie przedsiębiorstwo spożywcze zajmujące się produkcją słodyczy. Przedsiębiorstwo produkuje głównie żelki, z których najbardziej znane to "Goldbären" („Złote Misie”), które są produkowane od 1922 roku. Do marek Haribo należą również: pianki "Haribo Chamallows" oraz gumy rozpuszczalne "Maoam".
Żelki Goldbären.
Zależnie od koloru żelki mają odpowiedni smak i zapach. Od sierpnia 2007 roku w każdej paczce znajdują się żelki o sześciu różnych smakach. Wcześniej smaków było pięć.
W 2010 roku przedsiębiorstwo wprowadziło na rynek „Złote Misie z Sokiem” ("Saft Goldbären"). Jak podaje producent, żelki te zawierają o 22% soków owocowych więcej od tradycyjnych „Złotych Misiów” i nie zawierają glutenu ani czynników alergennych.
Inne produkty.
Wśród innych produktów Haribo znajdują się:
Slogan.
W oryginalnej wersji slogan przedsiębiorstwa brzmi "Haribo macht Kinder froh – und Erwachsene ebenso" (pol. dosł. "Haribo sprawia dzieciom radość – jak również dorosłym"). W Polsce używa się hasła "Haribo, smak radości, dla dzieci i dorosłych".

</doc>
<doc id="811250" url="https://pl.wikipedia.org/wiki?curid=811250" title="IEEE 802.1Q">
IEEE 802.1Q

 802.1Q – standard opisujący działanie wirtualnych sieci LAN (VLAN) budowanych w środowisku transportującym ramki. Został utworzony w ramach standardu IEEE 802 i ma na celu opracowanie rozwiązań umożliwiających wielokrotne wykorzystanie jednego fizycznego łącza do przezroczystego przesyłania informacji pochodzących z różnych sieci. Podczas przesyłania danych z jednej sieci nie następuje ich wyciek do pozostałych, wykorzystujących to samo fizyczne łącze. Nazwa IEEE 802.1Q jest również używana do określenia protokołu enkapsulacji, który używany jest w implementacji tego mechanizmu w sieci Ethernet. Shortest Path Bridging włączone do IEEE 802.1Q-2014
IEEE 802.1Q dotyczy także zagadnień przełączania w warstwie łącza danych oraz Protokołu Drzewa Rozpinającego IEEE 802.1D (tzw. STP, z języka angielskiego: Spanning Tree Protocol) w wirtualnych sieciach LAN.
Oficjalnym tytułem standardu 802.1Q jest IEEE Std. 802.1Q-2003, Virtual Bridged Local Area Network.
Format ramki.
Urządzenia zarządzane (np. przełączniki), działające zgodnie ze standardem 802.1Q, stosują specjalne oznaczanie ramek (tagowanie). Nie jest to dodatkowa enkapsulacja, a jedynie znakowanie ramek, że należą one do sieci VLAN, przekazanie informacji do której sieci należą i że działają w standardzie 802.1Q.
Dla ramek ethernetowych używających ramkowania Ethernet II oznaczenie polega na wstawieniu dodatkowych 4 bajtów pomiędzy adres źródłowy a pole EtherType. Określane jako TPID (z języka angielskiego: Tag Protocol Identifier). 2 pierwsze dodatkowe bajty są znacznikiem i zawsze mają wartość 0x8100, co umożliwia identyfikację ramki jako oznaczonej w standardzie 802.1Q. Pozostałe 2 bajty zwane TCI (z języka angielskiego: Tag Control Information) zawierają następujące informacje:
Dla ramek używających enkapsulacji IEEE 802.2/SNAP z polem OUI ustawionym na wartość 00-00-00 (czyli pole ID w nagłówku SNAP ustawione na EtherType), jak może się zdarzyć w sieciach LAN wykorzystujących inną technikę niż Ethernet, ustawia się pole EtherType w nagłówku SNAP na wartość 0x8100 i dodaje wyżej wymienione 4 bajty na koniec nagłówka SNAP.
Zmiana nagłówka i dodanie dodatkowych bajtów powodują zmianę sumy kontrolnej FCS, która musi być na nowo obliczona.
Sieci „Native VLAN”.
Część standardu definiuje protokół enkapsulacji używany do wykorzystywania jednego łącza przez wiele sieci VLAN oraz wprowadza koncepcje wbudowanych sieci wirtualnych LAN. Ramki należące do wbudowanych sieci VLAN nie są modyfikowane podczas przesyłania ich we wspólnym łączu. Jedna z tych sieci VLAN jest zawsze typu „native”, co określane jest również jako „Management VLANs” (sieci zarządzające).
Dla przykładu, jeżeli port typu 802.1Q przyporządkowany jest do sieci VLAN numer 4, 5 i 7, a sieć numer 4 jest siecią „native VLAN”, ramki z tego VLANu wychodzące z wyżej wymienionego portu nie mają dołączanego nagłówka 802.1Q (mają standardowy nagłówek ramki Ethernet). W przypadku ramek wchodzących do tego portu bez dodatkowych 4 bajtów w nagłówku oznaczających numer sieci VLAN są wysyłane do sieci numer 4. Zachowanie dla pozostałych wirtualnych sieci na tym porcie pozostaje bez zmian.
Każdy port typu 802.1Q może mieć tylko jedną „Native VLAN”, jednak dla każdego portu sieć ta może być inna. W przypadku łączy typu „trunk” (jedno fizyczne połączenie transportujące wiele sieci VLAN), które są budowane między dwoma interfejsami sieciowymi, 
GARP.
Standard 802.1Q definiuje protokół GARP (Generic Attribute Registration Protocol) pozwalający mostom na negocjację zestawu sieci VLAN, które będą multipleksowane w określonym łączu.
MSTP.
W opublikowanym w 2003 roku nowym wydaniu standardu zawarty został także protokół MSTP (Multiple Spanning Tree Protocol), początkowo zdefiniowany w standardzie IEEE 802.1S.

</doc>
<doc id="811251" url="https://pl.wikipedia.org/wiki?curid=811251" title="Las Miejski w Olsztynie">
Las Miejski w Olsztynie

Las Miejski w Olsztynie – teren leśny i rekreacyjny położony w północnej części miasta Olsztyn. Cały obszar liczący 1 415,87 ha znajduje się w granicach administracyjnych miasta. Kompleks główny obejmuje 1100 ha. Główną funkcją lasu jest wypoczynek i rekreacja, znajdują się tu dwa rezerwaty przyrody, jest także użytkowany gospodarczo. Na terenie lasu znajduje się stanowisko archeologiczne (gród Sanditten – Sądyty). Przez obszar lasu przebiegają cztery szlaki turystyczne PTTK ( czerwony, żółty, czarny, niebieski). Wytyczono także wygodne drogi rowerowe oraz trzy tory saneczkowe. W różnych miejscach zbudowane są altany, ławki i parkingi leśne oraz tablice edukacyjne, uzupełniające ścieżki przyrodnicze.
Na terenie Lasu Miejskiego znajduje się wiele małych, okresowych zbiorników wodnych, częściowo zmeliorowanych. Przez las przepływają rzeki Łyna i Wadąg.
Przyroda.
Przeważają wtórne zbiorowiska leśne, dominują siedliska borów świeżych i lasów mieszanych z fragmentami typowo wykształconych borów mieszanych, buczyn, olsów a także łęgów. Najliczniejszym gatunkiem jest sosna, która zajmuje ponad 80% powierzchni leśnej. Mniej liczny jest świerk, brzoza i dąb. Najmniej liczne są: olsza, buk, modrzew. W drzewostanie przeważają sosny o wieku ponad 140 lat, średni wiek drzew wynosi 88 lat (dane z roku 2006).
Na obszarze Lasu Miejskiego występują gatunki grzybów i roślin objęte ochroną prawną: sromotnik smrodliwy, sarniak dachówkowaty, siedzuń sosnowy, paprotka zwyczajna, zawilec wielkokwiatowy, wawrzynek wilczełyko, rosiczka okrągłolistna, turzyca strunowa, żłobnik koralowaty, wyblin jednolistny, kruszczyk błotny, torfowiec brunatny oraz widłaki. Liczne są także rośliny objęte ochroną częściową: kopytnik pospolity, przytulia wonna, kruszyna pospolita, konwalia majowa, kalina koralowa, porzeczka czarna, płonnik pospolity.
Fauna reprezentowana jest przez gatunki chronione: ropucha szara, ropucha zielona, kumak nizinny, rzekotka drzewna. Liczne są płazy zasiedlające śródleśne zbiorniki wodne, występują także: jaszczurka zwinka i jaszczurka żyworodna, padalec i zaskroniec zwyczajny. Awifauna reprezentowana jest przez 69 gatunków. Najczęściej spotkać można zięby, rudziki i pierwiosnki. Pospolite są także sikory, kosy, sójki a zimą pojawiają się gile. Sporadycznie spotkać można: puszczyka, kukułkę, lelka, zimorodka, dzięcioła dużego, dzięcioła czarnego i dzięcioła zielonego. Z ssaków spotkać można dzika, sarny, lisa oraz wiewiórki. W Lesie Miejskim występują również jenoty, kuny leśne, jeże krety i myszy. Nad Łyną widoczne są ślady obecności bobrów. Sporadycznie do Lasu Miejskiego zapuszcza się łoś i jeleń.
Drobne zbiorniki wodne zasiedla dziwogłówka wiosenna. Licznie reprezentowany jest świat owadów, chruściki: "Ironoquia dubia, Grammotaulius nitidus, Anabolia brevipennis, Limnephilus stigma, Limnephilus flavicornis, Glyphotaelius pellucidus". Licznie występują owady lądowe i związane z drewnem.
Historia.
W akcie lokacyjnym miasta w 1353 Olsztyn otrzymał (wraz z innymi gruntami) lasy rozciągające się pomiędzy Olsztynem a wsią Dywity (do rzeki Wadąg), wraz ze znajdującą się tu wsią Sądyty. W końcu wieku XIV miasto wzbogaciło o lasy w południowej części nad jeziorem Kielarskim (teren z późniejszą leśniczówką Binduga i obecnie znajdujący się w obszarze Rezerwatu Las Warmiński). W 1952 roku Windugę (zobacz Binduga) włączono do Nadleśnictwa Nowy Ramuk. Obecny "Las Miejski" obejmuje tylko obszar z północnej strony między centrum Olsztyna a Dywitami).
W wieku XVII w celu ochrony zasobów leśnych powołano straż leśną. Na początku XX w wybudowano Stadion Leśny, sanatorium przeciwgruźlicze, restaurację i kawiarnię.
W połowie XX Las Miejski uzyskał prawa przedsiębiorstwa komunalnego, administrowanego przez burmistrza miasta. Po II wojnie światowej utworzono Nadleśnictwo Miejskie.
25 września 1991 r. uchwałą Rady Miasta powołano zakład budżetowy "Las Miejski w Olsztynie".
Linki zewnętrzne.
Strona Lasu Miejskiego w Olsztynie

</doc>
<doc id="811255" url="https://pl.wikipedia.org/wiki?curid=811255" title="Trzęsawiska">
Trzęsawiska



</doc>
<doc id="811263" url="https://pl.wikipedia.org/wiki?curid=811263" title="Zrób to sam (hobby)">
Zrób to sam (hobby)

Zrób to sam ( ('du: ıt jə’self), w skrócie DIY) – określenie idei związanej z samodzielnym, niekomercyjnym wykonywaniem zwykle na własne potrzeby różnych prac bez pomocy profesjonalistów. Anglojęzyczny termin DIY pojawił się na początku XX wieku, a do powszechnego użytku wszedł po II wojnie światowej. DIY może być także niezależnym artystą, który pisze, nagrywa i produkuje własne piosenki, zwykle we własnym domu. Wraz z rozwojem programów DAW (Digital Audio Workstations) czy takich jak Logic Pro X firmy Apple, Ableton Live i FL Studio. Wielu artystów na świecie tworzy tak własną muzykę i wydaje ją własnym sumptem na portalach streamingowych bez udziału dużych wytwórni płytowych.
Subkultura.
Określenie to dotyczy wywodzącej się z subkultury hippie i punk (choć do niej się nieograniczającej) idei samodzielnego wytwarzania m.in. tworzenia zinów, ręcznego malowania naszywek i koszulek, wydawania utworów muzycznych nagranych własnym sumptem, organizowania koncertów bez pomocy sponsorów.
Idea.
Idea jest rozpowszechniana także przez hakerów, miłośników technologii, elektroników hobbystów, którzy udostępniają na swoich stronach i forach dyskusyjnych filmy i inne pliki z instruktażami np. montażu gniazda do ładowarki samochodowej w komputerze, instalacji OS X na PC, zasilenia routera przez gniazdo ethernetowe, budowy zegara cyfrowego, budowy zestawu głośników do kina domowego, nawet własnego odtwarzacza mp3 i wiele innych.
Może to służyć wielu celom – od promocji danego ruchu, zespołu lub idei do pozyskiwania pieniędzy na różne cele.
Muzycy.
Przykładowi polscy muzycy posiadający główne cechy DIY tj. nagrywający i wydający muzykę w swoich własnych wydawnictwach.
Majsterkowanie.
Obecnie DIY funkcjonuje w państwach anglojęzycznych także jako nazwa sklepu z przyborami, narzędziami oraz materiałami dla majsterkowiczów. Idea ta rozprzestrzeniła się na kraje europejskie w postaci komercyjnej; wielu producentów we wszystkich dziedzinach technicznych, od budownictwa, poprzez wykańczanie wnętrz na elektronice skończywszy, oferuje zestawy do samodzielnego wykorzystania.
Od lat 90. ruch Zrób to Sam coraz zaczęło rozwijać się w skali globalnej dzięki rozwojowi sieci WWW. W efekcie zaczęły powstawać blogi i vlogi oferujące tutoriale krok po kroku pokazujące jak samodzielnie wykonać konkretne przedmioty, elementy remontu czy domowych napraw. Obecnie zasięg tego ruchu jest już na tyle masowy, że według badania z czerwca 2016 r. "Zrób to sam. Jak Polacy łączą przyjemne z pożytecznym?" 84% Polaków nie tylko samodzielne wykonuje różne czynności w domu czy ogrodzie, ale też 73% robi to z przyjemnością.

</doc>
<doc id="811266" url="https://pl.wikipedia.org/wiki?curid=811266" title="Zelenaši">
Zelenaši

Zelenaši (Zieloni) – określenie członków czarnogórskiego ruchu niepodległościowego w latach 1918-1945, wspierającego rodzimą dynastię Petrović-Njegoš
Okres 1918–1941.
Nazwa Zelenaši pochodziła od zielonych kart wyborczych użytych przez czarnogórskich separatystów podczas sesji nielegalnego Zgromadzenia w Podgoricy w 1918 r. Głosowali oni wówczas za niezależnością Królestwa Czarnogóry, przeciwstawiając się wejściu ich kraju do nowo powstałego Królestwa Serbów, Chorwatów i Słoweńców (od 1929 r. Królestwa Jugosławii). Ich politycznymi przywódcami byli Krsto Zrnov Popović i Novica Radović. W styczniu 1919 r. zorganizowali z tajnym wsparciem Włoch tzw. Powstanie Bożonarodzeniowe, skierowane głównie przeciwko Serbom. Wojska rządowe złamały opór powstańców w latach 1922-1923, w wyniku czego powstanie załamało się, a jego przywódcy uciekli do Włoch. Pojedyncze oddziałki partyzanckie przetrwały w górzystych rejonach aż do 1929 r.
II wojna światowa.
Podczas II wojny światowej Zelenaši podjęli politykę kolaboracji z faszystowskimi Włochami, ponownie dążąc do utworzenia niezależnej Czarnogóry. Na ich czele stanął Krsto Zrnov Popović, który powrócił z wygnania. Podjęli oni walkę z komunistyczną partyzantką Josipa Broz Tity. Ich oddziały były nazywane Lovćen brigada. Ich symbolem była flaga w kolorach Serbii, używana także przez miejscowych czetników. Po pewnym czasie nastąpił rozłam w ruchu. Część działaczy przyłączyła się do komunistów, a inni do pro-serbskich czetników. Po zakończeniu wojny wielu przywódców Zelenaši zostało skazanych na śmierć w Jugosławii pod zarzutem kolaboracji z włoskimi okupantami.

</doc>
<doc id="811269" url="https://pl.wikipedia.org/wiki?curid=811269" title="Anna raciborska">
Anna raciborska

Anna (ur. ok. 1296, zm. ok. 1340) – księżniczka raciborska, księżna opawska, żona Mikołaja II opawskiego.
Była córką księcia raciborskiego Przemysława i Anny, córki Konrada II czerskiego. W 1318 poślubiła księcia opawskiego Mikołaja II. Dzięki temu małżeństwu po śmierci jej brata Leszka w 1336 dokonano złączenia księstwa raciborskiego i opawskiego. Po śmierci ok. 1340 została najprawdopodobniej pochowana w klasztorze dominikanek.

</doc>
<doc id="811275" url="https://pl.wikipedia.org/wiki?curid=811275" title="Henryk Wierny">
Henryk Wierny



</doc>
<doc id="811278" url="https://pl.wikipedia.org/wiki?curid=811278" title="Cesare Siepi">
Cesare Siepi

Cesare Siepi (ur. 10 lutego 1923 w Mediolanie, zm. 5 lipca 2010 w Atlancie) – włoski śpiewak operowy, jeden z najwybitniejszych basów drugiej połowy XX wieku. Jego głos o rozległej skali i dźwięcznym górnym rejestrze charakteryzowało głębokie i ciepłe brzmienie. W repertuarze miał także partie bas-barytonowe, na przykład Don Giovanniego. Uważano powszechnie, że była to jego partia popisowa.
Życiorys.
Karierę rozpoczął w rodzinnym Mediolanie jako śpiewak w grupie wykonującej muzykę madrygałową. Krótko uczęszczał do konserwatorium muzycznego, jednak, jak twierdzi, większość umiejętności zawdzięcza samokształceniu. Jego kariera operowa została przerwana przez wojnę. Po debiucie operowym w 1941 roku jako przeciwnik faszyzmu opuścił Włochy i schronił się w Szwajcarii. Po wojnie powrócił do ojczyzny, gdzie zdobył sławę dzięki występom w weneckim Teatro La Fenice. Śpiewał także w mediolańskiej La Scali, wykonując m.in. repertuar verdiowski. Występował często z dyrygentem Arturo Toscaninim.
Od roku 1950 do 1974 był głównym basem w nowojorskiej Metropolitan Opera. Do roku 1970 często pojawiał się na scenie londyńskiej Royal Opera House w Covent Garden. Przyjmował również role w produkcjach musicalowych na nowojorskim Broadwayu. Występował regularnie do początku lat 80. XX wieku. Jego karierę przerwały komplikacje zdrowotne związane z krtanią. Po raz ostatni zaśpiewał publicznie w 1994 roku w Wiedniu na koncercie pożegnalnym.

</doc>
<doc id="811283" url="https://pl.wikipedia.org/wiki?curid=811283" title="Eben Emael">
Eben Emael



</doc>
<doc id="811284" url="https://pl.wikipedia.org/wiki?curid=811284" title="Jan Pieszczachowicz">
Jan Pieszczachowicz

Jan Wacław Pieszczachowicz (ur. 10 stycznia 1940 w Koprzywnicy koło Sandomierza) – polski krytyk literacki, publicysta i dziennikarz.
Życiorys.
Praca zawodowa.
W 1963 ukończył studia polonistyczne na Uniwersytecie Jagiellońskim, w czasie studiów był prezesem Koła Polonistów UJ. W latach 1963-1964 pracował jako redaktor w Wydawnictwie Literackim, w latach 1964-1968 był asystentem w Katedrze Literatury Polskiej Instytutu Filologii Polskiej UJ i równocześnie kierownikiem literackim Teatru 38. W 1967 należał do założycieli pisma "Student", w którym był kolejno sekretarzem redakcji (1967-1971), zastępcą redaktora naczelnego (1971-1974) i w latach 1974-1976 redaktorem naczelnym. W latach 1969-1971 pracował w Redakcji Literatury i Dramatu TVP w Krakowie. Od 1976 do 1980 był zastępcą redaktora naczelnego Wydawnictwa Literackiego. W 1981 należał do założycieli miesięcznika "Pismo" i do rozwiązania zespołu redakcyjnego w 1983 był jego redaktorem naczelnym. W latach 1983-1991 należał do kolegium redakcyjnego miesięcznika "Literatura", w latach 1984-1991 wchodził w skład redakcji kwartalnika "Kraków", w latach 1985-1995 był członkiem redakcji "Przekroju", od 1991 zastępcą redaktora naczelnego tego pisma. W 1995 został redaktorem naczelnym Oficyny Wydawniczej FOGRA. W latach 2004–2017 był redaktorem naczelnym miesięcznika „Kraków”.
Działalność społeczna.
W latach 1971-1983 i 1983-1990 był członkiem Związku Literatów Polskich, w latach 1974-1976 wiceprezesem, w latach 1976-1983 prezesem Oddziału Krakowskiego ZLP, w latach 1976-1983 członkiem Zarządu Głównego ZLP. Był także członkiem Stowarzyszenia Dziennikarzy Polskich (1973-1982), Stowarzyszenia Dziennikarzy PRL (1982-1989), PZPR (1971-1990).
Twórczość.
Debiutował w Tygodniku Powszechnym w 1962. Do 1965 publikował tam recenzje pod pseudonimem "Jan Kulig". Publikował w wielu czasopismach, poza macierzystymi także we "Współczesności", "Życiu Literackim", "Echu Krakowa", "Nowych Książkach", jego debiutem książkowym był wydany w 1988 zbiór "Na widnokręgu historii. Szkice literackie", w kolejnych latach opublikował tomy "Pegaz na rozdrożu. Szkice o poezji współczesnej" (1991), "Walka z niebytem: o poezji Haliny Poświatowskiej" (1992), "Koniec wieku. Szkice o literaturze" (1994), "Wygnaniec w labiryncie XX wieku: poetyckie rodowody z dwudziestolecia" (1994), "Smutek międzyepoki: szkice o literaturze i kulturze" (2000), "Stanisław Vincenz – pisarz uniwersalnego dialogu" (2005), "Edward Stachura – łagodny buntownik" (2005), "Wirówka wartości: szkice o literaturze i kulturze" (2007), "Ku wielkiej opowieści: o życiu i twórczości Kornela Filipowicza" (2010), "Pisarze i książki: moje 70-lecie" (2013)

</doc>
<doc id="811286" url="https://pl.wikipedia.org/wiki?curid=811286" title="Miasta w Polsce o największym wzroście i spadku ludności">
Miasta w Polsce o największym wzroście i spadku ludności

Poniższe tabele zawierają miasta w Polsce uporządkowane według największego procentowo wzrostu i spadku ludności na przełomie lat w okresie 1995–2016. Liczby mieszkańców miast pochodzą z danych Głównego Urzędu Statystycznego i podają zawsze stan administracyjny na dzień 31 grudnia w przełożeniu na stan administracyjny z 1 stycznia następnego roku (dzień później). Tak więc np. w tabeli „2016–2017” uwzględnione są zmiany procentowe między 31 grudnia 2015 (według stanu administracyjnego na 1 stycznia 2016) a 31 grudnia 2016 (według stanu administracyjnego na 1 stycznia 2017).
Uwaga: Przyczyną wzrostu bądź spadku ludności nie są tylko zmiany demograficzne (migracja ludności, przyrost naturalny), ale także zmiany granic administracyjnych miasta. Aby uwidocznić ewentualne zmiany ludności przez manipulacje granic miast, przy nazwie miasta podano (np.):
Dane coroczne.
Wzrost/spadek ludności miast, dane coroczne w okresie od 1995 do 2022:
Okresy wieloletnie.
1995–2005.
Wzrost/spadek ludności miast w ujęciu dziesięcioletnim.
2005–2015.
Wzrost/spadek ludności miast, druga dekada prowadzenia statystyk przez GUS.
1995–2016.
Miasta polskie o najwyższym wzroście bądź spadku ludności w perspektywie wieloletniej (1995–2016). Statystyka nie obejmuje miast, które otrzymały prawa miejskie po 1995 roku.

</doc>
<doc id="811287" url="https://pl.wikipedia.org/wiki?curid=811287" title="Empty Box EP">
Empty Box EP

Empty Box EP – debiutancki album grupy Blindside.

</doc>
<doc id="811288" url="https://pl.wikipedia.org/wiki?curid=811288" title="Promienie łykodrzewne">
Promienie łykodrzewne



</doc>
<doc id="811291" url="https://pl.wikipedia.org/wiki?curid=811291" title="Jack Scalia">
Jack Scalia

Jack Scalia, właściwie Giacomo Tomaso Tedesco (ur. 10 listopada 1950 w Brooklynie) – amerykański aktor i producent telewizyjny i filmowy, model, który zdobył sławę w latach 80. XX wieku.
Życiorys.
Wczesne lata.
Urodził się w Brooklynie w Nowym Jorku w rodzinie katolickiej. Jego rodzina była pochodzenia sycylijskiego i irlandzkiego. Jego ojciec, Rocky Tedesco, był zawodnikiem baseballu. Jego rodzice rozwiedli się, a gdy matka ponownie wyszła za mąż, jego nazwisko zostało zmienione na Scalia. Dorastał w Brentwood, gdzie w 1969 ukończył Brentwood High School, odnosząc niebywałe sukcesy w baseballu i piłce nożnej.
Początki kariery.
Reprezentował ligę Major League Baseball w klubie Montreal Expos, a w roku 1971 otrzymał stypendium sportowe federacji NAIA (National Association of Intercollegiate Athletics) na uniwersytecie w Ottawa, w stanie Kansas. Jednak poważne złamanie ramienia zakończyło szybko profesjonalną karierę sportową. W wieku młodzieńczym przechodził trudny okres z narkotykami i alkoholem.
W 1974 pracował fizycznie w fabryce Campbella w Sacramento. Za namową przyjaciela, w 1975 rozpoczął karierę modela w Jimmy Grimme Agency w San Francisco i prezentował stroje Armaniego w „L’Uomo Vogue”. Potem podpisał kontrakt z renomowaną Ford Modeling Agency w Nowym Jorku, reklamując męskie dżinsy firmy Jordache.
Kariera ekranowa.
Jego ambicje sięgały jednak o wiele dalej – w styczniu 1980 zaczął pobierać lekcje aktorstwa u Roberta X. Modie. Po raz pierwszy udało mu się wystąpić na srebrnym ekranie z Rockiem Hudsonem w dwóch produkcjach NBC: dramacie telewizyjnym "Gwiezdny twórca" ("The Star Maker", 1981) i serialu "Połączenie Devlin" ("The Devlin Connection", 1982). W filmie Barry’ego Levinsona "Urodzony sportowiec" ("The Natural", 1984) na podstawie powieści Bernarda Malamuda z Robertem Redfordem, Glenn Close i Kim Basinger pojawił się jako miotacz z Cubs. Był detektywem porucznikiem Tony Monaco w telewizyjnym dreszczowcu ABC "Amazonki" ("Amazons", 1984) w reż. Paula Michaela Glasera z Madeleine Stowe i Williamem Schallertem. Karierę na dużym ekranie zapoczątkował w dreszczowcu "Miasto strachu" ("Fear City", 1984) obok Toma Berengera, Billy’ego Dee Williamsa i Melanie Griffith.
W melodramacie ABC "Klub w kurorcie" ("Club Med", 1986) z Lindą Hamilton i Patrickiem Macnee zagrał postać rozwodnika pracującego w bajecznym kurorcie w Meksyku. Zachwycił rolami w telewizyjnych adaptacjach powieści Judith Krantz "Tylko Manhattan" ("I'll Take Manhattan", 1987) i "Łabędzi śpiew" ("Torch Song", 1993) oraz ekranizacjach książek Jackie Collins "Lady Boss" (1992) i "" ("Hollywood Wives: The New Generation", 2004), po których porównywany był do „renesansowych młodzieńców malowanych przez Michała Anioła”. Kolejna telewizyjna rola to archeolog, imigrant i agent Tony Roselli w serialu detektywistycznym NBC "Detektyw Remington Steele" (1987) u boku Pierce’a Brosnana. W operze mydlanej CBS "Dallas" (1987, 1988, 1991) wcielił się w postać Nicholasa Pierce’a, ulegającego urokowi Sue-Ellen Ewing (Linda Gray) rywala J.R. Ewinga zarówno w kwestiach finansowych, jak i w miłości, zepchniętego z balkonu podczas walki z J.R. – powrócił jednak w sekwencji marzenia Sue-Ellen Ewing jako jej mąż. Za tę rolę był nominowany w 1989 roku do nagrody Soap Opera Digest.
Był na okładkach magazynów takich jak „Men’s Fitness” (w maju 1988), „Film” (w marcu 1989), „Katso!” (w styczniu 1990) i „Playgirl” (w styczniu 1990).
W 1994 wystąpił na scenie Burbage Theatre w Los Angeles jako Graziani w sztuce Paula Gillette’a "Czerwona rzeka szczurza" ("Red River Rats"), nominowanej do Nagrody Pulitzera.
Następnie został zaangażowany do roli nowojorskiego policjanta włoskiego pochodzenia, któremu towarzyszy niezwykle uzdolniony pies policyjny Dog z Bordeaux Tequila w serialu "Tequila i Bonetti" ("Tequila and Bonetti", 1992) i we włoskim sequelu "Nowe przygody Tequili i Bonettiego w Rzymie" ("Le Nuove Avventure de Tequila e Bonetti", 2000), gdzie zostaje oddelegowany do okręgu policyjnego Trevi w Rzymie, a jego służbowy czworonożny partner Tequila to mieszaniec goldena retrievera z bernardynem. Sympatię widzów zyskała jego rola agenta federalnego Chrisa Stampa, który rozpoczął sprawę z Ericą Kane i został postrzelany i zabity przez bandytę w operze mydlanej ABC "Wszystkie moje dzieci" ("All My Children", 2001-2003). Postać ta zdobyła w 2002 roku nominację do nagrody Emmy.
Życie prywatne.
Był dwukrotnie żonaty; z Joan Rankin i byłą Miss Universum – Karen Baldwin, z którą ma dwie córki: Olivię (ur. 1987) i Jacqueline (ur. 1990).

</doc>
<doc id="811293" url="https://pl.wikipedia.org/wiki?curid=811293" title="Hungarian Grand Prix">
Hungarian Grand Prix

Hungarian Grand Prix, dawniej "Gaz de France Budapest Grand Prix", "Poli-Farbe Budapest Grand Prix", "Budapest Grand Prix", "Hungarian Ladies Open" – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach ziemnych w węgierskim Budapeszcie w latach 1993–2013 roku i od 2021 roku, a w latach 2017–2019 na nawierzchni twardej w hali. W latach 1994–1995, 2014–2015 oraz w 2020 roku turniej nie odbywał się.
Po edycji z 2013 roku jego licencję przejął turniej w Bukareszcie.

</doc>
<doc id="811297" url="https://pl.wikipedia.org/wiki?curid=811297" title="Podziały peryklinalne">
Podziały peryklinalne

Podziały peryklinalne – podział komórki, w którym nowo powstająca ściana podziałowa jest równoległa do powierzchni stycznej organu. Podział komórki może przyjmować jedną z 3 orientacji, bądź orientację pośrednią między nimi.
Orientację nowo powstającej ściany podziałowej wyznacza się względem ułożenia organu, osi długiej, powierzchni poprzecznej oraz stycznej.
Podziały te zachodzą na przykład w korpusie stożka wzrostu łodygi. Poza podziałami peryklinalnymi w tej części merystemu wierzchołkowego zachodzą też podziały antyklinalne i skośne.

</doc>
<doc id="811300" url="https://pl.wikipedia.org/wiki?curid=811300" title="Amenemhat III">
Amenemhat III

Amenemhat III – faraon, władca starożytnego Egiptu z XII dynastii, z okresu Średniego Państwa. Syn Senusereta III i królowej Sebekszedit Neferu. Panował od 1853 roku p.n.e. przez kilka miesięcy z ojcem, później do 1807 roku p.n.e. – samodzielnie, po czym do 1806 roku p.n.e. wraz z synem Amenemhatem IV.
Przeszedł do historii jako władca o wyjątkowo pokojowym usposobieniu, skupiający się na rozwoju i podnoszeniu dobrobytu kraju i jego mieszkańców. Szczególnie skupił się na rozwoju okolic oazy Fajum, gdzie dzięki wykorzystaniu tamy w okolicach Hawary oraz odnowieniu i rozbudowie sieci kanałów nawadniających, rozprowadzających wodę na rozległe tereny, uczynił z tego rejonu ogromne areały ziem uprawnych, które wkrótce stały się drugim po terenach Delty, spichlerzem Egiptu. Rozwój uprawy ziemi spowodował napływ ludności i rozwój osadnictwa, co pociągnęło za sobą powstawanie nowych i rozwój już istniejących osad i miast oraz budowę świątyń.
Był władcą pokojowym, utrzymującym stosunki handlowe i kulturalne z Aleppo i Ugarit, gdzie odnaleziono dwa jego sfinksy. Poprzez port w Byblos sprowadzano do Egiptu drewno cedrowe oraz przywożono niewolników, sprowadzanych do pracy w tkactwie, piwowarstwie i wielu innych rzemiosłach. Amenemhat utrzymywał wszelkie wpływy Egiptu w podległych terytoriach, co spowodowało konieczność przeprowadzenia ekspedycji do Nubii, w okolice III katarakty. Na Synaju prowadzono intensywne wydobycie miedzi i turkusu, a sezonowe obozy górników przekształciły się w stałe osady z domami i umocnieniami oraz ze studniami i nekropolami. Serabit el-Chadim rozrosło się. Rozbudowano świątynię Hathor i otoczono całą miejscowość fortyfikacjami.
Faraon jednakże nie zawdzięcza, w głównej mierze, swej sławy z powodu nielicznych działań militarnych, ani też z powodu zdolności organizatorskich i administracyjnych, lecz dzięki wspaniałym przedsięwzięciom budowlanym, zrealizowanym w czasach jego panowania.
Należą do nich dwie przypisywane mu piramidy: jedna w Dahszur, zwana „Czarną” i druga – wzniesiona w Hawarze oraz ogromny, złożony kompleks pałacowy, wzniesiony również w Hawarze, na południe od piramidy, u wejścia do oazy Fajum. Amenemhat uważany jest również za twórcę-budowniczego jeziora Moeris oraz miasta Szedet, zwanego przez Greków Krokodilopolis, założonego nad brzegami jeziora.
Pałac w Hawarze dzięki swym ogromnym rozmiarom, rozlicznym korytarzom i salom oraz skomplikowanemu układowi wszystkich pomieszczeń wzbudzał podziw i zachwyt, a dzięki greckiej tradycji zawdzięczamy mu nazwę Labiryntu, zapewne kojarzonego z minojskim labiryntem na Krecie. Budowla ta w starożytności wzniesiona z granitu z frontonem wykonanym z białego kamienia, zwrócona była w kierunku jeziora, dziś znajduje się w całkowitej ruinie.
Opis jej wyglądu w czasach świetności, zawdzięczamy dziełom Herodota i Strabona. Według tych opisów budowla mierzyła około 178 metrów długości i 158 szerokości. Składała się z dwunastu krytych dachem z kamiennych płyt podworców z bramami stojącymi naprzeciw siebie oraz niezliczonej ilości komnat podziemnych i nadziemnych oraz sal łączonych prawdziwym labiryntem korytarzy, przejść i bram, wiodących do następnych sal i korytarzy. Ściany pokrywały reliefy, a każdy podworzec otaczała kolumnada wykonana z białego kamienia. Całość kompleksu otaczał mur. Budowla była świątynią grobową Amenemhata, w której znajdowały się pomieszczenia dla lokalnych bóstw poszczególnych nomów.
Władca wzniósł dwie piramidy. Pierwsza z nich w Dahszur o boku około 105 metrów i wysokości około 75 metrów stała się miejscem pochówku trzech królewskich małżonek. Druga piramida wzniesiona prawdopodobnie pod koniec panowania Amenemhata być może w wyniku błędów konstrukcyjnych pierwszej i groźby jej zawalenia usytuowana została w Hawarze, nieopodal oazy Fajum. Budowla ta o wysokości około 58 metrów stała się miejscem pochówku władcy. Nie zachowała się mumia króla, prawdopodobnie zniszczona przez złodziei podczas rabunku dokonanego zapewne w starożytności. 
Wielkie prace mające na celu zapewnić obfitość wylewów Nilu prowadzone były zapewne w wyniku bardzo nieregularnych jego wylewów. W początkowych latach panowania Amenemhata, wylewy były niskie co powodowało klęski suszy i niskie zbiory. W późniejszych latach (po roku XX) Nil wylewał bardziej obficie co z kolei powodowało klęski powodzi i niszczenie systemu nawadniającego. Wiemy o tym z zapisków poziomu wylewów z inskrypcji w Semna. Było to przyczyną trosk króla, którego statuy przedstawiają człowieka przedwcześnie postarzałego i zatroskanego.

</doc>
<doc id="811302" url="https://pl.wikipedia.org/wiki?curid=811302" title="Podziały antyklinalne">
Podziały antyklinalne

Podziały antyklinalne – podział komórki, w którym nowo powstająca ściana podziałowa jest poprzeczna do powierzchni stycznej organu. Orientację nowo powstającej ściany podziałowej wyznacza się względem ułożenia organu, osi długiej, powierzchni poprzecznej oraz stycznej. Podziały wyłącznie antyklinalne mają miejsce na przykład tunice, czyli zewnętrznej warstwie komórek merystematycznych tworzących wierzchołek wzrostu łodygi.

</doc>
<doc id="811304" url="https://pl.wikipedia.org/wiki?curid=811304" title="Pristis pristis">
Pristis pristis



</doc>
<doc id="811306" url="https://pl.wikipedia.org/wiki?curid=811306" title="Blindside (album)">
Blindside (album)

Blindside – debiutancki album grupy Blindside.

</doc>
<doc id="811312" url="https://pl.wikipedia.org/wiki?curid=811312" title="Zebrzydowa-Wieś">
Zebrzydowa-Wieś

Zebrzydowa-Wieś ("Zebrzydowa Wieś") – nieoficjalna kolonii wsi Zebrzydowa w Polsce położona w województwie dolnośląskim, w powiecie bolesławieckim, w gminie Nowogrodziec.
Leży na południowym krańcu Borów Dolnośląskich nad rzeką Kwisa przy skrzyżowaniu dróg DK94 i DW357.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="811317" url="https://pl.wikipedia.org/wiki?curid=811317" title="I liga argentyńska w piłce nożnej (1915)">
I liga argentyńska w piłce nożnej (1915)

Mistrzem Argentyny w roku 1915 został klub Racing Club de Avellaneda, natomiast tytuł wicemistrza Argentyny zdobył klub San Isidro Buenos Aires. Z ligi spadły cztery kluby – Kimberley Buenos Aires, Defensores de Belgrano Buenos Aires, Comercio Buenos Aires i Floresta Buenos Aires. Na ich miejsce awansował jeden klub – Gimnasia y Esgrima La Plata. Liga zmniejszyła się z 25 do 22 klubów.
Po zakończeniu sezonu klub Hispano Argentino Buenos Aires zmienił nazwę na Columbian Buenos Aires.
Primera División.
Końcowa tabela sezonu 1915.
Wobec równej liczby punktów dwóch najlepszych w tabeli klubów konieczne było rozegranie meczu barażowego, który wyłonił mistrza Argentynyn w 1915 roku.

</doc>
<doc id="811322" url="https://pl.wikipedia.org/wiki?curid=811322" title="A Thought Crushed My Mind">
A Thought Crushed My Mind

A Thought Crushed My Mind – drugi album w dorobku szwedzkiej grupy Blindside.

</doc>
<doc id="811325" url="https://pl.wikipedia.org/wiki?curid=811325" title="Kirkjubøargarður">
Kirkjubøargarður

Kirkjubøargarður – drewniana chata rybacka położona na Wyspach Owczych. Jest jednym z najstarszych, stale zamieszkałych budynków z drewna na świecie, jedna z jej części datowana jest na XI wiek. Dziś należy do rodziny Patursson. Budynek ten położony jest we wsi Kirkjubøur.
Jej nazwa oznacza z języka farerskiego "Dziedziniec Kirkjubøur". Znana jest także pod nazwą "Dom Królewski".
Historia.
Początek istnienia Kirkjubøargarður datowany jest na ok. 1100 rok. Mówi się, że tak, jak wiele innych domostw na Wyspach Owczych został zbudowany z drewna dryftowego, przybyłego z okolic Norwegii. Niewiele później, około roku 1100 miejsce to stało się siedzibą biskupów Wysp Owczych. Urzędy sprawować tam miało 33 biskupów. Późniejszy król Norwegii, Sverre Sigurdsson, pobierał nauki u duchownych w Kirkjubøargarður.
Pierwsza rozbudowa Kirkjubøargarður miała miejsce w XII wieku, kiedy dobudowano dodatkowe pomieszczenie na poddaszu. Tam właśnie, najprawdopodobniej biskup Erlandur napisał swój List Owczy, najstarszy dziś dokument na Wyspach Owczych, pochodzący z 1298 roku.
W 1538 roku rozpoczęła się na archipelagu reformacja kościoła. Król duński, Chrystian III Oldenburg zawładnął wszystkimi dobrami katolickich duchownych, w tym także gospodarstwem Kirkjubøargarður - do dziś największym ze wszystkich na Wyspach Owczych. Kler usunięto, a w roku 1550 zamieszkała tam rodzina Patursson. Od tamtej pory familia ta dzierżawi dom i jego okolicę, własność ta przechodzi z ojca na najstarszego syna. Po uzyskaniu autonomii przez Wyspy Owcze, w roku 1948, właścicielem gruntów stał się Løgting - farerski parlament.
Ostatnią, jak dotąd, większą modernizację budynku przeprowadzono w roku 1772, kiedy dobudowano do niego nowe pomieszczenie. W roku 1833 sztorm zmył boczne drzwi, wychodzące z tego pomieszczenia. Nowe, na wzór starych, stworzył w 1907 roku Jóannes Patursson.
Walory turystyczne.
Obecnie Kirkjubøargarður, poza tym, że jest budynkiem mieszkalnym, działa również, jako muzeum, otwarte niemal codziennie. Znajdują się tam następujące obiekty:

</doc>
<doc id="811327" url="https://pl.wikipedia.org/wiki?curid=811327" title="Hans Knauß">
Hans Knauß

Hans Knauß (ur. 9 lutego 1971 w Schladming) – austriacki narciarz alpejski, wicemistrz olimpijski oraz dwukrotny medalista mistrzostw świata.
Kariera.
Po raz pierwszy na arenie międzynarodowej Hans Knauß pojawił się w 1988 roku, kiedy wystartował na mistrzostwach świata juniorów w Madonna di Campiglio. Zajął tam między innymi dwunaste miejsce w supergigancie i dwudzieste w kombinacji. Jeszcze dwukrotnie startował na imprezach tego cyklu, najlepszy wynik osiągając podczas mistrzostw świata juniorów w Zinal w 1990 roku, gdzie był ósmy w supergigancie. W zawodach Pucharu Świata zadebiutował 28 listopada 1992 roku w Sestriere, zajmując 28. miejsce w gigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 17 marca 1994 roku w Vail, zajmując trzecie miejsce w supergigancie. W zawodach tych wyprzedzili go jedynie dwaj Norwegowie: Jan Einar Thorsen oraz Lasse Kjus. Łącznie 27 razy stawał na podium, odnosząc przy tym siedem zwycięstw: 17 grudnia 1995 roku w Alta Badia, 14 stycznia w Adelboden i 15 marca 2003 roku w Lillehammer wygrywał giganta, 17 grudnia 1995 roku w Valloire, 16 grudnia 1996 roku w Val d’Isère i 8 marca 1998 roku w Kvitfjell był najlepszy w supergigancie, a 23 stycznia 1999 roku w Kitzbühel zwyciężył w zjeździe. Ostatni raz na podium stanął 20 grudnia 2013 roku w Val Gardena, zajmując trzecie miejsce w zjeździe. Najlepsze wyniki osiągnął w sezonie 1998/1999, kiedy był piąty w klasyfikacji generalnej, czwarty w zjeździe, piąty w supergigancie i siódmy w klasyfikacji giganta. Knauß zajmował także drugie miejsce w klasyfikacji supergiganta w sezonach 1995/1996 i 1997/1998 oraz trzecie klasyfikacji giganta w sezonach 1996/1997 i 2002/2003.
Pierwszy medal na arenie międzynarodowej Austriak wywalczył w 1998 roku, kiedy podczas igrzysk olimpijskich w Nagano zdobył ex aequo ze Szwajcarem Didierem Cuche srebrny medal w supergigancie. Obu zawodników wyprzedził o 0,61 sekundy inny Austriak, Hermann Maier. Na tych samych mistrzostwach Knauß był także czwarty w gigancie. Uzyskał szósty czas pierwszego przejazdu oraz czwarty wynik drugiego, co dało mu ostatecznie czwarty łączny czas. Walkę o podium przegrał tam z Michaelem von Grünigenem ze Szwajcarii o 0,02 sekundy. Na rozgrywanych rok później mistrzostwach świata w Vail w supergigancie wywalczył brązowy medal, ulegając o 0,01 sekundy Maierowi i Kjusowi, którzy ex aequo zwyciężyli. Cztery dni później Knauß zajął czwarte miejsce w zjeździe, walkę o medal przegrywając z Kjetilem André Aamodtem o 0,02 sekundy. Ostatni medal zdobył na mistrzostwach świata w Sankt Moritz w 2003 roku, zajmując drugie miejsce w gigancie. W zawodach tych rozdzielił na podium dwóch reprezentantów USA: Bode Millera i Erika Schlopy'ego. Blisko kolejnego medalu był podczas mistrzostw świata w Sestriere w 1997 roku, gdzie w supergigancie był czwarty. W walce o medal lepszy okazał się tam jego rodak, Günther Mader, który wyprzedził go o 0,06 sekundy.
Kilkukrotnie zdobywał medale mistrzostw Austrii, w tym złote w gigancie w latach 1994 i 1997. W 1998 roku otrzymał Odznakę Honorową za Zasługi dla Republiki Austrii. W grudniu 2004 roku został oskarżony o stosowanie niedozwolonych substancji (nandrolon) i zawieszony. Próbka B także dała wynik pozytywny. Austriak został ostatecznie zawieszony na dwa lata i w 2005 roku postanowił zakończyć karierę.
Po zakończeniu kariery narciarskiej startował w wyścigach samochodowych, głównie w seriach Porsche Supercup i FIA GT Championship. Pracował także jako konsultant dla austriackiej telewizji.
Jego brat, Bernhard Knauss, również był narciarzem.

</doc>
<doc id="811328" url="https://pl.wikipedia.org/wiki?curid=811328" title="Ingar Zach">
Ingar Zach

Ingar Zach (ur. 29 czerwca 1971) – norweski perkusista jazzowy. Grał z Johnem Tilburym w zespole muzyki improwizowanej Looper, także z Ferranem Fagesem.

</doc>
<doc id="811338" url="https://pl.wikipedia.org/wiki?curid=811338" title="Silence (album Blindside)">
Silence (album Blindside)

Silence (ang. "Cisza") – trzeci album w dorobku szwedzkiej grupy muzycznej Blindside.

</doc>
<doc id="811341" url="https://pl.wikipedia.org/wiki?curid=811341" title="Jenisej Krasnojarsk (piłka nożna)">
Jenisej Krasnojarsk (piłka nożna)

Jenisej Krasnojarsk (), właśc. Awtonomnaja niekommierczeskaja organizacyja Futbolnyj kłub „Jenisiej” () – rosyjski klub piłkarski z Krasnojarska, miasta nad rzeką Jenisej, na Syberii.
Historia.
Chronologia nazw:
Piłkarska drużyna "Lokomotiw" została założona w 1937 w mieście Krasnojarsk. W tymże roku zespół debiutował w Mistrzostwach ZSRR w 5.lidze (Grupie D). Zajął ostatnie 7. miejsce i został rozformowany. Dopiero w 1957 ponownie startował w Klasie B, grupie Dalekowschodniej.
Po reformie systemu lig ZSRR w 1963 okazał się w niższej Klasie B, grupie 5, w której występował do 1989, z wyjątkiem sezonów 1968 i 1969, kiedy to jako "Rasswiet Krasnojarsk" reprezentował miasto w Drugiej Grupie A. W 1970 klub zmienił nazwę na "Awtomobilist Krasnojarsk".
W 1990 i 1991 występował w Drugiej Niższej Lidze.
W Mistrzostwach Rosji już jako "Mietałłurg Krasnojarsk" startował w Pierwszej Lidze, grupie Wschodniej, w której występował dwa sezony, a potem kolejne dwa sezony w Drugiej Lidze, grupie Wschodniej.
W 1996 klub na rok powrócił do Pierwszej Ligi, ale zajął przedostatnie 21. miejsce i został oddelegowany z powrotem. Klub kolejne dwa lata spędził w Drugiej Lidze, grupie Wschodniej i od 1999 już na dłużej zagościł w Pierwszej Dywizji.
Od 2003 klub występwał w Drugiej Dywizji, grupie Wschodniej, z wyjątkiem 2006, kiedy to jeden sezon zagrał w Pierwszej Dywizji.
16 lutego 2010 zmienił nazwę na "Mietałłurg-Jenisej", a w następnym roku na "Jenisej Krasnojarsk". Od 2010 brał udział w rozgrywkach Pierwszej Dywizji. W sezonie 2012/13 Jenisej dotarł do ćwierćfinału Pucharu Rosji, pokonując Rubin Kazań i SKA-Chabarowsk, lecz ulegając CSKA Moskwa.
Sezon 2016/17 zespół zakończył na trzecim miejscu kwalifikując się do baraży o Priemjer-Ligę, w których jednak poniósł porażkę z Arsenałem Tuła. W sezonie 2017/18 Jenisej ponownie zajął trzecie miejsce w Pierwszej Dywizji i po raz drugi wziął udział w barażach. Tym razem zwyciężył w dwumeczu z Anży Machaczkała i awansował.
Swój pierwszy punkt w Priemjer-Lidze Krasnojarcy zdobyli remisując w 3. kolejce z , natomiast pierwsze zwycięstwo odnieśli w 5. kolejce pokonując . W całym sezonie Krasnojarcy ugrali 20 punktów, co nie wystarczyło do utrzymania. Jenisej zajął ostatnie (16.) miejsce, do strefy barażowej zabrakło 6 punktów.

</doc>
<doc id="811342" url="https://pl.wikipedia.org/wiki?curid=811342" title="The Chasm">
The Chasm

The Chasm - meksykański zespół metalowy założony w grudniu 1992 przez Daniela Corchado po odejściu z zespołu Cenotaph. Zespół tworzy w stylu death metal. Na początku 1998 roku muzycy przenieśli się do Stanów Zjednoczonych.

</doc>
<doc id="811344" url="https://pl.wikipedia.org/wiki?curid=811344" title="About a Burning Fire">
About a Burning Fire

About a Burning Fire (ang. "O płonącym ogniu") – czwarty album w dorobku szwedzkiej grupy muzycznej Blindside.

</doc>
<doc id="811346" url="https://pl.wikipedia.org/wiki?curid=811346" title="Zamach stanu pułkownika Mariana Januszajtisa-Żegoty">
Zamach stanu pułkownika Mariana Januszajtisa-Żegoty



</doc>
<doc id="811351" url="https://pl.wikipedia.org/wiki?curid=811351" title="The Great Depression">
The Great Depression

The Great Depression (ang. "Wielki Kryzys") – piąty album w dorobku szwedzkiej grupy muzycznej Blindside.

</doc>
<doc id="811356" url="https://pl.wikipedia.org/wiki?curid=811356" title="Milan Matulović">
Milan Matulović

Milan Matulović, cyr. Милан Матуловић (ur. 10 czerwca 1935 w Belgradzie, zm. 9 października 2013 tamże) – serbski szachista, arcymistrz od 1965 roku.
Kariera szachowa.
W latach 60. i na początku 70. należał do ścisłej czołówki jugosłowiańskich szachistów. Dwukrotnie, w latach 1965 i 1967 zdobył tytuł mistrza Jugosławii. Pięciokrotnie (w latach 1964–1972) reprezentował barwy swojego kraju na szachowych olimpiadach, zdobywając 7 medali: 3 indywidualne (złoty w roku 1964 za wynik na VI szachownicy oraz 2 srebrne, w latach 1966 i 1970) oraz 4 drużynowe (2 srebrne – 1964, 1968 oraz 2 brązowe – 1970, 1972). Jest również trzykrotnym srebrnym medalistą drużynowych mistrzostw Europy (1961, 1965, 1973).
Dwukrotnie (w latach 1963 i 1965) zajął III miejsca w memoriałach Akiby Rubinsteina w Polanicy-Zdroju. W roku 1967 wystąpił w turnieju międzystrefowym w Sousse, zajmując IX miejsce (tylko pół punktu zabrakło mu do udziału w dogrywce o jedno miejsce premiujące awansem do grona pretendentów). Na przełomie 1967 i 1968 roku zwyciężył w Reggio Emilii. W roku 1969, najlepszym w jego karierze, triumfował w turniejach rozegranych w Belgradzie, Skopje i Atenach. Rok później wystąpił w reprezentacji "Reszty świata" w meczu przeciwko ZSRR. W spotkaniu tym uległ na VIII szachownicy Michaiłowi Botwinnikowi 1½ – 2½. W 1971 odniósł kolejny sukces, dzieląc I miejsce w turnieju "Bosna" w Sarajewie.
Najwyższy ranking w karierze osiągnął 1 lipca 1971 r., z wynikiem 2530 punktów dzielił wówczas 47-53. miejsce na światowej liście FIDE, jednocześnie dzieląc 3-4. miejsce wśród jugosłowiańskich szachistów. Według retrospektywnego systemu Chessmetrics, najwyżej sklasyfikowany był w styczniu 1968 r., zajmował wówczas 19. miejsce na świecie.

</doc>
<doc id="811359" url="https://pl.wikipedia.org/wiki?curid=811359" title="Kaskadowa metoda skraplania">
Kaskadowa metoda skraplania

Kaskadowa metoda skraplania – metoda skraplania, wykorzystująca coraz niższe temperatury skraplania kolejnych gazów. Metodę tę stosuje się pod zmniejszonym ciśnieniem, kolejne skroplone i wrzące gazy obniżają temperaturę dla kolejnych skropleń w niższych temperaturach.
Metodę tę opracowali Karol Olszewski i Zygmunt Wróblewski, którzy 5 kwietnia 1883 jako pierwsi w historii skroplili tlen, a kilka dni później (13 kwietnia) azot. W tym celu musieli oziębić gazy poniżej temperatury −164 °C.
Obecnie używa się tej techniki w skraplaniu gazu ziemnego do LNG.

</doc>
<doc id="811365" url="https://pl.wikipedia.org/wiki?curid=811365" title="Franciszek Adolf Acher">
Franciszek Adolf Acher

Franciszek Adolf Acher (ur. 23 sierpnia 1881 w Warszawie, zm. 4 lipca 1958 w Warszawie) – polski działacz społeczny, agronom, ogrodnik.
Życiorys.
Pochodził z bawarskiej rodziny szlacheckiej, osiadłej na ziemiach polskich na początku XIX wieku. Był synem Adolfa Augusta (1840-1913), właściciela pracowni grawerskiej i domu czynszowego w Warszawie, i Katarzyny z Daabów (zm. 1939) z zasłużonej rodziny przemysłowców warszawskich. Uczęszczał do gimnazjum Rontalera przy warszawskim Zborze Ewangelickim. Odbył praktyki ogrodnicze w gospodarstwach Piotra Hosera, Wilhelma Majlerta i Waleriana Kronenberga; w 1912, z pomocą teścia – ogrodnika Jana Wankego, kupił gospodarstwo 30-hektarowe we wsi Skorosze, na terenie dzisiejszej dzielnicy Ursus w Warszawie. Prowadził w nim uprawę gruntową ogórków, cebuli i kapusty, które sprzedawał w Rosji.
Lata I wojny światowej spędził w Rosji, dokąd został ewakuowany jako ewangelik; początkowo przebywał w Saratowie, potem w Kałudze i wreszcie w Moskwie, gdzie wykonywał obowiązki ogrodnika miejskiego. Z jego inicjatywy pojawiły się w Moskwie kwietniki dywanowe. Administrował także z powodzeniem gospodarstwem moskiewskiego Instytutu Weterynarii, ale nie przyjął propozycji osiedlenia się w Rosji na stałe. W 1918 powrócił do Skorosz, gdzie niebawem nie tylko rozwinął uprawę warzywną, ale pozyskał nowe rynki zbytu – w Niemczech i Anglii. Zatrudniał kilkudziesięciu pracowników.
W latach międzywojennych Acher stał się także aktywnym działaczem środowiska lokalnego. Od 1920 był pierwszym wójtem gminy Skorosze. Przyczynił się do budowy szkół w Ursusie, Pęcicach i Opaczy, w 1925 zainicjował działalność i został prezesem Ochotniczej Straży Pożarnej w Skoroszach. W 1927 był w gronie założycieli Polskiego Związku Producentów Warzyw w Warszawie, a następnie jego wieloletnim działaczem, także po przekształceniu w Warszawską Spółdzielnię Ogrodniczą (zasiadał w Radzie Naczelnej spółdzielni). W latach kryzysu ekonomicznego przełomu lat 20. i 30. zmuszony był ograniczyć działalność, a znaczną część jego gospodarstwa rozparcelowano pod budowę osiedla mieszkaniowego.
Działalności społecznej pozostał wierny w latach okupacji; pomagał wysiedleńcom, dostarczał jedzenie do kuchni wojskowych we wrześniu 1939, a kilka lat później organizował dożywianie warszawiaków wypędzonych po powstaniu. Był wiceprezesem Rady Głównej Opiekuńczej na terenie Ursusa. Jednocześnie udzielał się w konspiracji; odmówił podpisania volkslisty, a w zabudowaniach gospodarczych jego firmy znajdował się magazyn broni kompanii "Kordian" zgrupowania "Obroża" Armii Krajowej. Wydawanie przez Achera fałszywych zaświadczeń o pracy w jego gospodarstwie uratowało wielu Polaków przed wywiezieniem na roboty przymusowe.
Po wojnie Acher przez kilka lat nadal prowadził gospodarstwo, które ostatecznie zlikwidowano w związku z przeznaczeniem terenu pod zabudowę mieszkaniową. Pozostawał także nadal działaczem spółdzielczości ogrodniczej. Udzielał się aktywnie w życiu religijnym, był członkiem rady kościelnej 
parafii ewangelicko-augsburskiej św. Trójcy w Warszawie, przyczynił się do uporządkowania cmentarza ewangelicko-augsburskiego w Warszawie po zniszczeniach wojennych. Zmarł 4 lipca 1958 w Warszawie i pochowany został na tym właśnie cmentarzu, w grobie rodzinnym (aleja 7, grób 20).
Był żonaty z Lucyną z domu Wanke (1880-1970), miał czworo dzieci; wszystkie były zaangażowane w konspirację antyhitlerowską. Obaj synowie walczyli w kampanii wrześniowej, Jan był następnie oficerem w kompanii "Kordian" Armii Krajowej; po wojnie prowadził z ojcem gospodarstwo. Drugi syn Zygmunt pracował w przemyśle garbarskim. Córki Hanna (zamężna Świerczewska) i Krystyna (zamężna Rutkowska) były związane z Wojskową Służbą Kobiet Armii Krajowej.
Upamiętnienie.
Imieniem Franciszka Adolfa Achera nazwana jest (od 1991) jedna z ulic na terenie dzisiejszego osiedla Skorosze (obecna warszawska dzielnica Ursus) oraz leżący nieopodal mały park znajdujący się u zbiegu ulic Dzieci Warszawy i Walerego Sławka (tzw. Acherówka). Jego nazwisko umieszczono także na tablicy pamiątkowej na dawnym budynku gminy w Skoroszach, odsłoniętej 17 stycznia 1982.

</doc>
<doc id="811370" url="https://pl.wikipedia.org/wiki?curid=811370" title="Gentile Bellini">
Gentile Bellini

Gentile Bellini (ur. 1429? w Wenecji, zm. 23 lutego 1507, tamże) – wenecki malarz, rysownik i medalier, który był dominującą postacią weneckiej sztuki przez kilka dekad drugiej połowy XV wieku.
Życiorys.
Generalnie przyjmuje się, że był najstarszym synem Jacopa Belliniego i Anny Rinversi, chociaż jego data urodzin i pierworództwo pozostają kwestią dyskusyjną. Jego bratem był Giovanni Bellini. Był uczniem i długoletnim współpracownikiem swojego ojca. Jego pierwszym pewnie datowanym, samodzielnym dziełem jest portret pierwszego patriarchy Wenecji Wawrzyńca Iustinianiego z 1465, namalowany dla kościoła Madonny dell’Orto. Sukces tej pracy doprowadził do kolejnych zamówień i w 1474 Gentile otrzymał „najważniejsze zlecenie dane jakiemukolwiek artyście w Wenecji” – miał zastąpić swoimi pracami gnijące freski Gentilego da Fabriano i Pisanella, stanowiące dekoracje Sali Wielkiej Rady w Pałacu Dożów. Bellini w miejsce fresków umieścił obrazy olejne na płótnie, które przedstawiały sceny z weneckiej historii. Chociaż obrazy spłonęły w pożarze z 1577, to jednak właśnie one dały początek nowemu i specyficznie weneckiemu stylowi malarstwa narracyjnego. Gentile Bellini łączył realizm malarstwa flamandzkiego, ale bez jego symbolizmu, z racjonalną strukturą przestrzeni, stworzoną przez malarzy florenckich, lecz bez nadużywania perspektywy do zwrócenia uwagi na główny przedmiot. W ciągu następnych trzech dekad w Wenecji miało powstać wiele tego rodzaju obrazów w manierze trafnie nazwanej „stylem naocznego świadka”.
Gentile nie otrzymał żadnej zapłaty za swoją pracę w Sali Wielkiej Rady, ale stał się właściwie oficjalnym malarzem Republiki, co przejawiło się m.in. w otrzymaniu lukratywnego pośrednictwa ("sansaria") w Fondaco dei Tedeschi. Do jego obowiązków należało sporządzanie oficjalnego portretu każdego nowego doży. Kulminacyjnym momentem jego roli jako oficjalnego portrecisty była podjęta w 1479 w imieniu Republiki misja dyplomatyczna na dworze Mehmeda II (1444–1446, 1451–1481) w Stambule. Gentile namalował dla sułtana widok Wenecji i szereg portretów członków jego dworu. Zachowało się niewiele jego dzieł wykonanych na osmańskim dworze. Słynny portret samego sułtana, znajdujący się w National Gallery, jest niemal całkowicie przemalowany i może być jedynie kopią. Do dnia dzisiejszego ocalał jednak medal z portretem Mehmeda II. W nagrodę za swoje usługi Gentile otrzymał od sułtana tytuł beja, którym miał szczycić się po powrocie do Wenecji, umieszczając złoty łańcuch wskazujący jego rangę na autoportrecie umieszczonym w jednym z ostatnich swoich dzieł "Kazaniu św. Marka w Aleksandrii". Od tej pory często umieszczał w swoich dziełach postacie w tureckich strojach i egzotyczne zwierzęta. Orientalizm wprowadzony przez niego do weneckiego malarstwa miał przetrwać przez długi czas. Portrety Belliniego wraz z medalami innego weneckiego artysty, Constanza da Ferrary, odegrały istotną rolę w wykształceniu się tradycji portretowania sułtana w osmańskim malarstwie miniaturowym.
Po przyjeździe do Wenecji, prawdopodobnie na początku 1481, Gentile powrócił do pracy nad dekoracjami Sali Wielkiej Rady, wraz ze swoim bratem Giovannim i innymi artystami, którzy kontynuowali prace nad projektem pod jego nieobecność. Wiadomo, że pracował nad nim jeszcze w 1493. Obrazy zaliczane do nowego typu malarstwa narracyjnego, które stworzył Gentile, były zamawiane przez weneckie bractwa religijne ("scuola"), będące wówczas najważniejszymi patronami sztuki w mieście. Malarz otrzymał zlecenie na dekorację Sali Krzyża w budynku Scuola Grande di San Giovanni Evangelista. To zlecenie realizował, nadzorując grupę malarzy, do której należeli: Vittore Carpaccio, Lazzaro Bastiani, Giovanni Mansueti i Benedetto Diana. Sam Gentile namalował trzy z ośmiu obrazów mających wejść w skład dekoracji – "Procesję z relikwią św. Krzyża na placu św. Marka" (1496), "Cud Krzyża Świętego" (datowane na 1500) i "Cudowne Uzdrowienie Pietro de Ludovici" (1501). "Procesja" pokazuje okazałą fasadę Bazyliki św. Marka (świecącą bizantyńskimi mozaikami, które później miały zostać zastąpione inną dekoracją) z perspektywicznym widokiem zatłoczonego placu i procesji niosącej relikwię na pierwszym planie. Pomimo precyzyjnej organizacji kompozycji cały szereg budynków i postaci jest przedstawionych tak szczegółowo, że całości brak jakiegoś scalającego motywu przewodniego. Prawdopodobnie, ponieważ sceneria weneckich kanałów jest bardziej intymna i nieregularna, "Cud Krzyża Świętego" jest znacznie ciekawszy. Szereg niewielkich łodzi i widmowych pływaków w białych szatach próbuje wydobyć relikwię z wody, podczas gdy na brzegach kanału i moście zgromadzona jest obserwująca to wydarzenie publiczność. Scenę ożywiają drobne epizody, takie jak dziecko zwisające z mostu czy ciemnoskóry służący przygotowujący się do skoku do wody. W tłumie znajdują się rozpoznawalne osoby, w tym królowa Cypru Katarzyna Cornaro (1474–1489) i jej dworzanie. Gentile miał jej poświęcić jeden ze swoich najbardziej znanych portretów, w którym jednak, chociaż twarz władczyni została dokładnie oddana, więcej uwagi poświęcił wszystkim szczegółom jej ubioru.
W 1504 Gentile otrzymał zlecenie na dekorację budynku Scuola Grande di San Marco, której był aktywnym członkiem. Pogarszający się stan zdrowia nie pozwolił mu jednak na ukończenie tego dzieła. Zdołał jedynie rozpocząć "Kazanie św. Marka w Aleksandrii", którego dokończenie w swoim testamencie powierzył swojemu bratu Giovanniemu. Kompozycja obrazu jest podobna do "Procesji", z centralnym widokiem fasady i szeregiem postaci wzdłuż pierwszego planu. Egzotyczność miejsca została podkreślona przez umieszczenie na obrazie elementów mameluckich strojów i architektury oraz żyrafy i wielbłąda.
Tak samo jak w przypadku jego ojca, większość najważniejszych obrazów Gentilego zaginęła, co nie pozwala na pełną rekonstrukcję jego stylistycznego rozwoju. Gentile był „portrecistą” osób i miast, przy czym wiele jego obrazów zostało namalowanych w stylu „naocznego świadka”, który był praktykowany w Wenecji pod koniec XV wieku. Liczba portretów i malowniczych widoków w jego wielkich, narracyjnych obrazach zapewniła mu popularność za jego życia, a anegdotyczne bogactwo zawartego w tych pracach materiału sprawia, że także dzisiaj cieszą się one zainteresowaniem i mają wartość jako historyczne dokumenty swoich czasów. Nacisk na ten sam poziom szczegółowości wszystkich elementów obrazu osłabia jednak siłę jego kompozycji. Brakowało mu także wizualnego wyrafinowania i siły wyrazu obrazów malowanych przez jego brata Giovanniego i weneckich artystów następnego pokolenia, których twórczość przyćmiła osiągnięcia jego i innych współczesnych mu malarzy narracyjnych, takich jak Carpaccio.

</doc>
<doc id="811372" url="https://pl.wikipedia.org/wiki?curid=811372" title="Poza prawem (film 1986)">
Poza prawem (film 1986)

Poza prawem (tytuł oryginalny "Down by Law") – amerykański, czarno-biały film fabularny z 1986 roku w reżyserii Jima Jarmuscha.
W filmie wystąpili m.in. Roberto Benigni, Tom Waits i John Lurie. W filmie wykorzystano dwie piosenki Toma Waitsa z albumu "Rain Dogs". Resztę muzyki skomponował John Lurie.
Fabuła.
Były DJ radiowy, alfons oraz wrażliwy na amerykańską poezję Włoch spotykają się w więziennej celi. Między Jackiem a Zackiem często dochodzi do spięć z powodu różnicy temperamentów. Ale Bob wkrótce wymyśla plan ucieczki z więzienia...

</doc>
<doc id="811373" url="https://pl.wikipedia.org/wiki?curid=811373" title="Antoni Smuglewicz">
Antoni Smuglewicz

Antoni Smuglewicz (ur. 1740 w Warszawie, zm. 1810 w Wilnie) – polski malarz teatralny i dekorator wnętrz.
Antoni Smuglewicz był synem Łukasza Smuglewicza, bratem Franciszka.
W latach 1765–1766 Smuglewicz wraz z ojcem wymalował partię w pobliżu ołtarza głównego w kościele zamkowym w Podhorcach; brał także udział w pracach przy dekoracjach malarskich pałacu w Dobrzycy i pałacu w Lubostroniu.

</doc>
<doc id="811382" url="https://pl.wikipedia.org/wiki?curid=811382" title="6 Armia (II RP)">
6 Armia (II RP)

6 Armia (6 A) – związek operacyjny Wojska Polskiego, utworzony w trakcie wojny polsko-bolszewickiej rozkazem Wodza Naczelnego Józefa Piłsudskiego z 7 marca 1920.
6 Armia Wojska Polskiego prowadziła działania przeciwko 3 armiom przeciwnika, skutecznie wiązała związki taktyczne Armii Konnej, głównej siły uderzeniowej Frontu Południowo-Zachodniego, z powodzeniem wypełniła zadanie osłony Małopolski Wschodniej, a zwłaszcza jej stolicy, bijąc pod Lwowem oraz pod Komarowem dywizje Budionnego.
Formowanie i struktura sztabu.
Odrodzone Wojsko Polskie do wiosny 1920 nie posiadało związków operacyjnych szczebla armii. W listopadzie 1918 walczące z Ukraińcami oddziały i grupy taktyczne podporządkowano Dowództwu Wojsk Polskich na Galicję Wschodnią kierowanemu początkowo przez gen. por. Tadeusza Rozwadowskiego, a od połowy marca 1919 przez gen. por. Wacława Iwaszkiewicza. 29 maja z rozwiązanego Frontu Wołyńskiego i Dowództwa „Wschód” powstał Front Galicyjsko-Wołyński gen. lwaszkiewicza. W lipcu wydzielono z niego dowództwo Frontu Wołyńskiego, a Front Galicyjsko-Wołyński przekształcono we Front Galicyjski. 2 stycznia 1920 ten ostatni przemianowano na Front Podolski. Na mocy rozkazu Naczelnego Dowództwa WP nr 1940/I z 7 marca 1920, zlikwidowano dowództwa frontów, tworząc w ich miejsce dowództwa armii, a rozkazem z Nr 1980/I z 9 marca 1920, przemianowano Front Podolski na 6 Armię. Rozkazy dotyczące utworzenia 6 Armii wchodziły w życie z dniem 1 kwietnia 1920.
W skład sztabu armii wchodziły oddziały: I organizacyjny, II informacyjny, III operacyjny, V personalny oraz szefostwa łączności, lotnictwa, inżynierii i saperów, kolejnictwa i ekspozytury żandarmerii polowej armii. Szef sztabu 6 Armii miał do dyspozycji adiutanta, ordynansa kancelaryjnego oraz dwóch ordynansów osobowych, dwóch szoferów i dwóch woźniców. Kwatermistrzostwo armii dysponowało oddziałem IV etapowym oraz szefostwami intendentury i sanitarnym, referatami sądu polowego i poczty polowej. W jego składzie byli też: naczelny lekarz weterynaryjny i duszpasterstwo. W skład dowództwa armii wchodzili także inspektorzy wyszkolenia armii i komisarz polityczny oraz kompania sztabowa i pluton taborów.
Operacje i walki 6 Armii.
Reorganizacja wojsk wiązała się z wyprawą kijowską, w której 6 Armia miała podjąć działania na południowym odcinku frontu, razem ze sprzymierzonymi oddziałami Petlury (ekwiwalent jednej brygady).
Okres wypadów przed przedni skraj obrony.
Na początku kwietnia 6 Armia obsadzała odcinek frontu przebiegający przez Podole, od granicy z Rumunią na Dniestrze po Ikwę. W okresie przed rozpoczęciem „wyprawy kijowskiej” – obie strony zachowywały się dość pasywnie, nie przeprowadzając poważniejszych akcji zaczepnych. Polskie związki taktyczne rozbijały lokalnymi wypadami koncentracje większych sił przeciwnika. Jednocześnie same przygotowywały się do ofensywy.
Dowództwo sowieckiego Frontu Południowo-Zachodniego wstrzymało działania ofensywne, nakazując prowadzenie aktywnej obrony oraz intensywnej działalności wywiadowczej, przygotowanie grupy uderzeniowej i przerzucenie na pierwszą linię brygad Ukraińskich Strzelców Siczowych. Oczekiwano przybycia Armii Konnej. Rozkaz do obrony Jegorow ponowił 15 kwietnia.
1 kwietnia jednostki 6 Armii wykonywały rozkaz operacyjny Dowództwa Frontu Podolskiego z 28 marca, mający na celu rozpoznanie i rozbicie sił nieprzyjaciela w rejonie Baru i Wołkowiniec oraz dokonanie zniszczeń na stacjach i linii kolejowej Bar-Mohylew.
W walkach po stronie 6 Armii udział wzięło osiem pułków piechoty i pułk jazdy oraz innych pięć baonów piechoty. Nie powiódł się zamiar Dowództwa 6 Armii zdobycia pociągów pancernych w rejonie stacji Komarowce, natomiast w zajętym Jełtuszkowie znaleziono spore zapasy cukru. Odparto atak sowieckiej brygady na prawym skrzydle 18 DP. Wzięto
kilkudziesięciu jeńców, armatę, ponad 20 ckm-ów, kilka koni i kilkanaście wozów, bogaty sprzęt telefoniczny. Na południe od toru kolejowego oddziały sowieckie wycofały się poza linię Jełtuszków-Michajłowce-Doliniany-Wierzbowiec zrywając styczność z jednostkami polskimi. Dowództwo 12 DP zamierzało pozostać do 2 kwietnia w Jełtuszkowie i wywieźć cały zapas cukru do Daszkowiec, jednak gen. Iwaszkiewicz nakazał natychmiastowy odwrót. Jedynie Grupa płk. Oświęcimskiego wywiozła ok. 50 ton cukru, czyli zaledwie 5 proc. spośród ok. 1000 ton, znajdujących się w cukrowni.
W następnych dniach kwietnia organizowano kolejne wypady. Siłami trzech dywizji piechoty, pułku strzelców podhalańskich i pułku jazdy (razem około 15 tys. „bagnetów” i „szabel”, 736 karabinów maszynowych, 128 dział) skutecznie walczono z oddziałami 12 i 14 Armii liczącymi w sumie około 11 000 „bagnetów” i „szabel”, ponad 500 karabinów maszynowych i 100 dział. Najbardziej zacięte walki miały miejsce na przełomie pierwszej i drugiej dekady kwietnia. Strona polska utrzymała pozycje, a przeciwnikowi nie powiódł się zamiar zdobycia rejonu Kamieńca Podolskiego.
Wyprawa kijowska.
Naprzeciwko pozycji armii stała 14 Armia Uborewicza, w składzie: 41, 45 i 60 DS, I SBK i III Brygada Galicyjska CzUHA, która 24 kwietnia zbuntowała się i okopała się koło stacji Mytki. Sama operacja rozpoczęła się rankiem 25 kwietnia, lecz sama 6 Armia tylko wiązała siły wroga. Ruszyła, dopiero gdy 14 A rozpoczęła odwrót związany z niepowodzeniami na zachód od Kijowa. W tym czasie 18 DP wykorzystała lukę po buncie II Brygady Halickiej i zajęła Winnicę, 12 DP Żmerynkę, a sojuszniczy Ukraińcy Mohylów.
W dniach 28–30 kwietnia wojska polskie podjęły kolejne natarcie. 6 Armia przesunęła się na odcinek Gniewań nad Bohem-Murafa nad Murafą, oraz obsadziły dolny nurt tej rzeki po ujście do Dniestru (gdzie znajdowały się zaprzyjaźnione wojska rumuńskie). Wówczas 14 Armia skupiła się w rejonie odcinka Boh-Dniestr. Ponadto wojska radzieckie w rejonie Kijowa (12 Armia) zdecydowały o wycofaniu się z miasta, a resztki 47 i 58 DS i 17 DK, znajdujące się w Białej Cerkwi przekazano Uborewiczowi.
Na początku maja na froncie polsko-bolszewickim panował zastój. Dopiero w nocy z 5 na 6 maja rozpoczęło się natarcie na Kijów, zakończone 7 maja wkroczeniem bez walki do miasta. Wówczas 2. i 6 Armia zaczęły zbierać siły do uderzeń zaczepnych na południowym odcinku frontu, dokąd przybywały pierwsze oddziały 1 Armii Konnej Budionnego. Ostatecznie jednak do końca maja trwał względny spokój, a pozycje 6 Armii przebiegały wzdłuż linii Jaruga-Bracław-Lipowiec.
Obrona i odwrót.
27 maja inicjatywę przejęła Armia Czerwona, atakując polskie pozycje wokół Kijowa i okolic na południe od niego. Dokonało się to w chwili niekorzystnej dla Polaków, gdyż 25 maja zreorganizowano wojska na ukraińskim teatrze działań, rozwiązując 2 Armię, jej jednostki przekazano 3. i 6. armii, które włączono w skład Frontu Ukraińskiego. To właśnie na styku tych formacji, na linii Lipowiec-Samhorodek obsadzonej 13 DP spadło uderzenie 6 Dywizji Kawalerii Armii Konnej. Doprowadziło to do ciężkich i zażartych pięciodniowych walk, w których ostatecznie uczestniczyły: 13 DP i 1 DJ, wzmocnione kilkoma batalionami z odwodów Frontu Ukraińskiego oraz cała armia Budionnego (4, 6, 11 i 14 DK). Mimo początkowych klęsk (doszczętne wybicie 28 maja dwóch batalionów) ostatecznie wojska polskie osiągnęły sukces, okupiony jednak zużyciem odwodów.
5 czerwca Konarmia zaatakowała ponownie, tym razem zmieniając taktykę – tym razem miała dokonywać pozorowanych ataków oraz koncentrować siły w określonych punkcie. Takim był Samhorodek, będący na styku dwóch armii. W wyniku tego 1 AK dostała się na tyły polskie, zagrażając całemu Frontowi Ukraińskiemu. Mimo zagrożenia, formacja Iwaszkiewicza odniosła sukces w walce z 14 A pod Hajsynem, odtwarzając tym samym linię frontu. Nie zmniejszyło to zagrożenia, tym samym polskie jednostki rozpoczęły odwrót. W jego wyniku 6 Armia utraciła Winnicę i Murafę oraz toczyła walki pod Żmerynką.
10 czerwca Naczelne Dowództwo wydało rozkaz wycofania 6 Armii na linię Koziatyn–Winnica–Żmerynka–Mohylew, na pozycje osłaniające linię kolejową Żmerynka–Koziatyn. Węzeł kolejowy w Koziatynie miał być silnie trzymany przez 13 DP, 18 DP miała obsadzić odcinek Stare Pryłuki–Winnica, 12 DP rejon Żmerynki, dalej na południe po Dniestr oddziały ukraińskie. Nakazane rejony należało zająć najdalej do 16 czerwca. Sam odwrót miał być wykonany stopniowo i niepostrzeżenie dla przeciwnika. Dowództwu 6 Armii nakazano również porozumienie się z gen. Pawlenką odnośnie do przesunięcia jego jednostek. Nakazano bezzwłoczne rozpoczęcie prac fortyfikacyjnych na nowym odcinku z włączeniem do nich ludności cywilnej.
Wobec niepowodzeń dowództwo polskie zdecydowało reaktywować 2 Armię, w której skład weszła wydzielona z 6 A 5 DP. Mimo sukcesów przez nią osiągniętych, Iwaszkiewicz 20 czerwca utracił Żmerynkę, a 28 czerwca powstał wyłom między armiami, zwiększony faktem cofnięcia linii 2. armii o 50 km w stosunku do innych formacji. Jednak nowy dowódca Frontu, gen. por. Edward Rydz-Śmigły postanowił skorzystać z sytuacji i przy okrążyć Budionnego 2 A i przy oskrzydleniu przez 1 DPLeg. (3 A) i 18 DP, która miała uderzyć na Równe i 30 czerwca doszło do walk spotkaniowych koło Hrycowa, które ostatecznie poprawiły sytuację 2 Armii. W tej sytuacji dowództwo sowieckiego Frontu Południowo-Zachodniego (12 A, 14 A i 1 AK) zdecydowało o użyciu przeciwko dywizji gen. por. Krajowskiego 45 DS wspomaganej przez brygadę kawalerii. Do starcia doszło w okolicach Zasławia i zakończyły się zwycięstwem polskim i czasowym zdobyciem Hrycowa, który dopiero 3 lipca został ostatecznie zdobyty.
W tym samym czasie na prawej linii wojsk 6 Armii (28 czerwca stanowisko dowódcy 6 Armii objął gen. Jan Romer. Gen. Iwaszkiewicz udał się na urlop.) doszło do przerwania frontu w rejonie Baru przez 60 DS i wejścia na tyły wojsk polskich przez 8 DK w Płoskirowie, co doprowadziło do rozpoczęcia odwrotu na Zbrucz. 4 lipca 2 Armia utraciła Równe, mimo to 5 lipca 18 DP zdobyła Zasław i połączyła się z XX BP z 5 DP z tejże armii. Następnie 8/9 lipca grupa gen. Krajowskiego rozpoczęła odwrót na Krzemieniec, w którym była bezskutecznie atakowana przez 11, 8 i 14 DK i 45 DS. Położenie 18. dywizji poprawiło się 10 lipca, gdy Budionny wezwał 14 DK w rejon Równego.
Od tej pory głównym zadaniem 6 Armii była obrona Zbrucza (większość sił) i Ikwy (18 DP). 12 lipca wojska Frontu Południowo-Zachodniego ponownie zaatakowały: 14 A na Zbrucz, a 11 DK na Dubno, utracone 13 lipca po kontrataku dywizji Krajowskiego. Zmusiło do Budionnego do użycia większości sił swojej armii, przez co walki pod Brodami i Podwołoczyskami trwały do 23 lipca i zakończyły się odwrotem wojsk polskich na Tarnopol. Brody utracono 27 lipca, kiedy to na pozycje 18 DP uderzyła cała Armia Konna. Doprowadziło to do utraty łączności przez dywizję i jej faktycznego przejścia w skład 2 A.
Kontrofensywa.
W związku z nowymi dyrektywami 6 Armia miała podlegać Frontowi Południowemu i swoimi siłami wiązać Konarmię, by ta nie wspomogła Tuchaczewskiego w "pochodzie za Wisłę". Lecz dowództwo Frontu Południowo-Zachodniego miało inne plany – formacjami Budionnego zdobyć Lwów i przerzucić je do walki z wojskami Wrangla na Krymie. W tym celu 19 sierpnia Armia Konna ruszyła na miasto, skąd po ciężkich walkach (jak np. bitwa pod Zadwórzem) wycofała się 20 sierpnia i po naleganiach Tuchaczewskiego skierowała się na Lubelszczyznę.
26 sierpnia Budionny ruszył ponownie, przełamując pod Bełzem pozycje grupy gen. por. Hallera (13 DP i 2 DJ) i oblegając Zamość. Wpadł tam w zasadzkę 3 Armii i grupy gen. Hallera. W wyniku bitwy pod Komarowem resztki Konarmii musiały ustąpić na Hrubieszów, a 6 września, po ciężkich walkach odwrotowych przełamały front i wyszły z okrążenia. Następnie ruszyła ofensywa 3 Armii, wspomagana przez grupę gen. por. Hallera, która wzmocniona 2 DJ z Hrubieszowa parła na Łuck, zdobyty 16 września.
14 września natarcie rozpoczęła 6 Armia, uderzając na Tarnopol i w kierunku Brodów. 14 Armia z ciężkimi startami wycofała się najpierw z Tarnopola (18 września) i Jampolu (21 września), aż 24 września przekroczyła Zbrucz. Także Konarmia i 12 A próbowały stawić opór nad Horyniem i później nad Słuczem oraz Uborcią, ale plany pokrzyżował im Korpus Jazdy gen. Rómmla, dokonując głębokiego zagonu na Korosteń. Ofensywę zakończył rozejm, wchodzący w życie 18 października. Zarówno postanowienia rozejmu, jak i traktatu ryskiego przewidywały wycofanie wojsk 6 Armii na wschód, na linię Zbrucza, przez Wołyń do Polesia. Jednak dowództwo armii rozwiązano dopiero 1 czerwca 1921, kiedy ryzyko odnowienia działań wojennych stopniało do zera.
Ordre de Bataille 6 Armii.
Jednostki ogólnowojskowe
Wojska łączności armii
Wojska saperskie
Wojska kolejowe
Wojska samochodowe
Lotnictwo
Okręg Etapowy „Tarnopol”
Obsada personalna dowództwa.
Ważniejsze stanowiska:

</doc>
<doc id="811384" url="https://pl.wikipedia.org/wiki?curid=811384" title="Aleksander Matanović">
Aleksander Matanović



</doc>
<doc id="811388" url="https://pl.wikipedia.org/wiki?curid=811388" title="Turnu Severin">
Turnu Severin



</doc>
<doc id="811389" url="https://pl.wikipedia.org/wiki?curid=811389" title="Zamek Bolków">
Zamek Bolków



</doc>
<doc id="811392" url="https://pl.wikipedia.org/wiki?curid=811392" title="Matt Leyden Trophy">
Matt Leyden Trophy

Matt Leyden Trophy – nagroda przyznawana każdego sezonu najlepszemu trenerowi Ontario Hockey League. Laureata tej nagrody wybierają trenerzy i managerowie zespołów OHL. Nie mogą oni głosować na trenera z własnego zespołu. Każdy głosujący daje pięć punktów za pierwsze miejsce, trzy za drugie miejsce oraz jeden za trzecie miejsce.

</doc>
<doc id="811393" url="https://pl.wikipedia.org/wiki?curid=811393" title="Down in Albion">
Down in Albion

Down in Albion – debiutancki album angielskiej grupy Babyshambles.
"Down in Albion" został wydany 14 listopada 2005 roku przez wytwórnię Rough Trade Records. Przez premierą materiał przeciekł do sieci i był dostępny w internecie już 19 października 2005. Album został wyprodukowany przez Micka Jonesa.
"Down in Albion" został pomyślany jako album konceptualny, opowiadający historię o pięknej i bestii. Krążek otrzymał mieszane recenzje, w ogólnym odczuciu krytyków brzmi „leniwie”, zarzuca mu się, że przez kiepską produkcję nie dorasta do standardu wyznaczonego przez poprzednie nagrania Doherty'ego. Album został oceniony jako odchodzący od stylu The Libertines. Parę piosenek z tej płyty zadebiutowało wcześniej, na różnych sesjach nagraniowych The Libertines, poprzedniego zespołu Pete’a Doherty'ego, co wzbudziło wiele kontrowersji wśród fanów grupy. W pierwszej piosence „La Belle et la Bête” (franc. „Piękna i Bestia”) głosu użycza ówczesna narzeczona Doherty'ego Kate Moss, a „Pentonville” zostało współstworzone przez The General, muzyka, którego Doherty poznał w więzieniu Pentonville podczas odbywania kary.
Okładka została wykonana przez Pete’a Doherty'ego.

</doc>
<doc id="811395" url="https://pl.wikipedia.org/wiki?curid=811395" title="Gry uliczne">
Gry uliczne

Gry uliczne – film sensacyjny o charakterze politycznym w reżyserii Krzysztofa Krauzego. Plenerowe zdjęcia do filmu powstały w Warszawie i Krakowie.
Fabuła.
Janek Rosa i jego przyjaciel Witek robią ostre, gorące reportaże dla Prywatnej Telewizji; obecnie rozpracowują siatkę handlarzy materiałami wybuchowymi używanymi przez terrorystów. W tym celu podają się za osobę, która chciałaby współpracować. Janek udaje byłego więźnia, który siedział we Wronkach za napad. Okazuje się, że jest to idealna osoba na to miejsce, mimo że nie ma pozwolenia na broń.
Po zakończeniu tego materiału Janek postanawia wyjechać do matki do Amsterdamu. Ma już wykupiony bilet na samolot. Jednakże do jego rąk trafia kaseta VHS z filmem. To swoisty donos: ukrywający się w cieniu mężczyzna oskarża znanego senatora Makowskiego, że w 1977 roku był tajnym współpracownikiem służb specjalnych o pseudonimie "„Ketman”" i ponosi odpowiedzialność za śmierć swego przyjaciela Stanisława Pyjasa – działacza podziemnej opozycji. Arogancja Makowskiego prowokuje ich do działania. Janek postanawia wyjaśnić tę sprawę docierając do poszczególnych osób wędrując pomiędzy nimi jak po sznurku.
Ścieżka dźwiękowa.
Muzykę do filmu napisał Maciej Zieliński. W filmie wykorzystano piosenkę Kasi Nosowskiej "Jeśli wiesz co chcę powiedzieć..." oraz jej instrumentalną wersję. Piosenka pochodzi z albumu puk.puk.

</doc>
<doc id="811396" url="https://pl.wikipedia.org/wiki?curid=811396" title="Outworld">
Outworld

Outworld – amerykański zespół grający metal progresywny utworzony w 1997 roku przez gitarzystę Rusty'ego Cooleya. W 2006 ukazała się debiutancka płyta zespołu "Outworld". W 2009 zespół został rozwiązany.

</doc>
<doc id="811398" url="https://pl.wikipedia.org/wiki?curid=811398" title="Dan Spitz">
Dan Spitz

Daniel "Dan" Alan Spitz (ur. 28 stycznia 1963 w Jamaica Queens w stanie Nowy Jork) – amerykański gitarzysta metalowy, muzyk zespołu Anthrax w latach 1983-1995 i 2005-2007. Jest bratem Dave'a Spitza, byłego basisty Black Sabbath. Pseudonim "Mini Tower" (pol. "miniwieża") wziął się od jego małego wzrostu – 5 stóp i 1 cal (około 153 cm). Jego miejsce w Anthraxie zajął Rob Caggiano.
Dan Spitz ma szwajcarski certyfikat mistrza zegarmistrzowskiego wydany przez WOSTEP – szwajcarską szkołę mieszczącą się w Neuchâtel. Ma czworo dzieci: dwie córki i dwóch synów.

</doc>
<doc id="811400" url="https://pl.wikipedia.org/wiki?curid=811400" title="Paweł Althamer">
Paweł Althamer

Paweł Althamer (ur. 12 maja 1967 w Warszawie) – polski rzeźbiarz, performer, twórca instalacji i filmów wideo, pochodzenia żydowskiego.
Działalność artystyczna.
W latach 1988–1993 studiował na Wydziale Rzeźby w Akademii Sztuk Pięknych w Warszawie. Jego pracą dyplomową pod kierunkiem Grzegorza Kowalskiego była rzeźba pod tytułem "Autoportret".
Początkowo zajmował się rzeźbieniem figur za pomocą prostych technik oraz niekonwencjonalnych materiałów, następnie posługiwał się metalową siatką i ubierał swe rzeźby w starą odzież. Kolejnym etapem jego twórczości było poświęcenie się problemowi samotności, izolacji oraz wyobcowaniu. Wzorując się na statkach kosmicznych budował kapsuły, przyrządy, skafandry, których celem było oderwanie się od rzeczywistości.
W połowie lat 90. poświęcił się sprawom społecznym głównie umiejscowieniu sztuki, twórczości w otaczającym nas świecie. Na stałe współpracuje z Fundacją Galerii Foksal.
W 2009 był inicjatorem powstania Parku Rzeźby na Bródnie. 
Jego prace znajdują się w kolekcjach m.in. CRP w Orońsku i Zachęty. 
Od 2022 zasiada w jury konkursu rzeźbiarskiego Baltic Horizons. W tym samym roku tygodnik "Polityka" uznał jego "Wspólną sprawę" (2009-2016) za jedno z dziesięciu najważniejszych dzieł sztuki ostatniego trzydziestolecia. 

</doc>
<doc id="811403" url="https://pl.wikipedia.org/wiki?curid=811403" title="Stanisław Kamiński (duchowny)">
Stanisław Kamiński (duchowny)

Stanisław Kamiński (ur. 24 października 1919 w Radzyniu Podlaskim, zm. 21 marca 1986 we Fryburgu Bryzgowijskim) – polski filozof, ksiądz katolicki, profesor KUL.
Życiorys.
W latach 1938–1946 studiował w Wyższym Seminarium Duchownym w Siedlcach (do wybuchu wojny w Janowie Podlaskim). W roku 1946 przyjął święcenia kapłańskie. Między 1946 a 1948 studiował na Wydziale Filozofii Chrześcijańskiej KUL. W roku 1947 został asystentem na Wydziale Prawa i Nauk Społecznych, a następnie na Wydziale Filozoficznym KUL, gdzie prowadził zajęcia z logiki. W 1949 otrzymał stopień doktora na podstawie pracy "Fregego dwuwartościowy system aksjomatyczny zmiennych zdaniowych w świetle współczesnej metodologii nauk dedukcyjnych". Od 1950 roku był adiunktem w Katedrze Logiki i Metodologii Nauk na Wydziale Filozofii. Siedem lat później został kierownikiem Katedry Metodologii Nauk na Wydziale Filozofii Chrześcijańskiej KUL. W 1958 uzyskał tytuł docenta, w 1965 – profesora nadzwyczajnego, a pięć lat później – profesora zwyczajnego.
Przez wiele lat kierował Zakładem Logiki i Teorii Poznania, a także Sekcją Filozofii Teoretycznej. Trzykrotnie był wybierany na dziekana Wydziału Filozofii Chrześcijańskiej w latach 70. oraz 80. Należał do Towarzystwa Naukowego KUL, Lubelskiego Towarzystwa Naukowego, Komitetu Nauk Filozoficznych PAN, Polskiego Towarzystwa Teologicznego oraz Polskiego Towarzystwa Filozoficznego. W latach 1982–1985 był też redaktorem Encyklopedii Katolickiej. Ponadto przewodniczył sekcji filozoficznej przy Komisji Episkopatu do spraw Nauki.
Pod jego kierunkiem w 1962 stopień naukowy doktora uzyskał Józef Herbut.
Związany był z dwoma kierunkami w filozofii: scholastycznym i szkoły lwowsko-warszawskiej. Zajmował się logiką i historią logiki, filozofią i metodologią nauki, w szczególności językiem i metodą klasycznej teorii bytu. Pielęgnował ideał poznania racjonalnego, nawiązując do dziedzictwa przeszłości i do najnowszych osiągnie logiki i filozofii nauki. Współtworzył tzw. lubelską szkołę filozoficzną.
Pochowany został w Lublinie na cmentarzu rzymskokatolickim przy ul. Lipowej.

</doc>
<doc id="811406" url="https://pl.wikipedia.org/wiki?curid=811406" title="Brad Hornung Trophy">
Brad Hornung Trophy

Brad Hornung Trophy – nagroda przyznawana każdego sezonu dla najbardziej uczciwego sportowca Western Hockey League. Nazwa nagrody pochodzi od imienia i nazwiska Brada Hornunga, który został sparaliżowany podczas meczu 1 marca 1987.

</doc>
<doc id="811407" url="https://pl.wikipedia.org/wiki?curid=811407" title="Horodnianka (struga)">
Horodnianka (struga)

Horodnianka – struga, będącą prawym dopływem Narwi. Początek swój bierze nieopodal wsi Stanisławowo (koło Białegostoku). Przepływa między innymi przez Choroszcz, gdzie bywa nazywaną Choroszczanką. Nazwę swoją zawdzięcza od wsi Horodniany, przez którą przepływa. Horodnianka wpada do Narwi w okolicach mostu koło wsi Żółtki.
Długość strugi wynosi 24,8 km, a powierzchnia zlewni 76 km².
W XVI-XVIII ta rzeczka nazywała się Zeremlanka, Zemerianka, w XVII – Choroszcza
Po podłączeniu do rzeki kanalizacji burzowej zachodniej części Białegostoku poziom wód w rzeczce gwałtownie przybiera po większych deszczach i przestał mieć charakter naturalnego cyklu, czyli największego poziomu wód po wiosennych roztopach.
Podłączenie kanalizacji burzowej wpłynęło na zmniejszenie czystości wód rzeki.
Wody Horodnianki zanieczyszcza Szpital Psychiatryczny, który w trzech miejscach odprowadza ścieki do rzeczki.

</doc>
<doc id="811408" url="https://pl.wikipedia.org/wiki?curid=811408" title="Wiechlina wiotka">
Wiechlina wiotka

Wiechlina wiotka, wyklina wiotka ("Poa laxa" Haenke) – gatunek rośliny należący do rodziny wiechlinowatych. W Polsce występuje w Karkonoszach, na Babiej Górze i w Tatrach (tu jest bardzo pospolity). Status gatunku we florze Polski: gatunek rodzimy.

</doc>
<doc id="811412" url="https://pl.wikipedia.org/wiki?curid=811412" title="Poa laxa">
Poa laxa



</doc>
<doc id="811418" url="https://pl.wikipedia.org/wiki?curid=811418" title="Wojciech Wielądek">
Wojciech Wielądek



</doc>
<doc id="811420" url="https://pl.wikipedia.org/wiki?curid=811420" title="Lupus (wydawnictwo)">
Lupus (wydawnictwo)

Lupus – powstałe na początku lat 90. XX wieku wydawnictwo prasy oraz książek komputerowych. Nazwa pochodzi od nazwiska jednego z założycieli – Tadeusza Wilczka (Lupus, z łac. wilk). W 2003 zostało w całości przejęte przez konkurencyjne wydawnictwo Vogel Publishing.
Historia.
W 1989 roku Grzegorz Eider i Tomasz Zieliński podjęli decyzję o wydawaniu pisma komputerowego. W tym samym roku utworzyli wydawnictwo LUPUS i w grudniu 1989 roku wydali próbny numer „PCkuriera""." Dwutygodnik przeznaczony dla użytkowników komputerów osobistych regularnie zaczął ukazywać się od stycznia 1990 roku. W lipcu 1990 roku do wydawnictwa dołącza Zbigniew Blewoński z dwumiesięcznikiem „CADforum" przeznaczonym dla użytkowników systemów CAD/CAM/CAE. Od listopada 1990 roku wydawnictwo rozpoczyna, w kooperacji z firmą ComSec publikację biuletynu dyskietkowego „PCvirus". W grudniu 1990 roku ukazał się numer próbny kolorowego magazynu komputerowego „ENTER", a sam miesięcznik regularnie zaczął ukazywać się od marca 1991 roku. Pod koniec 1991 roku wydawnictwo LUPUS zostaje przekształcone w spółkę z o.o. W 1992 roku zaczyna ono wydawać kilka nowych czasopism: dwumiesięcznik DECforum (od stycznia na zlecenie firmy Digital Equipment Polska), czasopisma dla fanów komputerów AMIGA (w sierpniu jako wkładkę do magazynu „ENTER”), magazyn o systemach otwartych „UNIXforum" (jako wkładkę do dwutygodnika PCkurier), magazyn o systemach sieciowych NETforum (jako wkładka do dwutygodnika PCkurier). W styczniu 1993 roku podczas targów Komputerowych Expo '93 po raz pierwszy ukazuje się dziennik wydawnictwa LUPUS „Obserwator Targowy", który od tego czasu jest wydawany podczas wszystkich ważnych krajowych targów komputerowych. W sierpniu 1993 roku LUPUS przejął wydawanie miesięcznika Młody Technik. W grudniu 1993 roku LUPUS wydaje numer próbny miesięcznika Gambler poświęcony grom komputerowym. W lutym 2003 roku firma Weka Zeitschriften-Gruppe sprzedała swoje udziały firmie Vogel Burda Holding GmbH, a lipcu tego samego roku swój udział wynoszący 50 procent sprzedał tej samej firmie Tadeusz Wilczek. Jedynym właścicielem wydawnictwa Lupus zostało niemieckie wydawnictwo Vogel Burda Holding GmbH. 

</doc>
<doc id="811423" url="https://pl.wikipedia.org/wiki?curid=811423" title="Oksoborany">
Oksoborany

Oksoborany (borany) – sole i estry tlenowych kwasów boru.
Sole.
Najczęściej spotykane sole boranowe (M – metal jednowartościowy):
Estry.
Borany, estry kwasu borowego, są reaktywne i łatwopalne. Rozkładają się pod wpływem wody.

</doc>
<doc id="811425" url="https://pl.wikipedia.org/wiki?curid=811425" title="Alfonso Jaime de Borbón">
Alfonso Jaime de Borbón

Alfonso Jaime Marcelino Manuel Víctor María de Borbón y Dampierre, jako obywatel Francji Alphonse de Bourbon (ur. 20 kwietnia 1936 w Rzymie, zm. 30 stycznia 1989 w Beaver Creek) – książę Kadyksu, legitymistyczny pretendent do tronu Francji (jako Alfons II) z tytułem księcia Andegawenii, w latach 50. i 60. rozważany jako możliwy przyszły król Hiszpanii.
Urodził się w rzymskiej klinice Santa Anna jako starszy syn infanta Jaimego de Borbón (drugiego syna króla Hiszpanii – Alfonsa XIII) i jego żony Emmanuelle de Dampierre, córki Rogera, 2. księcia San Lorenzo. Jego ojciec zrzekł się wszelkich pretensji do tronu Hiszpanii (utraconego w 1931 roku) w imieniu swoim i swoich przyszłych potomków, ale za to ogłosił się legitymistycznym następcą tronu Francji jako głowa rodu Burbonów i potomek króla Ludwika XIV. Alfons został ochrzczony przez kardynała Eugenia Pacellego (późniejszego papieża Piusa XII) w Palazzo Ruspoli przy Via del Corso, pałacu swojej babki macierzystej.
W 1941 r. Alfons wraz z rodziną przeprowadził się do Szwajcarii. Rozpoczął naukę w Collège Saint-Jean we Fribourgu. 8 grudnia 1946 r. Alfons przystąpił do Pierwszej Komunii, której udzielił mu kardynał Pedro Segura y Sáenz, arcybiskup Sewilli.
25 listopada 1950 r. otrzymał od ojca tytuł księcia de Bourbon, a następnie księcia Burgundii. Alfons studiował prawo i nauki polityczne na Uniwersytecie Madryckim, następnie odbył w Hiszpanii służbę wojskową. W latach 1970-1973 był hiszpańskim ambasadorem w Sztokholmie. W 1973 r. został prezesem Hiszpańskiego Instytutu Kultury. Rozpoczął również pracę w madryckim banku.
8 marca 1972 r. w Madrycie Alfons ożenił się z wnuczką generała Francisco Franco – Maríą del Carmen Martínez-Bordiú (ur. 26 lutego 1951), córką Krzysztofa Martinez y Bordiu. Alfons otrzymał z tej okazji tytuł księcia Kadyksu i prawo do używania predykatu „Jego Królewskiej Wysokości” (22 listopada). W tamtym czasie Franco zastanawiał się nawet czy nie zrobić Alfonsa swoim następcą – zanim swoim następcą nie uczynił Juana Carlosa (przyszłego króla). Alfons i María del Carmen rozwiedli się w 1982 roku. Mieli dwóch synów:
Po śmierci swojego ojca w 1975 r. został legitymistycznym pretendentem do tronu Francji jako Alfons II. W tym samym roku podpisał akt objęcia tronu Hiszpanii przez swojego stryjecznego brata Juana Carlosa I. W 1984 r. został poważnie ranny w wypadku pod Pampeluną w którym zginął jego najstarszy syn. W 1982 r. rozwiódł się z żoną. Rozwód potwierdził trybunał papieski w 1986 r. W 1987 r. nowy statut rodziny królewskiej odebrał mu predykat „Jego Królewskiej Wysokości”.
Zginął 30 stycznia 1989 r. w Beaver Creek w stanie Kolorado podczas zjazdu na nartach, kiedy stalowa lina odcięła mu głowę. Jego pretensje do tronu Francji odziedziczył jego syn, Luis.

</doc>
<doc id="811429" url="https://pl.wikipedia.org/wiki?curid=811429" title="Jim Piggott Memorial Trophy">
Jim Piggott Memorial Trophy

Jim Piggott Memorial Trophy – nagroda przyznawana w każdym sezonie najlepszemu debiutantowi sezonu Western Hockey League. Nazwa trofeum została nadana od imienia i nazwiska Jima Piggotta, który założył zespół Saskatoon Blades i był jednym z pierwszych prezydentów ligi WHL.

</doc>
<doc id="811431" url="https://pl.wikipedia.org/wiki?curid=811431" title="Intelligent network">
Intelligent network



</doc>
<doc id="811434" url="https://pl.wikipedia.org/wiki?curid=811434" title="VII Grupa Lotnicza">
VII Grupa Lotnicza

VII Grupa lotnicza – jednostka lotnictwa wojskowego utworzona w 1920.
Pierwszym dowódcą Grupy został pil. Antoni Buckiewicz.
W kwietniu 1920 przeorganizowana w VII dywizjon lotniczy
VII dywizjon lotniczy.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20). 
Dywizjon stacjonował wtedy w Mińsku a w jego skład weszły:
Dowodzony przez Antoniego Buckiewicza, w czerwcu operował na froncie od Borysowa do Bobrujska.
W sierpniu 1921 VII dywizjon wywiadowczy składający się z 1 eskadry, 5 eskadry i 10 eskadry wszedł w skład 3 pułku lotniczego w Poznaniu.

</doc>
<doc id="811435" url="https://pl.wikipedia.org/wiki?curid=811435" title="MVP w fazie play-off Western Hockey League">
MVP w fazie play-off Western Hockey League

MVP w fazie play-off Western Hockey League (ang. WHL Playoff MVP, wcześniej "AirBC Trophy") – nagroda przyznawana każdego sezonu dla MVP play-off Western Hockey League. 

</doc>
<doc id="811436" url="https://pl.wikipedia.org/wiki?curid=811436" title="Pistolet maszynowy Ingram Model 6">
Pistolet maszynowy Ingram Model 6

Ingram Model 6 – amerykański pistolet maszynowy skonstruowany przez Gordona Ingrama.
Model 6 był pierwszym seryjnie produkowanym pistoletem maszynowym skonstruowanym przez Gordona Ingrama. Według planów Model 6 miał być bronią tanią, alternatywną wobec droższego Thompsona.
Produkcję uruchomiono w firmie Police Ordnance Company znajdującej się w Los Angeles w 1949 roku. Produkowane były dwie wersje tej broni. Model "Police" miał chwyt przedni i lufę żebrowaną w tylnej części, "Military" miał łoże i lufę gładką. Poza różnymi wydziałami amerykańskiej policji broń tego typu została zakupiona przez kubańską marynarkę wojenną i peruwiańską armię. Produkcje Ingrama Model 6 zakończono w 1952 roku po wyprodukowaniu 15–20 tysięcy pistoletów maszynowych tego typu. Jego następca miał być Model 7 który miał zbliżony wyglądem zewnętrznym, ale strzelał z zamka zamkniętego i miał przekonstruowany mechanizm spustowy, jednak produkcję tej broni szybko zakończono.
Opis.
Model 6 był bronią samoczynno-samopowtarzalną działającą na zasadzie odrzutu zamka swobodnego, strzelającą z zamka otwartego. Komora zamkowa rurowa. Zasilanie broni z dwurzędowych magazynków o pojemności 30 naboi. Broń można było zabezpieczyć tylko z zamkiem w tylnej pozycji (poprzez wprowadzenie rękojeści przeładowania w odpowiednie wycięcie). Spust dwuoporowy, przy krótkim ściągnięciu broń strzelała ogniem pojedynczym, przy długim seriami. Przyrządy celownicze mechaniczne składają się z muszki i celownika przerzutowego. Kolba stała, drewniana.

</doc>
<doc id="811437" url="https://pl.wikipedia.org/wiki?curid=811437" title="Thompson M1">
Thompson M1



</doc>
<doc id="811438" url="https://pl.wikipedia.org/wiki?curid=811438" title="Inkaust">
Inkaust



</doc>
<doc id="811439" url="https://pl.wikipedia.org/wiki?curid=811439" title="Wyspy Brytyjskie (nazewnictwo)">
Wyspy Brytyjskie (nazewnictwo)

Różne nazwy stosowane są w celu opisania różnych (czasem zazębiających się) obszarów geograficznych i politycznych Wysp Brytyjskich często bywają mylone i są źródłem pomyłek i nieścisłości. Celem tego artykułu jest wyjaśnienie znaczenia poszczególnych nazw oraz ich wzajemnych relacji.

</doc>
<doc id="811443" url="https://pl.wikipedia.org/wiki?curid=811443" title="Wolne Państwo Stanowe">
Wolne Państwo Stanowe



</doc>
<doc id="811444" url="https://pl.wikipedia.org/wiki?curid=811444" title="Główny Sztab Formowania">
Główny Sztab Formowania

Główny Sztab Formowania Armii Polskiej w ZSRR – rzut organizacyjny Polskich Sił Zbrojnych w ZSRR utworzony w wyniku przekształcenia Sztabu Formowania i Uzupełnień 1 Korpusu.
Został utworzony w drugiej dekadzie czerwca 1944 w rejonie Sum na podstawie radzieckiego etatu 02/416 przewidującego stan 80 żołnierzy. Niektóre jego komórki organizacyjne formowano jednak poza etatem. 
Ogólny stan liczebny jednostek podległych Szefowi Głównego Sztabu Formowania wynosił około 40 000 ludzi.
Głównemu Sztabowi Formowania podlegały.
"(znajdowały się w początkowym stadium organizacji. Stan faktyczny na 1 sierpnia 1944 r. dowództwa 1 KA wynosił 12 oficerów, 2 KA – 2 oficerów)"
"(5 i 6 DP znajdowały się w początkowym stadium organizacji. Stan faktyczny na 1 sierpnia 1944 r. 5 DP – 101 oficerów, 6 DP – 50 oficerów)" 
Jednostki zapasowe:
Jednostki kwatermistrzowskie:
Szkoły i kursy oficerskie:
Rozformowanie.
W pierwszej dekadzie sierpnia 1944 Główny Sztab Formowania Armii Polskiej w ZSRR został przeniesiony do kraju wraz z podległymi mu instytucjami. Stał się on zalążkiem władz naczelnych i instytucji Naczelnego Dowództwa Wojska Polskiego. Rozkazem Naczelnego Dowództwa WP nr 3 z 8 sierpnia 1944 Główny Sztab Formowania został rozwiązany, a na jego bazie oraz na bazie podległych mu instytucji utworzono.: 

</doc>
<doc id="811446" url="https://pl.wikipedia.org/wiki?curid=811446" title="Wielkie Smajale">
Wielkie Smajale



</doc>
<doc id="811453" url="https://pl.wikipedia.org/wiki?curid=811453" title="Wagner Lamounier">
Wagner Lamounier

Wagner „Antichrist” Lamounier – brazylijski gitarzysta i wokalista metalowy. 
Jako wokalista był krótko członkiem Sepultury, tuż po jej założeniu w 1983. Prywatne był znajomym z dzieciństwa braci Cavalera. Został usunięty z Sepultury po odkryciu jego kleptomańskich skłonności, jako że zabierał z sali prób sprzęt muzyczny grupy i usiłował go sprzedawać. Prócz wersji mówiącej o jego wykluczeniu z grupy, była także relacja o samowolnym odejściu ze składu.
Potem założył grupy blackmetalowej Sarcófago, której był liderem w latach osiemdziesiątych i dziewięćdziesiątych. Sepultura była wrogo nastawiona do tej formacji, zaś sam Lamounier negatywnie wypowiadał się o swoim dawnym zespole.ç

</doc>
<doc id="811456" url="https://pl.wikipedia.org/wiki?curid=811456" title="The Message (album)">
The Message (album)

The Message – debiutancki album Grandmaster Flash and the Furious Five, wydany w 1982 roku.
Utwór „The Message” wykorzystano w grze komputerowej , a „Scorpio” w grze . W 2004 utwór został sklasyfikowany na 51. miejscu listy 500 utworów wszech czasów magazynu Rolling Stone.

</doc>
<doc id="811457" url="https://pl.wikipedia.org/wiki?curid=811457" title="Sędziwój Pałuka">
Sędziwój Pałuka

Sędziwój Pałuka z Szubina (łac. Sandivofius de Subyn) herbu Topór (ur. przed 1328, zm. po 28 maja 1405) – starosta generalny Wielkopolski od 1372, wojewoda kaliski od 1381, regent królewski od 1381; założyciel Szubina, najwybitniejszy z rodu Pałuków. 
Sędziwój VI Pałuka z Szubina urodził się prawdopodobnie w Wąsoszu ("de Wanssose"), dlatego bywa nazywany także Sędziwojem "z Wąsosza" lub "z Wąsoszy"; zmarł bez męskiego potomka. 
Kariera polityczna.
W latach 1357–1361 pełnił funkcję podsędka brzesko-kujawskiego, następnie piastował godność starosty bydgoskiego, inowrocławskiego i gnieźnieńskiego. W latach 1370–1372 był podkomorzym poznańskim, a od 1372 starostą wielkopolskim. W 1377 Ludwik Węgierski powierzył mu starostwo krakowskie i na tym urzędzie Sędziwój pozostał do 1380 r. Równolegle pełnił funkcję starosty nakielskiego i wielkopolskiego. W 1381 otrzymał urząd wojewody kaliskiego, na którym pozostał do śmierci. Jako praktyczny stronnik Andegawenów i zaufany króla Ludwika został jednym z trzech namiestników Królestwa Polskiego, otrzymując najwyższą godność - regenta. W czasie bezkrólewia po 1382 przyczynił się do sprowadzenia do polski Jadwigi i jej ślubu z Jagiełłą - w 1383 brał udział w negocjacjach z Zygmuntem Luksemburskim w Lubowli razem z wojewodą krakowskim Spytkiem z Melsztyna i wojewodą sanodomierskim Janem z Tarnowa w celu uzgodnienia terminu przybycia Jadwigi do Krakowa.
Założyciel Szubina.
Szubin stanowił dla Sędziwoja Pałuki rezydencję. W 1365 roku podniósł tę miejscowość do rangi miasta i od tego roku podpisuje się na dokumentach jako Sędziwój z Szubina lub z wyraźnym zaznaczeniem dziedzic Szubina. Wynika z tego jednoznacznie, że Sędziwój uważał Szubin za najważniejszą ze swych rezydencji. W Szubinie zbudował murowany zamek i kościół pod wezwaniem św. Marcina.
Swoją lokację Sędziwojowi zawdzięczają również miasta: Czerniejewo i Rusiec oraz m.in. wśród wielu wsi Żydowo.
W trosce o koronę (1382-1384).
Po śmierci Ludwika Węgierskiego w 1382, wdowa po nim, Elżbieta Bośniaczka, zerwała wcześniejsze postanowienia dotyczące sukcesji i nie pozwoliła by na tronie polskim zasiadła jej córka Maria. Zaproponowała wówczas, że Jadwiga poślubi Zygmunta Luksemburczyka, a ten przejmie polską koronę. Taka propozycja nie spodobała się szlachcie, która w 1383 wysłała Sędziwoja z poselstwem do Elżbiety. Królowa aresztowała Sędziwoja chcąc w ten sposób wymusić szantażem na szlachcie tron dla Luksemburczyka. Sędziwój uciekł jednak z niewoli i wrócił do kraju, rozstawnymi końmi w ciągu doby przedostając się znad Morza Adriatyckiego do Krakowa.
W tym czasie w Wielkopolsce trwała wojna domowa, w czasie której walczyły stronnictwa mające różne koncepcje obsadzenia tronu polskiego. Byli wśród nich zwolennicy Andegawenów, zwolennicy Zygmunta, oraz zwolennicy Siemowita IV. 
W związku z przedłużającym się bezkrólewiem, wojną domową i niekorzystnymi warunkami przedstawianymi przez królową Elżbietę, 2 marca 1384 zwołano w Radomsku zjazd szlachty, który ustalił zasady funkcjonowania państwa w czasie wakatu tronu oraz podjął decyzję o próbie przywrócenia korony polskiej dynastii Andegawenów. Próby tej podjął się Sędziwój wyruszając powtórnie na Węgry. Przedstawił wówczas warunki grożąc jednocześnie zerwaniem unii personalnej z Węgrami. Jego negocjacje doprowadziły do zmiany decyzji królowej. 3 października 1384 Sędziwój wrócił do Krakowa wraz z Jadwigą, którą wkrótce koronowano na króla Polski

</doc>
<doc id="811458" url="https://pl.wikipedia.org/wiki?curid=811458" title="Tarbuttyt">
Tarbuttyt

Tarbuttyt – minerał należący do gromady fosforanów, grupy lazulitu. Należy do grupy minerałów rzadkich.
Nazwany na cześć Percy'ego Coventry'ego Tarbutta, dyrektora firmy "Broken Hill Exploration", który jako pierwszy znalazł jego egzemplarze w Broken Hill (obecnie Kabwe) w Zambii w 1907 roku.
Właściwości.
Kryształy wykształcone są w postaci krótkich słupów.
Występowanie.
Spotykany jest w górnej strefie utleniania kruszców cynku. Powstaje w wyniku działania roztworów zasobnych w P2 O5 na hemimorfit. 
Tarbuttyt występuje w Australii, Namibii i Zambii.

</doc>
<doc id="811460" url="https://pl.wikipedia.org/wiki?curid=811460" title="Polonia w Kanadzie">
Polonia w Kanadzie

Polonia w Kanadzie – Polacy oraz Kanadyjczycy pochodzenia polskiego mieszkający w Kanadzie.
Historia.
Początkowo emigracja z Polski nie miała charakteru masowego i do Kanady przybywały nieliczne osoby. Pierwszym zanotowanym polskim emigrantem w Kanadzie został Andrzej Wilk, syn gdańskiego kupca, który przypłynął do Québecu w 1686 roku na pokładzie statku "La Minerve". Kolejny przybył znad Wisły w 1759. Nazywał się Karol Błaszkowicz i był wybitnym polskim kartografem osiadłym w Nowej Fundlandii. Pod koniec XVIII wieku w Kanadzie osiedlił się również August F. Globeński.
Do zakończenia wojny siedmioletniej nie można mówić o trwałej obecności Polaków na terenie dzisiejszej Kanady. 
Każda fala emigracji musiała znaleźć swoje miejsce w nowej dla niej rzeczywistości kanadyjskiej.
Gdziekolwiek znalazła się grupka polska, tam istniała działalność kulturalna. Początkowo nie była ona skoordynowana. Karol Błaszkiewicz, kartograf – przybył do Kanady w 1759 roku. W 1775 roku osiedlił się August F. Globensky – chirurg i założyciel apteki. Pierwszym polskim posłem do Parlamentu Kanady w 1867 – był Aleksander Edward Kierzkowski, który jako inżynier kierował wieloma pracami w Dolnej Kanadzie. Kazimierz Stanisław Gzowski, inżynier, budowniczy dróg i mostów, adwokat i nauczyciel, który pełnił wiele funkcji w życiu społecznym Kanady. Był też gubernatorem porucznikiem Ontario i otrzymał od królowej Wiktorii tytuł szlachecki. W 1968 roku na wybrzeżu jeziora Ontario w Toronto odsłonięto jego pomnik. Była to inicjatywa Komitetu Inżynierów, Kupców i Przemysłowców oraz Stanisława Haidasza, późniejszego senatora, wówczas posła do Parlamentu.
Szacuje się, że w Kanadzie mieszka około miliona Polaków, a osób polskiego pochodzenia około 1,5 miliona. W tej liczbie mieści się kilkadziesiąt tysięcy Kaszubów, którzy w II połowie XIX wieku osiedlili się w okolicach Barry's Bay i dzisiejszego Wilna. Okolica ta przypominała im krajobraz Kaszub w Polsce. Właśnie w Barry's Bay powstała pierwsza szkoła polska i harcerstwo, a w Wilnie pierwsza parafia polska. W 1972 roku odsłonięto w Wilnie tablicę upamiętniającą osiedlenie się w tej okolicy pierwszych emigrantów polskich. Odkrywcą Kaszub był ksiądz Rafał Grzondziel. Dzisiejsze Kaszuby są centrum kultury polskiej, gdzie oprócz kościołów, kaplicy, szkoły, stanic harcerskich są dwa pomniki "1000-lecia" i "Szarych Szeregów", organizowane też są polskie imprezy kulturalne.
W okresie międzywojennym (dane z 1929 r.) mieszkało w Kanadzie ok. 80 tys. Polaków (ponadto ok. 80 tys. Żydów i ok. 300 tys. Rusinów z Polski). Polska emigracja zarobkowa koncentrowała się w prowincjach: Manitoba, Ontario, Saskatchewan i Alberta. Zdecydowana jej większość trudniła się rolnictwem. Polskie gospodarstwa (40–80 ha, niekiedy 280 ha) zlokalizowane były wzdłuż linii kolejowych Canadian National Railways i Canadian Pacific Railway. Polska ludność miejska skupiała się głównie w Winnipeg, stolicy Manitoby oraz w Toronto, Quebecu i Montrealu. Na tę liczącą kilka tys. osób grupę składali się przeważnie robotnicy niewykwalifikowani. W osiedlach rolniczych jedyną formę organizacji Polonii stanowiły parafie (ok. 30), przy których działały szkoły oraz różne stowarzyszenia religijne, oświatowe i narodowe. W miastach natomiast działały słabe – z powodu braku inteligencji i funduszów – związki i organizacje. W Winnipeg istniał Sokół, a w Toronto Spójnia, rozwijające akcje oświatowe i sportowe. Polską prasę reprezentowały dwa tygodniki "Gazeta Katolicka" i "Czas". Jedyną większą szkołą polską była szkoła parafialna w Winnipeg. 
W przeszłości największym skupiskiem polonijnym był Winnipeg w prowincji Manitoba, a później Montreal i Ottawa. Po ostatniej wojnie na czoło wysunęło się Toronto. Tu w 1944 roku powstał Kongres Polonii Kanadyjskiej (Canadian Polish Congress). Przystąpiły do niego 152 organizacje z całej Kanady. Wiele z nich dołączyło później. Ponieważ Toronto jest aktualnie największym skupiskiem Polonii w Kanadzie zostało ono automatycznie siedzibą Zarządu Głównego Kongresu. Jest tu najwięcej organizacji polskich, szkół, sześć parafii katolickich i trzy innych wyznań. Są tu biblioteki i księgarnie polskie, zespoły folklorystyczne, teatr, orkiestra symfoniczna, sklepy i restauracje oraz tysiące biznesów których właścicielami są polonusi. W Toronto i w przylegającej Mississauga organizuje się najwięcej imprez kulturalnych.
Ważniejsze organizacje polonijne w Kanadzie.
W szerzeniu kultury polskiej w Kanadzie ma też szereg istniejących fundacji, m.in.:
Edukacja.
W szerzeniu kultury i oświaty polskiej w Kanadzie ma swój udział Związek Nauczycielstwa Polskiego. Wiosną 1962 roku Komisja Kulturalno-Oświatowa KPK zwołała zebranie nauczycieli i pracowników oświaty w Toronto, którzy jednogłośnie uchwalili powstanie Związku Nauczycielstwa Polskiego w Kanadzie. Wiosną tego samego roku Związek miał już własny statut, stał się członkowską organizacją Kongresu i rozpoczął wydawanie własnego kwartalnika, Biuletynu Nauczycielskiego. Do skromnej założycielskiej grupy doszły rady i komisje oświatowe, dołączyli nauczyciele z różnych szkół w Kanadzie. W przeciągu kilku miesięcy Związek liczył już około stu członków. W 1966 roku decyzją Walnego Zjazdu KPK w Edmonton, funkcję przewodniczącego Komisji Szkolnej KPK pełni każdorazowo prezes Związku Nauczycielstwa Polskiego w Kanadzie. Związek Nauczycielstwa Polskiego odgrywa dziś wielką rolę w życiu Polonii kanadyjskiej. Koordynuje pracę szkół w całej Kanadzie, jest jedyną instytucją na emigracji, która systematycznie drukuje pomoce naukowe i podręczniki szkolne od klasy przedszkolnej do dziesiątej.
Cele programu nauczania języka polskiego muszą odpowiadać założeniom programu nauczania wszystkich innych języków obcych, zgodnie z tym, jak to określono w dokumentach Programów Nauczania Języków Ojczystych. Dlatego też nasze podręczniki uznawane są przez wydziały oświaty w prowincjach kanadyjskich. Z podręczników tych korzystają wszystkie polskie szkoły w Kanadzie. Podręczniki wysyłamy także do Kazachstanu, na Syberię, Litwę, Łotwę, Białoruś, do Brazylii i do Południowej Afryki. Korzystają z nich również niektórzy nauczyciele w Stanach Zjednoczonych.
Organizowane są także sympozja, kursy metodyczne i konferencje pedagogiczne. Związek Nauczycielstwa ściśle współpracuje z Fundacją im. A. Mickiewicza, Fundacją im. Wł. Reymonta i innymi organizacjami. Fundacja A. Mickiewicza finansuje coroczny konkurs na najlepsze wypracowanie z języka polskiego (ok. 3 tysiące uczniów), natomiast Fundacja Wł. Reymonta finansuje konkurs recytatorski (ok. 2 tysiące uczniów).
W ponad 90 szkołach podstawowych uczy się 12 tysięcy dzieci. Zaangażowanych jest 490 nauczycieli i prawie w każdej szkole są klasy przedszkolne. Do dwudziestu szkół średnich uczęszcza ok. tysiąca sześciuset uczniów. Język polski wykładany jest także na dwunastu uniwersytetach w Kanadzie. Istnieje również Katedra Historii Polski na Uniwersytecie w Toronto, która powstała dzięki oszczędnościom społeczności polonijnej.
Młodzież, kończąca polskie szkoły średnie, którą udało się zainteresować życiem kulturalnym, samodzielnie zrzesza się w grupach studenckich. Polskie stowarzyszenia i kluby studenckie skupiające dziesiątki młodych Polaków czynnie działają na dziesięciu uczelniach wyższych, czterech, tylko w samym Toronto.
Kultura.
Toronto jest obecnie największym skupiskiem Polaków w Kanadzie. Działa tutaj wielu literatów, kompozytorów, malarzy, rzeźbiarzy i wspaniałych grafików. Są wśród nich profesjonaliści i amatorzy: Kuba Bryzgalski i Kazimierz Mir-Głaz – artyści malarze; Jerzy Kołacz – artysta malarz, grafik; Wojciech Strahl – rzeźbiarz, grafik, fotografik, poeta; Justyna Dulny-Olszowy – artystka malarz; Andrzej Rozbicki – dyrygent, Dyrektor Muzyczny Orkiestry Symfonicznej – The Celebrity Symphony Orchestra; Maciej Jaśkiewicz – dyrygent, Dyrektor Muzyczny Polsko-Kanadyjskiego Towarzystwa Muzycznego – The Toronto Sinfonietta; Mirosław Połatyński – aktor, Dyrektor teatru ATLAS Stage Productions Canada; Kinga Mitrowska i Teresa Romanowska-Klimuszko – śpiewaczki sopranowe; Ola Turkiewicz - kompozytorka i wokalistka.
Regularnie odbywają się imprezy kulturalne. Należą do nich: festiwal piosenki religijnej, festiwal piosenki żeglarskiej; kiermasze książki; przeglądy kabaretów polonijnych.
W 1999 roku dla uczczenia 150. rocznicy śmierci Fryderyka Chopina z inicjatywy Tomasza Stan-Stanickiego i przy pomocy Fundacji Maxymiliana Kolbego został zorganizowany I Kanadyjski Konkurs Pianistyczny im. Fr. Chopina w Polskim Centrum Kultury im. Jana Pawła II w Mississauga, które zostało wybudowane w latach 90. ze składek Polonii kanadyjskiej. Inauguracja Roku Chopinowskiego miała miejsce w lutym 1999 w Living Arts Centre w Mississauga z udziałem burmistrza miasta, p. Hazel McCallion.
Propagowanie kultury polskiej na gruncie kanadyjskim odbywa się również poprzez środki masowego przekazu. Działają codzienne lub cotygodniowe programy radiowe: Radio Polonia, Radio 7 Toronto, Katolickie Studio Młodych – to programy codzienne. Nadawane są cotygodniowe programy telewizyjne w języku polskim: TV Polish Studio i TV Z Ukosa. Regularnie ukazuje się prasa: "Gazeta" – trzy razy w tygodniu; "Związkowiec", "Głos Polski", "Goniec", "Wiadomości" i "Życie" – to tygodniki.
Dla Polonii, wiernych kościoła rzymskokatolickiego odbywają się w kościołach kilkudziesięciu miast mszę w języku polskim. W Kanadzie działa Polski Narodowy Kościół Katolicki. W języku polskim odbywają się również spotkania religijne innych wyznań. W 5 miastach działają polskojęzyczne zbory i grupy Świadków Jehowy.

</doc>
<doc id="811465" url="https://pl.wikipedia.org/wiki?curid=811465" title="Przestrzeń Lp">
Przestrzeń Lp

Przestrzenie formula_1 formula_2 formula_3 – dla ustalonej liczby dodatniej formula_4 – klasy przestrzeni liniowo-topologicznych, odpowiednio: takich ciągów liczbowych, że szereg formula_4-tych potęg modułów ich wyrazów jest zbieżny oraz funkcji mierzalnych, całkowalnych w formula_4-tej potędze na ustalonym zbiorze (utożsamia się funkcje równe prawie wszędzie). W przypadku formula_7 to w przestrzeniach tych można w naturalny sposób zdefiniować normę i są one wtedy przestrzeniami Banacha. Przestrzenie formula_8 oraz formula_9 są ponadto przestrzeniami Hilberta z odpowiednio zdefiniowanym iloczynem skalarnym. Przestrzenie formula_10 są szczególnymi przypadkami przestrzeni formula_11
Przestrzenie formula_12 znajdują zastosowanie w statystyce, ekonomii matematycznej i inżynierii.
Skończenie wymiarowe przestrzenie formula_13.
W przestrzeni formula_14 gdzie formula_15 jest ciałem liczb rzeczywistych bądź zespolonych (ze standardowo zdefiniowanymi działaniami dodawania wektorów i mnożenia przez skalar) można, dla ustalonego formula_16 rozważać funkcję
daną wzorem
Dla formula_19 funkcja ta jest normą wraz z którą formula_20 jest formula_21-wymiarową przestrzenią Banacha, oznaczaną symbolem formula_22 W przypadku formula_23 norma przestrzeni formula_24 jest normą euklidesową.
Przestrzenie formula_10.
Ciągi liczbowe (o wyrazach z ciała liczb rzeczywistych bądź zespolonych) można interpretować jako "wektory o nieskończonej liczbie współrzędnych" i zdefiniować dla nich analogiczne działania dodawania i mnożenia przez skalar jak w przypadku przestrzeni skończenie wymiarowej:
gdzie formula_28 jest skalarem.
Zbiór wszystkich ciągów liczbowych formula_29 z określonymi wyżej działaniami jest przestrzenią liniową nad ciałem z którego pochodzą wyrazy rozważanych ciągów. Dla ustalonego formula_30 zbiór tych wszystkich ciągów liczbowych formula_31 dla których
tworzy podprzestrzeń liniową przestrzeni formula_33
Dopuszczając formula_34 definiuje się
Przestrzenie formula_10 to podprzestrzenie liniowe formula_29 dla których
Powyższy wzór określa normę w formula_10 dla formula_40 Warunek trójkąta dla normy formula_41 w przypadku formula_42 wynika z nierówności Minkowskiego:
gdzie formula_44 są elementami formula_45
Dowód nierówności Minkowskiego opiera się o nierówność Höldera:
gdzie formula_47 formula_48 formula_49 umownie formula_50
Norma w przestrzeniach formula_10 jest zupełna, a więc przestrzenie formula_10 są przestrzeniami Banacha.
Przykładowo, niezerowy ciąg stały nie należy do żadnej przestrzeni formula_53 gdyż nie jest sumowalny w żadnej potędze. Jest on jednak ograniczony, więc jest on elementem przestrzeni formula_54 Ciąg o wyrazie ogólnym formula_55 nie należy do przestrzeni formula_56 jednak dla każdego formula_57 należy on do przestrzeni formula_45
Przestrzenie formula_3.
Niech formula_16 będzie liczbą rzeczywistą oraz niech formula_78 będzie przestrzenią z miarą "σ"-skończoną. Niech formula_79 będzie zbiorem klas abstrakcji relacji równoważności w rodzinie wszystkich funkcji mierzalnych na formula_80 względem relacji równoważności danej warunkiem formula_81 wtedy i tylko wtedy, gdy zbiór formula_82 jest formula_83-miary zero. Zbiór
ma naturalną strukturę przestrzeni liniowej.
Przestrzenie formula_12 dla formula_86.
Niech formula_87 Z nierówności Minkowskiego wynika, że wzór
definiuje normę przestrzeni formula_11 Norma ta jest zupełna, a więc formula_3 jest przestrzenią Banacha. Gdy formula_80 jest mierzalnym podzbiorem przestrzeni euklidesowej, symbolem formula_92 oznacza się przestrzeń formula_93 gdzie formula_83 jest miarą Lebesgue’a zacieśnioną do rodziny mierzalnych podzbiorów zbioru formula_95
Gdy miara formula_83 jest skończona, to zachodzą inkluzje formula_97 o ile tylko formula_98 (włączając przypadek formula_34 zdefiniowany niżej). W przypadku, gdy formula_83 jest nieskończona, tj. formula_101 powyższe inkluzje nie zachodzą. Na przykład dla ustalonego formula_86 funkcja
należy do formula_104 ale nie należy do formula_105 gdy formula_106
Przestrzeń formula_107.
Symbolem formula_108 oznacza się przestrzeń funkcji prawie wszędzie ograniczonych, tj. takich zespolonych funkcji mierzalnych, że
z normą
Przestrzenie formula_12 dla formula_112.
W przypadku formula_113 nadal można mówić o przestrzeniach formula_2 nie mają już one jednak struktury przestrzeni Banacha (nie są nawet lokalnie wypukłe).
Dla liczb nieujemnych formula_115 oraz liczby formula_113 znana jest następująca nierówność:
z której wynika, że
przy czym formula_119 Na mocy powyższego, wzór
określa metrykę niezmienniczą ze względu na przesunięcia w przestrzeni formula_11 Metryka ta jest zupełna. W szczególności, formula_3 ma strukturę zupełnej liniowo-metrycznej, której bazę otoczeń zera tworzy rodzina kul
Brak lokalnej wypukłości.
Dla każdej liczby formula_124 zachodzi związek
więc kula formula_126 jest ograniczona, tj. przestrzeń formula_3 jest lokalnie ograniczoną F-przestrzenią. Przestrzeń ta nie zawiera zbiorów wypukłych i otwartych innych niż zbiór pusty i cała przestrzeń formula_11 Brak lokalnej wypukłości prowadzi do następującej konsekwencji: Niech formula_129 będzie dowolną lokalnie wypukłą przestrzenią liniowo-topologiczną i niech formula_130 będzie jej bazą otoczeń zera złożoną ze zbiorów wypukłych. Jeśli formula_131 jest operatorem liniowym i ciągłym oraz formula_132 jest elementem bazy formula_133 to formula_134 jest niepustym, otwartym i wypukłym podzbiorem formula_93 tj. musi być on już równy całej przestrzeni. W konsekwencji formula_136 zawiera się w każdym elemencie bazy formula_133 tj. formula_138 jest operatorem zerowym.
Nierówności Höldera i Minkowskiego.
Dla przestrzeni formula_139 istnieją odpowiedniki nierówności Höldera i Minkowskiego.
Nierówność Höldera: Niech formula_113 oraz niech formula_141 Wówczas dla formula_142 formula_143 spełniających warunek formula_144 zachodzi oszacowanie
Nierówność Minkowskiego: Dla formula_113 oraz formula_147 zachodzi oszacowanie:

</doc>
<doc id="811466" url="https://pl.wikipedia.org/wiki?curid=811466" title="8 Bałtycka Dywizja Obrony Wybrzeża">
8 Bałtycka Dywizja Obrony Wybrzeża



</doc>
<doc id="811473" url="https://pl.wikipedia.org/wiki?curid=811473" title="Łukasz Smuglewicz">
Łukasz Smuglewicz

Łukasz Smuglewicz (ur. 1709 w Warszawie, zm. 26 października 1780 tamże) – polski malarz, nauczyciel malarstwa. 
Życiorys.
Ojciec Antoniego i Franciszka, których matką była Regina z Olesińskich, siostrzenica Szymona Czechowicza. Około połowy XVIII w. otworzył prywatną szkołę malarstwa. Mieściła się ona w kamienicy Pod Fortuną, gdzie mieszkali malarze Szymon Czechowicz i Łukasz Smuglewicz.
Był autorem polichromii i obrazu ukoronowania MB w kościele „na wodzie” w Zwierzyńcu. Dla kopuły kościoła św. Józefa w Podhorcach namalował 8 medalionów. Był autorem jednego z projektów Świątyni Opatrzności Bożej w Warszawie.

</doc>
<doc id="811474" url="https://pl.wikipedia.org/wiki?curid=811474" title="Powiększenie węzłów chłonnych">
Powiększenie węzłów chłonnych



</doc>
<doc id="811478" url="https://pl.wikipedia.org/wiki?curid=811478" title="Tafta">
Tafta

Tafta (fran. "taffetas" z wł. "taffeta" z per. "tãfta" - tkane, plecione, tkanina) – gęsta i sztywna tkanina wykonana z naturalnego jedwabiu, szeleszcząca i mieniąca się przy poruszaniu. Wykorzystywana najczęściej w sukniach wieczorowych i balowych.

</doc>
<doc id="811482" url="https://pl.wikipedia.org/wiki?curid=811482" title="Lymphadenopathia">
Lymphadenopathia



</doc>
<doc id="811484" url="https://pl.wikipedia.org/wiki?curid=811484" title="Prawo pożądania (telenowela)">
Prawo pożądania (telenowela)

Prawo pożądania (hiszp. "El Cuerpo del Deseo") – amerykańska telenowela wyemitowana w latach 2005-2006. Składa się ze 143 odcinków. W rolach głównych Lorena Rojas i Mario Cimarro.
Wersja polska.
Telenowela była emitowana w Polsce od 9 lutego do 5 września 2007 roku w telewizji TVN, następnie od 29 stycznia do 19 sierpnia 2010 w telewizji TVN 7.
Fabuła.
Piękna Isabel Arroyo wychodzi za mąż za Pedra Jose Donoso. Na rozkaz swego kochanka, Andresa, truje Pedra, który następnie umiera. Dusza Pedra Jose przechodzi w ciało wieśniaka Salvadora Cerinzy, który przed tym zdarzeniem miał żonę i dziecko. Pewnego dnia Salvador przychodzi do domu wróżki, która wcześniej znała Pedra. Następnie pragnie odzyskać Isabel i przychodzi do jej domu i zatrudnia się jako szofer. Odkrywa, że to Isabel wcześniej go zdradziła i otruła. Jako Pedro Jose chce za to ukarać zarówno ją, jak i Andresa, który dawniej był jego przyjacielem.
Isabel i Salvador mają romans, jednakże kobieta wychodzi za Andresa, pod wielkim przymusem, choć Andres doskonale wie, że Isabel go już nie kocha. Mieszkańcy domu są zaskoczeni, skąd Salvador wie tak dużo o nich. Również jego córka, Angela, jest zdziwiona, dlaczego jej tak pomaga, podczas gdy Walter i Rebeca spiskują przeciwko nim. Wcześniej kobieta zakochała się w Salvadorze, jednak gdy ten odrzucił jej miłość, zaczęła go nienawidzić. Salvador dostaje stanowisko w firmie, gdzie zostaje tam zatrudniony z uwagi na swoją ogromną wiedzę o firmie. Isabel i Andres nawzajem zatruwają sobie życie. Angela i Antonio pobierają się. Simon jest zakochany w Valerii, z kolei ona zakochała się w Salvadorze, który częściowo odwzajemnia jej uczucie.
Cantalicia, żona byłego wieśniaka Salvadora, zaczyna go szukać. Gdy go odnajduje, Salvador jej nie pamięta i nie przyznaje się do niej. Andres dowiaduje się od Salvadora, że jest on w rzeczywistości Pedrem Jose Donoso. Kiedy Andres o tym się dowiaduje,zaczyna wariować. Isabel stwierdza, że ma już tego dosyć, zabiera go do domku nad jeziorem i tam, po krótkiej szarpaninie, zabija go. Po powrocie do domu Isabel dowiaduje się od Rebeki, że Valleria chciała uciec z Salvadorem, zabrania jej tego i przez to, uczucie Salvadora i Vallerii zostaje zatracone. Salvador czasem traci pamięć i zmienia się w wieśniaka.
Isabel i Salvador pobierają się. Isabel jedzie do Cantalicii i dowiaduje się od niej, że Salvador był jej mężem. Kobieta chce wyjaśnić całą sytuację domownikom i wyjawia im prawdę, a także mówi, że to ona zabiła Andresa i otruła Pedra. Od razu potem Isabel i Salvador wyjeżdżają, a policja rusza ich tropem. Następuje pościg, który doprowadza Isabel do popełnia samobójstwa, które polega na wjechaniu samochodem do jeziora. Salvador, z kolei, z powrotem zamienia się w wieśniaka oraz wraca na wieś, do żony i dziecka.

</doc>
<doc id="811485" url="https://pl.wikipedia.org/wiki?curid=811485" title="Jan August Hiż">
Jan August Hiż

Jan August Hiż "vel" Hisch herbu Jeż (ur. 25 listopada 1743 w Warszawie, zm. 22 grudnia 1816 tamże) – generał-major wojsk koronnych.
Życiorys.
Pochodził z rodziny zawodowych wojskowych pochodzenia prawdopodobnie francuskiego: dziadek Wilhelm, żonaty z Franciszką de Loupi, był kapitanem gwardii koronnej, ojciec Jan Wilhelm, żonaty z Katarzyną de Mathy, miał rangę pułkownika gwardii pieszej koronnej. W 1764 roku jego ojciec, jako jeden z pięciu członków rodziny Hiż, otrzymał szlachectwo z herbem Jeż.
Generał Jan August Hiż był żonaty z Franciszką de Gerault i miał pięcioro dzieci: Elżbietę (wydaną za Jana Fechnera), Aleksandra (dzierżawcę dóbr Głębokie w powiecie radomskim), Jana (wojskowego), Karola (wojskowego) i Józefa (wojskowego i topografa). Jego siostrzeńcem był Ignacy Łempicki.
Generała pochowano w katakumbach na warszawskich Powązkach (rząd 88–6). Na nagrobku umieszczono napis: "D.O.M. Szanownym zwłokom Jana Augusta Hiża, generała-majora wojsk dawniej Królestwa Polskiego, wieku lat 73 dni 26, dnia 22 grudnia 1816 zmarłego. W smutku pogrążeni pięcioro dzieci ten kamień położyli."
Potomkowie Jana Augusta Hiża pełnili w XIX i w XX wieku wysokie stanowiska. Jego prawnukiem był poeta i publicysta Tadeusz Hiż.

</doc>
<doc id="811488" url="https://pl.wikipedia.org/wiki?curid=811488" title="The Best of Sepultura">
The Best of Sepultura

The Best of Sepultura – kompilacja utworów brazylijskiej grupy metalowej Sepultura z okresu, w którym wokalistą był Max Cavalera. Została wydana w 2006 roku przez Roadrunner Records, bez zaangażowania członków zespołu, który w tym czasie działał pod szyldem SPV GmbH. Album ten nie jest zaliczany jako oficjalne wydawnictwo na stronie zespołu.

</doc>
<doc id="811492" url="https://pl.wikipedia.org/wiki?curid=811492" title="Militärpass">
Militärpass

 
Militärpaß – niemiecki dokument wojskowy z okresu 1860−1918 opisujący przebieg służby wojskowej każdego żołnierza.
Wprowadzony przed wojną francusko-pruską, został zastąpiony w 1919 przez "Reichswehrpass", a później przez "Wehrpass". Inaczej niż Soldbuch, Militärpass uzupełniany był przez administrację poszczególnych regimentów. Dokument przekazywany był żołnierzowi po zwolnieniu go ze służby.
Militärpass zawierał szczegółowe informacje o żołnierzu, przede wszystkim:
Pomiędzy poszczególnymi rodzajami wojsk występowały niewielkie różnice w zawartości dokumentu oraz, rzadziej, w kolorystyce okładki.

</doc>
<doc id="811493" url="https://pl.wikipedia.org/wiki?curid=811493" title="Die Reklamation">
Die Reklamation

Die Reklamation – debiutancki album niemieckiego zespołu pop-rockowego Wir sind Helden. Płyta odniosła duży sukces w krajach niemieckojęzycznych, w samych Niemczech okryła się podwójną platyną (ponad 500.000 sprzedanych egzemplarzy).
W 2004 ukazała się reedycja albumu wzbogacona płytą DVD zawierającą, prócz teledysków, dokument ilustrujący powstawanie albumu.
Nagrody.
2004

</doc>
<doc id="811494" url="https://pl.wikipedia.org/wiki?curid=811494" title="Carlos Luis de Borbón">
Carlos Luis de Borbón

Carlos Luis de Borbón y Braganza (ur. 31 stycznia 1818, zm. 13 stycznia 1861) – karlistowski pretendent do tronu Hiszpanii jako Karol VI po tym jak jego ojciec Carlos María Isidro, hrabia Molina abdykował w 1845. Wtedy też przyjął tytuł hrabiego Montemolín.
Urodził się w Pałacu Królewskim, w Madrycie jako najstarszy syn Carlos Maríi Isidra i jego pierwszej żony – Marii Franciszki de Bragança. Jego pretensje do tronu doprowadziły do drugiej wojny karlistowskiej (1847-1849). Próba przedostania się do Hiszpanii skończyła się niepowodzeniem i Carlos Luis został aresztowany przez władze francuskie i wydalony do Anglii. Tam rezygnuje ze swoich pretensji do tronu, które przejmuje jego młodszy brat Don Juan, hrabia Montizón.
Po zerwaniu zaręczyn przez Angielkę Adelinę de Horsey, 10 lipca 1850, w Pałacu Królewskim w Casercie, Carlos Luis poślubił Marię Karolinę Sycylijską (ur. 1820), córkę króla Obojga Sycylii – Franciszka I i hiszpańskiej infantki Marii Izabeli. W 1855, po śmierci ojca, Carlos Luis otrzymał od hiszpańskiej pary królewskiej (Izabeli II i jej męża don Francisca de Asís) propozycję objęcia tronu hiszpańskiego po ich abdykacji. Miało się to wiązać z małżeństwem jego spodziewanego męskiego potomka z córką pary królewskiej – księżną Asturii Izabelą. Ten plan był od samego początku nierealny z powodu silnej opozycji wewnętrznej i zewnętrznej, więc nie został wprowadzony w życie. W 1860 razem ze swoim najmłodszym bratem Don Fernando wylądował w Sant Carles de la Rápita w Katalonii, aby rozpocząć nowe powstanie karlistowskie. Zostało ono jednak szybko stłumione a obaj bracia uwięzieni a później zostali uwolnieni za cenę zrzeczenia się praw do tronu i zobowiązanie do niepopierania ruchu karlistowskiego. Po wydostaniu się z więzienia pod naciskiem macochy Maríi Teresy odwołują złożoną przysięgę. W 1861 Carlos i jego żona Maria Karolina niespodziewanie umierają na dżumę, wkrótce umiera też jego brat Fernando. Cała trójka została pochowana w Trieście, w kaplicy świętego Karola Boromeusza w Basilica di San Giusto. Politykę Carlosa kontynuował jego drugi brat – Don Juan, hrabia Montizón.

</doc>
<doc id="811497" url="https://pl.wikipedia.org/wiki?curid=811497" title="Militaerpass">
Militaerpass



</doc>
<doc id="811499" url="https://pl.wikipedia.org/wiki?curid=811499" title="Lotnisko JFK">
Lotnisko JFK



</doc>
<doc id="811500" url="https://pl.wikipedia.org/wiki?curid=811500" title="Jakać Borowa">
Jakać Borowa

Jakać Borowa – kolonia w Polsce położona w województwie podlaskim, w powiecie łomżyńskim, w gminie Śniadowo.
Historia.
W latach 1921 – 1939 ówczesna osada leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku osadę zamieszkiwały 23 osoby w 2 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach. W latach 1975–1998 miejscowość administracyjnie należała do województwa łomżyńskiego.

</doc>
<doc id="811504" url="https://pl.wikipedia.org/wiki?curid=811504" title="Synagoga w Milejczycach">
Synagoga w Milejczycach

Synagoga w Milejczycach – synagoga znajdująca się w Milejczycach przy ulicy Parkowej 1.
Synagoga została zbudowana w 1927 roku na miejscu starszej drewnianej bożnicy. Podczas II wojny światowej, w 1941 roku hitlerowcy zdewastowali synagogę. Po zakończeniu wojny przez wiele lat w głównej sali modlitewnej znajdowało się kino, a w sali kahalnej biblioteka. Obecnie budynek pozostaje opuszczony, popadając w ruinę.
Murowany z cegły, nieotynkowany budynek synagogi wzniesiono na planie prostokąta. Cały budynek jest przykryty blaszanym dachem. Na elewacjach zachowały się liczne dekoracje, m.in. gwiazda Dawida, data budowy bożnicy oraz gzyms.

</doc>
<doc id="811509" url="https://pl.wikipedia.org/wiki?curid=811509" title="Stara Synagoga w Milejczycach">
Stara Synagoga w Milejczycach

Stara Synagoga w Milejczycach – pierwsza główna drewniana synagoga milejczyckiej gminy żydowskiej znajdująca się przy obecnej ulicy Parkowej.
Synagoga została zbudowana w 1857 roku. W 1927 roku została zburzona i w tym samym roku na jej miejscu wzniesiono nową, okazałą synagogę.

</doc>
<doc id="811511" url="https://pl.wikipedia.org/wiki?curid=811511" title="Przyrost wtórny">
Przyrost wtórny

Przyrost wtórny – proces tworzenia budowy wtórnej pędów i korzeni występujący u roślin dwuliściennych okrytonasiennych, nagonasiennych oraz w sposób nietypowy u jednoliściennych i in.
Polega na utworzeniu cylindra kambium, odkładającego w wyniku aktywności podziałowej pokłady drewna i łyka wtórnego oraz na utworzeniu fellogenu, tworzącego w wyniku aktywności podziałowej korka.
Najstarszy znany dowód występowania u roślin przyrostu wtórnego pochodzi z wczesnego dewonu (407 – 307 mln lat temu). Występował on u niewielkich roślin, co sugeruje, że przyrost wtórny wyewoluował u nich w wyniku wymagań hydraulicznych, a nie mechanicznych.

</doc>
<doc id="811513" url="https://pl.wikipedia.org/wiki?curid=811513" title="Grzegorz Kosok">
Grzegorz Kosok

Grzegorz Kosok (ur. 2 marca 1986 w Katowicach) – polski siatkarz, grający na pozycji środkowego, reprezentant Polski. Student AWF Katowice. 
Zakończył karierę latem 2021.
Sukcesy klubowe.
Mistrzostwa Polski Juniorów:
Mistrzostwo Polski:
Puchar CEV:
Superpuchar Polski:
Sukcesy reprezentacyjne.
Liga Światowa:
Mistrzostwa Europy:
Memoriał Huberta Jerzego Wagnera:

</doc>
<doc id="811518" url="https://pl.wikipedia.org/wiki?curid=811518" title="Third World Posse">
Third World Posse

Third World Posse – minialbum brazylijskiej grupy metalowej Sepultura, wydany w 1992 przez Roadrunner Records w limitowanym nakładzie, wyłącznie w Australii. Wydawnictwo ukazało się w formacie CD oraz na 12-calowej płycie winylowej. Zawiera studyjną wersję „Dead Embryonic Cells”, cover Dead Kennedys „Drug Me” oraz trzy nagrania koncertowe, pochodzące z VHS zespołu "Under Siege (Live in Barcelona)".

</doc>
<doc id="811525" url="https://pl.wikipedia.org/wiki?curid=811525" title="Under the Bridge">
Under the Bridge

Under the Bridge – rockowa piosenka zespołu Red Hot Chili Peppers pochodząca z albumu "Blood Sugar Sex Magik" wydanego w 1991 roku. Utwór jest balladą, nietypową dla funkowego brzmienia formacji RHCP.
Tekst piosenki wydaje się dość prosty, lecz ma on drugie dno. Anthony Kiedis napisał „Under the Bridge” uświadomiwszy sobie spustoszenie jakie czyni heroina wśród tych, których wciągnęła w nałóg. Znalazł się pośród nich gitarzysta RHCP Hillel Slovak, który zmarł po przedawkowaniu heroiny w wieku 26 lat. Sam Kiedis wcześniej również używał tego narkotyku. Most w piosence to przejście w parku MacArthura w Los Angeles, gdzie wokalista miał zaopatrywać się w narkotyki.

</doc>
<doc id="811527" url="https://pl.wikipedia.org/wiki?curid=811527" title="Plecy">
Plecy

Plecy są dużym grzbietowym (tylnym) obszarem ludzkiego ciała zaczynającym się od górnej granicy okolicy pośladkowej, a kończącym na tylnej powierzchni szyi i ramion. 

</doc>
<doc id="811529" url="https://pl.wikipedia.org/wiki?curid=811529" title="Joshua Homme">
Joshua Homme

Joshua Homme (ur. 17 maja 1973 w Palm Springs) – amerykański gitarzysta i producent muzyczny, członek stoner metalowej grupy Kyuss. Po rozpadzie zespołu w 1997 razem z Alfredo Hernandezem oraz Nickiem Oliverim założył zespół Queens of the Stone Age (QOTSA), w którym jest gitarzystą i wokalistą. Jest również założycielem i perkusistą zespołu Eagles of Death Metal oraz członkiem supergrupy Them Crooked Vultures.
Po zawieszeniu Kyussa jeszcze przed założeniem QOTSA Homme miał tak dużo czasu, że postanowił go spędzać na pustyni. Nie było to dla niego nic nowego, gdyż w latach 80. organizował razem z przyjaciółmi imprezy na pustyni, które sami nazywali „generator parties”. Tym razem oprócz instrumentów znalazł się też sprzęt do nagrywania. W taki sposób narodził się jeden z najciekawszych projektów muzycznych XX i XXI wieku, do którego namówił wiele gwiazd hard rocka czyli Desert Sessions.
Do tej pory ukazało się 10 części Desert Sessions, w których nagraniu brali udział m.in.: Ben Shepherd (Soundgarden, Wellwater Conspiracy), Fred Drake (Earthlings), Brant Bjork (Kyuss, Fu Manchu), Alfredo Hernandez (Kyuss), John McBain (Monster Magnet, Wellwater Conspiracy), Twiggy Ramirez (Marilyn Manson), PJ Harvey, Mark Lanegan (Screaming Trees), Troy van Leeuwen (A Perfect Circle, QOTSA).
W 2011 roku gościnnie wystąpił na koncercie indierockowego zespołu Florence and the Machine w Nowym Jorku. Zaśpiewana wspólnie piosenka – cover utworu Johnny'ego Casha „Jackson” – znalazła się na albumie MTV Unplugged.
W 2016 wyprodukował album Iggiego Popa "Post Pop Depression", a następnie brał udział we wspólnej trasie z liderem The Stooges.

</doc>
<doc id="811533" url="https://pl.wikipedia.org/wiki?curid=811533" title="Beneath the Encasing of Ashes">
Beneath the Encasing of Ashes

Beneath the Encasing of Ashes – debiutancki album grupy As I Lay Dying.
Cały album został wydany ponownie w formie reedycji, jako "" w 2006.

</doc>
<doc id="811537" url="https://pl.wikipedia.org/wiki?curid=811537" title="Lulua (ujednoznacznienie)">
Lulua (ujednoznacznienie)



</doc>
<doc id="811545" url="https://pl.wikipedia.org/wiki?curid=811545" title="Srebrna Kopa">
Srebrna Kopa

Srebrna Kopa (, ) – graniczny szczyt o wysokości 785 m n.p.m.
Jest to druga co do wysokości góra polskiej części Gór Opawskich (czes. "Zlatohorská vrchovina"), w Sudetach Wschodnich. Nazwa związana jest z poszukiwaniami srebra na stokach góry. Nazywana była też Glatze i Kłodna Góra. Należy do Korony Parku Krajobrazowego Góry Opawskie.

</doc>
<doc id="811548" url="https://pl.wikipedia.org/wiki?curid=811548" title="Yes Boss">
Yes Boss

Yes Boss – bollywoodzka tragikomedia miłosna z 1997 w reżyserii Aziza Mirzę. W roli głównej wystąpił Shah Rukh Khan, znany m.in. z "Czasem słońce, czasem deszcz". Jego partnerką w tym filmie jest Juhi Chawla. Film jest indyjską adaptacją hollywoodzkiego filmu "For Love or Money". Jego tematem jest konflikt między karierą a miłością.
Reżyser filmu Aziz Mirza i aktorzy odtwarzający główne role pracowali już wspólnie nad dwoma filmami "Raju Ban Gaya Gentleman" i "Phir Bhi Dil Hai Hindustani". Trzynaście lat współpracy zaowocowało założeniem razem wytwórni filmowej (Dreamz Unlimited/Red Chillies). Shah Rukh Khan stworzył z Juhi Chawla parę także w innych filmach ("Darr", "Ram Jaane", "Duplicate", "One 2 Ka 4"). 
Shah Rukh Khan za rolę Rahula został w 1997 roku nominowany do Nagrody Filmfare dla najlepszego aktora. Otrzymał tę nagrodę, ale za rolę w filmie "Dil To Pagal Hai".
Fabuła.
Bombaj to miasto marzeń i szans na bogactwo, miasto nędzy i utraty złudzeń. Rahul (Shah Rukh Khan) marzy o posiadaniu tu własnej firmy reklamowej. Jego kariera zależy całkowicie od szefa w pracy, wyświadcza więc mu moralnie dwuznaczne usługi. Pomaga mu w uwodzeniu kolejnych dziewczyn, zrywa z nimi za niego, organizuje spotkania, załatwia prezenty. Kłamiąc kryje te zdrady przed jego żoną. Staje się mistrzem kłamstwa. Powtarzając wciąż "yes, boss" robi dla niego wszystko. Wątpliwości ogarniają go dopiero w chwili, gdy szef każe mu pomóc w zdobyciu dla niego Seemy (Juhi Chawla), dziewczyny, która wzbudziła zainteresowanie Rahula. 
Muzyka i piosenki.
Muzykę do filmu stworzył duet Jatin-Lalit, odpowiedzialny za muzykę do takich filmów jak "Czasem słońce, czasem deszcz" czy "Mohabbatein".
Dwie z tych piosenek mają za tło Szwajcarię (Alpy, Lucernę i Fribourg)

</doc>
<doc id="811549" url="https://pl.wikipedia.org/wiki?curid=811549" title="Mai-Ndombe (ujednoznacznienie)">
Mai-Ndombe (ujednoznacznienie)



</doc>
<doc id="811550" url="https://pl.wikipedia.org/wiki?curid=811550" title="M3 Grease Gun">
M3 Grease Gun



</doc>
<doc id="811554" url="https://pl.wikipedia.org/wiki?curid=811554" title="Fimi">
Fimi

Fimi – rzeka w Demokratycznej Republice Konga, prawy dopływ Kasai. Wypływa z jeziora Mai-Ndombe.

</doc>
<doc id="811557" url="https://pl.wikipedia.org/wiki?curid=811557" title="Frail Words Collapse">
Frail Words Collapse

Frail Words Collapse – drugi album grupy As I Lay Dying wydany w 2003 nakładem Metal Blade Records.

</doc>
<doc id="811559" url="https://pl.wikipedia.org/wiki?curid=811559" title="Thompson M1928">
Thompson M1928



</doc>
<doc id="811562" url="https://pl.wikipedia.org/wiki?curid=811562" title="Abstrahować">
Abstrahować



</doc>
<doc id="811563" url="https://pl.wikipedia.org/wiki?curid=811563" title="Pistolet maszynowy Hyde-Inland M2">
Pistolet maszynowy Hyde-Inland M2

Hyde-Inland M2 (U.S. Submachine gun, M2, .45 ACP) – amerykański pistolet maszynowy z okresu II wojny światowej.
Historia.
Pod koniec lat 30. XX wieku armia amerykańska używała pistoletów maszynowych Thompson M1928A1, broni skomplikowanej i działającej na zasadzie odrzutu zamka półswobodnego oraz drogiej w produkcji. Po wybuchu II wojny światowej opracowano nowy pistolet maszynowy Thompson M1 działający na zasadzie odrzutu zamka swobodnego, ale koszty jego produkcji były nadal wysokie. Wiele krajów biorących udział w wojnie posiadało proste w produkcji pistolety, dlatego gdy do rąk Amerykanów trafiły niemieckie MP 40, oraz brytyjskie Steny rozpoczęto prace nad nową bronią o maksymalnie uproszczonej i taniej konstrukcji.
Wśród konstruktorów którzy wzięli udział w projektowaniu następcy Thompsonów był George Hyde pracujący w firmie General Motors (a dokładniej w Inland Division należącej do tej firmy). Wspólnie z Frederickiem Sampsonem skonstruował on pistolet maszynowy M3 Grease Gun przyjęty do uzbrojenia w 1942 roku. Nowa broń była produkowana przy użyciu nowoczesnych technologii z szerokim wykorzystaniem technologii tłoczenia, ale rozpoczęcie produkcji tej broni wymagało wykonania skomplikowanego oprzyrządowania które mogło zająć dużo czasu i wiązało się z dużym ryzykiem. Dlatego jako rozwiązanie przejściowe postanowiono przyjąć inną konstrukcję Hyde’a, która mogła być produkowana przy użyciu już opanowanych technologii. 13 kwietnia 1942 roku została ona standaryzowana jako "U.S. Submachine gun, M2, .45 ACP", a firma Marlin Firearms Corporation otrzymała kontrakt na wyprodukowanie 164 450 pistoletów maszynowych M2. Za każdy egzemplarz miała otrzymać 36,76 dolarów.
Według planów produkcja pistoletu maszynowego M2 miała się rozpocząć w grudniu 1942 roku. Jednak problemy z podwykonawcami sprawiły, że nie udało się jej uruchomić do końca marca 1943 roku. Ostatecznie pierwsza partia 400 sztuk pistoletów M2 została dostarczona United States Army dopiero w maju. Ponieważ produkcja M3 rozwijała się bez większych problemów, w czerwcu 1943 roku uznano, że kontynuowanie produkcji tej broni nie ma sensu i w rezultacie 17 czerwca 1943 roku M2 został wycofany z uzbrojenia US Army.
Opis.
M2 był bronią samoczynną działającą na zasadzie odrzutu zamka swobodnego, strzelającą z zamka otwartego. Komora zamkowa rurowa. Zasilanie broni z dwurzędowych magazynków o pojemności 30 naboi (magazynki wymienne z Thompson M1). Rękojeść przeładowania po prawej stronie broni, lufa gwintowana, z czterema bruzdami. Gwint prawoskrętny. Przyrządy celownicze mechaniczne składały się z muszki i celownika przerzutowego. Kolba, chwyt pistoletowy i łoże drewniane.

</doc>
<doc id="811564" url="https://pl.wikipedia.org/wiki?curid=811564" title="Arnold van Gennep">
Arnold van Gennep

Arnold van Gennep (ur. 23 kwietnia 1873 w Ludwigsburgu w Niemczech, zm. 1957) – francuski etnograf i folklorysta.
Życiorys.
Wykładał etnografię i historię porównawczą na uniwersytecie w Neuchâtel w Szwajcarii. W roku 1944 został prezesem Fédération Folklorique d'Ile-de France, a w 1952 r. Sociéte d'Étnographie française. Karierę naukową rozpoczynał jako nauczyciel gimnazjum w Częstochowie (lata 1898–1902)
Prowadził badania nad francuskim folklorem, stworzył teorię obrzędów przejścia opisaną w książce "Les rites de passage" ("Obrzędy przejścia") z 1909 roku, i opisującą trzy fazy tych obrzędów: wstępną (preliminalną), okresu przejściowego ("liminalną") i włączenia ("postliminalną"). Swój ogromny dorobek naukowy zawarł w dziewięciotomowym syntetycznym dziele "Manuel de folklore française contemporain" (1937).

</doc>
<doc id="811567" url="https://pl.wikipedia.org/wiki?curid=811567" title="Carlos Saldanha">
Carlos Saldanha

Carlos Saldanha (ur. 24 stycznia 1965 w Rio de Janeiro) – brazylijski reżyser.

</doc>
<doc id="811575" url="https://pl.wikipedia.org/wiki?curid=811575" title="Réseau Express Regional">
Réseau Express Regional



</doc>
<doc id="811578" url="https://pl.wikipedia.org/wiki?curid=811578" title="Shadows Are Security">
Shadows Are Security

Shadows Are Security – trzeci album grupy As I Lay Dying z 2005 roku.

</doc>
<doc id="811579" url="https://pl.wikipedia.org/wiki?curid=811579" title="RER">
RER



</doc>
<doc id="811581" url="https://pl.wikipedia.org/wiki?curid=811581" title="José Cura">
José Cura

José Cura (ur. 5 grudnia 1962 w Rosario) – argentyński tenor, dyrygent, reżyser, scenarzysta i fotograf, znany z oryginalnych i wyrazistych przedstawień bohaterów operowych, w szczególności z roli Otello, w operze Verdiego o tym samym tytule, Samsona, bohatera opery “Samson i Dalila“ Camille Saint-Saëns’a, Canio z “Pajaców“ Leoncavallo, “Stiffelio“ Verdiego i wielu innych.
W 2007 roku miała miejsce światowa premiera produkcji “La Commedia è finita”, przedsięwzięcie to zostało w całości zaprojektowane i wyreżyserowane przez José Curę, który ponadto zaśpiewał w nim główną rolę Canio. Dla Cury był to początek kariery scenografa i reżysera, której kolejnymi etapami było wystawienie “Samsona i Dalili“ w Badisches Staatstheater Karlsruhe w 2010 roku (gdzie również zaśpiewał tytułową rolę), “Jaskółki“ w Lotaryńskiej Operze Narodowej w Nancy (gdzie wystąpił w roli dyrygenta), oraz w 2012 roku “Rycerskości Wieśniaczej“ i “Pajaców“ w Walońskiej Operze Królewskiej w Liège, gdzie wcielił się w role Cania i Turiddu.
W Polsce znany głównie z występów ze śpiewaczką operową, Ewą Małas-Godlewską, z którą nagrał płytę "Song of love" oraz koncert dla Telewizji Polskiej.
Kariera.
Początki.
Talent muzyczny José Cury rozwijał się bardzo szybko: w wieku 12 lat uczył się gry na gitarze pod przewodnictwem Juana di Lorenzo, w wieku 15 lat zadebiutował jako dyrygent chóru, jako szesnastolatek rozpoczął naukę kompozycji u Carlosa Castro i gry na fortepianie u Zulmy Cabrery. W 1982 rozpoczął naukę na wydziale muzycznym Uniwersytetu Narodowego w Rosario, w następnym roku został dyrygentem-asystentem chóru uniwersyteckiego. W wieku 21 lat wygrał stypendium w Teatro Colón w Buenos Aires, gdzie spędził 6 miesięcy. Cura koncentrował się na kompozycji i dyrygenturze, nadal śpiewając w chórze operowym, do 1988 roku, kiedy rozpoczął pracę z Horacio Amauri, chcąc rozwinąć odpowiednią technikę wokalną. Zdecydowawszy się na rozwijanie kariery operowej, Cura w 1991 roku przeprowadził się do Włoch, gdzie rozpoczął trening wokalny pod okiem . W lutym 1992 roku zadebiutował w Weronie w roli Ojca w „Pollicino” Henze’go. W Genui zagrał Remendado w „Carmen” Bizeta, i Kapitana Kuszników w „Simon Boccanegra” Verdiego. W 1993 roku Cura zagrał swoją pierwszą główną rolę w „Signorina Julia” Bibalo w Teatro Lirico di Giuseppe Verdi w Trieście. Rok 1994 rozpoczął się serią niezwykle udanych debiutów: w rolach Ismaela w „Nabucco” Verdiego w Genui, Don Alvaro w „Mocy przeznaczenia” w Turynie, a następnie w roli Ruggero w światowej premierze trzeciej wersji „Jaskółki” Pucciniego i Roberto, z rzadko wystawianej opery „Wiły”, tego samego kompozytora (Martina Franca). To drugie wykonanie jest szczególnie godne uwagi, jako pierwsze kompletne nagranie z udziałem Cury. W tym samym roku Cura zajął pierwsze miejsce w konkursie Operalia, sygnowanym przez Plácido Domingo. W listopadzie, w Chicago, rolą Lorisa Ipanova w operze Umbero Giordano „Fedora”, u boku Mirelli Freni, zadebiutował w Stanach Zjednoczonych, rolę tę następnie powtórzył w Trieście w 1995, w Londynie w 1996, w Wiedniu w 1997 i 1998 i w Tokio, Zurychu i Lecce w 1998.
1995-2000.
Cura zaczął rozwijać swój repertuar w 1995 roku. W lutym wrócił do Włoch, aby wystąpić jako Paoli il Bello w operze “Francesca da Rimini” Riccardo Zandonai w Palermo. W lipcu zadebiutował w Covent Garden Theatre, w tytułowej roli w operze “Stiffelio“, w wieczór otwierający Festiwal Verdiego. W 1996 budował i stopniowo umacniał swoją pozycję jednego z najbardziej obiecujących tenorów swojego pokolenia. Po styczniowym występie w roli Osaki w alegorycznej operze Mascagniego “Iris“ w Operze Rzymskiej, powrócił do Londynu aby wziąć udział w “Samsonie i Dalili“ Saint-Saëns’a, rola ta przyniosła mu światowe uznanie. Rok 1996 przyniósł również dwie nowe role-Pollio w “Normie“ Belliniego, i Don Jose w “Carmen“, którymi zadebiutował w Los Angeles i San Francisco. Inne kluczowe role, wliczając w to “Wiły“, “Pajace“ Leoncavallo, “Andrea Chénier“ Giordano w Operze w Zurychu, “Rycerskość wieśniacza“ Mascagniego na festiwalu w Rawennie (pod batutą Ricardo Muti, transmitowane przez telewizję włoską), i “Pajace” w amsterdamskim Concertgebouw (dyrygowane przez Ricardo Chailly i transmitowane na żywo). W grudniu wystąpił w odcinku na temat Pucciniego w cyklu dokumentalnym BBC “Wielcy Kompozytorzy”. Styczeń 1997 to czas debiutu w mediolańskiej La Scali, gdzie wystąpił w roli Enzo w „La Gioconda” Ponchielli’ego. Cura powrócił do La Scali w Czerwcu 1998 jako Des Grieux w “Manon Lescaut“ Pucciniego, i ponownie w Lutym 1999 w “Mocy Przeznaczenia“, oba pod batutą Riccardo Muti’ego.
W efekcie wzrastającej pozycji i reputacji oraz narastającego zainteresowania krytyków, José Cura powziął kluczową dla jego przyszłej kariery decyzję. W 1997 roku, w turyńskim Teatro Regio, w wieku 34 lat, pod batutą Claudio Abbado, Cura zadebiutował w głównej roli w operze “Otello“ Verdiego, transmitowanej na żywo we włoskiej telewizji. La Nazione zatytułowało recenzję: “José Cura, narodził się nowy Otello!”. Sceny operowe całego świata porozumiały się pozwalając Curze zabrać swojego Maura w podróż do Londynu, Waszyngtonu, Madrytu, Triestu, Monachium, Buenos Aires, Nicei, Paryża, Wiednia, Zurychu, Warszawy, Tokio i Florencji, czyniąc z niego najbardziej pożądanego odtwórcę roli Otella swojego pokolenia. Po debiucie w roli Otello, Cura wystąpił w “Rycerskości Wieśniaczej“ w Bolonii, “Tosce“ w Torre del Lago, w “Fedorze“ w Wiedniu i w szeroko uznanym “Samsonie i Dalili“ w Turynie. Latem 1997 w Arena di Verona po raz pierwszy wystąpił w głównej roli w operze “Carmen“. Rok zakończył serią sensacyjnych koncertów w Niemczech.
W 1998 roku po raz pierwszy wystąpił w “Aidzie“ na inauguracji sezonu New Imperial Theatre w Tokio.
Mocno zakorzeniony w zbiorowej świadomości jako jeden z największych współczesnych głosów, w 1999 Cura rolą w “Carmen“ powrócił do Paryża, przedstawieniem Moc przeznaczenia do Mediolanu i do Werony rolą w “Aidzie“ (pierwsza opera transmitowana na żywo przez internet). Rok zakończył debiutem w “Rycerskości Wieśniaczej“ w Metropolitan Opera w Nowym Jorku, jako drugi tenor w historii MET debiutujący na premierze przedstawienia (wcześniej zrobił to w 1902 Enrico Caruso), i w Teatro Real w Madrycie w roli Otello, dyrygowanej przez jego wieloletniego przyjaciela i mentora Maestro Luisa Antonio García Navarro.
2000-2005.
W roku 2000 Cura wystąpił w “Otello“ w Waszyngtonie, i w roli Alfredo, wziął udział w przełomowej produkcji „La Traviata in Paris”, w autentycznych paryskich sceneriach, transmitowanej na żywo na cały świat.
W 2001 José Cura pojawił się w wielu szczególnych przedstawieniach i produkcjach operowych honorujących setną rocznicę śmierci Verdiego, wliczając w to przedstawienie „Otella” w Operze Wiedeńskiej 27 stycznia (dzień śmierci Verdiego), w paryskim Théâtre du Châtelet londyńskim Covent Garden, triesteńskim Teatro Lirico di GIuseppe Verdi i w Operze Zuryskiej. Wystąpił również w przedstawieniach “Aidy“ w Grecji i Japonii i stworzył pamiętną role w „Don Carlos” w Zurychu. Dał dwa koncerty z sopranistką Danielą Dessì, poświęcone muzyce Verdiego w londyńskim Barbican Centre, i wspólnie z Renato Brusonem wystąpił na koncercie arii i duetów Verdiego w Parmie.
Cura kontynuował odtwarzanie ról w operach Verdiego w 2002 roku, kiedy wystąpił w roli Manrico w “Trubadurze“ w ROH, ponownie wystąpił w roli Otella w Zurychu i w Warszawie, gdzie dał specjalny, jednorazowy występ. Pojawił się również w “Tosce“ w Tokio, w “Pajacach“ w Wiedniu oraz w “Samsonie i Dalili“ w wersji koncertowej w Barbican Centre pod batutą sir Colina Davisa. Inne ważne koncerty z 2002 roku, wliczając w to 4 występy na świeżym powietrzu: Dalhalla w Szwecji, Łódź-Polska, Odeon Heroda Attyka w Atenach w Grecji i Hyde Park w Londynie, gdzie Cura wystąpił przed widownią szacowaną na 40 000 osób. Inne godne wzmianki występy to np. National Theater and Concert Hall w Tajpej, Pavilhão Atlântico w Lizbonie i Kreml w Moskwie.
Opery wystawione na początku 2003 roku to między innymi “Otello“ (w Tokio), “Don Carlos“ w Zurychu i “Tosca“ (Wiedeń). W czerwcu Cura zadebiutował w roli Kalafa w Arena di Verona w fantazyjnej operze Pucciniego, „Turandot”. Sezon 2003/2004 rozpoczął debiutem w roli Jana Chrzciciela w operze Masseneta “Herodiada“ w Operze Wiedeńskiej. W listopadzie Cura powrócił do repertuaru Verdiego powtarzając role w “Don Carlosie“ i w “La Traviata“, obie w Zurychu. W grudniu i styczniu 2004 powrócił do USA, występując w produkcji Lyric Opera w Chicago-“Samson i Dalila“. W marcu powtórzył występ w ROH w Londynie. W Wiedniu publiczność miała szansę zobaczyć go w “Andrea Chénier“. W Zurychu zatryumfował w roli Dicka Johnsona w “Dziewczynie ze Złotego Zachodu“ Pucciniego. W kwietniu dyrygował wykonaniem “Madame Butterfly“ w Warszawie.
José Cura zawsze był zdania, że muzyka klasyczna powinna być dostępna dla mas. Poparł swoją tezę biorąc udział w dwóch spektakularnych wydarzeniach na początku 2004 roku. W lutym wszedł na podium dyrygenta, aby poprowadzić “Bal Maskowy“ Verdiego w Piacenzy we Włoszech-była to unikalna, nowoczesna produkcja, ulokowana w przestrzennej sali wystawowej, przygotowanej na wystawienie przedstawienia dla możliwie najszerszej publiczności. W maju wybrał się do Seulu aby wziąć udział w kilku przedstawieniach “Carmen“, w ramach projektu przybliżającego operę mieszkańcom Azji. Przedstawienia odbyły się w amfiteatrze mieszczącym 37000 widzów, ze 120 metrową sceną wyposażoną w telebim o wielkości boiska do piłki nożnej. Sezon 2003/2004 zakończył “Otellem“ w Hamburgu i “Carmen” w Warszawie.
We wrześniu 2004 José Cura powrócił do Zurychu aby ponownie wystąpić w roli Otella, a następnie wziąć udział w premierze “Stiffelio“ w roli tytułowej. Pod koniec października Cura wrócił również do Lizbony, aby wziąć udział w koncercie na rzecz Associação Portuguesa Contra a Leucemia, podczas którego zaprezentował eklektyczny mix American spirituals, wybór najbardziej znanych arii i argentyńskich piosenek w pierwszym akcie, oraz wraz z rodzimymi gwiazdami zaprezentował się jako wytrawny gwiazdor muzyki pop w najpopularniejszych portugalskich piosenkach.
2 listopada był gospodarzem Nocy Dziesięciu Tenorów w Royal Festival Hall w Londynie. Cura wystąpił tam w podwójnej roli-jako tenor i dyrygent-po wykonaniu kilku znanych arii zajął miejsce na podium, ukazując nie tylko swoje zdolności dyrygenckie, ale również wrodzoną wrażliwość na potrzeby pozostałych młodych solistów.
2005-2010.
Cura rozpoczął rok 2005 koncertową wersją “Korsarza“ Verdiego w Barcelonie, następnie wystąpił w „Samsonie i Dalili” w MET. Wiosną 2005 Cura skupił się na odtworzeniu roli Canio w Berlinie i Piacenzie w dwóch bardzo różnych produkcjach. W czerwcu powrócił do Werony rolą Radamenesa w dwóch przedstawieniach “Aidy“ w produkcji Franco Zefirellego. W lipcu wystąpił w dwóch przedstawieniach Otello. Sezon 2005 zakończył Turandot w Arena di Verona.
We wspólnym koncercie z Anną Netriebko wystąpił przed ośmiotysięczną widownią w Lanxess Arena w Kolonii. W czerwcu wziął udział w ceremonii otwarcia Mistrzostw Świata w Lekkiej Atletyce w Duisburgu. Sezon 2005/2006 rozpoczął w Londynie biorąc udział w długo wyczekiwanym przedstawieniu “Dziewczyny ze Złotego Zachodu“ Pucciniego, w roli wyjętego spod prawa Dicka Johnsona. Następnie powtórzył rolę Roberto w rzadko wystawianej operze Pucciniego “Wiły“ w Wiedniu. W styczniu 2006 roku wrócił na scenę w tytułowej roli w “Andrea Chénier“ w Teatro Comunale di Bologna. W lutym, José Cura w barcelońskim Liceu, po osiemnastoletniej nieobecności przywrócił publiczności arcydzieło Verdiego-“Otello“.
Po ponownym wcieleniu się w role Alfreda w “Traviacie“ i Stiffelia w niedocenianej operze Verdiego pod tym samym tytułem, Cura stał się pierwszym tenorem który przywrócił do życia Kalafa-bohatera opery “Turandot“ Pucciniego, w awangardowej produkcji w Operze w Zurychu. Cura ponownie wystąpił w tej roli w sezonie 2006/2007 i 2007/2008. Z Zurychu Cura wyruszył do Wiednia, gdzie wystąpił w “Wiłach“ i dyrygował “Madame Butterfly“ w Operze Wiedeńskiej. W czerwcu Cura powrócił do Japonii aby ponownie wystąpić w “Andrea Chénier“. Jego występ został nagrodzony entuzjastyczną owacją, której przewodził Jun’ichirō Koizumi, premier Japonii, wielbiciel opery. Niespodziewany zwrot nastąpił latem, kiedy Cura przyjechał do Werony na pierwsze z kilku przedstawień “Pajaców“. Tenor, który miał wystąpić w roli Turiddu w połączonym z Pajacami spektaklu, zmuszony był wycofać się w ostatniej chwili, zostawiając Arena di Verona bez światowej klasy tenora, który byłby w stanie podjąć się roli. Cura natychmiast zareagował. Wstępując w letnim upale na antyczne kamienie rzymskiego amfiteatru, nadal cierpiąc z powodu jet-lag, próbując przywołać rolę w której nie występował od sześciu lat, spłacił honorowy dług, zaciągnięty w 1992 roku, kiedy Arena di Verona po raz pierwszy otworzyła przed nim ramiona. Cura był pierwszym tenorem w osiemdziesięcioczteroletniej historii Arena di Verona, który podjął się tak trudnego zadania. W połowie lipca Cura wyjechał do Rijeki w Chorwacji, na Letnią Noc Muzykowania. Po wrześniowym występie w roli Roberto w “Wiłach” w Wiedniu, Cura udał się do Berlina, aby wziąć udział w przedstawieniu “Dziewczyny ze Złotego Zachodu“ w Deutsche Oper. W październiku wrócił do Turynu, występując ponownie w innowacyjnej inscenizacji Turandot. W październiku Cura powrócił do Stanów Zjednoczonych aby wziąć udział w szeregu koncertów w MET, oraz w dwóch koncertach. Zagrał również Mario Cavaradossi’ego w “Tosce“ Franco Zefirellego. Znalazł również czas aby podczas krótkiego pobytu w Nowym Jorku polecieć do Miami jako gość specjalny Orquestra Sinfônica do Estado de São Paulo, w czasie nocy muzyki latynoskiej. Wziął również udział w gali Richard Tucker Music Foundation, prestiżowym dorocznym koncercie najwybitniejszych śpiewaków operowych. Łakomym kąskiem dla fanów opery “Don Carlos“ Verdiego był listopadowy występ Cury w Zurychu. Przedstawił tam niezwykle wiarygodny obraz torturowanego, niepewnego siebie Infanta. W wiedeńskim wykonaniu tej samej opery, główny bohater został sportretowany całkowicie inaczej.
Po krótkim urlopie Cura wrócił, aby wziąć udział w trzech galach i ponownie wystąpić w “Pajacach“ w Berlinie. W Zurychu zakończył rok wystawieniem “Turandot“, w Palermo zaprezentował się w roli Cavaradossiego w kontrowersyjnej inscenizacji “Toski“, a w Baden, w ostatniej chwili zastąpił w tej samej roli nieobecnego kolegę. Kolejnym punktem sezonu był występ w roli Canio w Berlinie. Po charytatywnej gali dla Associação Portuguesa Contra a Leucemia w Lizbonie, przed podróżą do Szanghaju z przedstawieniem “Turandot”, Cura wystąpił w specjalnym przedstawieniu “Otella“ w Mannheimie. Wystąpił również w roli nauczyciela w klasach mistrzowskich dla grupy międzynarodowych śpiewaków, a następnie wziął udział w koncercie jako mecenas New Devon Opera. W lipcu dokonał niezwykłego wyczynu. Podczas kolejnego pobytu w Rijece wcielił się w role reżysera, scenografa i dramaturga w produkcji „La Commedia è finita”.
W lipcu, to, co w założeniu miało być letnim urlopem z rodziną, zmieniło się w triumfalny powrót do Argentyny. Cura wziął udział w ponownym odsłonięciu Pomnika Flagi w swoim rodzinnym mieście (gdzie został uznany za jedno z 50 niezwykłych świateł, które Rosario wysłało światu). Następnie wystąpił w serii ekstatycznie przyjętych koncertowych przedstawień “Samsona i Dalili“. Wziął również udział w niezapomnianym, intymnym koncercie, gdzie zaprezentował nowe kompozycje oparte na poezji Pabla Nerudy. Pobyt w Argentynie zakończył klasami mistrzowskimi dla młodych śpiewaków.
Cura zakończył gorące letnie miesiące w Cortonie, we Włoszech, dwoma koncertami na prestiżowym Tuscan Sun Festival. Poprowadził również Rosyjską Orkiestrę Narodową podczas wieczoru perełek orkiestrowej muzyki rosyjskiej, oraz wystąpił w koncercie, podczas którego zaprezentował najpopularniejsze arie Leoncavallo, Pucciniego, Verdiego i Bizeta. W Halle, wraz z Anną Netrebko, wystąpił w koncercie arii i duetów przed ośmiotysięczną widownią.
Następnie Cura powrócił do Barcelony, aby wystąpić w trwającej miesiąc serii przedstawień “Andrea Chénier“ w Liceu. Po kolejnym koncercie galowym dla Associação Portuguesa Contra a Leucemia, Cura dotarł do Kolonii, aby zagrać główną rolę w słynnych operach werystycznych “Rycerskość Wieśniacza“ i “Pajace“. Pomiędzy przedstawieniami w Kolonii Cura wystąpił w dwóch koncertach w Eindhoven (drugi z koncertów został wymuszony ogromnym zainteresowaniem publiczności).
W styczniu 2008 Cura sprawił miłośnikom opery prezent, występując w rzadko wykonywanej operze Masseneta “Le Cid“ w operze w Zurychu. W dniu premiery zmarł ojciec Cury, Oscar. Pomimo wielkiej osobistej tragedii, Cura zdecydował się wziąć udział w przedstawieniu, a zakończony owacjami na stojąco występ zadedykował swojemu ojcu. Następnego dnia odleciał do swojego rodzinnego miasta. Na początku lutego, w przerwie między przedstawieniami Le Cid w Zurychu, Cura poprowadził “Requiem” Verdiego dla węgierskiej organizacji Salva Vita, która działa na rzecz poprawy samodzielności niepełnosprawnych obywateli poprzez kształcenie zawodowe. Po marcowych występach w roli dyrygenta w Operze Berlińskiej, Cura ponownie zawitał do Stanów Zjednoczonych, gdzie wystąpił w oczekiwanej inscenizacji “Pajaców“ w operze w San Diego, był to pierwszy występ Cury w roli Canio w Ameryce.
Po powrocie do Europy, Cura wystąpił w roli Otello w Operze Hannoverskiej, a następnie wziął udział w koncercie galowym w Düsseldorfie, oraz wystąpił w roli Cavaradossiego w “Tosce“ w Karlsruhe. Lipiec zastał Curę we Włoszech-najpierw w Bolonii, gdzie powrócił popisową rolą Samsona, a następnie w Turynie, gdzie z okazji obchodów 150 rocznicy śmierci Pucciniego wystąpił w rzadko inscenizowanej operze “Edgar“. Cura podsumował letnie miesiące krótkim powrotem do Zurychu na dwa przedstawenia “Turandot“, a następnie wystąpił na Festiwalu w Toledo oraz Tuscan Sun Festival w Cortonie, gdzie zaprezentował również wystawę swoich fotografii, będącą zapowiedzią książki „Espontáneas”. Sezon letni zakończył “Samsonem i Dalilą“ w Santanderze, w Hiszpanii.
Początek sezonu 2008/2009 zastał Curę pracującego w klasach mistrzowskich New Devon Opera, której jest mecenasem. W połowie września wrócił do ROH aby powtórzyć występ w roli Dicka Johnsona w “Dziewczynie ze Złotego Zachodu“. Rolę tę powtórzył następnie w Zagrzebiu i w Nancy. W Nancy wystąpił w rok przed tym i w rok po tym, jak prowadził klasy mistrzowskie przy stowarzyszeniu Nancy Opera Passion. W listopadzie wystąpił w Auditorio de Tenerife w roli Otello, z okazji jesiennego festiwalu. Pod koniec miesiąca wystąpił w Mannheimie w połączonym przedstawieniu Cav/Pag. Cura po raz pierwszy wystąpił w roli Kalafa w 2003 roku w Weronie, a po 6 latach ponownie wcielił się w rolę kontrowersyjnego i niebezpiecznego księcia w Covent Garden.
Cura kontynuował sezon 2008/2009 koncertami symfonicznymi w Bolonii i Budapeszcie, koncertami galowymi w Ochrydzie i Puli, przedstawieniami “Stiffelio“, “Carmen“ i opery “Tosca“ w Wiedniu, “Rycerskością Wieśniaczą“ i “Pajacami“ w MET w Nowym Jorku oraz “Turandot“, “Rycerskością Wieśniaczą” i “Pajacami” w Zurychu.
2010-teraz.
Cura koncertuje na wielu scenach operowych wcielając się w swoje popisowe role-Otello, Samsona, Canio, Turiddu, Don Jose, Stiffelio, Cavaradossiego, Dicka Johnsona, Calafa, Edgara itd. W 2010 roku zadebiutował w roli Rodolfo w Cyganerii W Operze w Zurychu.
W 2013 roku wystąpił w roli Otello w MET, chwilę wcześniej, w ostatniej chwili, ratując przedstawienie “Carmen“, o co został poproszony tuż po wylądowaniu w Nowym Jorku. Bez prób, walcząc ze zmęczenim i jet-lagiem, wcielił się w rolę Don Jose, dzięki czemu przedstawienie nie zostało odwołane.
Dyrygentura.
W związku z tym, że Cura początkowo kształcił się na wydziale dyrygentury, jego talent wokalny pozostał nieodkryty do 1988 roku.
Stał się pierwszym artystą który równocześnie śpiewa i dyryguje-zarówno na koncertach, jak i podczas nagrań. Jako pierwszy łączy też na koncertach formy wokalne i symfoniczne.
Cura zapisał się w historii opery, kiedy w przedstawieniu “Rycerskości Wieśniaczej“ wcielił się w role dyrygenta, a po przerwie wszedł na scenę jako Canio z “Pajaców“ w Operze Hamburskiej w lutym 2003 roku. W 2001 roku przyjął na okres trzech lat pozycję głównego dyrygenta gościnnego Sinfonia Varsovia; przed nim pozycję tę zajmował Yehudi Menuhin. Współpracę zainaugurował listopadowy koncert w Warszawie. Następnie Cura przewodził orkiestrze w serii szeroko uznanych przedstawień takich utworów symfonicznych, jak “Pinie Rzymskie“ Respighiego, Druga Symfonia Rachmaninowa, czy Dziewiąta Symfonia Beethovena. Z polskim zespołem Cura nagrał Drugą Symfonię Rachmaninowa, oraz zbiór arii „Aurora”. Ulubiony dyrygent gościnny wszystkich europejskich orkiestr, poprowadził koncert noworoczny w Budapeszcie.
Jako doświadczony wykonawca, José Cura z sukcesem połączył role śpiewaka i dyrygenta, co udowodnił podczas koncertu w Konzerthaus w Wiedniu, w listopadzie 2002 roku, bezproblemowo przechodząc z roli tenora, prezentującego arie z najnowszej płyty, do roli dyrygenta, prowadzącego Drugą Symfonię Rachmaninowa. 18 września dyrygował wykonaniem Piątej Symfonii Beethovena, w ramach VI Festiwalu Europejskiego w Jeleniej Górze. Następnie udał się do Sofii, gdzie 28 września poprowadził orkiestrę Bułgarskiej Filharmonii Narodowej, w programie koncertu znalazły się “Pinie Rzymskie“ Respighiego, „Tańce Połowieckie” z opery “Kniaź Igor“ Borodina i Piąta Symfonia Czajkowskiego. W październiku 2003, powrócił do Pragi na koncert w formule “Standing-room-only”, w którym połączył arie Pucciniego z Dziewiątą Symfonią najbardziej znanego czeskiego kompozytora, Antonína Dvořáka. Ostatni koncert miał miejsce w Budapeszcie, podczas którego maestro poprowadził Węgierską Orkiestrę Symfoniczną Matav. Wykonywana wtedy Dziewiąta Symfonia Antonína Dvořáka została nagrana na żywo i wydana pod marką Cuibar. W kwietniu 2004 roku Cura dyrygował “Madame Butterfly“ w Warszawie.
Maestro Cura dowiódł swojej wszechstronności na dyrygenckim podium w roku 2006. W lipcu powrócił do korzeni dyrygując wykonaniem dwóch utworów na Festiwalu Operowym w Miszkolcu na Węgrzech. Piękno programu, który otwarty został posępnym “Stabat Mater” Rossiniego, uwydatnione zostało interpretacją „Te Deum” Zoltána Kodálya. We wrześniu, w Plymouth w Anglii, poprowadził Ten Tors Orchestra w koncercie galowym. W programie gali znalazły się utwory Rossiniego (uwertura z “Wilhelma Tella“), Czajkowskiego (“Eugeniusz Oniegn“), Gershwina (fragment “Porgy i Bess“), Verdiego (“Nieszpory sycylijskie“) i Antonína Dvořáka. (Pieśń do Księżyca z “Rusałki“ i finał Dziewiątej Symfonii). W grudniu Cura udał się w podróż do Włoch, w trakcie której wziął udział w telethonie wspierającym chorych na zanik mięśni. Podczas koncertów z L’orchestra della Fondazione Arturo Toscanini w Busseto i Piacenzie wykonywał II Koncert Fortepianowy i II Symfonię Rachmaninowa oraz „Tańce z Galanty” Zoltána Kodálya. Maestro zakończył miesiąc w Mantui dyrygując “Nieszporami Sycylijskimi“ Verdiego.
Reżyseria i Scenografia.
W 2007 José Cura wyreżyserował i zaprojektował scenografię „La Commedia è finita”.
W maju 2008 wyprodukował “Bal maskowy“ dla teatru w Kolonii, a następnie “Samsona i Dalilę“ dla Badisches Staatstheater w 2010 (gdzie również zaprojektował kostiumy) i “Jaskółkę“ w Lotaryńskiej Operze Narodowej oraz “Rycerskość Wieśniaczą“ i “Pajace“ dla Królewskiej Opery Walońskiej w 2012.
Również w 2012 został pierwszym artystą który zaprojektował scenografię i kostiumy, jak również wyreżyserował operę i dyrygował nią. Był to spektakl “Jaskółka“ w Lotaryńskiej Operze Narodowej w Nancy we Francji.
Fotografia.
W 2008 roku wydał swoją pierwszą książkę z fotografiami „Espontáneas” (), zdjęcia z tej publikacji zostały wystawione w trakcie Tuscan Sun Festival w Cortonie.
Najważniejsze nagrania.
Dyskografia i filmografia Cury pokrywa się z jego głównym repertuarem operowym, koncertowym i występami w charakterze dyrygenta. W 2002 stworzył Cuibar Phono Video (CPV). W tym samym roku, nakładem CPA wydał Drugą Symfonię Rachmaninowa z Sinfonia Varsovia. Jego prace nadal wydawane są przez tę wytwórnię.
Nauczanie i mecenat.
Jest mecenasem New Devon Opera i vice-przewodniczącym British Youth Opera. W 2007 roku został zaangażowany jako gościnny wykładowca Królewskiej Akademii Muzycznej w Londynie. Nauczał w wielu klasach mistrzowskich w różnych instytucjach, najbardziej godna wzmianki jest praca dla Nancy Opera Passion, która skupia się na promowaniu młodych talentów na scenach światowych.
Praca charytatywna.
W 2005 roku Cura wziął udział w Telethonie na rzecz chorych na zanik mięśni.
W sierpniu 2007 został honorowym współzałożycielem Associação Portuguesa Contra a Leucemia (APCL) za wieloletnie wsparcie w walce o wynalezienie leku na białaczkę. Od 2008 roku współpracuje z węgierską fundacją Salva Vita.
Przypisy.
Pozostałe źródła
Inne dokumenty

</doc>
<doc id="811583" url="https://pl.wikipedia.org/wiki?curid=811583" title="Jose Cura">
Jose Cura



</doc>
<doc id="811584" url="https://pl.wikipedia.org/wiki?curid=811584" title="Seryjni mordercy">
Seryjni mordercy



</doc>
<doc id="811585" url="https://pl.wikipedia.org/wiki?curid=811585" title="Dornach">
Dornach

Dornach – gmina w dystrykcie Dorneck, w kantonie Solura w Szwajcarii. Wieś była miejscem decydującej bitwy pod Dornach (22 lipca 1499 roku), która zakończyła tzw. wojnę szwabską. 
W Dornach znajduje się Goetheanum, monumentalna budowla antropozofów.

</doc>
<doc id="811587" url="https://pl.wikipedia.org/wiki?curid=811587" title="Okno na podwórze (film 1954)">
Okno na podwórze (film 1954)

Okno na podwórze (ang. "Rear Window") – amerykański film fabularny (thriller) z 1954 roku, w reżyserii Alfreda Hitchcocka. Film powstał na podstawie opowiadania Cornella Woolricha.
Fabuła.
L.B. Jefferies (James Stewart), znany fotograf, po wypadku ma złamaną nogę i jest unieruchomiony w swoim mieszkaniu. Jedynymi osobami, jakie go odwiedzają, jest jego dziewczyna, Lisa (Grace Kelly) i Stella (Thelma Ritter), pielęgniarka, która pomaga mu wrócić do zdrowia. Mężczyzna z nudów zaczyna poglądać swoich sąsiadów. Pewnego dnia staje się świadkiem dziwnego zachowania jednego z sąsiadów, Larsa Thorwalda (Raymond Burr) i nabiera przekonania, że mężczyzna zamordował swoją żonę. Decyduje się rozwiązać zagadkę. Ponieważ sam nie może nic zrobić, pomagają mu Lisa, Stella i znajomy policjant.

</doc>
<doc id="811589" url="https://pl.wikipedia.org/wiki?curid=811589" title="Mai-Ndombe (jezioro)">
Mai-Ndombe (jezioro)

Mai-Ndombe ("czarna woda" w języku ngala) − słodkowodne jezioro w Demokratycznej Republice Konga. Do 1972 roku pod nazwą Jezioro Leopolda na cześć króla Belgii Leopolda II Koburga. Ma 2325-8200 km² (w zależności od pory roku), średnia głębokość to 5 metrów, największa 10 metrów. Do jeziora wpływają rzeki Loto i Lokoro, zaś wypływa Fimi. Jego brzegi są niskie i zabagnione.

</doc>
<doc id="811591" url="https://pl.wikipedia.org/wiki?curid=811591" title="John Adams (ujednoznacznienie)">
John Adams (ujednoznacznienie)



</doc>
<doc id="811592" url="https://pl.wikipedia.org/wiki?curid=811592" title="Grody stożkowate">
Grody stożkowate



</doc>
<doc id="811595" url="https://pl.wikipedia.org/wiki?curid=811595" title="Don Ameche">
Don Ameche

Dominic Felix Ameche (ur. 31 maja 1908 w Kenosha, zm. 6 grudnia 1993 w Scottsdale) – amerykański aktor filmowy.
Życiorys.
Urodził się jako Dominic Felix Ameche w Kenosha (Wisconsin), syn Felixa Ameche, operatora saloonu oraz Barbary Hertle. Ojciec Ameche, pochodzący z Włoch, zmienił pisownię swojego imienia z „Amici” na „Ameche”, kiedy wyemigrował do Stanów Zjednoczonych. Ameche, jedno z ośmiorga dzieci – jego brat Jim Ameche stał się popularną osobowością radiową – studiował w Columbia Academy, rzymskokatolickiej szkole przygotowawczej w Dubuque (Iowa), przez cztery lata, zaczynając w wieku 14 lat. Następnie wstąpił do Columbia College (również w Dubuque), ale wyjechał w 1928 r., aby studiować prawo, uczęszczając na kursy na Uniwersytecie Marquette w Milwaukee, następnie na Uniwersytecie Georgetown w Waszyngtonie i wreszcie na Uniwersytecie Wisconsin w Madison. Nigdy nie otrzymał jednak dyplomu ukończenia uczelni.
Chory na raka gruczołu krokowego zmarł w domu swego syna w Scottsdale w stanie Arizona mając 85 lat.
Kariera aktorska.
Ameche występował w sztukach już w szkole średniej, a gdy był na Uniwersytecie Wisconsin, występował w teatrze w Madison. To zainteresowanie skłoniło go w 1929 r. do zmiany zainteresowań i kontynuowania zawodowej kariery aktorskiej. W tym samym roku (1929) dostał swoją pierwszą rolę na Broadwayu, jako kamerdyner w sztuce "Jerry-for-Short". Jego wejście na scenę było jednak krótkotrwałe. Nie wrócił na deski Broadway aż do 1955 roku.
Największą popularność przyniosły mu pod koniec życia role komediowe m.in. w takich filmach jak: "Nieoczekiwana zmiana miejsc" (1983), "Kokon" (1985) i jego kontynuacja "" (1988). Za kreację w "Kokonie" otrzymał Oscara dla najlepszego aktora drugoplanowego.
Wybrana filmografia.
W trakcie swej ponad 55-letniej kariery wystąpił łącznie w 95 produkcjach filmowych i telewizyjnych:

</doc>
<doc id="811597" url="https://pl.wikipedia.org/wiki?curid=811597" title="Craig Beattie">
Craig Beattie

Craig Beattie (ur. 16 stycznia 1984 w Glasgow) – piłkarz szkocki grający na pozycji napastnika w Dundee F.C.
Kariera klubowa.
Beattie pochodzi z Glasgow. Jako junior trafił do zespołu Rangers F.C., ale menedżer Dick Advocaat nie poznał się na jego talencie i w efekcie czego młody James podjął treningi w Glasgow Celtic. Do pierwszego zespołu wprowadził go menedżer Martin O’Neill po tym, jak Beattie dobrze spisywał się w 2003 roku w przedsezonowych sparingach. W Celtiku zadebiutował w wygranym 1:0 sierpniowym meczu kwalifikacji Ligi Mistrzów z FBK Kowno. W lidze na boisku pojawiał się sporadycznie i łącznie wystąpił w 10 meczach oraz zdobył pierwszego swojego gola (w zremisowanym 1:1 meczu z Motherwell F.C. Z Celtikiem wywalczył swoje pierwsze w karierze mistrzostwo Szkocji oraz Puchar Szkocji. W sezonie 2004/2005 także nie miał pewnego miejsca w składzie i zagrał w 11 meczach ligowych, zdobywając w nich 4 gole. Z Celtikiem wywalczył drugi raz z rzędu krajowy puchar oraz wicemistrzostwo kraju. Sezon 2005/2006 rozpoczął całkiem udanie i w 3 meczach z rzędu zdobył gole, stając się pierwszym Szkotem od czasów Gerry'ego Cheaneya, który tego dokonał. Zdobył 6 goli w pierwszych trzech miesiącach rozgrywek, jednak w meczu z Dundee United doznał kontuzji, która wyeliminowała Craiga z gry do końca sezonu. Celtic już bez Beattiego został mistrzem Szkocji, a i zdobył kolejny puchar tego kraju. Od początku sezonu 2006/2007 Beattie był rezerwowym dla Jana Vennegoora of Hesselinka, Dereka Riordana, Kenny Miller i Macieja Żurawskiego. Wystąpił w Lidze Mistrzów (1/8 finału) oraz wywalczył po raz kolejny mistrzostwo Szkocji.
Latem 2007 za 1,25 milionów funtów Beattie przeszedł do West Bromwich Albion. Opłata mogłaby wzrosnąć jeszcze o 500 000 funtów, w zależności od ilości jego występów. W styczniu 2008 został wypożyczony do Preston North End, a we wrześniu tego samego roku na miesiąc do Crystal Palace. Rozegrał tam dwa ligowe spotkania. W lutym 2009 roku został ponownie wypożyczony, tym razem trafił do Sheffield United. Do maja w tym zespole rozegrał 13 meczów, po czym powrócił do WBA.
W sierpniu 2009 roku podpisał kontrakt z Swansea City.
Kariera reprezentacyjna.
Karierę reprezentacyjną Beattie rozpoczął od występów w młodzieżowych drużynach Szkocji U-16 i U-19. W pierwszej reprezentacji Szkocji Craig zadebiutował 3 września 2005 roku w zremisowanym 1:1 domowym meczu z Włochami, rozegranym w ramach eliminacji do Mistrzostw Świata w Niemczech, gdy w 76. minucie zmienił Kenny Millera. Beattie wystąpił także 4 dni później w wygranym 2:1 w Oslo meczu z Norwegią.

</doc>
<doc id="811598" url="https://pl.wikipedia.org/wiki?curid=811598" title="Meduza (obraz Leonarda da Vinci)">
Meduza (obraz Leonarda da Vinci)

Meduza – obraz olejny wykonany przed 1482 r. przez włoskiego artystę renesansowego Leonarda da Vinci.
Obraz przedstawiał głowę Meduzy, którą oplatają węże. Było to pierwsze dzieło Leonarda, które odwoływało się do mitologii. W 1553 r. obraz znajdował się w zbiorach rodu Medyceuszy. Opisano je jako: "wykonany na desce obraz piekielnego szału, ręki Leonarda da Vinci, bez zdobień." Potem ślad po nim zaginął. Przez długi czas mylono obraz z dziełem "Meduza", autorstwa Caravaggia.

</doc>
<doc id="811599" url="https://pl.wikipedia.org/wiki?curid=811599" title="Spawn">
Spawn



</doc>
<doc id="811604" url="https://pl.wikipedia.org/wiki?curid=811604" title="Sprawa Tatara-Kirchmayera">
Sprawa Tatara-Kirchmayera



</doc>
<doc id="811607" url="https://pl.wikipedia.org/wiki?curid=811607" title="Julian Niemcewicz">
Julian Niemcewicz



</doc>
<doc id="811608" url="https://pl.wikipedia.org/wiki?curid=811608" title="Merlin Hanbury-Tracy">
Merlin Hanbury-Tracy

Merlin Charles Sainthill Hanbury-Tracy (ur. 17 czerwca 1939, zm. 5 września 2022) – brytyjski arystokrata i polityk, syn kapitana Michaela Hanbury-Tracy'ego. Tytuł barona odziedziczył po śmierci swojego kuzyna Richarda w 1941 r., mając zaledwie 2 lata.
Życiorys.
Ojciec Merlina walczył we Francji w szeregach Gwardii Szkockiej ("Scots Guards") i zmarł z ran odniesionych pod Dunkierką. Dziadek Merlina, porucznik Felix Hanbury-Tracy, również oficer Gwardii Szkockiej, zginął atakując niemieckie pozycje pod Fromelles 19 grudnia 1914 r. Lord Sudeley podążył w ich ślady i swoją służbę wojskową odbył również w szeregach Gwardii Szkockiej. Wykształcenie odebrał w Eton College i w Worcester College w Oksfordzie. Podczas studiów proponowanu mu rolę tutora władcy Maroka Hassana II. Sudeley miał uczyć monarchę polować, pływać i strzelać. Lord Sudeley jednak odmówił, pragnąc skoncentrować się na studiach.
Był bardzo aktywnym członkiem Izby Lordów. Często zabierał głos w debatach i wnosił poprawki do projektów ustaw, szczególnie do ustawy o zakazie wywozu z kraju cennych manuskryptów. Po reformie rządu Tony'ego Blaira w 1999 r. został usunięty z Izby. W 1985 r. został wybrany wicekanclerzem Międzynarodowej Ligi Monarchistycznej. Jest również prezesem Stowarzyszenia Monarchii Konstytucyjnej.
Już od lat 70. jest aktywnym członkiem Coservative Monday Club, którego jest obecnie przewodniczącym. Był również wiceprzewodniczącym Western Goals Institute i 26 września 1989 podejmował kolacją w imieniu WGI prezydenta Salwadoru Alfredo Cristianiego1. Jest patronem Bancruptsy Assocation oraz Stowarzyszenia Modlitewnika Powszechnego (wypowiadał się w Izbie Lordów przeciwko zmianom w Modlitewniku proponowanym przez niektórych biskupów). Jest również wykładowcą na Uniwersytecie w Bristolu i członkiem Londyńskiego Towarzystwa Starożytności.
2 czerwca 2006 r. lord Sudeley wywołał skandal, kiedy "The Times" zacytował jego słowa, że "Hitler zrobił wiele by zagonić wszystkich do pracy". Uważa się, że te słowa mogą pogrzebać nadzieje Conservative Monday Club na porozumienie z Partią Konserwatywną (w 2001 r. ówczesny lider Konserwatystów Iain Duncan Smith publicznie zdystansował siebie i swoją partię od CMC).
Lord Sudeley interesuje się historią, polityką i legislacją. Był dwukrotnie żonaty, ale z żadnego związku nie doczekał się potomstwa.

</doc>
<doc id="811610" url="https://pl.wikipedia.org/wiki?curid=811610" title="CH Manhattan">
CH Manhattan



</doc>
<doc id="811611" url="https://pl.wikipedia.org/wiki?curid=811611" title="Sonata księżycowa">
Sonata księżycowa



</doc>
<doc id="811612" url="https://pl.wikipedia.org/wiki?curid=811612" title="Poli(winylopirolidon)">
Poli(winylopirolidon)

Poli(winylopirolidon), poliwinylopirolidon, PVP (od ang. "polyvinylpyrrolidone") (ATC A07 BC03) – polimer, produkt polimeryzacji winylopirolidonu.
Polimer liniowy (powidon) jest rozpuszczalny w wodzie, natomiast w wersji usieciowanej (krospowidon) jest nierozpuszczalny. Wytwarzany jest także jako kopolimer z octanem winylu (kopowidon).
Należy do syntetycznych polimerów nietoksycznych, ale może zawierać nieprzereagowane resztkowe ilości monomeru użytego do polimeryzacji, który uważa się za substancję rakotwórczą. 
Zastosowania.
Jest stosowany jako składnik do środków farmaceutycznych (głównie tabletek), jako substancja wypełniająca lub substancja wiążąca (PVP jako substancja polarna dobrze wiąże się z innymi związkami polarnymi) oraz w środkach kosmetycznych i higienicznych: dodawany jest do szamponów, pianek, odżywek do włosów, past do zębów i proszków do prania tkanin kolorowych. Jest oznaczany jako E1201. 
Używany również w inżynierii genetycznej jako bloker błony cząsteczkowej podczas procesu hybrydyzacji.
Zastosowania medyczne.
Dzięki działaniu ochronnemu na nabłonek rogówki i na spojówkę stosowany w okulistyce, we wszelkich stanach chorobowych przejawiających się nadmierną suchością rogówki (na przykład w zespole suchego oka). Poza przypadkami nadwrażliwości nie wywiera poważniejszych działań ubocznych.

</doc>
<doc id="811616" url="https://pl.wikipedia.org/wiki?curid=811616" title="Baron Sudeley">
Baron Sudeley

Baronowie Sudeley 1. kreacji (parostwo Zjednoczonego Królestwa)

</doc>
<doc id="811617" url="https://pl.wikipedia.org/wiki?curid=811617" title="Huby">
Huby



</doc>
<doc id="811618" url="https://pl.wikipedia.org/wiki?curid=811618" title="Fanny Ardant">
Fanny Ardant

Fanny Marguerite Judith Ardant (ur. 22 marca 1949 w Saumur) – francuska aktorka filmowa.
Zasiadała w jury konkursu głównego na 43. MFF w Cannes (1990).

</doc>
<doc id="811620" url="https://pl.wikipedia.org/wiki?curid=811620" title="Kazimierz Piłsudski (rotmistrz)">
Kazimierz Piłsudski (rotmistrz)

Kazimierz Piłsudski herbu Piłsudski (ur. ok. 1750, zm. ok. 1820) – rotmistrz żmudzki, sędzia ziemski powiatu rosieńskiego w latach 1796–1806, następnie w latach 1807–1809 prezydent tegoż sądu. Syn Kazimierza Ludwika Piłsudskiego i Rozalii z ks. Puzynów h. Oginiec. Dziedzic Puszuszwia i Żemiłowa. Żonaty z Anną z Billewiczów h. Mogiła, z którą miał trzech synów:
Kazimierz zmarł między 1815 a 1820 rokiem.

</doc>
<doc id="811623" url="https://pl.wikipedia.org/wiki?curid=811623" title="Reprezentacja Litwy w hokeju na lodzie mężczyzn">
Reprezentacja Litwy w hokeju na lodzie mężczyzn

Reprezentacja Litwy w hokeju na lodzie (lit. Lietuvos vyrų ledo ritulio rinktinė) – kadra Litwy w hokeju na lodzie mężczyzn.
Litwa nigdy nie grała w Igrzyskach Olimpijskich.
Mecze z Polską.
Hokeiści Litwy grali z Polską 17 razy – 4 razy wygrali i 13 razy przegrali, bramki 30:89

</doc>
<doc id="811625" url="https://pl.wikipedia.org/wiki?curid=811625" title="Provida Mater Ecclesia">
Provida Mater Ecclesia

Provida Mater Ecclesia – konstytucja apostolska Piusa XII ustanawiająca w Kościele instytuty świeckie. Dokument nosi datę 2 lutego 1947. Pełny tytuł konstytucji brzmi " Konstytucja apostolska Provida Mater Ecclesia na temat stanów kanonicznych i instytutów świeckich, mających na celu osiągnięcie chrześcijańskiej doskonałości".
Autorzy.
Tekst został ogłoszony jako konstytucja apostolska, ponieważ Pius XII chciał nadać mu sankcję najwyższej wagi i rangi. Treść dokumentu opracował prałat Bacci, pomagali mu m.in. ks. Alvaro del Portillo oraz Św. Josemaria Escriva.
Konstytucja została opublikowana 29 marca 1947.
Znaczenie.
"Provida Mater Ecclesia" wraz z innymi dokumentami promulgowanymi w 1948 r., tworzyło ramy prawne, w których mieściły się instytuty świeckie.
"Provida Mater Ecclesia" zdefiniowało w artykule 1 instytuty świeckie jako "stowarzyszenia kleru lub świeckich, których członkowie, aby zyskać doskonałość chrześcijańską i w pełni prowadzić apostolstwo, praktykują w świecie rady ewangeliczne".
"Provida Mater Ecclesia" ma duże znaczenie dla Opus Dei, które zostało pierwszym w historii instytutem świeckim (na podstawie Decretum laudis "Primum Institutum" z 24 lutego 1947). W Opus Dei (które dziś jest prałaturą personalną) dzień 24 lutego obchodzony jest jako święto.
Dziś do ponad 200 instytutów należy ok. 60 tys. osób na całym świecie.

</doc>
<doc id="811626" url="https://pl.wikipedia.org/wiki?curid=811626" title="Oreopithecus bambolii">
Oreopithecus bambolii

Oreopithecus bambolii, też "Oreopitek" – wymarły ssak naczelny, którego skamieniałości odkryto we Włoszech (Sardynia i Toskania) oraz w Afryce Wschodniej. 
Odkrycie.
Pierwszego odkrycia dokonał Gervais w Toskanii w 1872. W 1957 w Grossetto odkryto niemal kompletny szkielet oreopiteka. Dotychczas znaleziono szczątki należące do ok. 50 osobników.
Opis.
Szczątki datowane są na ok. 9–7 mln lat. Był bardziej związany ze środowiskiem bagiennym niż z sawanną, czy lasem. Prawdopodobnie przyjmował postawę dwunożną, ale budowa palców i ramion świadczy o przystosowaniu do nadrzewnego trybu życia. Osiągał masę 30–35 kg. Twarz krótka, masywne żebra. Ze względu na charakter uzębienia zaliczono go w poczet prawdopodobnych ogniw ewolucji człowieka. 
Linki zewnętrzne.
W języku angielskim:

</doc>
<doc id="811630" url="https://pl.wikipedia.org/wiki?curid=811630" title="Instytut świecki">
Instytut świecki



</doc>
<doc id="811636" url="https://pl.wikipedia.org/wiki?curid=811636" title="Beata Michniewicz">
Beata Michniewicz

Beata Jadwiga Michniewicz – polska dziennikarka radiowa, od 1983 dziennikarka Programu III Polskiego Radia.
Życiorys.
Studiowała na Uniwersytecie Warszawskim. Prowadzi audycje związane z aktualną polityką oraz rozmowy z czołowymi posłami i senatorami, jak również z redaktorami prasowymi. W drugiej połowie lat 80. była związana z trójkowym programem „Nie tylko dla orłów”, jest pomysłodawczynią plebiscytu Srebrne Usta. Obecnie prowadzi audycje Salon polityczny Trójki, Puls Europy i Śniadanie w Trójce, w których gośćmi są politycy komentujący najświeższe doniesienia z kraju i ze świata.
27 września 2011 za wybitne zasługi dla Polskiego Radia została odznaczona przez Prezydenta RP Bronisława Komorowskiego Krzyżem Kawalerskim Orderu Odrodzenia Polski. W 2019 otrzymała nagrodę MediaTory w kategorii AuTORytet.

</doc>
<doc id="811637" url="https://pl.wikipedia.org/wiki?curid=811637" title="Oreopitek">
Oreopitek



</doc>
<doc id="811638" url="https://pl.wikipedia.org/wiki?curid=811638" title="Josh Homme">
Josh Homme



</doc>
<doc id="811639" url="https://pl.wikipedia.org/wiki?curid=811639" title="Przestrzeń pseudometryczna">
Przestrzeń pseudometryczna

Przestrzeń pseudometryczna – zbiór z wprowadzonym rozszerzeniem pojęcia metryki, od której odróżnia ją aksjomat identyczności nierozróżnialnych: pseudometryka dopuszcza przypadek, gdy nieidentyczne elementy zbioru są oddalone o zerową „odległość”.
Przestrzenie pseudometryczne znajdują zastosowanie w analizie funkcjonalnej. Są one szczególnym przypadkiem przestrzeni hemimetrycznych.
Pseudometrykę wprowadzają też szczególna i ogólna teoria względności Einsteina.
Definicja.
Niech formula_1 będzie dowolnym niepustym zbiorem z określoną na nim funkcją dwuargumentową formula_2 zwaną pseudometryką, spełniającą dla każdego formula_3 warunki:
Para uporządkowana formula_7 nazywana jest przestrzenią pseudometryczną.
Pseudometryka w przestrzeni funkcyjnej.
W przestrzeni formula_8 funkcji formula_9 z wyróżnionym punktem formula_10 można zdefiniować pseudometrykę wzorem:
Np. niech formula_12
oraz
wtedy
oraz
– funkcje są w zerowej od siebie odległości, mino że funkcje formula_18 oraz formula_19 są różne.
Pseudometryka w teorii względności.
Pseudometrykę wprowadza szczególna i ogólna teoria względności Einsteina. Jest tak dlatego, że wielkością niezmienniczą grupy izometrii w czasoprzestrzeni (do których należą obroty i translacje przestrzenne oraz transformacje Lorentza – te ostatnie wymusza postulat o stałości prędkości światła względem dowolnego układu odniesienia) nie jest odległość punktów w przestrzeni, ale tzw. interwał czasoprzestrzenny.
Interwał czasoprzestrzenny może przyjmować wartości zarówno dodatnie, zerowe, jak i ujemne. Np. interwał dla światła jest zawsze równy zeru, mimo że punkty przez które przechodzi światło są dowolnie odległe w przestrzeni. Dla zdarzeń nie powiązanych związkami przyczynowymi interwał zaś jest mniejszy od zera.
Ze względu na fakt, że niezmiennikiem geometrycznym izometrii w czasoprzestrzeni jest interwał czasoprzestrzenny, czasoprzestrzeń jest w ogólności 4-wymiarową przestrzenią pseudoriemannowską (w szczególnym przypadku – przestrzenią pseudoeuklidesową).
Własności.
W przestrzeniach liniowych pseudometryka generowana jest przez półnormę.
Topologia indukowana przez pseudometrykę generowana jest przez kule otwarte
które stanowią jej bazę. Mówimy, że przestrzeń topologiczna jest pseudometryzowalna, jeśli istnieje taka pseudometryka, że indukowana przez nią topologia pokrywa się z daną.
Zobacz też.
Przestrzeń z pseudometryką

</doc>
<doc id="811640" url="https://pl.wikipedia.org/wiki?curid=811640" title="Mbuji-Mayi (ujednoznacznienie)">
Mbuji-Mayi (ujednoznacznienie)



</doc>
<doc id="811645" url="https://pl.wikipedia.org/wiki?curid=811645" title="Plesianthropus">
Plesianthropus



</doc>
<doc id="811646" url="https://pl.wikipedia.org/wiki?curid=811646" title="Danielle Darrieux">
Danielle Darrieux

Danielle Yvonne Marie Antoinette Darrieux (ur. 1 maja 1917 w Bordeaux, zm. 17 października 2017 w Bois-le-Roi) – francuska aktorka filmowa i teatralna.
Życiorys.
Była córką medyka służącego w armii francuskiej podczas pierwszej wojny światowej, który zginął, gdy miała 7 lat. Dorastała w Paryżu; w młodości mieszkała także w pirenejskiej miejscowości Louit. W wieku 18 lat zaczęła karierę w Hollywood.
Trzykrotnie w latach 1983, 1987 i 2002 nominowana do "nagrody César". W roku 2002 zdobyła nagrodę Europejskiej Akademii Filmowej w kategorii "najlepsza europejska aktorka roku" za film "8 kobiet "oraz główna nagrodę festiwalu" Berlinale" – Srebrnego Niedźwiedzia wraz z całym zespołem aktorskim filmu" 8 kobiet "w kategorii "Najlepszy zespół aktorski".
Trzy razy wychodziła za mąż.
Éric-Emmanuel Schmitt dedykował jej książkę "Oskar i pani Róża".
Zmarła 17 października 2017 w wieku 100 lat.

</doc>
<doc id="811650" url="https://pl.wikipedia.org/wiki?curid=811650" title="Der Stürmer">
Der Stürmer

Der Stürmer (w dosłownym tłumaczeniu: "Szturmowiec" bądź "Napastnik") – niemiecki tygodnik polityczny, związany z Narodowosocjalistyczną Niemiecką Partią Robotników (NSDAP). Wydawano go w latach 1923–1945 (do końca II wojny światowej). Redaktorem naczelnym gazety był Julius Streicher, a w okresie jego uwięzienia od września 1926 do maja 1927 Hans Dietrich. W okresie działalności tygodnika występowały krótkie przerwy wydawnicze, związane z trudnościami prawnymi (zamykanie pisma z powodu naruszenia prawa).
Magazyn stanowił kluczowy mechanizm w narodowosocjalistycznej maszynerii propagandowej. Miał zaciekły, antysemicki charakter. W przeciwieństwie do „Völkischer Beobachter” ("Obserwatora ludowego"), oficjalnego organu prasowego NSDAP, który przynajmniej stwarzał pozory poważnego magazynu, „Der Stürmer” przejawiał czysto tabloidowy styl. Obfitował w obsceniczne materiały, takie jak antysemickie karykatury oraz propagandowe oskarżenia wobec Żydów o zniewagę krwi (rzekome składanie ofiar z ludzkiej krwi). .
Rasistowskie karykatury.
W ramach swojej działalności propagandowej, Streicher przytaczał stare mity ze średniowiecza, głoszące na przykład, że Żydzi składali ofiary z dzieci i pili ich krew. Oskarżeniom towarzyszyły antysemickie karykatury. „Der Stürmer” zawierał rysunki, przedstawiające Żydów jako oszpecone postacie z wyostrzonymi rysami twarzy i posiadające zniekształcone ciała. Do najpopularniejszych rysowników antysemickich należał Philip Rupprecht, tworzący pod pseudonimem "Fips", autor ataków łączących wizerunek „Żyda-kapitalisty” z wizerunkiem „Żyda-komunisty” itp. Na dole strony tytułowej pisma drukowano motto: "Die Juden sind unser Unglück"! ("Żydzi są naszym nieszczęściem"). Hasło to zaczerpnięto z wypowiedzi XIX-wiecznego nacjonalistycznego historyka, Heinricha von Treitschkego, który był zwolennikiem antysemityzmu. W podtytule gazety widniało natomiast hasło: "Deutsches Wochenblatt zum Kampfe um die Wahrheit" ("Niemiecki Tygodnik w Walce o Prawdę").
Nakład.
Większość czytelników pisma stanowili ludzie młodzi oraz osoby kwalifikujące się do najniższej warstwy niemieckiego społeczeństwa. Egzemplarze gazety „Der Stürmer” wystawiano w gablotach przy najbardziej uczęszczanych ulicach na terenie całej Rzeszy. W roku 1927 osiągnięto sprzedaż w wysokości 27 tys. egzemplarzy tygodniowo. Do roku 1935 nakład wzrósł do blisko 480 tys. egzemplarzy. Do 1933 pismo było jednak poza Frankonią nieznane, a ponadto „epatowanie lubieżnością” było potępiane także w NSDAP.
W czasie wojny nakład gazety znacznie spadł ze względu na deficyt papieru, a także z powodu wygnania Streichera z Norymbergi za korupcję. Znacznie bardziej drastycznym powodem spadku popularności gazety był fakt, że główny cel jej ataków – Żydzi, zaczęli znikać z codziennego życia Niemców. Niemniej jednak Hitler nalegał, by nadal wspierać wydawanie „Stürmera”.
Postawy nazistów wobec pisma.
Hermann Göring zakazał wydawania „Stürmera” we wszystkich podległych mu okręgach. Baldur von Schirach (przywódca Hitlerjugend) wykreślił magazyn z listy dozwolonych „pomocy dydaktycznych” w ośrodkach należących do Hitlerjugend. Prezentowane w „Der Stürmer” treści nawet Goebbels określił jako zwyczajną pornografię, a niektórzy gauleiterzy utrudniali kolportaż na podlegających im obszarach. W 1935 Hitler na krótki czas zakazał wydawania pisma.
Inni wyżsi urzędnicy, włącznie z Heinrichem Himmlerem ("Reichsführerem-SS"), Robertem Leyem (przywódcą Niemieckiego Frontu Pracy) oraz Maxem Amannem (prezesem Izby Dziennikarstwa Rzeszy, a zarazem właścicielem "Zentral Verlag" ("Głównego Wydawnictwa"), obejmującego w 1942 roku 80% prasy niemieckiej), popierali wydawanie pisma. Ich poglądy i oświadczenia często drukowano bowiem w „Der Stürmer”. Albert Forster, gauleiter (przywódca oddziału terenowego NSDAP) w Gdańsku, w roku 1937 napisał:
Hitler uważał, że „prymitywne metody” Streichera skutecznie wywierają wpływ na niższe warstwy społeczne. Jeden z wyższych polityków narodowosocjalistycznych powiedział w połowie lat 30. XX wieku:
W 1940 roku dziennik Der Stürmer ogłosił, że Edda została poczęta przez sztuczne unasienianie i nie jest córką marszałka. W ostateczności Juliusa Streichera pozbawiono partyjnych stanowisk.
Po wojnie Streichera sądzono w ramach procesów norymberskich o zbrodnie przeciwko ludzkości. Jego udział w akcie ludobójstwa polegał na podżeganiu Niemców do eksterminacji ludności żydowskiej. Działalność wydawnicza Streichera stanowiła główny dowód jego winy. Uznano go winnym postawionych zarzutów i wydano na niego wyrok śmierci przez powieszenie. Wyrok wykonano w więzieniu w Norymberdze.

</doc>
<doc id="811652" url="https://pl.wikipedia.org/wiki?curid=811652" title="Lubilash">
Lubilash



</doc>
<doc id="811653" url="https://pl.wikipedia.org/wiki?curid=811653" title="Obfuskator">
Obfuskator



</doc>
<doc id="811654" url="https://pl.wikipedia.org/wiki?curid=811654" title="I liga argentyńska w piłce nożnej (1914)">
I liga argentyńska w piłce nożnej (1914)

W roku 1914 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Racing Club de Avellaneda, natomiast tytuł wicemistrza Argentyny zdobył klub CA Estudiantes.
Mistrzem Argentyny w ramach rozgrywek organizowanych przez federację piłkarską Federación Argentina de Football został klub Porteño Buenos Aires, natomiast tytuł wicemistrza Argentyny zdobył klub Estudiantes La Plata.
Primera División – Asociación Argentina de Football.
Mistrzem Argentyny w roku 1914 w ramach rozgrywek organizowanych przez federację piłkarską Asociación Argentina de Football został klub Racing Club de Avellaneda, natomiast tytuł wicemistrza Argentyny zdobył klub CA Estudiantes.
Po rozegraniu 7 meczów klub Ferrocarril Sud Remedios de Escalada został rozwiązany, a mecze z jego udziałem anulowano.
Primera División – Federación Argentina de Football.
Mistrzem Argentyny w roku 1914 w ramach rozgrywek organizowanych przez federację piłkarską Federación Argentina de Football został klub Porteño Buenos Aires, natomiast tytuł wicemistrza Argentyny zdobył klub Estudiantes La Plata.
Klub Argentino de Quilmes Buenos Aires został wykluczony po 7 meczach, a klub Tigre Buenos Aires po 14 meczach. Mecze z udziałem tych drużyn zostały anulowane.

</doc>
<doc id="811656" url="https://pl.wikipedia.org/wiki?curid=811656" title="Michael Postan">
Michael Postan

Michael Moissey Postan (24 września 1899 - 21 grudnia 1981) – brytyjski historyk, mediewista.
Syn Efima Postana. Urodził się w Besarabii i studiował na Uniwersytecie w Kijowie. Po rewolucji październikowej opuścił ojczyznę i osiadł w Wielkiej Brytanii. Pracował w London School of Economy. W 1937 został profesorem historii ekonomii na Uniwersytecie w Cambridge.
Prace.
Był pomysłodawcą "Cambridge Economic History of Europe from the Decline of the Roman Empire" i jej głównym redaktorem. Pod jego kierownictwem powstało 8 tomów:
Jego pozostałe prace to m.in.:
Rodzina.
Był dwukrotnie żonaty. Po raz pierwszy ożenił się w 1937 r. z historyczką Eileen Power (1889-1940). Po jej śmierci poślubił 8 grudnia 1944 r. lady Cynthię Rosalie Keppel (ur. 25 czerwca 1918), córkę Waltera Keppela, 9. hrabiego Albemarle, i lady Judith Wynn-Carington, córki 1. markiza Lincolnshire. Michael i Cynthia mieli razem dwóch synów:

</doc>
<doc id="811658" url="https://pl.wikipedia.org/wiki?curid=811658" title="Paul Thomas Anderson">
Paul Thomas Anderson

Paul Thomas Anderson, znany także jako P. T. Anderson (ur. 26 czerwca 1970 w Studio City) – amerykański reżyser, scenarzysta i producent filmowy.
Życiorys.
Urodził się w Studio City jako syn Edwiny (z domu Gough) i Erniego Andersa (1923-1997). Jego rodzina miała korzenie irlandzkie, szwedzkie, angielskie, francuskie, kanadyjskie i szkockie. Wychowywał się w San Fernando Valley. Uczęszczał do Buckley School, John Thomas Dye School, Campbell Hall School, Cushing Academy i Montclair Prep.
W wieku 18 lat zrealizował 30-minutowy mockument wideo "The Dirk Diggler Story" (1988) z Rusty Schwimmer, opowieści o gwiazdorze porno Johnie Holmesie i jego 13-calowym penisie, co stało się później inspiracją "Boogie Nights" (1997).
Po ukończeniu Santa Monica College, przez dwa semestry uczęszczał do Emerson College, gdzie wykładowcą był David Foster Wallace, i przez dwa dni studiował na Uniwersytecie Nowojorskim.
Jego film krótkometrażowy "Cigarettes &amp; Coffee" (1993) z udziałem Philipa Bakera Halla i Miguela Ferrera prezentowany był podczas Sundance Festival Shorts Program. Dramat kryminalny "Sydney" (1996) z Philipem Bakerem Hallem, Johnem C. Reillyem i Gwyneth Paltrow był nominowany do nagrody na Festival du cinéma américain w Deauville.
W 2001 związał się z Mayą Rudolph. Mają czworo dzieci: trzy córki – Pearl Minnie (ur. 15 października 2005), Lucille (ur. 6 listopada 2009) i Minnie Ida (ur. 2013) oraz syna Jacka (ur. 3 lipca 2011).

</doc>
<doc id="811659" url="https://pl.wikipedia.org/wiki?curid=811659" title="Krypteje">
Krypteje



</doc>
<doc id="811662" url="https://pl.wikipedia.org/wiki?curid=811662" title="Marek Cieślak (żużlowiec)">
Marek Cieślak (żużlowiec)

Marek Kazimierz Cieślak (ur. 28 czerwca 1950 w Milanówku) – polski żużlowiec i trener żużlowy.
Dwukrotnie odznaczony Orderem Odrodzenia Polski.
Trzykrotny uczestnik finałów IMŚ (1975 – XV miejsce, 1976 – XIII miejsce, 1978 – XII miejsce). Sześć razy został powołany do reprezentacji polskiej na DMŚ, czterokrotny medalista – dwukrotnie srebrny (1976, 1977) oraz dwukrotnie brązowy (1972, 1978). Cztery razy był w finałach IMP, w 1975 r. zdobył wicemistrzostwo Polski w Częstochowie, gdzie przegrał w barażu o złoto z Edwardem Jancarzem. Dwa razy awansował do finałów MIMP w 1968 roku w Lesznie i 1969 roku w Lublinie. Dwa razy był w finałach MPPK. Cztery razy był w finałach Złoty Kask – wygrał Złoty Kask w roku 1976. Dwukrotny finalista Srebrnego Kasku. Trzykrotny medalista DMP – złoty (1974) oraz dwukrotnie srebrny (1975, 1976). Drużynowy mistrz Anglii z zespołem White City Rebels (1977).
Przez całą czynną karierę (1968–1986) reprezentował barwy Włókniarza Częstochowa. Przez dwa sezony (1977, 1978) startował w lidze brytyjskiej, w barwach klubu White City Rebels.
Aktualnie jest konsultantem w klubie Unia Tarnów. W swoim zawodniczym i trenerskim dorobku posiada m.in. 18 medali drużynowych oraz 16 medali drużynowych mistrzostw Polski (stan na dzień 27 września 2014).
Jako zawodnik.
Osiągnięcia zawodnicze.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Polski
Młodzieżowe Indywidualne Mistrzostwa Polski
Mistrzostwach Polski Par Klubowych
Drużynowe Mistrzostwa Polski
Złoty Kask
Srebrny Kask
Inne ważniejsze turnieje.
Memoriał Alfreda Smoczyka w Lesznie
Memoriał im. Bronisława Idzikowskiego i Marka Czernego w Częstochowie
Jako trener.
Osiągnięcia trenerskie.
Drużynowe Mistrzostwa Polski
Drużynowy Puchar Świata

</doc>
<doc id="811669" url="https://pl.wikipedia.org/wiki?curid=811669" title="I liga polska w futsalu (nowa)">
I liga polska w futsalu (nowa)

I liga polska w futsalu (do sezonu 2007/2008 oficjalnie II liga polska w futsalu) – druga w hierarchii klasa rozgrywek futsalowych w Polsce. Stanowi pośredni szczebel rozgrywek między Ekstraklasą a II ligą. Stanowi ona zarazem najniższy szczebel. Zmagania w jej ramach toczą się cyklicznie (co sezon) i przeznaczone są dla drużyn, grających w dwóch grupach: północnej i południowej.

</doc>
<doc id="811670" url="https://pl.wikipedia.org/wiki?curid=811670" title="Parafia Matki Boskiej Zwycięskiej w Łodzi">
Parafia Matki Boskiej Zwycięskiej w Łodzi

Parafia Matki Boskiej Zwycięskiej w Łodzi – parafia rzymskokatolicka w środkowej części Łodzi, na osiedlu administracyjnym Stare Polesie, wchodząca w skład dekanatu Łódź-Śródmieście archidiecezji łódzkiej.
Parafia została erygowana 1 lipca 1926 przez biskupa Wincentego Tymienieckiego, ordynariusza diecezji łódzkiej. Pierwszym proboszczem parafii (1926–1941) był męczennik i Sługa Boży ks. Dominik Kaczyński. Ze środków parafian oraz przedsiębiorców niemieckich i żydowskich powstał w latach 30. XX wieku kościół Matki Boskiej Zwycięskiej w Łodzi - wotum za Bitwę Warszawską. 
Na obszarze parafii mieszka ok. 10 tysięcy osób.
Grupy parafialne.
Przy kościele działają: Żywa Róża, Wieczernik, Asysta Parafialna, Trzeci Zakon św. Franciszka, ministranci, grupa młodzieżowa, schola dziecięca.
Przy parafii funkcjonuje centrum odpowiedzialne za organizację corocznych łódzkich pielgrzymek na Jasną Górę. Działa tu także duszpasterstwo stowarzyszenia "Rodzina Katyńska".
Księgi metrykalne.
ochrzczonych 1926–, małżeństw 1926–, zmarłych 1926–

</doc>
<doc id="811671" url="https://pl.wikipedia.org/wiki?curid=811671" title="Paulo da Firenze">
Paulo da Firenze

Paulo de Leonardo de Vinci da Firenze (właśc. Paulo da Firenze) (ur. 1462, zm. ?) – włoski artysta, uczeń Leonarda da Vinci. Przejął po swoim mistrzu nazwisko.
Pod koniec 1477 r. został wygnany z Florencji za prowadzenie niemoralnego życia (prawdopodobnie za pederastię). Udał się do Bolonii, gdzie za sprawą Lorenza de'Medici trafił do więzienia. Młodzieniec spędził tam pół roku. Po opuszczeniu więzienia zdobył kwalifikacje zawodowe i zajmował się markietażem. Bardzo chciał wrócić do Florencji. Jego bracia mieli znaczącą pozycję społeczną, więc zabiegali o powrót i ułaskawienie Paula.

</doc>
<doc id="811672" url="https://pl.wikipedia.org/wiki?curid=811672" title="John C. Reilly">
John C. Reilly

John Christopher Reilly (ur. 24 maja 1965 w Chicago w Illinois) – amerykański aktor charakterystyczny, komik, pisarz, producent i piosenkarz.
Życiorys.
Jego dziadkowie ze strony matki byli pochodzenia litewskiego, podczas gdy ojciec miał korzenie irlandzkie, niemieckie, francusko-kanadyjskie i szkockie. W 1983 ukończył Brother Rice High School w Mount Greenwood. W 1987 ukończył studia na wydziale dramatu na Uniwersytecie DePaul.
Zadebiutował rolą starszego szeregowego Herberta Hatchera w dramacie wojennym Brian de Palma "Ofiary wojny" ("Casualties of War", 1989) u boku Michaela J. Foxa i Seana Penna, z którym spotkał się na planie komedii Neila Jordana "Nie jesteśmy aniołami" ("We’re No Angels", 1989) jako mnich i dramatu kryminalnego Phila Joanou "Stan łaski" ("State of Grace", 1990), w którym zagrał irlandzkiego chuligana o imieniu Stevie McGuire. W czerwcu 1990 został obsadzony w roli Bucka Brethertona, członka załogi NASCAR w dramacie sportowym Tony’ego Scotta "Szybki jak błyskawica" ("Days of Thunder") z udziałem Toma Cruise’a. 
Paul Thomas Anderson zaangażował go do swojego debiutu "Sydney" (1996) w roli Johna Finnegana i dramatu "Boogie Nights" (1997) w roli aktora pornograficznego. W 2000 za rolę Lee w sztuce Sama Sheparda "Prawdziwy zachód" na Broadwayu zdobył nominację do Tony Award. Jako Amos Hart, naiwny, prostoduszny, ale oddany mąż Roxie (Renée Zellweger) w filmie Roba Marshalla "Chicago" (2002) został nominowany do Oscara dla najlepszego aktora drugoplanowego i Złotego Globu. W 2005 powrócił na Broadway jako Stanley Kowalski w spektaklu Tennessee Williamsa "Tramwaj zwany pożądaniem" z Natashą Richardson. W 2009 był nominowany do Grammy Award za piosenkę „Walk Hard”, której jest autorem i którą wykonał w komedii muzycznej "" ("Walk Hard: The Dewey Cox Story", 2007).

</doc>
<doc id="811673" url="https://pl.wikipedia.org/wiki?curid=811673" title="Mistrzostwa Europy w Boksie 2004">
Mistrzostwa Europy w Boksie 2004

XXXV Mistrzostwa Europy w Boksie (mężczyzn) odbyły się w dniach 19–29 lutego 2004 w hali sportowej w Puli (Chorwacja). Walczono w jedenastu kategoriach wagowych (zlikwidowano kategorię lekkośrednią). Startowało 292 uczestników z 43 państw, w tym jedenastu reprezentantów Polski.

</doc>
<doc id="811676" url="https://pl.wikipedia.org/wiki?curid=811676" title="Zinjanthropus">
Zinjanthropus



</doc>
<doc id="811677" url="https://pl.wikipedia.org/wiki?curid=811677" title="Języki eskimo-aleuckie">
Języki eskimo-aleuckie

Języki eskimo-aleuckie – rodzina językowa obejmująca kilka języków, używanych przez Inuitów i Aleutów na północnych krańcach Ameryki (Alaska, Grenlandia, północna Kanada) i Syberii (Półwysep Czukocki, Wyspa Beringa).
Według hipotezy Josepha Greenberga rodzina eskimo-aleucka miałaby być jedną z trzech głównych rodzin językowych Ameryki (pozostałe to rodzina na-dene i hipotetyczna nadrodzina amerindiańska) i odpowiadać trzeciej fali migracji w procesie zasiedlania kontynentu.
Klasyfikacja języków eskimo-aleuckich:
języki eskimo-aleuckie

</doc>
<doc id="811681" url="https://pl.wikipedia.org/wiki?curid=811681" title="Frankfurcka Giełda Papierów Wartościowych">
Frankfurcka Giełda Papierów Wartościowych



</doc>
<doc id="811685" url="https://pl.wikipedia.org/wiki?curid=811685" title="Kwilu (ujednoznacznienie)">
Kwilu (ujednoznacznienie)



</doc>
<doc id="811686" url="https://pl.wikipedia.org/wiki?curid=811686" title="Nowe szaty króla (film 2000)">
Nowe szaty króla (film 2000)

Nowe szaty króla (ang. "The Emperor’s New Groove") – amerykański film animowany, wyprodukowany w 2000 roku przez studio Walta Disneya.
Akcja „Nowych szat króla” rozgrywa się w egzotycznym królestwie w Ameryce Południowej. Film, zrealizowany w konwencji komediowej, opowiada o niezwykłych przygodach młodego, aroganckiego władcy o imieniu Kuzco, który za sprawą żądnej władzy doradczyni Yzmy zamieniony zostaje w lamę. Pozostawiony własnemu losowi w głębi dżungli Kuzco spotyka na swej drodze dobrodusznego wieśniaka o imieniu Pacha. Kuzco szybko zdaje sobie sprawę, że jeśli chce odzyskać ludzką postać i prawo do tronu, musi na nim polegać. Dzięki przyjaźni z Pachą Kuzco zmieni się nie do poznania – nauczy się szanować innych i spojrzy na świat z nowej perspektywy.
Tytuł filmu nawiązuje do baśni Andersena "Nowe szaty króla", mimo że fabuły obu utworów nie mają ze sobą nic wspólnego.
W 2005 roku powstał film będący kontynuacją – "", a w 2006 roku serial – "Nowa szkoła króla".
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Dźwięk i montaż: Elżbieta Chojnowska
Tekst piosenki: Filip Łobodziński
Kierownictwo muzyczne: Marek Klimczuk
Przygotowanie chóru: Agnieszka Piotrowska
Piosenki nagrano w: Studio Buffo
Dźwięk: Jarosław Regulski
Opieka artystyczna: Mariusz Arno Jaworowski
Produkcja polskiej wersji językowej: Disney Character Voices International, Inc.
W wersji polskiej udział wzięli:
oraz
chórek:
Piosenkę "„Cuda świata”" śpiewa: Krzysztof Krawczyk

</doc>
<doc id="811688" url="https://pl.wikipedia.org/wiki?curid=811688" title="Śródmieście (Żary)">
Śródmieście (Żary)

Śródmieście – dzielnica miasta Żary obejmująca jego centralną część, zwana także Centrum, granicząca od południa z Zatorzem, a na północy z dzielnicą Lotnisko.
Śródmieście oprócz funkcji mieszkaniowej pełni jednocześnie funkcję ogólnomiejskiego centrum usługowego, a także ośrodka usługowego o znaczeniu powiatowym. Znajduje się tu Urząd Miejski, Urząd Gminy, Starostwo Powiatowe a także wiele innych ważnych urzędów i instytucji oraz organizacji, siedziby banków oraz niektórych firm i przedsiębiorstw, wiele podmiotów obsługujących codziennie dziesiątki mieszkańców a także redakcje gazet i telewizja kablowa. Z uwagi na wielość kafejek, pubów, restauracji, barów oraz organizacji kulturalnych koncentruje się tu także życie kulturalne i towarzyskie miasta. W obręb dzielnicy zalicza się również Osiedle Moniuszki – największe żarskie osiedle mieszkaniowe, oraz niewielkie Osiedle Odbudowane.
W północnej części dzielnicy znajdują się główne ośrodki zdrowia:
Stare Miasto.
Dzielnica Śródmieście to w większości żarskie historyczne Stare Miasto, a raczej ocalała jego część po nalocie alianckim z 11 kwietnia 1944. Wtedy to legło w gruzach około 60% staromiejskiej zabudowy. 
Spośród ocalałych zabytków Starego Miasta na uwagę zasługują:
W obrębie Starego Miasta, przeprowadzany jest obecnie proces rewitalizacji, który ma na celu ożywienie, uatrakcyjnienie oraz poprawę funkcjonalności i estetyki tej części miasta.

</doc>
<doc id="811691" url="https://pl.wikipedia.org/wiki?curid=811691" title="John Cusack">
John Cusack

John Paul Cusack (ur. 28 czerwca 1966 w Evanston w stanie Illinois) – amerykański aktor, scenarzysta i producent filmowy.
Życiorys.
Wczesne lata.
Urodził się w rodzinie katolickiej irlandzkich Amerykanów jako czwarte z pięciorga dzieci reżysera filmów dokumentalnych Dicka Cusacka (ur. 29 sierpnia 1925, zm. 2 czerwca 2003 na raka trzustki) i nauczycielki matematyki i aktywistki politycznej Nancy Cusack. Ma trzy siostry – dwie starsze, Ann (ur. 22 maja 1961) i Joan (ur. 11 października 1962), jedną młodszą, Susie (ur. 1971), oraz starszego brata Billa (ur. 1964).
Uczęszczał do szkoły założonej przez rodziców jego przyjaciela Piven Theatre Workshop w Evanston. Występował w lokalnych przedstawieniach i reklamach. Po ukończeniu Evanston Township High School w Evanston, w stanie Illinois, kontynuował naukę na Uniwersytecie Nowojorskim na Manhattanie.
Kariera.
Mając siedemnaście lat zadebiutował w komediodramacie "Klasa" ("Class", 1983) u boku Jacqueline Bisset, Roba Lowe i Andrew McCarthy. W 1986 roku w Chicago założył zespół teatralny New Criminals Theatre Company, który stał się jednym z czołowych teatrów w kraju, wyreżyserował cztery sztuki dla New Criminals m.in. "Alagazam After the Dog Years" i "Methusalem", za które w Chicago otrzymał nagrodę im. Josepha Jeffersona.
Zyskał rozgłos dzięki występom w komedii romantycznej Johna Hughesa "Szesnaście świeczek" ("Sixteen Candles", 1984) z Molly Ringwald jako Bryce, komedii Roba Reinera "Pewna sprawa" ("The Sure Thing", 1985) jako zakochany autostopowicz, komedii romantycznej "Szalone lato" ("One Crazy Summer", 1986) z Demi Moore, komedii sensacyjnej Stevena Lisbergera "Szaleńczy pościg" ("Hot Pursuit", 1987) z Benem Stillerem, komedii "Tytuł taśmy" ("Tapeheads", 1988) z Timem Robbinsem, dramacie sportowym "Spisek ośmiu" ("Eight Men Out", 1988) z Nancy Travis, Christopherem Lloydem i Charlie Sheenem w roli baseballisty z drużyna 'White Sox' w Chicago i czarnej komedii Stephena Frearsa "Naciągacze" ("The Grifters", 1990) jako mistrz drobnych przekrętów i syn wytrawnej oszustki (Anjelica Huston). Za rolę wierzącego w prostą i czystą miłość Lloyda Doblera, zakochanego w najzdolniejszej uczennicy w szkole w melodramacie Camerona Crowe "Nic nie mów" ("Say Anything...", 1989) został uhonorowany nagrodą krytyków filmowych w Chicago. Pojawił się w dwóch produkcjach Woody’ego Allena – "Cienie we mgle" ("Shadows and Fog", 1992) i "Strzały na Broadwayu" ("Bullets Over Broadway", 1994).
Był także współautorem scenariusza do filmu New Crime Productions "Zabijanie na śniadanie" ("Grosse Point Blank", 1997). Za postać szeryfa federalnego Vince Larkina w thrillerze "Con Air – lot skazańców" ("Con Air", 1997) dostał w Los Angeles nagrodę Blockbuster Entertainment. W 1998 znalazł się w obsadzie wielkiej epopei z okresu II wojny światowej - ekranizacji głośnej powieści Jamesa Jonesa "Cienka czerwona linia" ("The Thin Red Line") w reżyserii Terrence’a Malicka. W komediodramacie Mike’a Newella "Zmęczenie materiału" ("Pushing Tin", 1999) z Cate Blanchett, Angeliną Jolie i Billym Bobem Thorntonem był kontrolerem lotu w nowojorskiej przestrzeni powietrznej. Zebrał dobre recenzje i zdobył nominację do nagrody Independent Spirit Award dla Najlepszego Aktora za rolę lalkarza, zdesperowanego urzędnika w niewielkiej firmie LesterCorp, który przenosi się do głowy tytułowego gwiazdora Johna Malkovicha w komedii "Być jak John Malkovich" ("Being John Malkovich", 1999). Jego kreacja właściciela niewielkiego sklepiku muzycznego w Chicago w adaptacji powieści Nicka Hornby’ego "Przeboje i podboje" ("High Fidelity", 2000) w reż. Stephena Frearsa przyniosła mu nominację do nagrody Złotego Globu w kategorii najlepszy aktor. W thrillerze Mikaela Håfströma "1408" (2007) wg opowiadania Stephena Kinga wystąpił w roli udręczonego pisarza.
Jest jednym z założycieli Freedom of the Press Foundation (Fundacji Wolności Prasy), mającej na celu wspieranie dziennikarstwa, m.in. WikiLeaks, które demaskuje korupcję i nielegalne działania rządów.
Życie prywatne.
Spotykał się z Janice Dickinson, Huma Abedin, Gabrielą Spanic, Melissą Gilbert (1983), Jami Gertz (1983), Lili Taylor (1988), Susannah Melvoin (1992-95), Giną Gershon (1992), Umą Thurman (1992), Minnie Driver (1996-97), córką Clinta Eastwooda – Alison Eastwood (1997), Claire Forlani (1997-98), Coriną Katt (1998), Neve Campbell (1998-2002), Shoshanną Lonstein Gruss (2001), Meg Ryan (2002-2003), Jodi Lyn O’Keefe (2003-2009), Jennifer Love Hewitt (2003), Rebeccą Romijn (2004), Alexandrą Kerry (2004) i Brooke Burns (2010–2011).

</doc>
<doc id="811699" url="https://pl.wikipedia.org/wiki?curid=811699" title="Derek Keppel">
Derek Keppel

Derek William George Keppel (ur. 7 kwietnia 1863, zm. 26 kwietnia 1944) – brytyjski arystokrata i polityk, młodszy syn Williama Keppela, 7. hrabiego Albemarle, i Sophii MacNab, córki Allana Napiera MacNaba, premiera Prowincji Kanady.
Wykształcenie odebrał w Charterhouse School w Godalming w hrabstwie Surrey. Później wstąpił do armii i dosłużył się rangi podpułkownika Strzelców Cywilnych Księcia Walii. Służbę wojskową odbywał m.in. w Indiach.
Był adiutantem księcia Yorku w latach 1893-1910. Kiedy książę został królem jako Jerzy V, Keppel otrzymał urząd zastępcy Zarządcy Dworu i sprawował go do 1912 r., kiedy to został Zarządcą Dworu. Cały ten czas był również adiutantem króla. W 1936 r. sprawował oba te urzędy na dworze następcy Jerzego, Edwarda VIII. W latach 1937-1944 był adiutantem króla Jerzego VI.
Keppel był kawalerem wielu orderów i odznaczeń. W ciągu swojej długiej służby przy dworze Jego Królewskiej Mości został odznaczony Odznaką Oficerską Rezerwy Królewskiej Marynarki Wojennej, Krzyżem Komandorskim z Gwiazdą Orderu Łaźni, Krzyżem Wielkim Orderu Wiktoriańskiego, Krzyżem Komandorskim Orderu Imperium Indyjskiego i Krzyżem Kawalerskim Orderu św. Michała i św. Jerzego.
20 czerwca 1898 r. poślubił Bridget Louisę Harbord (zm. 24 września 1951), córkę Charlesa Harborda, 5. baron Suffield, i Cecilii Baring, córki Henry'ego Baringa. Derek i Bridget mieli razem trzy córki:

</doc>
<doc id="811701" url="https://pl.wikipedia.org/wiki?curid=811701" title="Parafia Podwyższenia Świętego Krzyża w Łodzi (rzymskokatolicka)">
Parafia Podwyższenia Świętego Krzyża w Łodzi (rzymskokatolicka)

Parafia Podwyższenia Świętego Krzyża w Łodzi – rzymskokatolicka parafia w środkowej części Łodzi, na osiedlu administracyjnym Katedralna, wchodząca w skład dekanatu Łódź-Śródmieście archidiecezji łódzkiej. Świątynią parafialną jest neoromański kościół pw. Podwyższenia Świętego Krzyża, zbudowany w latach 1860–1875.
Historia parafii.
Parafia została erygowana 25 stycznia 1885 przez arcybiskupa Wincentego Teofila Popiela, ordynariusza archidiecezji warszawskiej, w skład której w owym czasie wchodziła Łódź.
Jednym z wikariuszy na początku XX wieku był błogosławiony ks. Michał Woźniak.
Przy kościele powstał cmentarz parafialny, który został zlikwidowany prawdopodobnie w I poł. lat 20. XX wieku.
W okresie międzywojennym w parafii pracowali duszpasterze zajmujący się niemieckimi katolikami. Działały tu niemieckie organizacje katolickie i społeczne. W czasie wojny kościół Podwyższenia Świętego Krzyża był jedną z trzech łódzkich świątyń, która nie została zamknięta. W latach 1940–1945 świątynia parafialna dostępna była jedynie dla ludności niemieckiej, a posługę duszpasterską sprawował ks. Roman Gradolewski.
W latach 1945–1967 proboszczem parafii był biskup pomocniczy diecezji łódzkiej Kazimierz Tomczak.
8 sierpnia 2021 r., decyzją arcybiskupa metropolity łódzkiego Grzegorza Rysia, prowadzenie parafii, dotąd obsługiwanej przez księży diecezjalnych, przejął zakon dominikanów. 

</doc>
<doc id="811704" url="https://pl.wikipedia.org/wiki?curid=811704" title="SPInka Film Studio">
SPInka Film Studio

SPInka Film Studio (dawniej Git Produkcja) – studio zajmujące się tworzeniem seriali animowanych dawniej dla 4fun.tv (2004-2010), Rebel:tv (2010-2013) oraz Showmaxa (2017-2019), a obecnie dla YouTube'a (od 2008), cda.pl (od 2019) i Netflixa (od 2020). Początkowo były to animacje o bardzo słabej jakości obrazu, które charakteryzowały rozpoznawalne dla jej twórców czarny humor oraz stosowanie wulgaryzmów. Twórcą tych kreskówek jest Bartosz Walaszek, członek zespołu filmowego Z.F. Skurcz. Git Produkcja stworzyła również krótkie animacje dla telewizji Superstacja, które przedstawiały polityków w krzywym zwierciadle.

</doc>
<doc id="811707" url="https://pl.wikipedia.org/wiki?curid=811707" title="Power Rangers Ninja Storm">
Power Rangers Ninja Storm

Power Rangers Ninja Storm – jedenasty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Ninpū Sentai Hurricanger".
Seria "Power Rangers Ninja Storm" liczy łącznie 38 odcinków i jest pierwszą w historii w całości wyprodukowaną przez Disney Enterprises/BVS Entertainment, zaś zdjęcia do produkcji były kręcone w Nowej Zelandii.
Początkowo Disney nie planował tworzyć kolejnego sezonu i chciał zakończyć serial na finałowym odcinku "Power Rangers Wild Force" – "The End of the Power Rangers". Produkcja jednak ruszyła po znalezieniu sposobu na zmniejszenie kosztów produkcji poprzez kręcenie scen w Nowej Zelandii. Disney chciał, aby "Power Rangers Ninja Storm" nie miała elementów wspólnych z poprzednimi seriami. Odsunięto od produkcji twórców ostatnich serii, zaś rangersi z poprzednich sezonów są nazwani "bohaterami z komiksów". Z powodu niezadowolenia większości fanów, w kolejnej serii – "Power Rangers Dino Grzmot", istnienie poprzednich drużyn zostaje potwierdzone w postaci powrotu Tommy’ego Olivera (zielonego i białego rangera z "Mighty Morphin Power Rangers") oraz jubileuszowego odcinka "Legacy of Power".
Premiera produkcji odbyła się 15 lutego 2003 roku w Stanach Zjednoczonych, na antenie stacji ABC Family. Finałowy odcinek został wyemitowany 15 listopada 2003 roku na tym samym kanale. Polska premiera serii miała miejsce 2 października 2004 roku na antenie stacji Fox Kids. Serial był również emitowany na kanałach Jetix, Polsat i TV4.
Przed podjęciem decyzji o nakręceniu "Power Rangers Ninja Storm", powstał inny projekt adaptacji "Ninpū Sentai Hurricanger" autorstwa Amita Bhaumila, scenarzysty odcinka "Forever Red" z "Power Rangers Wild Force". Według jego pomysłu, jedenasty sezon serialu miał nosić nazwę "Power Rangers Hexagon". Głównymi bohaterami byłaby podstawowa trójka rangersów, ale ich postacie znacząco różniłyby się od bohaterów japońskiej serii Super Sentai. Bhaumil planował powrót Tommy’ego Olivera, rangera z pierwszych pięciu sezonów Power Rangers, a także połączenie sił rangersów z poprzednich serii, tworzących wspólną organizację o nazwie Hexagon. Jednakże przeciwni organizacji byliby Żuko Rangersi (Rangersi Gromu z "Ninja Storm". "Hexagon" miał posiadać dodatkową, trzecią rangerkę tej frakcji, w ciemnożółtym kombinezonie), którzy tym samym rozpoczęliby wojnę domową między dwiema frakcjami Power Rangers. Pomysł na "Power Rangers Hexagon" upadł wraz z zakupem przez Disneya praw do całej marki, zwolnienia całej aktualnej ekipy produkcyjnej i przeniesienia produkcji filmowej do Nowej Zelandii. Tym samym wzrosłby koszt zatrudnienia amerykańskich aktorów. Dodatkowym problemem była potrzeba całkowicie nowego materiału filmowego, którego nie posiadał adaptowany sezon Super Sentai.
Opis fabuły.
Tori, Shane i Dustin prowadzą zwyczajne życie nastolatków w Blue Bay Harbor, ale łączy ich jedno – są uczniami sekretnej akademii ninja i pobierają nauki od mądrego sensei. Ich świat się zmienia, kiedy Lothor, mistrz ninja wygnany w kosmos za swoje złe czyny, powraca na Ziemię żądny zemsty. Sensei wręcza nastolatkom Morfery Wiatru, dzięki którym mogą przemieniać się w Power Rangers, aby móc walczyć z siłami zła. Ten sezon, łączący humor, dramat i sceny sztuk walki, skupia się na nastolatkach, którzy otrzymują nadzwyczajne moce w celu obrony świata.
Obsada.
Poniższa lista przedstawia głównych bohaterów serialu "Power Rangers Ninja Storm" wraz z nazwiskami odtwórców ról.
Muzyka tytułowa.
"Power Rangers Ninja Storm", to muzyka tytułowa serii "Power Rangers Ninja Storm", wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Kompozytorem utworu był Jeremy Sweet, który wcześniej skomponował piosenki tytyułe dla serii "Zeo", "Turbo", "", "Lightspeed Rescue" oraz "TIme Force".
W polskiej wersji językowej utwór śpiewają Krzysztof Pietrzak i Michał Rudaś. Twórcą polskiego tekstu piosenki jest Andrzej Gmitrzuk.
Wersja polska.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Tomasz Grochoczyński
Dialogi:
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Tekst piosenki: Andrzej Gmitrzuk
Śpiewali: Krzysztof Pietrzak i Michał Rudaś
Kierownictwo muzyczne: Piotr Gogol
Spis odcinków.
&lt;onlyinclude&gt;
&lt;/onlyinclude&gt;

</doc>
<doc id="811708" url="https://pl.wikipedia.org/wiki?curid=811708" title="John Savage">
John Savage

John Savage, właśc. John Smeallie Youngs (ur. 25 sierpnia 1949 w Old Bethpage) – amerykański aktor, producent i kompozytor.
Życiorys.
Wczesne lata.
Urodził się w Old Bethpage w Nowym Jorku jako syn Floyda-Jonesa Youngsa, sprzedawcy ubezpieczeń, który służył w piechocie morskiej na wyspie Guadalcanal w czasie II wojny światowej, i Muriel (z domu Smeallie), gospodyni domowej. Wychowywał się z bratem Jimem (ur. 16 października 1956) oraz siostrami – Robin Cardwell i Gail (ur. 9 października 1954), która w latach 1982-86 była żoną aktora Roberta Duvalla. Śpiewał i występował w już we wczesnych latach szkolnych. W wieku 17 lat został przyjęty do prestiżowej American Academy of Dramatic Arts.
Kariera.
Po ukończeniu studiów otrzymał swoją pierwszą pracę na Broadwayu w chórze musicalu "Skrzypek na dachu", a także jako dubler jednego z głównych bohaterów. Swoim występem przyciągnął uwagę agentów z Los Angeles i menedżerów. W Chicago na scenie grał Billy’ego Bibbita w sztuce Kena Keseya "Lot nad kukułczym gniazdem". Wkrótce po przybyciu do Los Angeles, wystąpił w przedstawieniu Davida Mameta "American Buffalo" w roli Bobby’ego u boku Roberta Duvalla.
Po udziale w filmie "Mistrz bijakowy" ("The Master Beater", 1969) w roli Rocco, zdobył sympatię telewidzów jako Jim Malloy w serialu NBC "Gibbsville" (1976). Zwrócił na siebie uwagę jako Steven Puszkow w dramacie wojennym Michaela Cimino "Łowca jeleni" ("The Deer Hunter", 1978) z Robertem De Niro i Christopherem Walken. W następnym roku wystąpił jako Claude Bukowski w filmie muzycznym Miloša Formana "Hair" (1979) z Treatem Williamsem i Beverly D’Angelo oraz jako oficer policji Karl Francis Hettinger w dramacie kryminalnym Harolda Beckera "Cebulowe pole" ("The Onion Field", 1979) z Jamesem Woodsem.
Po roli Roary'ego, który usiłował popełnić samobójstwo, w dramacie Richarda Donnera "Inside Moves" (1980) nadal zbierał dobre recenzje. Za rolę Charlesa Hellera w kanadyjskim thrillerze Charlesa Jarrotta "Amator" ("The Amateur", 1981) był nominowany do nagrody Genie dla najlepszego aktora zagranicznego. W melodramacie Andriej Konczałowski "Kochankowie Marii" ("Maria's Lovers", 1984) jako Ivan Bibic u boku Nastassji Kinski i Roberta Mitchuma zagrał postać Ivana Bibica, który po powrocie z wojny nie za bardzo umie odnaleźć się w rzeczywistości.
Życie prywatne.
W latach 1967-69 był żonaty z Susan, z którą ma syna Lachlana i córkę Jennifer (ur. 13 grudnia 1968 w Richmond [obecnie] Staten Island w stanie Nowy Jork). W 1993 poślubił Sandi Schultz.

</doc>
<doc id="811710" url="https://pl.wikipedia.org/wiki?curid=811710" title="Wikipedia w języku bisznuprija-manipuri">
Wikipedia w języku bisznuprija-manipuri

Wikipedia w języku bisznuprija-manipuri – edycja Wikipedii w języku bisznuprija-manipuri została uruchomiona na początku listopada 2006 roku.
Na dzień 8 lutego 2007 roku Wikipedia ta miała 12 275 artykułów, co pozwalało jej na zajmowanie 53. pozycji wśród wszystkich edycji językowych.
Wikipedia ta według stanu na ten sam dzień liczyła 47 zarejestrowanych użytkowników, w tym jednego administratora.
Poziom 5000 artykułów Wikipedia ta osiągnęła 21 listopada 2006 roku, a 10 000 – już miesiąc później, 24 grudnia 2006 roku.

</doc>
<doc id="811717" url="https://pl.wikipedia.org/wiki?curid=811717" title="Tshopo (ujednoznacznienie)">
Tshopo (ujednoznacznienie)



</doc>
<doc id="811719" url="https://pl.wikipedia.org/wiki?curid=811719" title="Wikipedia w języku telugu">
Wikipedia w języku telugu

Wikipedia w języku telugu (:వికీపీడియా:వికీపీడియా మైలురాళ్ళు) – edycja Wikipedii w języku telugu, założona 9 grudnia 2003 roku.
17 sierpnia 2005 roku Wikipedia ta osiągnęła liczbę 1000 artykułów, a 12 grudnia 2006 – 25 000. Na dzień 8 lutego 2007 roku Wikipedia ta miała 26 376 artykułów, co pozwalało jej na zajmowanie 33. pozycji wśród wszystkich edycji językowych.
Wikipedia ta według stanu na ten sam dzień liczyła 1910 zarejestrowanych użytkowników, w tym ośmiu administratorów.

</doc>
<doc id="811720" url="https://pl.wikipedia.org/wiki?curid=811720" title="Lindi (ujednoznacznienie)">
Lindi (ujednoznacznienie)



</doc>
<doc id="811724" url="https://pl.wikipedia.org/wiki?curid=811724" title="Stadion Centralny w Krasnojarsku">
Stadion Centralny w Krasnojarsku

Stadion Centralny – stadion klubu Mietałłurg-Jenisiej Krasnojarsk. Może pomieścić 27 000 osób.

</doc>
<doc id="811726" url="https://pl.wikipedia.org/wiki?curid=811726" title="Del Wilson Trophy">
Del Wilson Trophy

Del Wilson Trophy – nagroda przyznawana w każdym sezonie najlepszemu bramkarzowi Western Hockey League. Nazwa trofeum pochodzi od nazwiska Dela Wilsona, który był menadżerem zespołu Regina Pats i zdobył Memorial Cup w 1974 roku.

</doc>
<doc id="811727" url="https://pl.wikipedia.org/wiki?curid=811727" title="Mongala (ujednoznacznienie)">
Mongala (ujednoznacznienie)



</doc>
<doc id="811728" url="https://pl.wikipedia.org/wiki?curid=811728" title="Kevin Eastman">
Kevin Eastman



</doc>
<doc id="811732" url="https://pl.wikipedia.org/wiki?curid=811732" title="Serhij Szewcow">
Serhij Szewcow

Serhij Anatolijowycz Szewcow, ukr. Сергій Анатолійович Шевцов (ur. 31 grudnia 1975 w Chersoniu) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
W 1992 rozpoczął karierę piłkarską w Krystale Cherson. Potem grał w klubach Meliorator Kachowka, Tawrija Chersoń, Torpedo Arzamas, Drużba Arzamas, Olimpia Zambrów, Dnipro Dniepropetrowsk, Dyskobolia Grodzisk Wielkopolski, KZEZO Kachowka, Worskła Połtawa, Tawrija Symferopol i Zakarpattia Użhorod. W 2007 zakończył karierę piłkarską w miejscowej drużynie Syhma Chersoń.
W polskiej I lidze rozegrał w barwach Dyskobolii 1 mecz oraz w trzecioligowej Olimpii Zambrów 4 mecze.
Kariera trenerska.
Po zakończeniu kariery piłkarskiej rozpoczął pracę szkoleniową. Od 29 lat pracował z dziećmi, a potem przez 4 lata z drużyną amatorską Enerhija Nowa Kachowka, z którą awansował do drugiej ligi. W czerwcu 2012 zgodził się na propozycję kierować pierwszoligowy klub Krymtepłycia Mołodiżne. Na początku grudnia 2012 za obopólną zgodą kontrakt został anulowany. W marcu 2013 objął stanowisko głównego trenera Krystału Chersoń. Na początku listopada 2016 z przyczyn osobistych podał się do dymisji, chociaż klub wygrał ostatnie 2 mecze. 14 września 2018 ponownie objął posadę trenera Krystału Chersoń. 25 kwietnia 2019 zmienił stanowisko na krzesło dyrektora sportowego. 28 czerwca 2019 wrócił na stanowisko trenerskie.

</doc>
<doc id="811735" url="https://pl.wikipedia.org/wiki?curid=811735" title="Maiko (ujednoznacznienie)">
Maiko (ujednoznacznienie)



</doc>
<doc id="811740" url="https://pl.wikipedia.org/wiki?curid=811740" title="Colm Feore">
Colm Feore

Colm Joseph Feore (ur. 22 sierpnia 1958 w Bostonie) – kanadyjski aktor teatralny, filmowy i telewizyjny.
Życiorys.
Urodził się w Bostonie w Massachusetts. Jego rodzice byli pochodzenia irlandzkiego. Wychowywał się w Irlandii, Ottawie i Windsorze w Ontario w Kanadzie. Uczęszczał do Ridley College w St. Catharines. Ukończył Narodową Szkołę Aktorską w Montrealu w Kanadzie i University of Windsor.

</doc>
<doc id="811743" url="https://pl.wikipedia.org/wiki?curid=811743" title="Emms Family Award">
Emms Family Award

Emms Family Award – nagroda przyznawana każdego sezonu najlepszemu debiutantowi sezonu Ontario Hockey League. 

</doc>
<doc id="811744" url="https://pl.wikipedia.org/wiki?curid=811744" title="Box of Flix">
Box of Flix

Box of Flix – wydany w 1991 roku box set dla fanów Queen. W zestawie tym znalazły się dwie wideokasety grupy: "Greatest Flix" i "Greatest Flix II". Dodatkiem do zestawu była ilustrowana książeczka. Na "Greatest Flix" znalazły się dodatkowo cztery nagrania: 
Ten ostatni utwór został nagrany podczas koncertu grupy w Rainbow Theatre w Londynie w 1974.

</doc>
<doc id="811746" url="https://pl.wikipedia.org/wiki?curid=811746" title="Dmytro Koszakow">
Dmytro Koszakow

Dmytro Anatolijowycz Koszakow (ukr. Дмитро Анатолійович Кошаков; ur. 26 listopada 1974 w Eupatorii) - ukraiński piłkarz grający na pozycji napastnika.
Kariera piłkarska.
Kariera klubowa.
Karierę piłkarską rozpoczął w SK Mikołajów, ale występował tylko w drugiej drużynie. Latem 1997 wyjechał do Mołdawii, gdzie bronił barw klubu Moldova-Gaz Kiszyniów, ale po pół roku powrócił na Ukrainę, gdzie został piłkarzem Krystału Chersoń. Jesienią 1999 wyjechał do Polski. Do przerwy zimowej występował w klubie Amica Wronki, a potem przeszedł do Dyskobolii Grodzisk Wielkopolski. Grał także w Promieniu Opalenica i w Polonii Nowy Tomyśl. 
Na początku 2010 r. przeszedł do Polonii Środa Wielkopolska.
W polskiej I lidze rozegrał 35 meczów (7 w Amice i 28 w Dyskobolii) i strzelił 7 bramek (1 w Amice i 6 w Dyskobolii).

</doc>
<doc id="811761" url="https://pl.wikipedia.org/wiki?curid=811761" title="Wayne Gretzky 99 Award">
Wayne Gretzky 99 Award

Wayne Gretzky 99 Award – nagroda przyznawana każdego sezonu dla Najbardziej Wartościowego Zawodnika "(MVP)" fazy play-off Ontario Hockey League "(OHL)". Nazwa trofeum pochodzi od imienia i nazwiska Wayne'a Gretzky'ego oraz od roku, w którym przyznano ją po raz pierwszy.
W hokeju na lodzie przyznawane są również dwie inne nagrody imienia Wayne'a Gretzky'ego: Wayne Gretzky Trophy – dla zwycięzcy konferencji zachodniej rozgrywek Ontario Hockey League "(OHL)" oraz Wayne Gretzky Award – dla młodzieżowego gracza.

</doc>
<doc id="811762" url="https://pl.wikipedia.org/wiki?curid=811762" title="Teleportacja kwantowa">
Teleportacja kwantowa

Teleportacja kwantowa (QT z ang. "quantum teleportation") – w kwantowej teorii informacji technika pozwalająca na przeniesienie stanu kwantowego na dowolną odległość z wykorzystaniem stanu splątanego.
Informacja nie może być w ten sposób transmitowana z prędkością nadświetlną. Teleportacja kwantowa jest użyteczna w komunikacji kwantowej oraz podczas obliczeń kwantowych. Teleportacja kwantowa jest całkowicie bezpieczna, tzn. podsłuchanie teleportowanej wiadomości pogwałciłoby prawa mechaniki kwantowej.
Pierwszej kwantowej teleportacji dokonano w 1997 roku. 7 lat później teleportowano stan kwantowy jednego atomu do drugiego. W 2006 roku teleportowano kwantowy stan impulsu światła do biliona atomów cezu. 5 lat później teleportowano pierwszą falę świetlną. Rok później wyrównano ówczesny rekord w najdalszej teleportacji kwantowej, dokonując jej na odległość 143 kilometrów. Również w 2012 roku teleportowano stan kwantowy grupy atomów do drugiej. W 2013 roku kubity materii teleportowano na rekordową odległość 21 metrów.
Cel.
W artykule zgodnie ze standardowym nazewnictwem stosowanym w informatyce kwantowej przyjęto następujące oznaczenia: dwie cząstki to Alicja (A) i Bob (B), a kubit w ogólności jest superpozycją stanów kwantowych oznaczanych jako formula_1 i formula_2 Równoważnie kubit może być traktowany jako wektor jednostkowy w dwuwymiarowej przestrzeni Hilberta.
Załóżmy, że Alicja ma kubit w dowolnym stanie kwantowym formula_3 ten stan nie jest znany Alicji, która chce wysłać go do Boba. Alicja może:
Pierwsze rozwiązanie jest nie do przyjęcia, bo stany kwantowe bardzo łatwo ulegają dekoherencji. Najmniejsze zaburzenie w otoczeniu może całkowicie zniszczyć stan kwantowy podczas transportu.
Drugie i trzecie rozwiązanie stoją w sprzeczności z zasadą nieoznaczoności. Pomiar stanu kwantowego zawsze musi być obarczony błędem. Klasyczna teleportacja oraz kopiowanie stanów kwantowych zgodnie z mechaniką kwantową nie są możliwe.
Wydawać by się mogło, że Alicja stoi przed problemem pozornie nie do rozwiązania. Sposób na wybrnięcie z tego kłopotu znaleźli fizycy w roku 1993. Maksymalnie splątane części dwukubitowego stanu kwantowego są dostarczane do Alicji oraz do Boba. Protokół kwantowy zakłada, że Alicja i Bob lokalnie oddziałują ze swoim kubitem. W tym czasie Alicja wysyła dwa lokalne bity do Boba. W końcu okazuje się, że kubit Boba jest w pożądanym przez Alicję stanie.
Protokół teleportacji kwantowej.
Protokół teleportacji kwantowej składa się z dwóch etapów:
Pomiar.
Załóżmy, że Alicja ma kubit, który chce teleportować do Boba. W ogólności kubit ten można zapisać jako:
formula_4
Indeks formula_5 oznacza oryginalny kubit do teleportacji. Wektory jednostkowe formula_1 i formula_7 są dwoma podpoziomami stanu kwantowego, który jest ich superpozycją.
Nasz algorytm teleportacji zakłada, że Alicja i Bob mają uprzednio dostęp do maksymalnie splątanego stanu kwantowego, np. do dwóch cząstek w stanie Bella:
lub innego stanu Bella. Alicja bierze jedną z cząstek z pary, a Bob dostaje drugą. Indeks formula_9 i formula_10 w stanie splątanym odnoszą się do cząstek Alicji i Boba.
Alicja ma dwie cząstki, czyli cząstkę formula_11 której stan chce teleportować, oraz cząstkę formula_12 która tworzy stan splątany w parze z cząstką formula_13 należącą do Boba. W takim systemie stan wszystkich trzech cząstek jest dany jako:
Alicja wykonuje pomiar w bazie Bella na swoich dwóch kubitach. Aby wynik jej pomiaru stał się jasny, przepiszemy dwa kubity Alicji w bazie Bella korzystając na następujących ogólnych tożsamości (można je łatwo zweryfikować):
i
Korzystając z tych wyrażeń, po kilku przekształceniach uzyskujemy następującą zależność opisującą stan kwantowy trzech cząstek:
Należy zauważyć, że jak dotąd zmieniono tylko bazę w części systemu kwantowego należącej do Alicji. Żadnej operacji jeszcze nie przeprowadzono i cząsteczki ciągle są w tych samych stanach. Właściwa teleportacja ma miejsce kiedy Alicja mierzy dwa kubity w bazie Bella. Zgodnie z powyższym wyrażeniem stan kwantowy trzech cząstek może zostać zaobserwowany podczas pomiaru jako jeden ze stanów (wszystkie mają równą szanse na zaistnienie):
Dwie cząstki Alicji są teraz splątane ze sobą, w jednym z czterech stanów Bella. Splątanie między stanami kwantowymi Alicji i Boba zostało zerwane. Cząstka Boba jest w jednym z układów superpozycji wynikających z przedstawionych powyżej zależności. Należy zauważyć, że kubit Boba, jest teraz w stanie przypominającym ten, który miał zostać teleportowany.
Etap polegający na lokalnym pomiarze wykonanym przez Alicję w bazie Bella został wykonany i jasne jest co należy zrobić dalej. Alicja ma teraz pełną wiedzę o stanie trzech cząstek, bo wynik jej pomiaru mówi, w którym z czterech stanów system się znajduje. Alicja musi teraz wysłać klasycznym kanałem komunikacji informacje o swoich wynikach do Boba, co wymaga dwóch klasycznych bitów opisujących numer uzyskanego stanu.
Odtworzenie.
Bob po odebraniu dwóch klasycznych bitów od Alicji, będzie wiedział, w którym z czterech stanów znajduje się cząsteczka. Korzystając z tych operacji unitarnych na cząsteczce, aby przekształcić jej stan do pożądanego stanu formula_24
i odzyska oryginalny stan kwantowy.
na swoim kubicie.
W ten sposób teleportowano stan kwantowy cząstki.
Eksperymentalnie pomiary tego typu mogą zostać wykonane przez Alicję z wykorzystaniem serii impulsów laserowych skierowanych na obie cząstki.
Uwagi.
Alternatywny opis.
W literaturze pojawiają się alternatywne opisy teleportacji kwantowej, które są całkowicie równoważne protokołowi opisanemu powyżej. Unitarne operacje, które zmieniają bazę na bazę Bella, mogą zostać praktycznie wykonane przez bramki kwantowe. Realizującą to bramkę można opisać jako:
gdzie formula_33 jest jednokubitową bramką Hadamarda, a formula_34 oznacza bramkę CNOT.
Wymiana splątania.
Splątanie można odnieść nie tylko do czystych stanów kwantowych, ale również do stanów mieszanych. Wymiana splątania jest prostą ilustracją tej właściwości układów kwantowych.
Jeżeli Alicja ma cząsteczkę w stanie splątanym z cząstką posiadaną przez Boba, a Bob teleportuje ją do Karoliny, wtedy cząsteczka Alicji będzie splątana z cząsteczką Karoliny.
Cały proces można opisać bardziej symetrycznie w następujący sposób: Alicja ma jedną cząsteczkę, Bob dwie, a Karolina jedną. Cząsteczka Alicji i pierwsza cząsteczka Boba są splątane, a tak samo jak druga cząsteczka Boba i cząsteczka Karoliny:
 ____________
 Pierwsza Druga
 Alicja-:-:-:-:-:-cząsteczka -:- cząsteczka-:-:-:-:-:-Karolina
 Boba Boba
 \____________/
Teraz Bob może zmierzyć stan swoich dwóch cząsteczek w bazie Bella i przesłać wynik do Karoliny klasycznym kanałem komunikacji, tak jak w protokole teleportacji. Mimo że Alicja i Karolina nigdy nie oddziaływały między sobą, ich cząsteczki są teraz splątane. W efekcie teoretycznie można zbudować kwantowy powielacz, który może zwiększyć zasięg przekazywania kubitów w kryptografii kwantowej. Należy podkreślić, że żaden z opisanych procesów nie prowadzi do kopiowania kubitów, ale zwiększa zasięg na jaki można je przesłać unikając przy tym dekoherencji.
Uogólnienie protokołu teleportacji.
Możliwe jest uogólnienie protokołu teleportacji na N stanów cząsteczek, czyli cząsteczek, których stany opisuje N-wymiarowa przestrzeń Hilberta. Kombinacja stanów kwantowych trzech cząsteczek odpowiada formula_35 wymiarowej przestrzeni stanu. Aby teleportować stan kwantowy, Alicja wykonuje częściowy pomiar stanów dwóch jej cząsteczek dowolnej bazie splątania w formula_36 wymiarowym podsystemie. Pomiar ten ma formula_36 równie prawdopodobnych wyników, które muszą zostać przesłane Bobowi klasycznym kanałem komunikcji. Bob odtwarza pożądany stan przesyłając swoje cząsteczki przez odpowiednią bramkę unitarną.

</doc>
<doc id="811764" url="https://pl.wikipedia.org/wiki?curid=811764" title="Nekomata">
Nekomata



</doc>
<doc id="811769" url="https://pl.wikipedia.org/wiki?curid=811769" title="Dirty Pretty Things">
Dirty Pretty Things

Dirty Pretty Things – brytyjski zespół muzyczny grający indie rock założony przez Carla Barâta, do którego dołączyli Gary Powell, Anthony Rossomando oraz Didz Hammond.
Nazwa "Dirty Pretty Things" pochodzi od nazwy nocnego klubu, którego właścicielem był Barât. Grupa działała w latach 2005–2008, wydając w tym czasie dwa albumy studyjne, jeden album koncertowy oraz cztery single. Przez cały okres wspólnego grania jej czteroosobowy skład nie zmienił się, jedynie po wypadku, w którym Carl nabawił się kontuzji, czasowo zatrudniono gitarzystę Josha Hubbarda z zaprzyjaźnionego zespołu The Paddingtons i wtedy Dirty Pretty Things występowali na scenie w pięcioosobowym składzie.
Najwyżej notowanym utworem zespołu w zestawieniu brytyjskich singli ("UK Singles Chart") był "Bang Bang You're Dead", natomiast w zestawieniu brytyjskich albumów długogrających ("UK Albums Chart") najwyżej znalazła się pierwsza płyta grupy: "Waterloo to Anywhere". Druga, "Romance at Short Notice", nie odniosła już takiego sukcesu. Zespół rozpadł się wkrótce po jej wydaniu.
Historia.
Formacja powstała we wrześniu 2005 po rozpadzie The Libertines (który to był wywołany zachowaniem Pete'a Doherty'ego). Założenie nowej grupy ogłosił poróżniony z nim Carl Barât, który został, podobnie jak to miało miejsce w The Libertines, jej wokalistą i gitarzystą. Do składu Dirty Pretty Things weszli też prócz niego dwaj inni byli członkowie The Libertines - drugi gitarzysta Anthony Rossomando i perkusista Gary Powell - oraz basista Didz Hammond, który wcześniej odszedł z grupy Cooper Temple Clause.
W październiku 2005, Barât ogłosił nazwę zespołu. W tym samym miesiącu odbyły się też jego pierwsze klubowe koncerty: we Włoszech (między innymi w Rzymie, Bolonii i Padwie) i we Francji (Paryż). Członkowie wykorzystali je jako okazję do wzajemnego dopasowania przed nagraniem debiutanckiego albumu grupy.
Waterloo to Anywhere.
W listopadzie 2005 w Los Angeles zespół rozpoczął pracę nad debiutanckim albumem pod opieką amerykańskiego producenta Davida Sardy'ego. Następnie prace nad albumem kontynuowane były w studio w Glasgow przy współpracy Tony'ego Doogana. Jednocześnie zespół zaczął ustalać szczegóły trasy koncertowej po Wielkiej Brytanii, która rozpoczęła się na przełomie lutego i marca 2006.
Debiutancka płyta została zatytułowana "Waterloo to Anywhere". Pierwszym utworem była piosenka "You Fucking Love It", która została zamieszczona na płycie dołączonej do kwietniowego wydania pisma "NME" ("New Music Express"). Singiel promujący debiutancką płytę "Bang Bang You're Dead" został jednak wydany 24 kwietnia. Dotarł on tam do 5. miejsca w notowaniu "UK Singles Chart". Natomiast sam album ukazał się w Wielkiej Brytanii 8 maja 2006 i wkrótce znalazł się na 3. pozycji w "UK Albums Chart".
Jednocześnie z wydaniem płyty zespół dawał koncerty promujące nowy album. Dirty Pretty Things wystąpili między innymi w Leeds, Edynburgu, Glasgow i w Londynie), a także pojawili się na kilku festiwalach: pierwszym w karierze formacji był "Nokia Isle Of Wight Festival", później dali koncerty między innymi na "T in the Park" czy irlandzkim "Oxegen" oraz w Tajpej. Tam Barât złamał obojczyk, z tego powodu zespół musiał zatrudnić Josha Hubbarda z grupy The Paddingtons by ten zastąpił Carla w grze na gitarze podczas zbliżającej się amerykańskiej trasy koncertowej.. Trasę, którą grupa zainaugurowała 8 sierpnia, pilotował wydany 11 lipca singel "Deadwood", który dotarł do 20. miejsca "UK Single Chart". Zespół zaangażował się też w tym czasie w kampanię promującą bezpieczeństwo na drogach, "Make Roads Safe", gdy w wyniku wypadku w drodze powrotnej z koncertu Dirty Pretty Things w Ipswich zginęły trzy fanki. 25 września pojawił się kolejny singel - "Wondering", który dostał się na 34. pozycję w notowaniu brytyjskich singli.
Wkrótce po wydaniu ostatniego singla, 15 października na rynku pojawiła się płyta DVD zatytułowana "Puffing On a Coffin Nail - Live At The Forum" zawierająca różne wersje utworów zespołu (w tym fragmenty koncertów między innymi w Rzymie i Paryżu) oraz kilka dokumentów filmowych z trasy koncertowej.
Romance at Short Notice.
w 2007 Grupa supportowała między innymi zespół Muse na stadionie Wembley w czerwcu 2007. Dirty Pretty Things nagrali również piosenkę "Radio Song" specjalnie na ścieżkę dźwiękową do filmu "Run Fatboy Run" Davida Schwimmera. Kolejny ich utwór pojawił się na dołączonej do magazynu "NME" kompilacji "Love Music Hate Racism".
Pojawiła się wtedy koncepcja wydania kolejnego albumu. Zespół przygotował do marca 2007 kilka utworów przeznaczonych na planowane wydawnictwo, z którymi miał wejść do studia w Los Angeles w lecie. Premiera nowej płyty miała odbyć się we wrześniu. Nie doszło do niej jednak w planowanym terminie. W październiku menedżer zespołu zapowiedział, że nowy album będzie czymś zupełnie różnym od "Waterloo to Anywhere" i ogłosił kilka tytułów nowych piosenek, jednak nie podał daty premiery wydawnictwa. Płyta nie ukazała się do końca 2007, natomiast w lutym kolejnego roku Barât wyznał w wywiadzie, że grupa nie potrafi dokończyć produkcji.
Nowy album miał być zatytułowany "This Is Where The Truth Begins" (podobnie jak jeden z utworów, które miał zawierać). Jego premiera została zapowiedziana wraz z listą utworów w maju 2008 i miała odbyć się 30 czerwca. Singlem promującym nową płytę został utwór "Tired of England". Wkrótce zespół zmienił tytuł wydawnictwa na "Romance at Short Notice" i udostępnił cały album do ściągnięcia na stronie NME.com przed premierą w sklepach.
Utwór "Tired of England" dostał się na 54. pozycję "UK Singles Chart", natomiast album "Romance at Short Notice" znalazł się na 35. miejscu zestawienia "UK Albums Chart" i po dwóch tygodniach z niego wypadł. Zespół promował go podczas trasy koncertowej, w czasie której odwiedził między innymi Londyn, Glasgow, Leeds i Southampton.
Koniec działalności.
1 października 2008 grupa wydała pisemne oświadczenie, w którym ogłosiła koniec swojej działalności oraz poinformowała, że każdy z członków zespołu zajmie się własnymi projektami muzycznymi. Grupa postanowiła również mimo ogłoszonego już rozpadu zakończyć ustaloną wcześniej trasę koncertową. Dirty Pretty Things po raz ostatni zagrali 20 grudnia 2008 w londyńskiej Astorii 2.

</doc>
<doc id="811773" url="https://pl.wikipedia.org/wiki?curid=811773" title="Krzysztof Majda">
Krzysztof Majda

Krzysztof Majda (ur. 17 marca 1973 w Krakowie) – polski piłkarz grający na pozycji pomocnika.

</doc>
<doc id="811777" url="https://pl.wikipedia.org/wiki?curid=811777" title="Sęp przylądkowy">
Sęp przylądkowy

Sęp przylądkowy, sęp kaplandzki ("Gyps coprotheres") – gatunek dużego ptaka padlinożernego z rodziny jastrzębiowatych (Accipitridae), zamieszkujący południową Afrykę. Nie wyróżnia się podgatunków. Narażony na wyginięcie.

</doc>
<doc id="811778" url="https://pl.wikipedia.org/wiki?curid=811778" title="Janusz Stanisław Przemieniecki">
Janusz Stanisław Przemieniecki

Janusz Stanisław Przemieniecki (ur. 30 stycznia 1927 w Lipnie, zm. 29 listopada 2017) – żołnierz Armii Krajowej, polski inżynier, profesor . Uważany za współtwórcę metody elementów skończonych, prekursor badań w zakresie naprężeń termicznych w pokryciach samolotów naddźwiękowych. 
Życiorys.
W czasie II wojny światowej, w wieku 15 lat wstąpił do Armii Krajowej. W powstaniu warszawskim walczył na Mokotowie, w Zgrupowaniu Pułku „Baszta” pod pseudonimem "Marian". Po upadku powstania przez siedem miesięcy przebywał w obozach jenieckich na terenie Niemiec i Austrii. Maturę zdał we Włoszech. Dyplom inżyniera lotnictwa i doktora inżynierii z zakresu aerodynamiki (1958) zdobył w Wielkiej Brytanii na University of London. Także tam w 1988 uzyskał stopień naukowy, odpowiadający polskiemu doktorowi habilitowanemu (Doctor of Science).
Od 1949 brał udział w pracach projektowych i badawczych przy konstruowaniu samolotów Bristol 188 i Concorde. Od 1961 związany z Instytutem Technologii Wojsk Lotniczych (Air Force Institute of Technology) w stanie Ohio w Stanach Zjednoczonych. W latach 1961–1964 jako profesor nadzwyczajny (associate professor), a w latach 1965–1995 jako profesor. W latach 1969–1995 był dziekanem, a następnie rektorem wspomnianego Instytutu. 
Sygnatariusz "Listu otwartego inteligencji polskiej w USA do IPN" z roku 2002 w sprawie raportu prokuratorskiego IPN w sprawie Jedwabnego.
Jego pogrzeb odbył się na Florydzie w Stanach Zjednoczonych, ale część prochów została złożona w Polsce, w kolumbarium na Cmentarzu Wojskowym na Powązkach w Warszawie.
Wyróżnienia i odznaczenia.
Otrzymał godność doktora honorowego następujących uczelni:
W 2013 otrzymał tytuł Honorowego Obywatela Lipna. Prezydent Ronald Reagan nadał mu też dwie ("Distinguished Executive)", a Amerykańskie Siły Powietrzne swoje najwyższe odznaczenie.

</doc>
<doc id="811779" url="https://pl.wikipedia.org/wiki?curid=811779" title="William Hanley Trophy">
William Hanley Trophy

William Hanley Trophy – nagroda przyznawana każdego sezonu dla najbardziej uczciwego sportowca Ontario Hockey League. Trofeum po raz pierwszy przyznano w sezonie 1974-1975. Wcześniej nazywała się ono Max Kaminsky Trophy.

</doc>
<doc id="811781" url="https://pl.wikipedia.org/wiki?curid=811781" title="Ildar Fatchulin">
Ildar Fatchulin



</doc>
<doc id="811784" url="https://pl.wikipedia.org/wiki?curid=811784" title="Wielka Synagoga w Ostrołęce">
Wielka Synagoga w Ostrołęce

Wielka Synagoga w Ostrołęce – pierwsza główna synagoga ostrołęckiej gminy żydowskiej przy ulicy Sowiej.
Synagoga została zbudowana w 1856 roku z inicjatywy i fundacji rodziny Tykoczynerów. Podczas I wojny światowej, w 1915 roku w czasie działań wojennych synagoga została doszczętnie spalona. Na miejscu zniszczonej w latach 1916-1918 wybudowano nową, tym razem murowaną. W czasie II wojny światowej urządzono tam magazyn i warsztat a następnie wyburzono.
Linki zewnętrzne.
Wielka Synagoga w Ostrołęce na sztetl.org.pl 

</doc>
<doc id="811787" url="https://pl.wikipedia.org/wiki?curid=811787" title="4 Korpus Armijny (LWP)">
4 Korpus Armijny (LWP)

4 Korpus Armijny (4 KA) – rezerwowy związek operacyjno-taktyczny Sił Zbrojnych PRL.
Korpus miał być formowany na wypadek wojny na bazie jednostek Krakowskiego Okręgu Wojskowego. Po rozwiązaniu okręgu zadania mobilizacyjne związane z formowaniem korpusu przejął 11 Korpus Armijny.
Rozkazem Ministra ON Nr 00315/m. z 13 października 1956 r. dowództwo 4 KA oraz jednostki korpuśne skreślono z planu mobilizacyjnego.

</doc>
<doc id="811790" url="https://pl.wikipedia.org/wiki?curid=811790" title="LSI Software">
LSI Software

LSI Software S.A. – spółka notowana na Giełdzie Papierów Wartościowych w Warszawie, polski producent oprogramowania.
LSI Software tworzy oprogramowanie dla sektora detalicznego (POSitive Retail), sektora gastronomiczno-hotelarskiego (Gastro, POSitive Restaurant, InteliHotel, Chart), obiektów rekreacyjno-sportowych (POSitive ESOK), kin (POSitive Cinema) oraz przedsiębiorstw (Bastion ERP). Firma oferuje również usługi konsultacyjne, usługi wdrożeniowe, serwis, a także dostawy specjalistycznych rozwiązań sprzętowych.
LSI Software S.A. jest generalnym dystrybutorem sprzętów marki Posiflex oraz robotów PUDU Robotics w Polsce.
Jest także partnerem Microsoftu oraz Long Range Systems.
Pierwszy człon nazwy spółki jest skrótem zwrotu "Large Scale Innovations".
Grupa kapitałowa.
W skład grupy kapitałowej LSI Software wchodzą:

</doc>
<doc id="811791" url="https://pl.wikipedia.org/wiki?curid=811791" title="Rafał Ulatowski">
Rafał Ulatowski

Rafał Ulatowski (ur. 26 stycznia 1973 w Łodzi) – polski piłkarz, trener, komentator sportowy.
Kariera piłkarska.
Jako zawodnik występował w barwach ŁKS Łódź (1991–1992), Bałtyku Gdynia (drugi zespół, 1992–1994) oraz klubów islandzkich, m.in. Þróttur (2001–2003). Jest synem Zdzisława Ulatowskiego, byłego piłkarza i trenera ŁKS.
Kariera trenerska.
Ukończył studia na Akademii Wychowania Fizycznego w Gdańsku. Posiada licencję trenerska UEFA Pro Licence A (2005). Zaczynał jako trener juniorów Łódzkiego Klubu Sportowego, którzy pod jego wodzą zwyciężyli w międzynarodowym turnieju Liège Cup '97 (belgijskie Waremmne koło Liège). Pracował następnie jako II trener w Piotrcovii Piotrków Trybunalski (1998–1999), a potem jako grający szkoleniowiec w klubach islandzkich, m.in. w Knattspyrnufélagið Þróttur. W latach 2004–2006 asystent Czesława Michniewicza w Lechu Poznań, a w latach 2006–2007 w Zagłębiu Lubin. Uczestniczył w trenerskich stażach szkoleniowych, m.in. w Chelsea FC (2003), Rangers FC (2004), Tottenhamie Hotspur (2006). Od października 2007 był pierwszym trenerem Zagłębia Lubin, zadebiutował w pierwszej lidze zwycięskim meczem z Zagłębiem Sosnowiec (2:1).
W lipcu 2008 został mianowany asystentem selekcjonera reprezentacji Polski, Leo Beenhakkera. 8 stycznia 2009 został trenerem GKS Bełchatów jako następca Pawła Janasa. Funkcję tę pełnił do końca sezonu 2009/10, który drużyna zakończyła na piątym miejscu w Ekstraklasie. Kilka dni po rozstaniu z Bełchatowem, 28 maja podpisał dwuletni kontrakt z Cracovią, zastępując na stanowisku trenerskim Oresta Lenczyka. Funkcje pierwszego trenera tej drużyny sprawował do 27 października 2010. Od 9 listopada do 14 grudnia 2011 był trenerem Lechii Gdańsk. Od 12 czerwca do 9 września 2013 pełnił rolę trenera Miedzi Legnica. W latach 2015–2016 znów pracował w Bełchatowie.
Od 1 lipca 2016 pełni rolę szefa szkolenia akademii piłkarskiej Lecha Poznań. 10 maja 2018 został wyznaczony na tymczasowego trenera pierwszego zespołu. Dwukrotnie tymczasowo w 2018 oraz na pełny etat w latach 2019–2020 zatrudniony był jako trener Lecha II Poznań.

</doc>
<doc id="811800" url="https://pl.wikipedia.org/wiki?curid=811800" title="Congress for Cultural Freedom">
Congress for Cultural Freedom



</doc>
<doc id="811801" url="https://pl.wikipedia.org/wiki?curid=811801" title="Górażdże (stacja kolejowa)">
Górażdże (stacja kolejowa)

Górażdże – stacja kolejowa w Górażdżach, w województwie opolskim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="811803" url="https://pl.wikipedia.org/wiki?curid=811803" title="Zaporoże (kraina)">
Zaporoże (kraina)

Zaporoże (, również znana jako Niż) – historyczna nazwa terytorium nad dolnym Dnieprem, leżącego poniżej tzw. porohów (progów skalnych na rzece), w granicach administracyjnych dawnego województwa kijowskiego Rzeczypospolitej.
Historycznie region graniczy na zachodzie z Podolem i Jedysanem, na północy z Ukrainą Prawobrzeżną, Ukrainą Lewobrzeżną i Słobodszczyzną, na wschodzie z Krajem Wojska Dońskiego, a na południu z dawnymi ziemiami Chanatu Krymskiego.
Historia.
W średniowieczu koczowali tam Pieczyngowie, Połowcy i Tatarzy. Od czasów Witolda w XV–XVI wieku pod zwierzchnictwem Wielkiego Księstwa Litewskiego. W 1471 region wszedł w skład nowo utworzonego województwa kijowskiego. Od unii lubelskiej z 1569 roku w granicach Korony Królestwa Polskiego. W czasach gdy Zaporoże leżało w granicach Rzeczypospolitej, dominującym rodem magnackim na Zadnieprzu byli Wiśniowieccy. Z powodu ograniczonego zasięgu władz urzędników Rzeczypospolitej, Zaporoże stało się miejscem schronienia dla zbiegów oraz osiedlania się przybyszów z centralnej i wschodniej Rzeczypospolitej, a także uchodźców i osadników z Hospodarstwa Mołdawii, Hospodarstwa Wołoszczyzny i Carstwa Rosyjskiego. W 1635 na Zaporożu staraniami hetmana wielkiego koronnego Stanisława Koniecpolskiego została wzniesiona twierdza Kudak.
Od Korony Królestwa Polskiego Zaporoże zostało odłączone w 1686 w konsekwencji postanowień traktatu Grzymułtowskiego i zostało przyłączone do Rosji. W 1751 w północnej części Zaporoża przy granicy z Polską utworzono Nową Serbię (zlikwidowaną w 1764), w której osiedlali się przybysze z krajów bałkańskich i naddunajskich, głównie Mołdawianie i Serbowie. Od drugiej połowy XVIII wieku część Noworosji. W drugiej połowie XVIII wieku i na początku XIX wieku założono na Zaporożu m.in. miejscowości Aleksandrowsk, Krzywy Róg, Jekaterynosław, będące obecnie największymi miastami regionu. Od 1802 był podzielony administracyjnie między gubernie jekaterynosławską i chersońską. W XIX wieku nastąpił rozwój przemysłu wydobywczego (Krzywy Róg) i metalurgicznego (Kamieńskie, Jekaterynosław). W latach 1918–1919 Ukraińska Republika Ludowa, od 1919 Ukraińska SRR. Od 1922 w granicach Związku Socjalistycznych Republik Radzieckich, a od 1991 Ukrainy.
Miasta.
Największe miasta Zaporoża współcześnie (w granicach województwa kijowskiego Korony Królestwa Polskiego):

</doc>
<doc id="811805" url="https://pl.wikipedia.org/wiki?curid=811805" title="3 Armia (II RP)">
3 Armia (II RP)

3 Armia (3 A) – związek operacyjny Wojska Polskiego, utworzony w trakcie wojny polsko-bolszewickiej rozkazem Wodza Naczelnego marsz. Józefa Piłsudskiego z 19 kwietnia 1920. W ciągu niecałych dziewięciu miesięcy była trzykrotnie formowana i rozformowana, podobnie jak 2 Armia. Po rozwiązaniu stała się zalążkiem inspektoratu armii.
Historia.
W związku z przygotowaniami do wyprawy kijowskiej zreorganizowano WP, polegające na tym, że w marcu na miejsce frontów powołano armie. Nosiły one numery: 1, 2, 4, 6 i 7. 3 Armię powołano nieco później, z oddziałów różnego pochodzenia. Miała być główną siłą uderzeniową, która zniszczy 12 Armię i zdobędzie Kijów. Jej dowódcą został gen. ppor. Edward Śmigły-Rydz, ale faktyczne dowództwo podczas operacji objął marsz. Józef Piłsudski.
Ofensywa rozpoczęła się 25 kwietnia i była kierowana bezpośrednio przez marsz. Piłsudskiego. 3 Armia uderzyła na Żytomierz i Korosteń. Następnego dnia znalazła się pod wyznaczonymi celami, a w nocy kawaleria gen. Romera zdobyła Koziatyn, co doprowadziło do rozbicia i zniszczenia części sił 12 Armii bolszewickiej do tego stopnia, że do końca wojny nie odzyskała już pełnej sprawności bojowej. Ponadto jej dowództwo straciło łączność z resztkami swoich jednostek, bezładnie wycofujących za na Dniepr. Armia kontynuowała ofensywę, zdobywając Fastów i Makarów, a następnie zatrzymując się w celu rozeznania sytuacji i przegrupowania. 3 maja rozwiązano 3 A, po to by reaktywować ją dzień później. Uderzenie ruszyło się w nocy z 5 na 6 maja i po natrafieniu na słaby opór na przedpolach 1 DPLeg. 7 maja wkroczyła bez walki do Kijowa i po uchwyceniu przyczółka na Dnieprze 3 A rozpoczęła działania defensywne. Rozpoczął się miesiąc względnego spokoju, w czasie którego rozwiązano 2 A, resztę armii (3 i 6) podporządkowano Frontowi Ukraińskiemu.
27 maja ruszyła ofensywa sowiecka - 14 A uderzyła na 6 A, Konarmia Budionnego na przełom armii polskich, a 12 A i grupa Jakira na 3 A w rejonie Kijowa. 5 czerwca Armia Konna przerwała front i wkroczyła na tyły wojsk polskich. 10 czerwca zdobyła Fastów, a 12 Armia przeprawiła się przez Dniepr, przez co armia gen. ppor. Śmigłego została okrążona. To właśnie ją uratowało, gdyż dowództwo radzieckie uznało, że 12 Armia sama sobie poradzi z osaczonymi formacjami polskimi. 10 czerwca 3 Armia przerwała cienki kordon i ruszyła na Korosteń. Po walkach w nocy z 11 na 12 czerwca z oddziałami Golikowa oraz 15 czerwca z 1 AK przedostała się do wyznaczonego celu. W związku z niepowodzeniami NDWP reaktywowało 2 Armię, którą w walkach wspomógł 1 ppleg. z 3. armii. Formacja Śmigłego-Rydza musiała się jednak wycofać na Owrucz. Pod koniec czerwca rozpoczęła się realizacja planu okrążenia i zniszczenia armii Budionnego. Miała wziąć w niej udział 1 DP, lecz nie zdążyła i na początku lipca cała 3 A w wyniku walk pod Olewskiem ustąpiła za Uborć. Natarcie 1 DPLeg. rozpoczęło się dopiero 6 lipca, a skierowane było na 4 DK w Tuczynie.
Na początku lipca wojska Frontu Południowo-Wschodniego przegrupowały się i 3 Armia zajęła pozycje obronne nad Styrem. W tym czasie 12 Armia przedostała się bez przeszkód przez Horyń i toczyła walki wiążące z formacjami gen. Zielińskiego, które na początku sierpnia wycofały na Lubelszczyznę. Było to związane z przygotowaniami do rozstrzygającej bitwy wojny 1920 r.
W tej bitwie 3 Armia miała osłaniać Lubelszczyznę i wraz z 4 A nacierać na flankę wojsk nieprzyjaciela. Uderzenie rozpoczęła 16 sierpnia i tego dnia przeszła średnio po 45 km, zdobywając Włodawę i Wohyń, rozbijając Grupę Mozyrską. 17 sierpnia zniszczyła 58 DS i część pomniejszych jednostek, podchodząc pod Brześć i odbijając Białą Podlaską. Następnego dnia kontynuowała ofensywę, do momentu otrzymania rozkazów nr 8875/III i 8885/III, zgodnie z którymi Front Środkowy został zreorganizowany - 3 A została przesunięta na Chełmszczyznę i Lubelszczyznę do walki z Budionnym, a z części jej oddziałów utworzono nową, trzecią już 2 Armię. 
3 A została zreorganizowana i od 26 sierpnia dowodził nią dotychczasowy dowódca 5 A, gen. ppor. Władysław Sikorski. 25 sierpnia ruszyła w kierunku Zamościa, który osiągnęła 29 sierpnia. Niewielka załoga (kilka batalionów i ukraińska 6 DS) stawiała zaciekły opór, co pozwoliło 3 Armii i grupie gen. Hallera z 6 Armii na wzięcie w kleszcze 1 Armię Konną. Udało jej się uciec, lecz doznała tak ciężkich strat (jak np. w bitwie pod Komarowem), że do końca wojny nie osiągnęła pierwotnej sprawności bojowej i dowództwo polskie mogło spokojnie planować kolejne operacje.
12 września zagon na Kowel, odcinający dowództwo 12 A od oddziałów, rozpoczął ofensywę 3. i 6. armii na froncie południowym. Grupa gen. Krajowskiego (7 i 18 DP, oddziały białoruskie) zdobyła Kowel, powodując odwrót przeciwnika nad Styr. Również grupa gen. Żeligowskiego (10 DP i brygada kozacka) poczyniła postępy, zdobywając Sokal, następnie Brody, Beresteczko i kierowała się na Krzemieniec. Oddziały 12 A i 1 AK próbowały stawić opór nad Horyniem, ale ostatecznie wycofały na Słucz i Uborć. Grupa gen. Krajowskiego wspomogła też oddziały walczące na północnym odcinku frontu 26 września zdobywając Pińsk, lecz było to już po rozwiązaniu 3 Armii rozkazem z 23 września.
4 października 3 Armia została reaktywowana i jej dowódcą został ponownie gen. Sikorski. Swoimi siłami wiązała armię litewską (2 i 3 DP) na odcinku od granicy z Niemcami do Oran. 8 października 1 DLB upozorowała bunt i następnego dnia zajęła Wilno. Polska formalnie odżegnywała się od akcji gen. Żeligowskiego, w rzeczywistości 3 A osłaniała od zachodu "zbuntowane" jednostki. W związku z tym, że zmalało ryzyko kontrataku litewskiego 9 grudnia NDWP rozwiązało dowództwo 3 Armii, które miało się stać zalążkiem inspektoratu armii.

</doc>
<doc id="811810" url="https://pl.wikipedia.org/wiki?curid=811810" title="BCR/ABL">
BCR/ABL



</doc>
<doc id="811817" url="https://pl.wikipedia.org/wiki?curid=811817" title="Władysław Nehrebecki">
Władysław Nehrebecki

Władysław Nehrebecki (ur. 14 czerwca 1923 w Borysławiu, zm. 28 grudnia 1978 w Katowicach) – polski reżyser filmowy i teatralny, scenarzysta, autor komiksów, twórca filmów animowanych, projektodawca i główny konsultant polskiego serialu animowanego "Bolek i Lolek", współautor postaci plastycznych Bolka i Lolka, jeden z pionierów polskiej animacji. Współzałożyciel Studia Filmów Rysunkowych w Bielsku-Białej. Władysław Nehrebecki miał również wpływ na powstanie Studia Małych Form Filmowych, a także nadzorował powstanie Studia Filmów Animowanych w Krakowie. Odznaczony Orderem Uśmiechu.
Życiorys.
Władysław Nehrebecki urodził się 14 czerwca 1923 roku w Borysławiu jako syn Józefa i Heleny z domu Dudziak. W wieku sześciu lat został oddany do Zakładu dla Sierot i Ubogich Fundacji hrabiego Stanisława Skarbka w Drohowyżu. Spędził tam 10 lat. Po powrocie z Zakładu zamieszkał z rodziną w Drohobyczu, gdzie rozpoczął naukę w Średniej Szkole Technicznej Towarzystwa Średniej Szkoły Technicznej. Po ataku Niemiec na ZSRR, w 1941 roku został wywieziony do Niemiec. Pracował przy wydobyciu ropy naftowej dla Wintershall AG w niewielkiej miejscowości Nienhagen w Zagłębiu Ruhry, będąc robotnikiem przymusowym. Przebywał tam do zakończenia II wojny światowej. Ostatni zachowany dokument z okresu pracy przymusowej w Archiwach ITS Arolsen oznaczony jest datą 4 kwietnia 1945 roku.
Pracę artystyczną zaczął w roku 1947 jako redaktor graficzny „Nowego Świata Przygód”, autor komiksów „Bicz Południa” i „Przesław znad Odry”, współpracował też z Krakowskim Wydawnictwem „Reklama”, dla którego narysował trzy komiksy „Wesołe Przygody Wicka i Wacka” z Adamem Włodkiem, „Przygody Felka” z Witoldem Zechenterem, „Bimbo zwiedza świat” z Bogdanem Brzezińskim. Od 1 września 1947 roku współorganizował z tzw. grupą śląską kierowaną przez Zdzisława Lachura 'Eksperymentalne Studio Filmów Rysunkowych' w Katowicach, które początkowo mieściło się w Katowicach przy ulicy Mickiewicza 9, potem w gmachu Komitetu Wojewódzkiego Polskiej Partii Robotniczej w Katowicach, a nieco później przy redakcji Trybuny Robotniczej (lata 1947–1948). Wraz z artystą malarzem Zdzisławem Lachurem zorganizował dział filmów rysunkowych.
Pod koniec 1949 r. Studio Filmowe przekształciło się w Zespół Produkcyjny Filmów Rysunkowych „Śląsk” z siedzibą w Wiśle, a potem w Bielsku-Białej. W bielskim zespole zrealizował dwa filmy rysunkowe, "Czy to był sen" i "Ich ścieżka", jako animator i asystent reżysera. W 1949 roku zadebiutował jako reżyser filmu animowanego "Traktor A1". W latach 1949–1950 współrealizował dalsze filmy: "Wilk i niedźwiadki" w reż. Wacława Wajzera (animacja) i "O nowe jutro" w reż. Leszka Lorka (animacja). W 1951 roku powierzono mu zadanie zorganizowania Oddziału Filmów Rysunkowych w Łodzi (późniejszy Se-ma-for). W tym roku zrealizował w Łodzi film "Opowiedział dzięcioł sowie".
W 1952 roku powrócił do Bielska, gdzie zrealizował filmy "Przygody Gucia Pingwina" i "Kimsobo podróżnik". Koncentrował się przede wszystkim na twórczości poświęconej dziecięcemu widzowi. Brał udział w zrealizowaniu ok. 300 polskich filmów animowanych jako autor, współautor bądź konsultant. W 1962 roku Nehrebecki pełniący przejściowo funkcję dyrektora Studia Filmów Rysunkowych wystąpił do telewizji z inicjatywą zrealizowania serii filmowych oraz przygotował nowelę pierwszego odcinka „Bolka i Lolka” oraz „Przygód Błękitnego Rycerzyka”. Od 1963 roku w bielskim studio powstały obie serie. W grudniu 1963 roku Nehrebecki zrezygnował z funkcji dyrektora studia oraz przejął nadzór autorski nad serią „Bolek i Lolek”. Od tej pory konsultował i nadzorował wszystkie filmy z Bolkiem i Lolkiem. Funkcję tę pełnił aż do śmierci w 1978 roku.
Zrealizował pierwszy polski panoramiczny film animowany "Za borem, za lasem" (1961), a także pierwszy polski pełnometrażowy film animowany "Wielka podróż Bolka i Lolka" jako scenarzysta, reżyser i scenograf. Był także pomysłodawcą i autorem wielu serii dla dzieci takich jak "Przygody Błękitnego Rycerzyka", "Miś Kudłatek", "Przygody Myszki", "Pajacyk i Pikuś", "Profesor Filutek", "Nasz dziadzio", "Porwanie Baltazara Gąbki".
W lutym 2022 roku w galerii polishcomicart.pl miał miejsce wernisaż pierwszej i jedynej jak do tej pory wystawy prac Władysława Nehrebeckiego zatytułowanej " Od Przesława znad Odry do Bolka i Lolka". Prezentowane tam nieliczne prace autora przetrwały dzięki żonie Nehrebeckiego - Elżbiecie. Po śmierci Nehrebeckiego odmówiono wydania wdowie setek tysięcy rysunków i prac plastycznych, które pozostawił w bielskim Studio do filmów, nie tylko z Bolkiem i Lolkiem. Wszystkie zostały zniszczone w bielskim Studio Filmów Rysunkowych.
Życie prywatne.
Władysław Nehrebecki miał czworo dzieci. Synów Zbigniewa (który zmarł tuż po narodzeniu) oraz Jana i Romana z małżeństwa z Marią Rembiesą (zm. 1972). Po jej śmierci w roku 1974 ożenił się z Elżbietą Mihal, z którą miał córkę Marzenę.
Odznaczenia.
Odznaczony m.in. Krzyżem Kawalerskim Orderu Odrodzenia Polski (1976), Orderem Uśmiechu, Złotym Krzyżem Zasługi, Medalem Komisji Edukacji Narodowej, Odznaką Zasłużonego Działacza Kultury (1976). w 1960 r. otrzymał Nagrodę Prezesa Rady Ministrów. W 1969 roku zespołowo otrzymał Nagrodę I stopnia przyznaną przez Ministra Kultury i Sztuki – wraz z Alfredem Ledwigiem, Lechosławem Marszałkiem, Leszkiem Mechem oraz Jerzym Schönbornem za całokształt twórczości w dziedzinie filmu rysunkowego dla dzieci. W 1976 r. nagrodzony Dyplomem Ministra Kultury i Sztuki.

</doc>
<doc id="811822" url="https://pl.wikipedia.org/wiki?curid=811822" title="Camel Trophy">
Camel Trophy

Rajd Camel Trophy – off-roadowy rajd samochodowy, który po raz pierwszy odbył się w 1980 roku w Amazonii. Udział wzięły trzy załogi z Niemiec w samochodach marki Jeep. Była to jedyna lądowa edycja tego rajdu nie odbywająca się przy użyciu Land Roverów, ponieważ zaczynając od Trophy na Sumatrze w 1981 roku wszystkie edycje odbywały się przy użyciu różnych modeli Land Roverów, takich jak Range Rover, Series III, Defender, Discovery. Wszystkie samochody były pomalowane w charakterystycznym piaskowo-żółtym kolorze (sandglow).
Od 1991 roku w rajdzie, uznawanym raczej za najtrudniejszą wyprawę offroadową na świecie (z elementami rywalizacji sportowej w postaci tzw. special tasks), brali udział Polacy. Pierwszą załogą byli Grzegorz Kowalski i Sławomir Makaruk, który po rajdzie dołączył do ekipy organizatorów i jako szef polskiej ekipy uczestniczył we wszystkich edycjach z udziałem polskich zespołów (do 1996).
Udział polskich załóg w rajdzie Camel Trophy.
Polskie ekipy wystartowały w 6 rajdach Camel Trophy:

</doc>
<doc id="811830" url="https://pl.wikipedia.org/wiki?curid=811830" title="Ratmir Chołmow">
Ratmir Chołmow

Ratmir Chołmow, ros. Ратмир Дмитриевич Холмов (ur. 13 maja 1925 w Szenkursku, zm. 18 lutego 2006 w Moskwie) – rosyjski szachista, arcymistrz od 1960 roku.
Kariera szachowa.
Grę w szachy poznał w wieku 12 lat. Dwa lata później zwyciężył w mistrzostwach Archangielska. Wielokrotnie uczestniczył w szachowych mistrzostwach Litwy wygrywając bądź dzieląc pierwsze miejsce w następujących latach: 1949, 1950, 1951, 1952, 1953, 1955, 1957, 1958, 1959 i 1960. Od roku 1948 do 1972 16 razy wystąpił w finałach mistrzostw ZSRR, najlepszy wynik notując w 1963 w Leningradzie (podzielił wówczas I miejsce z Borysem Spasskim i Leonidem Steinem). Spośród turniejowych sukcesów do największych zaliczyć można zwycięstwa w memoriałach Lajosa Asztalosa w Balatonfured (1959) i Kecskemét (1962) oraz w Hawanie (1968) i Budapeszcie (1976). W roku 1965 w Hawanie, podczas memoriału Jose Raula Capablanki, wygrał partię z późniejszym mistrzem świata, Bobby Fischerem, a w 1968 w turnieju tym triumfował. Na swoim koncie posiadał również zwycięstwa na innymi mistrzami świata: Tigranem Petrosjanem, Borysem Spasskim oraz Garrim Kasparowem.
Najwyższy ranking w karierze osiągnął 1 stycznia 1977 r., z wynikiem 2555 punktów dzielił wówczas 30-35. miejsce na światowej liście FIDE. Według retrospektywnego systemu Chessmetrics, najwyżej sklasyfikowany był w sierpniu 1960 r., zajmował wówczas 8. miejsce na świecie.

</doc>
<doc id="811832" url="https://pl.wikipedia.org/wiki?curid=811832" title="Majin Buu">
Majin Buu



</doc>
<doc id="811835" url="https://pl.wikipedia.org/wiki?curid=811835" title="Języki makrosjuańskie">
Języki makrosjuańskie



</doc>
<doc id="811837" url="https://pl.wikipedia.org/wiki?curid=811837" title="Maximilian de Angelis">
Maximilian de Angelis

Maximilian de Angelis (ur. 2 października 1889 w Budapeszcie, zm. 6 grudnia 1974 w Grazu) – oficer austrowęgierski, generał artylerii Wehrmachtu.
Życiorys.
W 1908 wstąpił do Terezjańskiej Akademii Wojskowej. 1 września 1910 został mianowany na stopień podporucznika i wcielony do Pułku Armat Polowych Nr 42 w Wiedniu (od 1912 w Steyr). W szeregach tego pułku walczył w czasie I wojny światowej (od 1916 oddział nosił nazwę „Pułk Armat Polowych Nr 3”, a później „Pułk Artylerii Polowej Nr 3”). Na stopień porucznika został mianowany 1 sierpnia 1914, a na stopień kapitana 1 maja 1917. Od 1920 służył w armii austriackiej (niem. "Bundesheer").
Od 1938 w Wehrmachcie, 1 kwietnia tego roku otrzymał stopień generała majora i dowództwo nad 76 Dywizją Piechoty. Od stycznia 1942 oddelegowany do XXXXIV Korpusu Armijnego. W lutym tegoż roku otrzymuje Krzyż Rycerski.
Od 22 listopada do 19 grudnia 1943 oraz od 8 kwietnia do 17 lipca 1944 dowodził 6 Armią. W lipcu 1944 objął dowództwo 2 Armii Pancernej i sprawował je do wiosny 1945.
Zatrzymany 9 maja 1945 przez amerykańskie siły zbrojne. W dniu 4 kwietnia 1946 przekazany stronie jugosłowiańskiej i skazany na 20 lat pozbawienia wolności. Następnie przekazany do Związku Radzieckiego i dwukrotnie skazany na 25 lat więzienia. Zwolniony z niewoli w 1955. Początkowo mieszkał w Hanowerze. Po powrocie do Austrii zamieszkał w mieście Graz, gdzie zmarł 6 grudnia 1974. 

</doc>
<doc id="811839" url="https://pl.wikipedia.org/wiki?curid=811839" title="Polibazyt">
Polibazyt

Polibazyt – minerał z gromady siarkosoli. Należy do grupy minerałów rzadkich.
Nazwa pochodzi od gr. "poly" = wiele i "basis" = podstawa.
Charakterystyka.
Właściwości.
Zazwyczaj tworzy kryształy o pokroju tabliczkowym, rzadziej słupkowym o pseudoheksagonalnych zarysach. Na ścianach kryształów występują charakterystyczne zbrużdżenia (trójkątne). Występuje w skupieniach ziarnistych, zbitych, tworzy też naloty, naskorupienia i impregnacje. Jest miękki, nieprzezroczysty, Często zawiera żelazo, arsen.
Występowanie.
Składnik utworów hydrotermalnych i żył kruszcowych. Współwystępuje ze srebrem rodzimym, stephanitem, stromeyerytem, proustytem, bornitem, argentytem, tetraedrytem.
Miejsca występowania:

</doc>
<doc id="811840" url="https://pl.wikipedia.org/wiki?curid=811840" title="Ramzes X">
Ramzes X

Ramzes X Amonherchopszef III – faraon, władca starożytnego Egiptu z czasów XX dynastii, z okresu Nowego Państwa. Prawdopodobnie panował w latach 1107-1103 p.n.e. Prawdopodobnie był synem Ramzesa IX lub być może jego zięciem.
Był władcą, za czasów którego pogłębił się kryzys władzy, w wyniku którego państwo straciło równowagę, a władza królewska w Tebaidzie praktycznie przestała istnieć. Inicjatywę coraz częściej przejmowali kapłani z Karnaku, gromadząc w swych rękach władzę i bogactwa materialne. W latach panowania Ramzesa X doszło do protestów robotników w Deir el-Medina, spowodowanych znacznymi opóźnieniami dostaw żywności. Po raz kolejny pojawiło się również zagrożenie ze strony koczowniczych plemion libijskich, a jedyną próbą przeciwstawienia się im było dążenie do wciągnięcia napastników jako najemnego wojska na żołdzie egipskim. Kryzys gospodarczy pogłębiła długotrwała susza nękająca Górny Egipt i Dolną Nubię.
Ramzes X był ostatnim władcą, którego panowanie nad Nubią poświadczono w Aniba. Nubia była ostatnim, zewnętrznym terytorium, w którym Egipt posiadał jeszcze znaczne wpływy. Wpływy Egiptu na Bliskim Wschodzie już od dawna właściwie nie istniały lub były znacznie ograniczone.
Ramzes X pochowany został w Dolinie Królów w grobowcu KV18. Mumii władcy jak dotąd nie odnaleziono.

</doc>
<doc id="811843" url="https://pl.wikipedia.org/wiki?curid=811843" title="Zielniki">
Zielniki

Zielniki – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.
Z boiska do piłki nożnej, położonego we wsi, korzysta klub Gryf Zielniki należący do Średzkiej Ligi Gminnej LZS.

</doc>
<doc id="811845" url="https://pl.wikipedia.org/wiki?curid=811845" title="Ashley Lyn Cafagna">
Ashley Lyn Cafagna



</doc>
<doc id="811848" url="https://pl.wikipedia.org/wiki?curid=811848" title="Paul Eddington">
Paul Eddington

Paul Eddington (ur. 18 czerwca 1927, zm. 4 listopada 1995) – brytyjski aktor, najlepiej znany z ról w popularnych serialach komediowych z lat 70. i 80., w szczególności z roli tytułowej w "Tak, panie ministrze" i "Tak, panie premierze".
Karierę sceniczną rozpoczął jako aktor w teatrach polowych przeznaczonych dla żołnierzy walczących na frontach II wojny światowej. Musiał odejść z armii, gdy wyszło na jaw, że jako członek wspólnoty kwakrów jest zdecydowanym pacyfistą. Następnie podjął pracę już w tradycyjnych teatrach w Sheffield, równocześnie stawiając pierwsze kroki w telewizji w serialu "Przygody Robin Hooda". Popularność przyniósł mu jednak dopiero serial "Good Life", chętnie oglądany sitcom, emitowany w BBC w latach 1975–1978.
Rolą życia okazała się dla niego postać Jima Hackera, uosabiającego wszystkie wady polityków tytułowego bohatera serialu "Tak, panie ministrze", a następnie "Tak, panie premierze." Eddington zagrał go łącznie w 39 odcinkach obu produkcji, tworząc niezapomnianą parę wiecznych adwersarzy z Nigelem Hawthornem. W 1984 obaj panowie wystąpili także w specjalnym skeczu z udziałem Margaret Thatcher. Rola ta przyniosła mu także 4 nominacje do nagród BAFTA w kategorii „najlepsza rola komediowa”. Nigdy nie otrzymał jednak statuetki, z czego trzy razy przegrał ze swoim partnerem z serialu.
Kręcąc ostatnią serię "Tak, panie premierze", dowiedział się, że jest chory na rzadką odmianę białaczki (tzw. białaczka T-komórkowa dorosłych), która wpływa na skórę, stopniowo coraz bardziej oszpecając chorego. Długo utrzymał swoją przypadłość w tajemnicy i nadal grywał w teatrze i telewizji, a gdy już poczynione przez chorobę spustoszenie sprawiło, że jego twarz przybierała coraz bardziej nieestetyczny wygląd, zajął się dubbingiem. W 1995, na kilka miesięcy przed śmiercią i będąc już całkowicie nie do poznania, po raz ostatni pokazał się na ekranie, udzielając poruszającego wywiadu w programie "Face to Face". Był to jeden z pierwszych przypadków tak otwartego ukazania swojej strasznej choroby przez znaną postać brytyjskiego życia publicznego. Równocześnie ukazała się jego autobiografia o zaskakująco optymistycznym tytule "So Far, So Good" (w wolnym tłumaczeniu "Jak na razie wszystko dobrze"). Zmarł w wieku 68 lat, pozostawiając żonę i czworo dzieci.
W 1987 został Komandorem Orderu Imperium Brytyjskiego. W 2001 BBC wyprodukowało półgodzinny dokument na jego temat pt. "Paul Eddington: A Life Well Lived".

</doc>
<doc id="811850" url="https://pl.wikipedia.org/wiki?curid=811850" title="Anży Machaczkała">
Anży Machaczkała

Futbolnyj Kłub „Anży” Machaczkała (, ) – rosyjski klub piłkarski z miasta Machaczkała, w Dagestanie.
Historia.
Nazwa „Anży” to część określenia "„Anży-Qala”" ("„Twierdza Gleby”"; ar. – oznacza „twierdza”), dawnej nazwy Machaczkały.
Drużyna piłkarska „Anży” została założona w stolicy Dagestanu Machaczkała w 1991 roku i reprezentowała miejscowy zakład „Dagnieftieprodukt”. W tymże roku zespół startował w Mistrzostwach Dagestanu i zdobył w nich mistrzostwo.
W Mistrzostwach Rosji klub debiutował w Drugiej Lidze, grupie 1. W 1996 zajął drugie miejsce i awansował do Pierwszej Ligi.
W 1999 zwyciężył w Pierwszej Dywizji i awansował do Rosyjskiej Priemjer-Ligi. Klub w sezonie 2001/2002 uczestniczył w rozgrywkach Pucharu UEFA (1/64 finału). Po trzech sezonach w najwyższej lidze w 2002 powrócił do Pierwszej Dywizji. W sezonie 2009/2010 awansował do Priemjer-Ligi.
Właścicielem klubu został potentat paliwowy z Dagestanu, Sulejman Kierimow, który w zestawieniu magazynu Forbes na liście najbogatszych ludzi świata z 2011 roku został sklasyfikowany na 118. miejscu (majątek szacowany na 7,8 mld dolarów).
Od 2011 klub prowadził ofensywę transferową sprowadzając znanych piłkarzy, wśród nich byli: Roberto Carlos, Jurij Żyrkow, Samuel Eto’o, Willian i Lassana Diarra.
W lipcu 2013 roku do dymisji podał się trener Guus Hiddink. 22 lipca zastąpił go René Meulensteen. W tym czasie władze klubu zdecydowały o zmianie strategii prowadzenia klubu i postanowiły pozbyć się wysoko opłacanych zawodników oraz postawić na młodych piłkarzy. Klub opuściło aż czternastu zawodników, którzy do tej pory stanowili o sile zespołu. Jedynym piłkarzem, który został w klubie był Lacina Traoré. 8 sierpnia trenera Meulensteena zastąpił Gadży Gadżyjew. W 2014 roku klub zajął ostatnie, szesnaste miejsce w Priemjer-Lidze i spadł do Pierwszej Dywizji.
Sezon 2014/2015 klub zakończył na drugim miejscu, w związku z czym już po roku powrócił do Priemjer-Ligi. W kolejnych sezonach zajmował odpowiednio 13., 12. oraz 14. miejsce. Zajęcie czternastego miejsca w sezonie 2017/2018 skutkowało koniecznością rozegrania barażu z Jenisejem Krasnojarsk. Z wynikami 0:3 i 4:3, Anży powinno spaść do Pierwszej Dywizji, jednak pozostało w RPL z powodu bankructwa Amkaru Perm.
Zawodnicy.
Skład na sezon 2021/2022.
Skład aktualny na dzień 8 kwietnia 2022.

</doc>
<doc id="811852" url="https://pl.wikipedia.org/wiki?curid=811852" title="Apollo 5">
Apollo 5

Apollo 5 – pierwszy bezzałogowy lot próbny modułu księżycowego LM realizowany w ramach programu Apollo. Lot posiadał wewnętrzne oznaczenie SA-204/LM-1. Nie przewidziano lądowania.
Statek kosmiczny i rakieta nośna.
Czas dostarczenia elementów AS-204/LM-1 do Kennedy Space Center:
Przebieg misji.
Statek kosmiczny został wyniesiony na orbitę 22 stycznia 1968 przy pomocy rakiety nośnej Saturn IB. Był to ten sam egzemplarz rakiety, który był używany podczas testów naziemnych przed lotem Apollo 1, gdy 27 stycznia 1967 śmierć poniosło trzech astronautów. Pożar nie uszkodził wtedy samego Saturna IB i mógł być on wykorzystany do kolejnej misji.
Testowany lądownik księżycowy (LM) nie posiadał okienek. Podczas prób naziemnych uległy uszkodzeniu, a inżynierowie nie byli w stanie ustalić przyczyny takiego stanu rzeczy. Dlatego też zastąpiono je aluminiowymi płytami. Poza tym moduł księżycowy nie był wyposażony w podpory niezbędne do lądowania na powierzchni Księżyca. Przypominający owada lądownik LM firmy Grumman, był niemal taki sam jak egzemplarz przeznaczony do lądowania na Księżycu. Brakowało mu tylko nóg. Został umieszczony na szczycie drugiego stopnia rakiety i przykryty osłoną aerodynamiczną.
Podczas startu Saturn 1B spisał się bez zarzutu. Już po dziesięciu minutach drugi człon rakiety (S-IVB) z ładunkiem wszedł na orbitę okołoziemską. Po dalszych 45 minutach lotu od członu S-IVB oddzielił się lądownik LM. Po dwóch kolejnych okrążeniach Ziemi odpalono silnik członu zniżania, ale pracował on jedynie przez cztery sekundy zamiast zaplanowanych 39. Jego pracę wstrzymał komputer pokładowy z powodu błędu w oprogramowaniu – program uznał, że statek rozpędza się zbyt wolno i wyłączył silnik. Aby zrealizować podstawowe cele misji zastosowano plan alternatywny. Zdalnie wyłączono komputer pokładowy i na komendy przesłane z Ziemi przeprowadzono serię odpaleń silnika członu zniżania, a następnie na 60 sekund uruchomiono silnik członu wznoszenia, co spowodowało oddzielenie się i oddalenie tego członu. Kolejne, kilkuminutowe uruchomienie silnika członu wznoszenia sprawiło, że samodzielnie osiągnął on orbitę o wysokości 172 x 961 km.
Misja Apollo 5 zakończyła się 23 stycznia 1968. Człon wznoszenia spłonął następnego dnia przy wejściu w atmosferę, natomiast człon zniżania pozostał na orbicie i spłonął w atmosferze 12 lutego 1968.
Pomimo problemu z przedwczesnym wyłączeniem silnika członu zniżania, NASA uznała misję za sukces.
Podsumowanie.
Niemal dokładnie rok po tragedii Apollo 1, NASA umieściła na orbicie pierwszy statek, dla którego kosmos był środowiskiem naturalnym. 

</doc>
<doc id="811854" url="https://pl.wikipedia.org/wiki?curid=811854" title="Strzeszki">
Strzeszki

Strzeszki – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="811857" url="https://pl.wikipedia.org/wiki?curid=811857" title="Kultura Clovis">
Kultura Clovis

Kultura Clovis (znana też jako kultura Llano) – prehistoryczna kultura wczesnych mieszkańców Ameryki Północnej. Pojawiła się ok. 13 tys. lat temu na północy Ameryki Północnej. Nazwa kultury pochodzi od miejscowości Clovis w stanie Nowy Meksyk.
Ludność kultury Clovis określana jest jako Paleoindianie. Uznawani byli za pierwszych ludzkich mieszkańców Nowego Świata, przodków wszystkich późniejszych kultur archeologicznych obu Ameryk, co jednak straciło aktualność wobec odnalezienia starszych stanowisk, np. Monte Verde (szacowane na 35-33 tys. lat temu).
Kultura Clovis wykształciła charakterystyczne formy narzędzi. Tzw. groty typu Clovis nie mają odpowiedników w kulturach azjatyckich, są za to podobne do wytworów kultury solutrejskiej. Ostrza typu Clovis to smukłe, starannie retuszowane po obu stronach ostrza liściowate. Były dwustronnie kanelowane, co ułatwiało ich mocowanie na drewnianym trzpieniu. 
Stanowiska kultury Clovis zostały odnalezione głównie na terenach Stanów Zjednoczonych, ale także w Meksyku oraz Ameryce Środkowej. Większość stanowisk kultury Clovis określanych jest jako "killing sites" lub "butchering sites" – miejsca zabijania lub oprawiania zwierzyny. Głównym materiałem kostnym są szczątki mamutów, co jest charakterystyczne dla środowisk stepowych i stepowo-tundrowych. Na terenach bardziej zalesionych, na wschodzie Stanów Zjednoczonych, polowano na mastodonty, a w tajdze na północnym wschodzie na karibu. Na stanowiskach wśród kości znajduje się także narzędzia: ostrza liściowate, odłupki (głównie nieretuszowane), rylce, zgrzebła, kliny i nacinaki. Część z nich była wykonywana już na miejscu upolowania zwierzyny.
Jedną z tajemnic kultury Clovis jest jej nagłe zniknięcie. Do 2007 roku dominującą teorią było zmniejszenie się dostępności pożywienia z powodów naturalnych, nagłego wzrostu populacji, wyniszczenia populacji mamutów lub nagłej zmiany klimatu związanej z początkiem młodszego dryasu. Z tą ostatnią hipotezą wiąże się odkrycie w glebie tzw. "nanodiamentów", które mogły powstać w wyniku eksplozji w atmosferze tzw. "komety Clovis". Teoria o uderzeniu komety została jednak ostatnio podważona.
Stanowiska: 
Odkrycie.
W 1908 roku w pobliżu miejscowości Folsom w Nowym Meksyku, George McJunkin podczas inspekcji ogrodzenia odkrył w rowie kilka dużych kości starożytnego bizona. Jako geolog i przyrodnik amator szybko zauważył, że nie należą one do żadnego z żyjących gatunków zwierząt, więc swoim odkryciem usiłował bezskutecznie zainteresować innych sąsiadów. Jego entuzjazm podzielał jedynie miejscowy kowal, który dopiero w 1926 roku (cztery lata po śmierci McJunkina), zdołał przekonać dyrektora Muzeum Historii Naturalnej w Kolorado, Jessego Figginsa do przysłania grupy archeologów. Na miejscu badacze odkryli nie tylko zwierzęce kości, lecz także kilka kamiennych grotów, w tym jeden wbity pomiędzy dwa bizonie żebra. Odkrycie to ściągnęło do Folsom kilku wybitnych specjalistów, którzy pokierowali dalszymi badaniami i potwierdzili, iż jest to dowód na to, że ludzie zamieszkiwali kontynent amerykański już w plejstocenie
Kolejnego odkrycia dokonał w 1929 roku, dziewiętnastoletni Ridgely Whiteman z Clovis w Nowym Meksyku. Spacerując po miejscowych dolinach znalazł kilka dużych kości wystających z suchej gliny. Ponieważ śledził doniesienia z Folsom, wysłał list do Smithsonian Institution z informacją, że dokonał podobnego odkrycia. Jakiś czas później na miejsce przybył paleontolog Charles Gilmore, jednakże ku zaskoczeniu Whitemana nie zainteresował się jego znaleziskiem. Dopiero w 1932 roku lokalny dziennikarz skontaktował chłopaka z badaczem z Uniwersytetu Pensylwanii, Edgarem Howardem, który zabrał kości do Filadelfii w celu dokładniejszych badań. Mniej więcej w tym samym czasie ekipy budowlane odnalazły w pobliżu Clovis jeszcze więcej ogromnych kości. Howard powrócił więc, by zabezpieczyć znalezisko, a szczegółowe badania rozpoczął w 1933 roku, które prowadził przez cztery lata. W tym czasie dokonał zaskakującego odkrycia. Podczas odsłaniania kolejnych warstw geologicznych okazało się, że okolica była zamieszkana przez dwie różne społeczności prehistoryczne. Pod pierwszą warstwą znajdowały się artefakty podobne do tych z Folsom, a pod drugą zupełnie od nich odmienne. Ponieważ kolejność warstw była nienaruszona przez zalewy dało to archeologom dowód na istnienie nieznanej wcześniej kultury, którą od miejsca odkrycia nazwano Clovis.

</doc>
<doc id="811861" url="https://pl.wikipedia.org/wiki?curid=811861" title="Munina (stacja kolejowa)">
Munina (stacja kolejowa)

Munina – węzłowa stacja kolejowa w Muninie, w województwie podkarpackim, w Polsce.
W roku 2017 stacja obsługiwała 20–49 pasażerów na dobę

</doc>
<doc id="811866" url="https://pl.wikipedia.org/wiki?curid=811866" title="Isaak Bolesławski">
Isaak Bolesławski

Isaak Jefriemowicz Bolesławski, ros. Исаак Ефремович Болеславский (ur. 9 czerwca 1919 w Złotonoszy na Ukrainie, zm. 15 lutego 1977 w Mińsku) – radziecki szachista i teoretyk szachowy, arcymistrz od 1950 roku.
Kariera szachowa.
Pierwszy sukces odniósł w roku 1936, zajmując III miejsce w rozegranych w Leningradzie mistrzostwach Związku Radzieckiego juniorów. W latach 1938–1939 dwukrotnie zwyciężył w mistrzostwach Socjalistycznej Republiki Ukraińskiej i w wieku 20 lat zakwalifikował się do mistrzostw ZSRR, otrzymując jednocześnie tytuł mistrza.
Pierwszy start w finale mistrzostw ZSRR w roku 1940 w Moskwie zakończył na dobrym dzielonym V-VI miejscu. Rok później po raz trzeci triumfował w mistrzostwach Ukrainy, wziął również udział w turnieju o tytuł absolutnego mistrza ZSRR, w którym zajął IV miejsce. W roku 1945 w Moskwie zdobył srebrny medal mistrzostw kraju (za Michaiłem Botwinnikiem), otrzymał tytuł arcymistrza ZSRR oraz wystąpił na III szachownicy w radiowym meczu przeciwko USA (pokonał 1½ – ½ Reubens Fine’a i otrzymał specjalną nagrodę za najlepszą partię meczu). W 1946 został ojcem Tatiany, później żony Dawida Bronsteina, z którym zaprzyjaźnił się w latach 30. W 1948 wystąpił w Saltsjöbaden w pierwszym turnieju międzystrefowym, w którym zajął w nim III miejsce i wywalczył awans do turnieju pretendentów w Budapeszcie w roku 1950. W turnieju tym osiągnął życiowy sukces, dzieląc I miejsce w Dawidem Bronsteinem. W dogrywce musiał jednak uznać jego wyższość, ulegając 6½ – 7½ i ostatecznie został sklasyfikowany jako trzeci szachista na świecie. W 1951 asystował Bronsteinowi w czasie meczu o mistrzostwo świata przeciwko Botwinnikowi.
Rok później jedyny raz wystąpił w drużynie narodowej na szachowej olimpiadzie w Helsinkach (na V szachownicy zdobył 7 pkt w 8 partiach i przyczynił się do zdobycia przez zespół ZSRR złotego medalu). W 1953 wystąpił w drugim turnieje pretendentów, zajmując w Zurychu XI miejsce. W 1961 po raz ostatni wystąpił w finale mistrzostw ZSRR oraz zwyciężył w memoriale Lajosa Asztalosa w Debreczynie. W latach 1963–1969 współpracował z Tigranem Petrosjanem i asystował mu podczas trzech meczów o tytuł mistrza świata. Ostatni turniejowy występ zanotował w roku 1971 w Mińsku.
W rankingach retrospektywnych Bolesławski osiągnął w 1950 r. III miejsce na świecie, za Dawidem Bronsteinem i Wasilijem Smysłowem.
Miał duży wkład w rozwój teorii debiutów, jego nazwiskiem nazwano jeden z wariantów w obronie sycylijskiej:

</doc>
<doc id="811867" url="https://pl.wikipedia.org/wiki?curid=811867" title="Rumiejki">
Rumiejki

2 miejscowości w Polsce:

</doc>
<doc id="811868" url="https://pl.wikipedia.org/wiki?curid=811868" title="Bolesław Ulanowski">
Bolesław Ulanowski

Bolesław Ulanowski (ur. 1 sierpnia 1860 w Brześciu nad Bugiem, zm. 27 września 1919 w Krakowie) – polski prawnik i historyk prawa, profesor i dziekan Wydziału Prawa Uniwersytetu Jagiellońskiego, członek Towarzystwa Historycznego we Lwowie.
Życiorys.
Syn Aleksandry z domu Borkowskiej (zm. 1912).
Filozofię i prawo studiował na Uniwersytecie Jagiellońskim w Krakowie. Studia uwieńczył w 1881 stopniem doktora filozofii, a w 1886 uzyskał doktorat prawa napisany pod kierunkiem Michała Bobrzyńskiego.
W 1883 studiował na Uniwersytecie Paryskim, w École de Chartres i Collège de France. W 1886 uzyskał habilitację w Uniwersytecie Jagiellońskim z zakresu historii prawa polskiego ("O prawie azylu w Statutach Kazimierza Wielkiego"). W wieku 28 lat (1888) został profesorem nadzwyczajnym prawa kościelnego i p.o. kierownikiem katedry tego prawa. Gdy miał lat 30 (1890) awansował na stanowisko profesora zwyczajnego prawa kanonicznego i historii prawa polskiego. Był również kierownikiem Katedry Prawa Polskiego. W 1893 został p.o. kierownikiem Katedry Prawa Niemieckiego. W połowie 1895 został mianowany konserwatorem na obwód sanocki w sekcji III dla archiwaliów.
W latach 1893/1894 i 1899/1900 pełnił funkcję dziekana Wydziału Prawa Uniwersytetu Jagiellońskiego. Od 1888 roku był członkiem krakowskiej Akademii Umiejętności. W 1903 pełnił funkcję sekretarza generalnego (faktycznie od 1901) Akademii Umiejętności, doprowadzając ją do największego rozkwitu w dotychczasowych dziejach. Od 1893 był dyrektorem krakowskiej Drukarni Uniwersyteckiej.
Wychował wielu uczniów, m.in. Stanisława Kutrzebę, Stanisława Estreichera, Rafała Taubenschlaga, Józefa Rafacza, Franciszka Bujaka, ks. Jana Fijałka, Adama i Stanisława Krzyżanowskich, Stanisława Zakrzewskiego, Zygmunta Lisowskiego, Abdona Kłodzińskiego.
Jego zainteresowania skupiły się na badaniu prawa Kościoła rzymskokatolickiego w dawnej Polsce przy uwzględnieniu jego związków z prawem powszechnym Kościoła. Przedmiotem badań były przy tym źródła praktyki sądowej. Zasłynął przede wszystkim ze swej działalności wydawniczej. Ogłosił drukiem zbiory ustawodawstwa polskiego, liczne dokumenty średniowieczne, a także księgi sądowe, wydawnictwa z zakresu polskiego prawa kościelnego.
Przyjaźnił się z Henrykiem Sienkiewiczem. Jego córka Wandzia była, według niektórych badaczy literatury, pierwowzorem Nel z powieści "W pustyni i w puszczy".
Zmarł 27 września 1919. Został pochowany na Cmentarzu Rakowickim w Krakowie (kwatera U-płn-3).
Bibliografia.
Dzieła dostępne w:

</doc>
<doc id="811871" url="https://pl.wikipedia.org/wiki?curid=811871" title="Rumiejki (województwo wielkopolskie)">
Rumiejki (województwo wielkopolskie)

Rumiejki – wieś w Polsce położona w województwie wielkopolskim, w powiecie średzkim, w gminie Środa Wielkopolska. 
Wieś królewska położona była w 1772 roku w powiecie pyzdrskim województwa kaliskiego. Miejscowość wchodziła w skład sołectwa Połażejewo. W 2012 roku na wniosek mieszkańców i decyzją Rady Miejskiej w Środzie Wielkopolskiej na jej terenie utworzono odrębne sołectwo Rumiejki.
W latach 1975–1998 miejscowość administracyjnie należała do województwa poznańskiego.
"Zobacz też: Rumiejki"

</doc>
<doc id="811875" url="https://pl.wikipedia.org/wiki?curid=811875" title="Tadeuszewo">
Tadeuszewo

Tadeuszewo (do 31.12.2012 Tadeuszowo.) – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="811879" url="https://pl.wikipedia.org/wiki?curid=811879" title="Herb Mostaru">
Herb Mostaru

Herb Mostaru – przedstawia on biały most na błękitnym tle. Stary Most przedstawiony w herbie jest symbolem miasta.

</doc>
<doc id="811880" url="https://pl.wikipedia.org/wiki?curid=811880" title="Grójec (województwo wielkopolskie)">
Grójec (województwo wielkopolskie)

Grójec – wieś w Polsce położona w województwie wielkopolskim, w powiecie średzkim, w gminie Środa Wielkopolska.
Miejscowość leży przy lokalnej drodze do Czarnego Piątkowa, nieopodal drogi wojewódzkiej nr 259.
Pod koniec XIX wieku Grójec liczył 8 dymów (domostw) i 75 mieszkańców, wszyscy wyznania katolickiego. W latach 1975–1998 miejscowość administracyjnie należała do województwa poznańskiego. Na początku XXI wieku we wsi mieszkało 65 osób.

</doc>
<doc id="811881" url="https://pl.wikipedia.org/wiki?curid=811881" title="Mordecai Richler">
Mordecai Richler

Mordecai Richler (ur. 27 stycznia 1931 w Montrealu, zm. 3 lipca 2001 tamże) – kanadyjski pisarz z Montrealu, czołowy w swoim pokoleniu.
Jednak najbardziej znane jego powieści to: "The Apprenticeship of Duddy Kravitz" (1959) i "Barney’s Version" (1997). W "The Apprenticeship of Duddy Kravitz" Richler opisuje bogaty świat żydowskiej dzielnicy Montrealu (St. Urbain Street i jej okolice), która w latach 30, 40 i 50 ub. wieku była odpowiednikiem warszawskich Nalewek przed 1939 rokiem. Znaleźć tam można szereg poloników wynikających z wielusetletniej tradycji Żydów polskich. Sam pisarz był po kądzieli wnukiem warszawskiego rabina.
Odznaczony nagrodą Orderu Kanady i wieloma nagrodami literackimi. W 1997 za "Barney’s Version" otrzymał Giller Prize.
Jego trzy powieści doczekały się adaptacji filmowych: "The Apprenticeship of Duddy Kravitz" w 1974, "Joshua then and now" w 1985 i "Barney’s Version" w 2009.
Do roku 2015 w Polsce ukazały się 3 powieści Richlera: „Terminator Duddy Kravitz”, „Niegdyś i dziś” oraz „Wersja Barneya”.
Beletrystyka.
Był też autorem antologii:

</doc>
<doc id="811882" url="https://pl.wikipedia.org/wiki?curid=811882" title="Tadeusz Grochowalski">
Tadeusz Grochowalski

Tadeusz Władysław Grochowalski (ur. 1887, zm. 31 grudnia 1919 w Łucku) – podpułkownik pilot Wojska Polskiego.
Życiorys.
Urodził się w rodzinie ziemiańskiej na Kijowszczyźnie. Był zawodowym oficerem armii Imperium Rosyjskiego. Podczas I wojny światowej latał w lotnictwie rosyjskim. Od grudnia 1917 roku był organizatorem i dowódcą I Polskiego Oddziału Awiacyjnego Bojowego w składzie II Korpusu Polskiego w Rosji. 11 maja 1918 roku walczył w bitwie pod Kaniowem, po zakończeniu której dostał się do niemieckiej niewoli. Początkowo przebywał w obozie jenieckim w Białej Podlaskiej, a następnie w Forcie „Graf Berg” Twierdzy Brzeskiej.
Wstąpił do polskiego lotnictwa, 21 grudnia 1918 roku został wyznaczony na stanowisko dowódcy 1 eskadry lotniczej w Warszawie. Następnie po wybuchu powstania wielkopolskiego udał się tam pomagając w tworzeniu tamtejszego lotnictwa. 14 lutego 1919 roku został organizatorem i pierwszym dowódcą 2 Wielkopolskiej eskadry lotniczej. 6 marca 1919 roku przystąpił do organizacji 3 Wielkopolskiej eskadry lotniczej polnej, którą dowodził do 19 kwietnia tego roku. Został pierwszym dowódcą I Wielkopolskiej Grupy Lotniczej. 23 maja 1919 roku Komisariat Naczelnej Rady Ludowej, na wniosek głównodowodzącego Sił Zbrojnych Polskich w byłym zaborze pruskim, generała piechoty Józefa Dowbor-Muśnickiego, mianował go majorem wojsk lotniczych ze starszeństwem, które miało być ustalone później.
Dekretem nr 177 z dn. 24 czerwca 1919 r. Naczelnej Rady Ludowej w Poznaniu zostaje awansowany na stopień podpułkownika. 28 września 1919 r. z inicjatywy czasopisma lotniczego Polska Flota Napowietrzna zorganizowano na lotnisku Poznań-Ławica pierwsze w Polsce po odzyskaniu niepodległości zawody i pokazy lotnicze. Pilot Tadeusz Grochowalski był uczestnikiem zawodów, był jednym z najlepszych pilotów, otrzymał I nagrodę na tych zawodach.
15 listopada 1919 roku został szefem Oddziału IIIb Lotnictwa Dowództwa Frontu Wielkopolskiego. Zmarł 31 grudnia 1919 roku w Łucku, w czasie urlopu, na zapalenie płuc.
Pośmiertnie został odznaczony Krzyżem Walecznych w 1921.

</doc>
<doc id="811885" url="https://pl.wikipedia.org/wiki?curid=811885" title="Wojciech Moranda">
Wojciech Moranda

Wojciech Moranda (ur. 17 sierpnia 1988 w Kielcach) – polski szachista, arcymistrz od 2009 roku.
Kariera szachowa.
Wielokrotnie występował w finałach mistrzostw Polski we wszystkich kategoriach wiekowych, sześciokrotnie zdobywając medale: dwukrotnie złote (Krynica 2003 - do lat 16 i Środa Wlkp. 2007 - do lat 20), trzykrotnie srebrne (Łeba 2005 - do lat 18, Łeba 2006 - do lat 18 oraz 2021 już jako osoba dorosła) oraz brązowy (Żagań 2002 - do lat 14). W swoim dorobku posiada również medale zdobyte w mistrzostwach kraju juniorów w szachach błyskawicznych oraz szybkich. Wielokrotnie reprezentował Polskę na mistrzostwach świata i Europy juniorów.
W 2003 r. podzielił III m. w memoriale Akiby Rubinsteina w Polanicy-Zdroju (rozegranego w formule otwartej). W 2004 r. zwyciężył w dwóch turniejach kołowych, rozegranych we Lwowie oraz podzielił III m. w "openie" w Koszalinie. W 2005 r. zadebiutował w finale mistrzostw Polski seniorów, zajmując w Poznaniu XI m. W 2006 r. zajął III m. w turnieju głównym festiwalu "Cracovia 2005/06" w Krakowie, zajął II m. w Hengelo oraz podzielił I m. w Rudniku. W 2007 r. zwyciężył w turnieju "open" w Sielpii Wielkiej oraz w otwartych młodzieżowych mistrzostwach Niemiec rozegranych w Neuhausen, zdobył w Szczucinie brązowy medal mistrzostw Polski w szachach szybkich oraz zajął II m. (za Władimirem Małaniukiem) w "openie A" memoriału Akiby Rubinsteina w Polanicy-Zdroju. Duży sukces osiągnął również pod koniec roku, zdobywając w Warszawie brązowy medal mistrzostw Europy w szachach szybkich (w meczu o III m. przegrał z Fernando Peraltą, ale Argentyńczyk startował poza konkurencją i medalu nie otrzymał). W 2008 r. zdobył we Wrocławiu tytuł akademickiego mistrza Polski, zwyciężył również w kolejnym turnieju "open", rozegranym w Gorzowie Wielkopolskim. W 2009 r. zwyciężył w otwartym turnieju memoriału Akiby Rubinsteina oraz podzielił II m. (za Siarhiejem Żyhałką, wspólnie z Geethą Narayananem Gopalem) w turnieju "Young Masters" w Enschede. W 2011 r. zwyciężył w międzynarodowym festiwalu w Poznaniu. W 2012 r. zdobył w Katowicach tytuł akademickiego mistrza Polski. W 2013 r. zdobył brązowy medal (w klasyfikacji drużynowej) letniej uniwersjady w Kazaniu oraz zwyciężył w memoriale Akiby Rubinsteina w Polanicy-Zdroju i w otwartym turnieju w Karpaczu.
W listopadzie 2021 wraz z drużyną Polski zajął trzecie miejsce (w klasyfikacji drużynowej) na 23. Drużynowych Mistrzostwach Europy w szachach klasycznych z wynikiem 5/7, grając na czwartej szachownicy. Reprezentował też Polskę .
Najwyższy ranking w dotychczasowej karierze osiągnął 1 czerwca 2022 r. - z wynikiem 2636 zajmował wówczas 4. miejsce wśród polskich szachistów.

</doc>
<doc id="811886" url="https://pl.wikipedia.org/wiki?curid=811886" title="Lorenka">
Lorenka

Lorenka – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="811889" url="https://pl.wikipedia.org/wiki?curid=811889" title="Daniel Albrecht">
Daniel Albrecht

Daniel Albrecht (ur. 25 maja 1983 w Fiesch) – szwajcarski narciarz alpejski, trzykrotny medalista mistrzostw świata oraz czterokrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 7 grudnia 1998 roku w Lermoos, gdzie w zawodach FIS Race zajął 69. miejsce w gigancie. W 2001 roku wystartował na mistrzostwach świata juniorów w Verbier, zajmując szesnaste miejsce w slalomie. Jeszcze dwukrotnie startował na imprezach tego cyklu, najlepsze wyniki osiągając na rozgrywanych w 2003 roku mistrzostwach świata juniorów w Briançonnais, gdzie zwyciężył w gigancie (ex aequo em), kombinacji, zjeździe, a w slalomie był drugi.
W zawodach Pucharu Świata zadebiutował 28 stycznia 2003 roku w Schladming, gdzie nie ukończył slalomu. Pierwsze pucharowe punkty wywalczył 12 marca 2003 roku w Lillehammer, zajmując 27. miejsce w zjeździe. Na podium zawodów tego cyklu po raz pierwszy stanął 14 marca 2007 roku w Lenzerheide, kończąc zjazd na drugiej pozycji. W zawodach tych rozdzielił Norwega Aksela Lunda Svindala i Austriaka Christopha Grubera. Łącznie dziewięć razy stawał na podium, odnosząc cztery zwycięstwa: 29 listopada 2007 roku w Beaver Creek był najlepszy w superkombinacji, a 2 grudnia 2007 roku w Beaver Creek, 26 października 2008 roku w Sölden i 21 grudnia 2008 roku w Alta Badia wygrywał giganty. Najlepsze wyniki osiągnął w sezonie 2007/2008, kiedy zajął siódme miejsce w klasyfikacji generalnej, a w klasyfikacji kombinacji był trzeci.
W 2007 roku wystąpił na mistrzostwach świata w Åre, zdobywając złoty medal w superkombinacji, która rozgrywana po raz pierwszy na zawodach tego cyklu (do 2007 rozgrywano kombinację). Wyprzedził tam Austriaka Benjamina Raicha i swego rodaka, Marca Berthoda. Na tej samej imprezie był też drugi w gigancie, plasując się za Svindalem, a przed kolejnym Szwajcarem, Didierem Cuche'em. Ponadto wspólnie z kolegami i koleżankami z reprezentacji wywalczył również brązowy medal w zawodach drużynowych. Brał też udział w igrzyskach olimpijskich w Turynie w 2006 roku, gdzie zajął czwarte miejsce w kombinacji. Walkę o medal przegrał tam z Austriakiem Rainerem Schönfelderem o 0,06 sekundy. Na tych igrzyskach wystąpił także w gigancie i slalomie, jednak obu konkurencji nie ukończył.
Podczas treningu do zjazdu na trasie w Kitzbühel 22 stycznia 2009 roku Szwajcar uległ ciężkiemu wypadkowi. Przy prędkości 140 km/h stracił kontrolę nad nartami i po przeleceniu około 70. metrów w powietrzu spadł na plecy i stracił przytomność. Został przez lekarzy w szpitalu wprowadzony w stan śpiączki farmakologicznej, z której został wybudzony po trzech tygodniach leczenia w Austrii. Do rywalizacji wrócił w sezonie 2010/2011, jednak nie osiągał takich wyników jak przed wypadkiem. W listopadzie 2012 roku, podczas treningu przed zjazdem w Lake Louise, Albrecht odniósł kontuzję, doznając zwichnięcia rzepki i zerwania więzadła krzyżowego. W 2013 roku zakończył karierę.

</doc>
<doc id="811890" url="https://pl.wikipedia.org/wiki?curid=811890" title="M109 SPH">
M109 SPH

M109 – amerykańska haubica samobieżna opracowana w celu zastąpienia pojazdów M44 SPH. 
Zamówienie zostało złożone w 1952 roku, pierwsze egzemplarze seryjne opuściły hale montażowe w roku 1962. Po wprowadzeniu licznych ulepszeń, M109 stała się najpopularniejszą haubicą samobieżną na świecie. Wozy tego typu brały udział w konflikcie wietnamskim, w wojnach arabsko-izraelskich i wojnie iracko-irańskiej.
Stany Zjednoczone sprzedały pojazdy tego typu do prawie 30 krajów. 
M109 może po przystosowaniu forsować wpław przeszkody wodne i strzelać pociskami różnych rodzajów, w tym także taktyczną nuklearną amunicją artyleryjską. Działo ma zamek śrubowy i nie posiada automatu ładującego – ładowanie odbywa się ręcznie
W ciągu kolejnych lat zmodernizowano podstawę działa, unowocześniono wieżę i samą haubicę, instalując ponadto automatyczny układ kierowania ogniem oraz wzmacniając opancerzenie. 
Zasadniczą modernizacją była wersja M109A6 Paladin, w której zastosowano nowy system wieżowy, cyfrowy system kierowania ogniem, ulepszoną armatohaubicę M284 i zmodyfikowany układ napędowy. Napędzał ją silnik 8B71T o mocy 450 KM. Czas otwarcia ognia od momentu zatrzymania pojazdu zmniejszył się do 30 sekund, wzrosła też nieco szybkostrzelność.
Od 2013 roku produkowana jest wersja M109A7, w której wprowadzono nowe podwozie, z podzespołami ujednoliconymi z bojowym wozem piechoty M2 Bradley i wzmocnionym opancerzeniem. Zastosowano silnik VTA903T o mocy 600-675 KM. Zmodernizowano też wyposażenie wieży. Z armatohaubicą współpracują wozy amunicyjne M992A3 oparte na tym samym podwoziu.
Obecnie w armiach świata znajduje się około 4000 haubic samobieżnych M109.

</doc>
<doc id="811891" url="https://pl.wikipedia.org/wiki?curid=811891" title="Pierzchnica (województwo wielkopolskie)">
Pierzchnica (województwo wielkopolskie)

Pierzchnica – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="811892" url="https://pl.wikipedia.org/wiki?curid=811892" title="Wouter Bos">
Wouter Bos

Wouter Jacob Bos (ur. 14 lipca 1963 w Vlaardingen) – holenderski polityk i ekonomista, poseł do Tweede Kamer, lider Partii Pracy (PvdA) w latach 2002–2010, wicepremier i minister finansów w rządzie Jana Petera Balkenende w latach 2007–2010.
Życiorys.
Uczęszczał do protestanckiej szkoły podstawowej w Odijk, a od 1974 do protestanckiego Christelijk Lyceum w Zeist. Od 1980 do 1981 był działaczem YMCA w Wielkiej Brytanii. W 1981 wstąpił do Partii Pracy. W tym samym roku rozpoczął studia w dziedzinie nauk politycznych na Wolnym Uniwersytecie w Amsterdamie, w 1982 podjął także studia w zakresie ekonomii na tej samej uczelni. Oba kierunki ukończył w 1988.
Od 1988 do 1998 pracował dla Royal Dutch Shell, najpierw jako specjalista ds. szkoleń i reorganizacji, potem jako doradca ds. stosunków pracy. W 1992 pracował jako przedstawiciel Shella w Rumunii, w 1993 wyjechał do Azji, przebywał również w Korei Południowej, Hongkongu, Chinach i na Tajwanie. W 1996 powrócił do Europy i pracował w Londynie jako konsultant od rynków wschodzących w Ameryce Południowej i Azji. W 1998 opuścił firmę i zaangażował się w krajową politykę.
W wyborach w 1998 został wybrany do Tweede Kamer, niższej izby Stanów Generalnych z ramienia Partii Pracy. 24 marca 2000 zrezygnował z mandatu i objął stanowisko sekretarza stanu w resorcie finansów w gabinecie premiera Wima Koka. Jako wiceminister był odpowiedzialny za podatki i politykę monetarną. Urząd zajmował do 22 lipca 2002. Z powodzeniem ubiegał się o poselską reelekcję w wyborach w 2002, 2003 i 2006.
W 2002 został nowym liderem Partii Pracy, którym pozostał do marca 2010. W 2003 PvdA nie zdołała wygrać wyborów, na stanowisku premiera pozostał Jan Peter Balkenende z CDA, a Partia Pracy stała się główną siłą opozycyjną w parlamencie. Sytuacja powtórzyła się w 2006 po kolejnych przedterminowych wyborach. Partia Pracy zawiązała wówczas koalicję z CDA i w lutym 2007 weszła w skład kolejnego rządu Jana Petera Balkenende. 22 lutego 2007 Wouter Bos objął w nim stanowisko wicepremiera i ministra finansów. Zajmował je do 23 lutego 2010, kiedy to PvdA ogłosiła wyjście z koalicji z powodu sprzeciwu wobec przedłużenia misji holenderskich żołnierzy w Afganistanie.
12 marca 2010 Wouter Bos ogłosił rezygnację ze stanowiska lidera PvdA i wycofanie się z polityki. W latach 2010–2013 był partnerem i konsultantem w przedsiębiorstwie konsultingowym KPMG, a w 2013 został przewodniczącym rady dyrektorów szpitala uniwersyteckiego przy Vrije Universiteit Amsterdam.
Odznaczony Orderem Oranje-Nassau V klasy (2002) i IV klasy (2010).
Życie osobiste.
W 2002 ożenił się z Barbarą Bos (zbieżność nazwisk), obecnie mają dwie córki.

</doc>
<doc id="811897" url="https://pl.wikipedia.org/wiki?curid=811897" title="Timothy Mo">
Timothy Mo

Timothy Mo, wł. Timothy Peter Mo (ur. 30 grudnia 1950 roku w Hongkongu) – powieściopisarz anglochiński. Syn Chińczyka z Hongkongu i Brytyjki. Ukończył Kolegium św. Jana Uniwersytetu Oksfordzkiego w Wielkiej Brytanii. Po ukończeniu studiów pracował jako dziennikarz dla magazynów „New Statesman” oraz „Boxing News”. Założyciel oraz prezes wydawnictwa Padless Press, w którym wydaje swoje publikacje. W swoich powieściach odzwierciedla swoje chińsko-angielskie pochodzenie, w pisaniu swoich powieści posługuje się językiem angielskim. Laureat nagrody Geoffreya Fabera za książkę „Małpi król”.

</doc>
<doc id="811898" url="https://pl.wikipedia.org/wiki?curid=811898" title="Staniszewo (województwo wielkopolskie)">
Staniszewo (województwo wielkopolskie)

Staniszewo – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="811901" url="https://pl.wikipedia.org/wiki?curid=811901" title="Joseph Pistone">
Joseph Pistone

Joseph Dominick Pistone, znany także jako Donnie Brasco (ur. 1939 w Erie) – agent FBI, który w 1975 przeniknął do rodziny Bonanno. W 1981 jego praca dobiegła końca. Zebrał dowody obciążające blisko 200 osób, z czego ponad 100 otrzymało prawomocne wyroki.
Młodość.
Pistone urodził się w Pensylwanii, dorastał w Paterson w stanie New Jersey. Ukończył naukę w Paterson State College (teraz ) w 1965, z dyplomem studiów podstawowych/nauk społecznych. Po roku pracy w szkole podstawowej w Paterson zatrudnił się w Biurze Wywiadu Marynarki Wojennej. W 1969 został agentem specjalnym FBI.
Jako Donnie Brasco.
Pistone został wybrany do tej misji z powodu sycylijskiego pochodzenia, znajomości świata przestępczego, który poznał dorastając w Paterson oraz umiejętności posługiwania się sycylijskim dialektem języka włoskiego. Twierdził także, że nie poci się pod presją.
W szeregi mafii został wprowadzony przez Tony'ego Mirrę.
Później nawiązał bliskie stosunki z capo rodziny Bonanno Sonnym 'Black' Napolitano i Benjaminem Ruggiero. Dowody zgromadzone przez Pistone'a doprowadziły do wniesienia 200 oskarżeń oraz do 100 wyroków skazujących członków mafii.
Gra Pistone'a była tak przekonująca, że w 1981 zaproponowano mu, by wstąpił do rodziny Bonanno (oficjalnie stał się członkiem Mafii). Jednak żeby tak się stało, musiałby zabić Anthony'ego Indelicato, który wcześniej uniknął pojawienia się na spotkaniu, na którym zabito jego ojca Alphonse'a Indelicato, Phillipa „Philly'ego” Giaconne oraz Dominicka „Big Trin” Trinchera (Pistone nie był świadkiem, ani nie uczestniczył w morderstwie tej trójki). Musiał więc zakończyć swoją misję. Dwa dni później agenci FBI, chcąc ostrzec Napolitano oraz Ruggiero o możliwym zagrożeniu, poinformowali ich, że ich długoletni współpracownik Donnie Brasco był tak naprawdę agentem FBI. 
Wkrótce potem Sonny Napolitano został zamordowany, za to, że dopuścił do infiltracji rodziny przez agenta FBI, a za głowę Pistone'a ustalona została nagroda w wysokości 500 tys. dolarów. Później podczas negocjacji pomiędzy agentami FBI a rodziną Bonanno, zlecenie zabójstwa miało być anulowane. Benjamin „Lefty” Ruggiero zachował życie, gdyż FBI odnalazło go szybciej niż mafia. Spędził kilka lat w więzieniu. 
Pistone po tych zdarzeniach zmienił imię i nazwisko. Odszedł na emeryturę w 1997 po 27 latach pracy w charakterze „tajniaka”. Jak wyznał w jednym z nielicznych wywiadów, 6 razy musiał się przeprowadzać, lecz mafia nigdy nie odkryła miejsca jego pobytu. Przez jakiś czas razem z rodziną korzystał z .
W 2004 Joseph Massino, boss rodziny Bonanno, zleceniodawca zabójstwa Sonny'ego Napolitano, został skazany za rozliczne przestępstwa.
Literatura i film.
Pistone szczegółowo opisał swoje doświadczenia w wydanej w 1987 książce pod tytułem "Donnie Brasco: My Undercover Life in the Mafia". W 1997 na podstawie książki powstał film "Donnie Brasco" z Johnnym Deppem w roli tytułowej oraz z Alem Pacino w roli Ruggiero. W 2004 Pistone wydał kolejną książkę opisującą jego doświadczenia jako Donnie'ego Brasco pt. "The Way of the Wiseguy".
Pistone nadal jest aktywny jako autor i konsultant światowych agencji zajmujących się egzekwowaniem prawa (policja itp). Wraz z Salvatore Bonanno, synem Joego Bonanno, napisał książkę "The Good Guys". W 2006 na podstawie jego przeżyć powstał film" Za cenę życia", w którym wystąpili m.in. Val Kilmer i Dennis Hopper.

</doc>
<doc id="811903" url="https://pl.wikipedia.org/wiki?curid=811903" title="Turniej Czterech Narodów">
Turniej Czterech Narodów



</doc>
<doc id="811905" url="https://pl.wikipedia.org/wiki?curid=811905" title="Ołaczewo">
Ołaczewo

Ołaczewo – wieś w Polsce położona w województwie wielkopolskim, w powiecie średzkim, w gminie Środa Wielkopolska.
Wieś duchowna, własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="811908" url="https://pl.wikipedia.org/wiki?curid=811908" title="Dzielnica Mariacka">
Dzielnica Mariacka

Dzielnica Mariacka (niem. "Frauenstadt") – historyczne osiedle w Gdańsku, na obszarze dzielnicy Śródmieście.
Mianem Dzielnicy Mariackiej były nazywane tereny skupione wokół kościoła Mariackiego, z których ludzie udawali się na nabożeństwa właśnie do tej świątyni. Można więc wywnioskować po dacie wybudowania kościoła, że taki podział powstał najwcześniej w XVI w.
Dzielnica Mariacka jest podjednostką jednostki morfogenetycznej Główne Miasto, w okręgu historycznym Gdańsk.
Współcześnie tereny Głównego Miasta stanowią integralną całość, a jego podział na jakiekolwiek jednostki terytorialne nie istnieje.

</doc>
<doc id="811910" url="https://pl.wikipedia.org/wiki?curid=811910" title="Joseph Dominick Pistone">
Joseph Dominick Pistone



</doc>
<doc id="811913" url="https://pl.wikipedia.org/wiki?curid=811913" title="Turniej Czterech Narodów (piłka nożna kobiet)">
Turniej Czterech Narodów (piłka nożna kobiet)

Turniej Czterech Narodów jest gościnnym turniejem piłki nożnej kobiet, rozgrywanym rokrocznie od 2002 roku w Chinach.
Wcześniej, w 1998, turniej był rozegrany jako "Guangzhou Tournament".
Wyniki.
1998 (Turniej Guangzhou).
1. Stany Zjednoczone – 7
2. Norwegia – 6
3. Chiny – 4
4. Szwecja – 0
2002.
1. Norwegia – 6
2. Niemcy – 4
3. Stany Zjednoczone – 4
4. Chiny – 3
2003.
1. Stany Zjednoczone – 6
2. Chiny – 5
3. Niemcy – 2
4. Norwegia – 2
2004.
1. Stany Zjednoczone – 7
2. Chiny – 5
3. Szwecja – 4
4. Kanada – 0
2005.
1. Chiny – 6
2. Australia – 6
3. Niemcy – 6
4. Rosja – 0
2006.
1. Stany Zjednoczone – 7
2. Chiny – 4
3. Francja – 3
4. Norwegia – 1
2007.
1. Stany Zjednoczone – 5
2. Chiny – 4
3. Niemcy – 3
4. Anglia – 2

</doc>
<doc id="811915" url="https://pl.wikipedia.org/wiki?curid=811915" title="Kraniometria">
Kraniometria

Kraniometria (gr. "kranion" ‘czaszka’) – w antropologii fizycznej technika pomiaru czaszki, mająca zastosowanie w antropometrii, również w ortodoncji.
W badaniach kraniometrycznych wykonuje się pomiary określonych odcinków między zdefiniowanymi punktami, pomiary kątów i łuków czaszki w celu określenia przeciętnych charakterystycznych wymiarów (wyrażonych w wartościach bezwzględnych), służących np. do obliczania tzw. wskaźników antropologicznych.
Dawniej większość badań koncentrowała się na określeniu średniej pojemności puszki mózgowej, szerokości twarzoczaszki (oraz całej czaszki), wysokości, długości oraz obwodu.
Podczas II wojny światowej metoda ta była stosowana przez pseudonaukowców nazistowskich do tzw. selekcji rasowej lub badań, w celu zaszeregowania do jednego z kilkunastu typów rasowych.

</doc>
<doc id="811917" url="https://pl.wikipedia.org/wiki?curid=811917" title="Peregryn Laziosi">
Peregryn Laziosi

Peregryn (Peregrine) Laziosi (ur. 1260 we Forlì w Romanii, zm. 1 maja 1345 tamże) – włoski serwita (OSM), święty Kościoła katolickiego.
Życiorys.
Peregryn Laziosi urodził się we Forlì (dzis. region Emilia-Romania we Włoszech) w zamożnej rodzinie. Podobnie jak wielu późniejszych żarliwych wyznawców i świętych, początkowo żył życiem dalekim od Boga, oddając się doczesnym przyjemnościom i rozrywkom. Zaangażował się również w działalność polityczną, występując zdecydowanie przeciwko papiestwu za sprawą ojca, który był przywódcą miejscowych Gibelinów, zwolenników cesarza. Gdy podczas kolejnych rozruchów papież wysłał do Forlì swego negocjatora, ojca Filipa Beniziego (Benicjusza) (późniejszego świętego) z zadaniem pogodzenia zwaśnionych stron, doszło do zamieszek. Podczas wystąpienia, w którym nawoływał do zgody, Benizi został zakrzyczany, znieważony i wyrzucony z miasta. W zajściu szczególnie aktywnie uczestniczył Peregryn Laziosi, który uderzył Beniziego w twarz. Ten jednak spokojnie nadstawił mu drugi policzek i pomodlił się w jego intencji.
Wydarzenie to wywarło ogromny wpływ na Peregryna. Pokora, dobro, cierpliwość sponiewieranego przez tłum i znieważonego przez niego samego Beniziego wstrząsnęły młodzieńcem i spowodowały jego przemianę. Poczuł żal i wyrzuty sumienia. Objawiła mu się Matka Boża, która poleciła, aby udał się do Sieny i tam wstąpił do zakonu Serwitów. Jednym z twórców zakonu i jego wybitnym przedstawicielem był właśnie Filip Benicjusz (Benizi).
Po zakończeniu nauki i otrzymaniu święceń, ojciec Peregryn Laziosi został skierowany do swego rodzinnego miasta. Tam z wielką gorliwością rozpoczął pracę duszpasterską. Poświęcił się jej całkowicie, w ciszy i samotności. Podobno nie siadał przez 30 lat. Miało to być pokutą za wcześniejsze życie. Jednocześnie dał się poznać jako żarliwy kaznodzieja, wspaniały mówca i wyrozumiały spowiednik. Był też fundatorem klasztoru Serwitów we Forlì.
Miał 60 lat, gdy na jego nodze pojawiła się dziwna, nie gojąca się rana. Próby leczenia nie dawały efektów. Lekarze byli bezradni. Rak powiększał się atakując coraz mocniej, uszkadzając kości. Pozostało tylko jedno wyjście, amputacja. Wieczorem, w przeddzień amputacji, ojciec Peregryn w klasztornej kaplicy w żarliwej modlitwie przed wizerunkiem Ukrzyżowanego prosił o uzdrowienie. I nie zawiódł się. W nocy, we śnie, objawił mu się Pan Jezus, który zszedł z Krzyża i dotknięciem wyleczył mu nogę. Gdy rano do chorego przyszedł lekarz by go przygotować do operacji stwierdził, że noga jest całkowicie zdrowa i sprawna. Po ranie nie pozostał nawet ślad.
Wydarzenie to szybko rozeszło się echem po Forlì i okolicach. Tłumy zaczęły przybywać do klasztoru prosząc ojca Peregryna o modlitwę i orędownictwo. On pozostał jednak nadal cichym i skromnym zakonnikiem, kochającym biednych, zawsze gotowym do pomocy. Jego pokora i cierpliwość sprawiły, że zaczęto nazywać go drugim Hiobem.
Zmarł 1 maja 1345 we Forlì.
Kult.
Niemal natychmiast zaczął się też rozwijać jego kult.
27 grudnia 1726 Benedykt XIII kanonizował ojca Peregryna Laziosi.
Jego wspomnienie liturgiczne obchodzone jest w dies natalis (1 maja).
Czczony jest jako patron chorych na raka.

</doc>
<doc id="811921" url="https://pl.wikipedia.org/wiki?curid=811921" title="Gustav von Alvensleben">
Gustav von Alvensleben

Gustav von Alvensleben (ur. 30 września 1803 w Eichenbarleben, zm. 30 czerwca 1881 w Gernrode), pruski generał piechoty, dyplomata.
Po ukończeniu pruskiego Korpusu Kadetów, został w 1821 oficerem Regimentu Gwardii. W 1841 został kapitanem, a w 1847 majorem Sztabu Generalnego. W 1848 został szefem sztabu Ruchomego Korpusu Armijnego, który stłumił Wiosnę Ludów w Badenii. Od 1850 szef sztabu VIII Korpusu Armijnego, stacjonującego w Nadrenii. Od 1855 pułkownik, od 1861 był generałem majorem i generał adiutantem króla pruskiego Wilhelma I Hohenzollerna. W jego imieniu podpisał 8 lutego 1863 w Petersburgu tzw. konwencję Alvenslebena z Rosją, zakładającą współdziałanie w tłumieniu powstania styczniowego. W 1864 mianowany generałem lejtnantem. W czasie wojny prusko-austriackiej w 1866 i wojny francusko-pruskiej 1870-1871 dowodził IV Korpusem Armijnym. Od 1872 w stanie spoczynku.

</doc>
<doc id="811928" url="https://pl.wikipedia.org/wiki?curid=811928" title="Wizje świętego Bernarda">
Wizje świętego Bernarda

Wizje świętego Bernarda – obraz namalowany w 1478 r. przez włoskiego artystę renesansowego Leonarda da Vinci.
Zlecenie.
10 stycznia 1478 r. Signoria zamówiła u Leonarda duży obraz ołtarzy, który miał zdobić kaplicę św. Bernarda w pałacu Vecchio. Władze wybrały artystę na twórcę obrazu jako drugiego w kolejności po tym, jak umowę odrzucił Piero del Pollaiulo. Malarz otrzymał na poczet przyszłych prac zaliczkę w wysokości 250 florenów. Obraz miał zastąpić malowidło Bernarda Daddiego, które przedstawiało Maryję ukazującą się św. Bernardowi.
Wykonanie.
Leonardo podjął się namalowania obrazu na ten sam temat co Bernardo Daddi. Jednakże wśród jego szkiców ani studiów nie ma żadnych rysunków do "Wizji św. Bernarda". Anonim Gaddiano twierdzi, że Leonardo przystąpił do pracy nad malowidłem, które ukończył Filippino Lippi, jednakże inne źródła tego nie potwierdzają.

</doc>
<doc id="811929" url="https://pl.wikipedia.org/wiki?curid=811929" title="Język krik">
Język krik

Język krik (muskogi) (nazwa własna: "Mvskoke", ) – język z rodziny muskogejskiej używany przez Krików i Seminoli w południowo-wschodnich Stanach Zjednoczonych.
W języku krik szyk zdania jest typu SOV. Krik jest językiem tonalnym, w którym występują trzy tony: wysoki, niski i opadający.

</doc>
<doc id="811931" url="https://pl.wikipedia.org/wiki?curid=811931" title="Patricia Highsmith">
Patricia Highsmith

Mary Patricia Highsmith (ur. jako Mary Plangman 19 stycznia 1921 w Fort Worth, zm. 4 lutego 1995 w Locarno) – amerykańska pisarka, autorka ponad dwudziestu powieści i kilkudziesięciu opowiadań, głównie thrillerów psychologicznych i kryminalnych. Jej najbardziej znane książki to "Znajomi z pociągu" ("Strangers on a Train", 1950) i "Utalentowany pan Ripley" ("The Talented Mr. Ripley", 1955). Ponad 30 powieści pisarki zostało zekranizowanych.
Życiorys.
Urodziła się w Fort Worth w Teksasie. Wraz z rodziną przeniosła się do Nowego Jorku, gdzie ukończyła filologię angielską na Barnard College, a także kurs dramatopisarstwa i pisania opowiadań. Początkowo pracowała jako asystentka redaktora, pisała również komiksy. Trudno znosiła jednak restrykcje nakładane przez wydawców. Na krótko wyjechała do Meksyku, gdzie malowała i napisała swoją pierwszą powieść, której jednak nigdy nie wydała, uznając ją za niewystarczającą dobrą.
W 1945 ukazało się jej pierwsze dzieło, "The Heroine", za którą otrzymała O. Henry Award. Powieść rozsławiła ją w amerykańskim środowisku literackim. Dzięki wsparciu Trumana Capote wyjechała w 1948 do słynnej komuny artystycznej Yaddo w Saratoga Springs. Po dwóch latach ukończyła tam powieść "Znajomi z pociągu" ("Strangers on a Train", 1950), którą w 1951 zekranizował Alfred Hitchcock pod tytułem "Nieznajomi z pociągu". Po sukcesie powieści wyjechała do Europy, podróżując głównie po Francji i Szwajcarii"."
W 1952 ukazała się powieść "The Price of Salt", znana później jako "Carol", będąca romansem lesbijskim opartym w dużej mierze na wątkach autobiograficznych, co skłoniło pisarkę do opublikowania jej pod pseudonimem "Claire Morgan". Pod jej prawdziwym nazwiskiem opublikowano ją dopiero w 1990.
W 1955 wydano jedną z jej najpopularniejszych książek, "Utalentowany pan Ripley". Duży sukces skłonił pisarkę do napisania kolejnych historii skupionych wokół tytułowego Toma Ripleya. Ostatecznie Highsmith napisała pięć powieści, które składają się na tzw. "Riplejadę". Zdobyła za nie dwie nominacje do Nagrody Edgara w 1951 i 1956, a kilka z nich zostało zekranizowanych, m.in.: "W pełnym słońcu" René Clémenta (1960) i "Utalentowany pan Ripley" Anthony’ego Minghelli (1999).
Highsmith spędziła ostatnie lata życia w Locarno, gdzie zmarła na nowotwór 4 lutego 1995. Swój majątek zapisała m.in. komunie Yaddo.
Twórczość.
Motywy powtarzające się w prozie Highsmith to m.in. miłość, nienawiść, obsesja czy zazdrość. W swoich dziełach skupiała się nie tyle na opisach zbrodni, co na psychologicznym podłożu jej sprawców i ich psychologii. Jej ulubioną książką z dzieciństwa był podręcznik doktora psychiatrii Karla Menningera, popularyzującego psychoanalizę Freuda. Dzięki niej zainteresowała się zburzeniami psychicznymi, które stanowiły dla niej inspirację już od pierwszych dzieł. Przykładowo w "The Heroine" główną bohaterką jest psychopatyczna guwernantka, która podpala dom pracodawcy, by następnie mieć perwersyjną przyjemność z ratowania jego dzieci. W "Znajomych w pociągu" przypadkowi spotkani mężczyźni wymieniają się pomysłami na popełnienie zbrodni doskonałej. Prawdopodobnie jej najbardziej znanym bohaterem jest Tom Ripley, oszust i morderca niezdolny do odczuwania wyrzutów sumienia. Czytelnicy mieli mimowolnie utożsamiać się z nim jako z głównym bohaterem, pomimo negatywnej oceny jego czynów.
W twórczości Highsmith, na którą składają się głównie powieści kryminalne, wyróżnia się "The Price of Salt". Znany również pod nazwą "Carol", ów romans lesbijski inspirowany jest przeżyciami autorki. Wyróżniał się na tle innych powieści o homoseksualnych związkach, przede wszystkim obalaniem stereotypów oraz zakończeniem historii happy endem.
Recepcja i ekranizacje.
Jej powieści spotykały się z pozytywnymi reakcjami krytyków, którzy podkreślali psychologiczną przenikliwość jej utworów, ich ironiczność i surowość, jak również elegancki i klarowny styl. Biografka autorki, Joan Schenkar, określała ją mianem „kustoszki muzeum XX-wiecznych chorób amerykańskich”, która w swoich historiach pokazywała „mroczną stronę american dream”. Według angielskiego pisarza Grahama Greene, pisarka:"Stworzyła specyficzny świat – klaustrofobiczny i irracjonalny – w którym nieodmiennie towarzyszy nam uczucie osobistego zagrożenia""."
W Polsce kilkanaście jej książek wydała oficyna Noir sur Blanc.
Wiele z powieści Highsmith doczekało się ekranizacji. Do sławniejszych należą m.in. "Nieznajomi z pociągu" Alfreda Hitchcocka, "W pełnym słońcu" René Clémenta, "Utalentowany pan Ripley" Anthony’ego Minghelli oraz "Carol" Todda Haynesa. W postacie Highsmith wcielali się znani aktorzy: Toma Ripleya grali Alain Delon (1960) i Matt Damon (1999), zaś w 2015 w tytułową rolę Carol wcieliła się Cate Blanchett. Sama pisarka nie przykładała dużej roli do filmowych adaptacji. W wywiadzie z 1988 stwierdziła:"Nie chcę znać reżyserów. Nie chcę być blisko nich. Nie mam zamiaru wtrącać się w ich pracę i nie chciałabym, żeby oni wtrącali się w moją""."
Życie prywatne.
Pisarka od wczesnej młodości prowadziła pamiętniki, dzięki czemu zachowało się wiele prywatnych szczegółów z jej życia i poglądów na różne kwestie. Jej matka Mary była graficzką. Biologiczny ojciec Highsmith próbował namówić ją do aborcji, ostatecznie opuścił ją kilka dni przed narodzinami pisarki. Wychowywana była przez ojczyma, artystę Stanleya Highsmith'a. Jego związek z matką pisarki nie należał jednak do szczęśliwych, a sama Highsmith traktowała go raczej jako intruza. 
Pisarka zmagała się z niską samooceną, a jako nastolatka cierpiała na anoreksję. Całe życie doświadczała epizodów depresyjnych, walczyła z alkoholizmem. Cierpiała także na anemię i chorobę Buergera. Przez znajomych określana była często jako osoba trudna w obyciu, niemal mizantropka. Sama Highsmith twierdziła, że od towarzystwa ludzi woli zwierzęta, szczególnie ślimaki. Miała je nawet zabierać na przyjęcia w torbie wypełnionej sałatą.
Poglądy.
Highsmith była ateistką. Swoje poglądy oceniała jako liberalne obyczajowo, politycznie zaś opowiadała się za socjaldemokracją. Wspierała autonomię Palestyny. Pomimo tego, że wśród jej przyjaciół, partnerów i partnerek było wiele osób pochodzenia żydowskiego, (np. Arthur Koestler) w wielu swoich wypowiedziach była jawnie antysemicka.
Seksualność i związki.
Była osobą biseksualną. Pociąg do osób tej samej płci czuła już w okresie dojrzewania, za to fizyczny kontakt z mężczyznami nie interesował jej wówczas wcale, co było źródłem konfliktów z jej matką. Pisarka uważała, że sama ma męski mózg i utożsamiała się ze swoimi męskimi bohaterami. Highsmith nigdy nie wyszła za mąż, jednak angażowała się w liczne związki, zarówno z mężczyznami, jak i kobietami. W 1949 pozostawała w bliskiej relacji z powieściopisarzem Markiem Brandelem, który oświadczał jej się bezskutecznie przez wiele lat. Podczas trwania ich związku Highsmith udała się nawet na sześciomiesięczną terapię konwersyjną. By za nią zapłacić, zatrudniła się w domu towarowym Bloomingdale, gdzie spotkanie z jedną z klientek stało się później inspiracją do napisania romansu "The Price of Salt". Jedna z kochanek pisarki, graficzka Mary Ronin, była z kolei inspiracją do powieści "Słodka choroba" opowiadającej o szaleństwie z miłości. W latach 1959-1961 Highsmith była partnerką pisarki Marijane Meaker, która ich związek opisała w swoim pamiętniku "Highsmith: A Romance of the 1950s". 

</doc>
<doc id="811934" url="https://pl.wikipedia.org/wiki?curid=811934" title="Hirola okularowa">
Hirola okularowa

Hirola okularowa ("Beatragus hunteri") – gatunek ssaka z rodziny wołowatych zamieszkujący sawanny w Kenii i Somalii. Jedyny przedstawicie rodzaju hirola. Introdukowany w Tsavo National Park w Kenii.
Hirola okularowa ma od 100 do 125 centymetrów wysokości i waży od 80 do 118 kilogramów. 
Zagrożenie.
Kategoria CR ("krytycznie zagrożone") w klasyfikacji Międzynarodowej Unii Ochrony Przyrody.

</doc>
<doc id="811935" url="https://pl.wikipedia.org/wiki?curid=811935" title="Beringia">
Beringia

Beringia – istniejący w okresie zlodowaceń pas lądu łączący dzisiejszą Syberię w Azji z terenami północnej Kanady i Alaski w Ameryce Północnej. Ludzie zamieszkujący w przeszłości Beringię najprawdopodobniej byli przodkami dzisiejszych Indian. Beringia pokryta była roślinnością.
Najprawdopodobniej w okresie od 12 000 do 11 000 lat temu Beringia została zasiedlona przez Paleoindian, prehistoryczne ludy, które jako pierwsze dotarły na kontynent amerykański. Kolonizacja Beringii była prawdopodobnie konsekwencją zmian klimatu i roślinności oraz potrzebą poszukiwania nowych terenów umożliwiających życie ówczesnych ludów z północnej Azji. Beringia była refugium, ale także równocześnie centrum rozproszenia zarówno dla roślin tundry, jak i ludzi, którzy ostatecznie osiedlili się w obu Amerykach.
Inne teorie wskazywały w przeszłości, że człowiek mógł pojawić się w Ameryce (Północnej i Południowej) znacznie wcześniej. Mogło to oznaczać, że dostał się on do Ameryki inną drogą lub w czasie wcześniejszego zlodowacenia. Jednak przeprowadzone przez amerykańskich naukowców badania genomowej zmienności wśród starożytnych i współczesnych ludów Azji i obu Ameryk nie potwierdzają istnienia różnych etapów przepływu puli ludzkich genów północnej populacji Azji. Ludność, która skolonizowała Amerykę, pochodziła z jednej populacji, która rozdzieliła się około 13 000 lat temu. Równocześnie naukowcy wskazali, że najwcześniejsze migracje syberyjskich ludów mogły mieć miejsce nie wcześniej niż 23 000 lat temu.

</doc>
<doc id="811937" url="https://pl.wikipedia.org/wiki?curid=811937" title="György Györffy">
György Györffy

György Györffy () - węgierski historyk, mediewista.
Ukończył studia na Uniwersytecie im. Pétera Pázmánya (obecnie im. Lóránda Eötvösa). Później został asystentem w Instytucie Historycznym Instytutu im. Pála Telekiego, a następnie profesorem.
Od roku 1990 członek korespondent Węgierskiej Akademii Nauk, a w roku 1991 otrzymał tytuł członka rzeczywistego.
Linki zewnętrzne.
http://mek.oszk.hu/02100/02115/html/2-850.html

</doc>
<doc id="811938" url="https://pl.wikipedia.org/wiki?curid=811938" title="Barwy metameryczne">
Barwy metameryczne

Barwy metameryczne – barwy próbek o identycznych składowych trójchromatycznych (przy danym iluminacie i danym obserwatorze), których widmowe współczynniki (bądź przepuszczania) w zakresie widma widzialnego różnią się między sobą.

</doc>
<doc id="811940" url="https://pl.wikipedia.org/wiki?curid=811940" title="Św. Peregryn Laziosi">
Św. Peregryn Laziosi



</doc>
<doc id="811947" url="https://pl.wikipedia.org/wiki?curid=811947" title="Longin Bartkowiak">
Longin Bartkowiak

Longin „Lo” Bartkowiak (ur. 1971 w Chodzieży) – polski gitarzysta basowy, producent muzyczny.

</doc>
<doc id="811963" url="https://pl.wikipedia.org/wiki?curid=811963" title="Lawrence Durrell">
Lawrence Durrell

Lawrence George Durrell (ur. 27 lutego 1912 w Dźalandharze, zm. 7 listopada 1990 w Sommières) – angielski powieściopisarz, starszy brat zoologa Geralda Durrella.
Życiorys.
Większość życia pisarz świadomie spędził poza Anglią. Wychowanemu w Indiach nie służył brytyjski klimat i sformalizowane społeczeństwo. Do Anglii przybył w wieku 11 lat w celu uzyskania wykształcenia. Nie odpowiadała mu jednak dyscyplina szkolna i miał w związku z tym trudności w nauce. W konsekwencji nie zdał egzaminów uniwersyteckich. Dorabiał natomiast jako pianista jazzowy w londyńskich klubach.
W 1935 roku wraz z pierwszą żoną i matką przeniósł się na grecką wyspę Korfu. Wraz ze zmianą klimatu, Durrell rozpoczął pierwsze próby pisarskie. Po przeczytaniu zaś książki Henry’ego Millera "Zwrotnik Raka" nawiązał z pisarzem przyjaźń, początkowo korespondencyjną, która zmieniła się w 45 lat ożywionej znajomości. Listy pisarzy zebrano i opublikowano, stanowią zapis intelektualnych pojedynków, ale jednocześnie źródło wiedzy o ich inspiracjach i poglądach na literaturę.
Echa tej przyjaźni i fascynacji pisarstwem Millera można dostrzec w śmiałej i erotyzującej powieści "The Black Book", opublikowanej w Paryżu, która w Anglii wydana została dopiero po niespełna 40 latach na fali przemian społecznych lat 70. Wcześniej uważano ją za zbyt odważną.
W 1945 roku Durrell przyjechał na Rodos jako oficer do spraw informacji na archipelag Dodekanezu. Przez pewien czas mieszkał na wyspie w domu na starym muzułmańskim cmentarzu przy meczecie. Nazwał swój dom "Villa Celeobolus", na cześć starożytnego władcy Lindos. Obecnie w Villi znajduje się muzeum pamiątek po pisarzu. Swoje doświadczenia z pobytu na Rodos, gdzie przebywał do 1947 roku, zapisał w książce pt. "Reflections on a Marine Venus".
Zasiadał w jury konkursu głównego na 26. MFF w Cannes (1973).
Jego młodszym bratem był Gerald Durrell, przyrodnik i pisarz, jeden z twórców koncepcji współczesnych ogrodów zoologicznych, a do przyjaciół należał Patrick Leigh Fermor.
Zmarł we Francji, w wieku 78 lat, cierpiąc wcześniej długo na rozedmę płuc.
Po śmierci pisarza pojawiły się sugestie, jakoby nigdy nie posiadał obywatelstwa brytyjskiego. W rzeczywistości, wskutek nowelizacji brytyjskiego prawa imigracyjnego (w 1968 r.), jak wielu innych mieszkańców dawnego Imperium Brytyjskiego posiadających brytyjski paszport został zaliczony do kategorii tzw. "non-patrials", co oznaczało utratę prawa do swobodnego wjazdu do Wielkiej Brytanii (musiał starać się każdorazowo o wizę wjazdową), osiedlenia się tam czy podjęcia pracy.
Twórczość.
Jego najsłynniejsze dzieło to tetralogia "Kwartet aleksandryjski" ("The Alexandria Quartet", 1957-60). Po opublikowaniu pierwszych części, Durrella wymieniano wśród kandydatów do Literackiej Nagrody Nobla, do dziś zaś uchodzi za jednego z tych pisarzy, którzy nie otrzymali jej, mimo znacznego wkładu w światową literaturę.
Powieść posłużyła za inspirację Juliowi Cortázarowi do napisania powieści "Gra w klasy", gdzie Paryż zastąpił Aleksandrię, zaś tetralogię specyficzny układ rozdziałów. Na źródło wyraźnej inspiracji durrellowskiej wskazuje dodatkowo opis kochanki Horatia, dokonany poprzez przedstawienie wyglądu jej półki z książkami. Na niej znalazł się "Kwartet Aleksandryjski" z popodkreślanymi, pozaginanymi i zniszczonymi od częstego czytania stronami, a obok leżał zeszyt z wypisanymi cytatami i uwagami czytelniczki.
Wstęp do pierwszego wydania napisał w 1957 roku Henry Miller. Dedykacja "To Eve – these memorials of her native city" – odwołuje się do drugiej żony pisarza Ewy Cohen, która w dużej mierze posłużyła za pierwowzór Justyny.
Powieść otwiera cytat z markiza de Sade'a, który ma uzasadniać wybór imienia bohaterki tytułowej pierwszego tomu – Justyny:
Nadto powieść poprzedza fragment z listów Sigmunda Freuda:
Kolejnym wielkim obecnym, zarówno duchem, jak i poprzez bezpośrednie cytaty, czy wręcz inwokacje jest aleksandryjski poeta Konstandinos Kawafis. Bohater-narrator pierwszego tomu, Irlandczyk Darley – zafascynowany poezją „wielkiego Greka” przemierza Aleksandrię tropami zawartymi w wierszach Kawafisa. Poezja Kawafisa może też stanowić jeden z kluczy do powieści Durrella, na co wskazywać może także zamieszczenie w uzupełnionym wydaniu "Justyny" dwóch wierszy – portretów miasta, pióra Kawafisa "Miasto" i "Bóg opuszcza Antoniusza". Darley to postać najbliższa porte-parole pisarza; podobnie jak Durrell mieszka na wyspie, daleko od Aleksandrii i pisze, aby przywołać wspomnienia po ukochanym mieście. Szkice do powieści pisarz tworzył na Korfu, zaś z Aleksandrii wyjechał pod koniec wojny na Rodos.
Kwartet aleksandryjski – powieść złożona z luster.
Durrell planował dowieść, iż nie istnieje obiektywna rzeczywistość, mogąca odbić się wiernie w tym lustrze, każdy uczestnik zdarzeń postrzega je inaczej, nadto, każdemu dane są inne możliwości dostrzegania różnych stron-wymiarów rzeczywistości. Dlatego na opisywane wydarzenia patrzymy z trzech odmiennych punktów widzenia, z perspektywy trzech świadków losów miasta. Darley, narrator "Justyny" prezentuje wersję własną, pełną dygresji, poetyckich aluzji, wspomnień, naiwnie pretendując do roli kronikarza miasta. Balthazar, narrator i tytułowy bohater drugiego tomu odsłania kulisy wydarzeń znanych z pierwszego tomu, nanosząc poprawki i glosy na rękopis Darleya. "Mountolive" – tom III, pozwala na poznanie przeszłości i politycznego tła zdarzeń, zaś w IV tomie – "Clea", czas akcji rusza z miejsca. Czwarty wymiar pozwala na nabranie dystansu do losów głównych postaci, a także na przyjrzenie się konsekwencjom zdarzeń. Dopiero refleksy wszystkich czterech luster pozwalają zbliżyć się do odbicia rzeczywistości.
W Polsce "Kwartet aleksandryjski" przetłumaczono w latach 70.. Potem w latach 2001-2003 wydano również "Kwintet awinioński" ("The Avignon Quintet", 1974-85). Ukazały się także "H. Miller-L. Durrell-Listy. 1935-1980" wyd. Noir sur Blanc.
Kontynuacje i nawiązania.
Oprócz wspomnianej już "Gry w klasy" J. Cortazara, najciekawsze aluzje i inspiracje "Kwartetem" odnaleźć można choćby w powieści Johna Irvinga "Hotel New Hampshire".
O Baltazarze śpiewał Brian Molko na płycie Placebo pt. "Sleeping with Ghosts" w utworze "Centrefolds".
W filmie "Przypadek Harolda Cricka" ("Stranger Than Fiction") z 2006 roku bohater (Will Ferrell) rozmawia z profesorem literatury angielskiej (Dustin Hoffman) na tle przepisanych na tablicy didaskaliów z "Justyny".
Powieść "Justyna" została zekranizowana w 1969 roku. W filmie reżyserowanym przez George’a Cukora i Josepha Stricka tytułową rolę zagrała Anouk Aimée, a u jej boku wystąpili Michael York (jako Darley), sir Dirk Bogarde (jako Pursewarden) i Anna Karina (jako Melissa).

</doc>
<doc id="811968" url="https://pl.wikipedia.org/wiki?curid=811968" title="Mokradła">
Mokradła



</doc>
<doc id="811970" url="https://pl.wikipedia.org/wiki?curid=811970" title="Donnie Brasco">
Donnie Brasco



</doc>
<doc id="811974" url="https://pl.wikipedia.org/wiki?curid=811974" title="Dzielnica Świętojańska">
Dzielnica Świętojańska

Dzielnica Świętojańska – północna połać Śródmieścia Gdańska, w literaturze niemieckiej zwana "Nowym Miastem" (, ). Powstała około połowy XIV wieku na przejętych przez dominikanów podmokłych łąkach.
Na zachód znajdowało się już klasztorne osiedle dominikanów z placem targowym, ponad wiek wcześniej tętniące bujnym życiem gospodarczym.
Siatka ulic.
Głównymi arteriami komunikacyjnymi na tym terenie były: ul. Szeroka (biegnąca od Targu Drzewnego do Motławy) i ul. Grobla I-IV, poprowadzone na nasypie ziemnym ku nieistniejącej już dzisiaj Bramie Zamkowej. Do 1380 istniała na tym terenie współczesna siatka ulic, a Targ Rybny był już czynny.
Dzielnica Świętojańska jako podjednostka morfogenetyczna.
Dzielnica Świętojańska jest podjednostką jednostki morfogenetycznej Główne Miasto, w okręgu historycznym Gdańsk.
Współcześnie tereny Głównego Miasta stanowią integralną całość, a jego podział na jakiekolwiek jednostki terytorialne nie istnieje.

</doc>
<doc id="811975" url="https://pl.wikipedia.org/wiki?curid=811975" title="Żupania dubrownicko-neretwiańska">
Żupania dubrownicko-neretwiańska

Żupania dubrownicko-neretwiańska (chorw. "Dubrovačko-neretvanska županija") – najdalej na południe wysunięta żupania Chorwacji ze stolicą w Dubrowniku. Zajmuje powierzchnię 1781 km², a w 2011 roku liczyła 122 568 mieszkańców. Jedyna żupania Chorwacji która graniczy z Czarnogórą. 
Podział administracyjny.
Żupania dubrownicko-neretwiańska jest podzielona na następujące jednostki administracyjne:

</doc>
<doc id="811976" url="https://pl.wikipedia.org/wiki?curid=811976" title="2 Armia (II RP)">
2 Armia (II RP)

2 Armia (2 A) - związek operacyjny Wojska Polskiego, utworzony w trakcie wojny polsko-bolszewickiej rozkazem Wodza Naczelnego generała Józefa Piłsudskiego z 7 marca 1920. W czasie swojego istnienia, podobnie jak 3 Armia była trzykrotnie formowana i rozformowana, mimo to zlikwidowano ją jako ostatnią z armii wojny 1919–1921 (15 września 1922).
Historia.
7 marca 1920 został wydany rozkaz o likwidacji dowództw frontów. Józef Piłsudski nakazał, aby z dniem 1 kwietnia 1920 wszystkie dowództwa frontu zostały "skasowane", a w oparciu o ich dowództwa powstały dowództwa armii. Na mocy tego rozkazu dotychczasowe dowództwo Frontu Wołyńskiego zostało przekształcone w dowództwo 2 Armii pozostającej pod dowództwem gen. ppor. Listowskiego. W związku z przygotowaniami do operacji kijowskiej wymieniono kilka jednostek z 3 Armią, którą miała osłaniać od południa.
25 kwietnia ruszyła polska ofensywa. 2 Armia uderzyła z Lubaru na Berdyczów. Spychając 44 DS i I BG, we współpracy z DJ zdobyła miasto 27 kwietnia. Dzień później, tracąc kontakt z rozbitą 44 DS, przeszła w rejon Skwiry. Znalazła się przed 150 km luką w wojskach wroga, lecz miała za mało wojsk aby wyjść na tyły bolszewickie. Na początku maja, w trakcie kilkudniowej przerwy w działaniach wojennych 2 A przegrupowywała siły do kolejnych walk. Jednak rozkazem z 25 maja formacja gen. Listowskiego została rozwiązana.
W związku z niekorzystną sytuacją na froncie dowództwo polskie zdecydowało o reaktywacji 2. armii. Została ona skoncentrowana w rejonie Nowogrodu Wołyńskiego. 19 czerwca została tam zaatakowana przez 1 Armię Konną Budionnego, która podczas kilkudniowych walk doznała dużych strat i wycofała się do Żytomierza. Napór 12. armii zmusił gen. Kazimierza Raszewskiego do wycofania się na linię Nowogród Wołyński-Emilczyn, utraconą do 25 czerwca. W wyniku tego pozycje 2 Armii były cofnięte w stosunku do innych i powstały luki, przez które nieprzyjaciel mógł wedrzeć się na tyły.
Nowy dowódca Frontu, gen. Śmigły-Rydz, postanowił wykorzystać umiejscowienie wojsk w celu uderzenia z północy (1 DP), zachodu (2 A) i południa (18 DP) na Konarmię i jej zniszczenia. 1 lipca 2 A wykonała zwrot zaczepny, zakończony odwrotem nad Horyń i zagrożeniem dla twierdzy Równe. Po utracie Ostrogu 3 lipca oraz Równego 4 lipca jej jedyną drogą odwrotu były bagna i bezdroża nad dolnym Horyniem. Rozproszenie sił Konarmii pozwoliło 2 A na odbicie miasta 8 lipca i uzyskanie wolnej drogi do wycofania się na Łuck.
W tym czasie rozpoczęła przygotowania do tzw. "bitwy pod Brodami". Użyto obu posiadanych przez wojska polskie dywizji jazdy do uderzenia na Brody i Radziwiłłów. W trakcie walk spotkaniowych zdobyły drugi cel i odbiły Horochów, co było wstępem do "prawdziwej" bitwy, w której udziały miały też wziąć udział 18 DP z 6 A i 1 DP z 3 A, które utraciły łączność ze swoimi dowódcami.
Przeprawa części sił 2 Armii (1 DJ, 1 i 6 DP), z powodu braku komunikacji zakończyła się klęską wojsk polskich. Utrzymały jednak przyczółek i zadały straty przeciwnikowi. 18 DP toczyła tylko boje spotkaniowe z niewielkimi jeszcze siłami Konarmii, która 30 lipca otrzymała rozkaz zdobycia Lwowa i zniszczenia 2. armii. Dowództwo polskie postanowiło temu przeciwdziałać, ale zarówno próba likwidacji wyłomu kawalerii Budionnego na zachód od Styru, jak i zdobycia Brodów nie powiodły się. 31 lipca dochodziło jedynie do działań lokalnych. 1 sierpnia toczyły się zażarte walki na całej linii, a zwłaszcza na odcinku 18 DP, której XXXVI BP została okrążona w Toporowie oraz 1 DP, kierującą się na Brody, współdziałając z grupą jazdy atakującą Radziwiłłów. Skłoniło to Jegorowa do wzmocnienia sił Armii Konnej, czego nie udało mu się dokonać z powodu skutecznego wiązania jego sił przez 6 Armię. 2 sierpnia rozpoczęło się decydujące natarcie 2 Armii na Brody, wspomagane przez kawalerię oskrzydlającą konnicę radziecką w rejonie tego miasta. Toczyły się zażarte boje, w wyniku których rozbita i osłabiona Konarmia wycofała się, a samo miasto zdobyto 3 sierpnia. Tego samego dnia polskie jednostki otrzymały rozkaz gwałtownego uderzenia na wroga i szybkiego wycofania się w celu użycia ich w bitwie warszawskiej.
Zadanie zreorganizowanej 2. armii, wchodzącej w skład Frontu Północnego, polegała na obronie środkowej Wisły od Warszawy po Dęblin. Nie napotkała tam żadnych większych oddziałów wroga i w związku z kontruderzeniem znad Wieprza 16 września niepotrzebną już armię rozwiązano, a oddziały przekazano do dowództwa Frontu Środkowego.
18 sierpnia z części oddziałów 4 i 3 A ponownie reaktywowano 2 Armię. Była ona główną siłą pościgową, mającą odciąć drogę odwrotu wojskom Tuchaczewskiego. Działania rozpoczęła 19 sierpnia zajmując twierdzę brzeską i Sokołów. Dzień później osiągnęła linię Bielsk Podlaski-Dołubowo-Grodzisk-Czyżew, by 21 sierpnia podejść pod Białystok i Kobryń, przez co resztki 16. armii straciły drogę ucieczki, zwłaszcza po zdobyciu 22 sierpnia Białegostoku przez 1 ppleg. Jednak gdy ok. 8.00 zaczęły pojawiać się oddziały 3., 15. i 16. armii, doszło do ciężkich i wielogodzinnych walk, zakończonych ucieczką resztek wojsk bolszewickich. Od tego momentu wojska 2 Armii rozpoczęły przygotowania się do kolejnej wielkiej bitwy z wojskami radzieckimi, a także 28 sierpnia zajęły Augustów i Suwalszczyznę. Doszło do kilkudniowych walk, w czasie których litewskie 2 i 3 DP bezskutecznie atakowały polskie oddziały.
20 września DO i 21 DPG zaatakowały Grodno, gdzie napotkały zażartą obronę ze strony 3 A, a 3 DP sforsowała Świsłocz. Kontrataki sowieckie podejmowane w 23 września zakończyły się klęską i ciężkie walki toczyły się do zajęcia Grodna 25 września. 22 września ruszyła Grupa Uderzeniowa (1 DLB, 1 DP, II i IV BJ) i po przełamaniu oporu oddziałów litewskich, skierowała się ku przeprawom nad Niemnem. 25 września ruszyła na Lidę, zajętą 28 września i wojska polskie rozpoczęły działania pościgowe.
2 Armia ruszyła na linię kolejową Baranowicze-Mińsk i rozpoczęła działania na Mińsk, Mołodeczno i Wilno. W trakcie tych walk zajęto Święciany (10 października), Mołodeczno i Wilejkę (13 października) oraz Mińsk (18 października) Był to koniec działań 2. armii, gdyż od 18 października zaczął obowiązywać rozejm. Zgodnie z porozumieniami oddziały Rydza-Śmigłego miały wycofać się z Mińska i przesunąć ku Dźwinie. 
18 kwietnia 1922 roku Naczelnik Państwa i Naczelny Wódz zarządził rozwiązanie:
2 Armia przestała istnieć dopiero 15 września 1922 roku. Wówczas z Dowództwa 2 A utworzono zawiązek armii w postaci Inspektoratu Armii Nr 1 z siedzibą w Wilnie.
Współcześnie tradycje 2 Armii kontynuuje 2 Korpus Zmechanizowany w Krakowie i jest to jedyna współcześnie istniejąca polska jednostka, która kultywuje tradycje armii.

</doc>
<doc id="811977" url="https://pl.wikipedia.org/wiki?curid=811977" title="Oscary">
Oscary



</doc>
<doc id="811978" url="https://pl.wikipedia.org/wiki?curid=811978" title="Prana">
Prana

Prana (dewanagari प्राण, sansk. trl. "prāṇa") – w hinduizmie i teozofii powszechna siła życiowa (energia) utrzymująca przy życiu wszystkie istoty żywe. "Immanentny Oddech".
Oddech.
Prana utożsamiana bywa z oddechem. W takim rozumieniu posiada dwie formy:

</doc>
<doc id="811982" url="https://pl.wikipedia.org/wiki?curid=811982" title="Język czoktawski">
Język czoktawski

Język czoktawski, język czoktaw – język z rodziny muskogejskiej używany przez Czoktawów w południowo-wschodnich Stanach Zjednoczonych. 
Na początku XIX wieku pełnił rolę lokalnej lingua franca. Obecnie posługuje się nim niecałe 10 tysięcy osób. Jest dość blisko spokrewniony z językiem czikasawskim. Wyróżnia się trzy dialekty języka czoktawskiego: z południowo-wschodniej Oklahomy, ze środkowo-południowej Oklahomy i z Missisipi.

</doc>
<doc id="811984" url="https://pl.wikipedia.org/wiki?curid=811984" title="Efekt kuli śnieżnej">
Efekt kuli śnieżnej

Efekt kuli śnieżnej – proces, który rozpoczyna się na małą skalę i stopniowo rozrasta, stając się większym. Istotnym aspektem efektu jest to, że im bardziej zaawansowany jest dany proces, tym trudniej go zatrzymać.
Nazwa pochodzi od toczenia kulki ze śniegu po zboczu pokrytej śniegiem góry; kula taka staczając się w dół zbiera zalegający na zboczu śnieg – tym więcej, im dalej w dół się toczy, a im więcej śniegu zbiera, tym trudniej ją zatrzymać. Motyw kuli śnieżnej jest bardzo popularny w filmach animowanych.
W ekonomii efekt odnosi się np. do obrazowego opisu zjawisk takich jak procent składany, czy pułapka zadłużenia.

</doc>
<doc id="811985" url="https://pl.wikipedia.org/wiki?curid=811985" title="Most lądowy Beringa">
Most lądowy Beringa



</doc>
<doc id="811991" url="https://pl.wikipedia.org/wiki?curid=811991" title="Carroll Baker">
Carroll Baker

Carroll Baker (ur. jako Karolina Piekarski 28 maja 1931 w Johnstown, w stanie Pensylwania) – amerykańska aktorka polskiego pochodzenia.
Życiorys.
Córka komiwojażera, w wieku 18 lat została Miss Florydy Warzyw i Owoców. Początkowo występowała jako tancerka i asystentka magika. Po incydentalnym małżeństwie zaczęła się pokazywać w reklamach telewizyjnych, zagrała małą rólkę w filmie "Easy to Love" (1953), występowała też na Broadwayu. Potem studiowała w Actors Studio u Lee Strasberga. Miała 3 mężów, Louie Rittera (ślub i rozwód w 1953 r.) reżysera Jacka Garfeina (1955–1969; mieli 2 dzieci, w tym aktorkę Blanche Baker, ur. 1956 r.) i aktora Donalda Burtona (1972–2007).
Przełomem w jej karierze był rok 1956, kiedy to zagrała w dwóch znaczących filmach: "Olbrzym" i "Baby Doll". Za tę ostatnią rolę została nominowana do Oscara. Jej najbardziej znaną rolą jest postać Jean Harlow w biograficznym filmie "Harlow" (1965). Potem wyjechała z USA, występowała w filmach we Włoszech, Hiszpanii, Niemczech, Anglii i Meksyku. W latach 80. wróciła do Stanów.

</doc>
<doc id="811992" url="https://pl.wikipedia.org/wiki?curid=811992" title="Australian Securities Exchange">
Australian Securities Exchange

Australian Securities Exchange (w skrócie ASX) – największa australijska giełda papierów wartościowych. Jako Australian Securities Exchange funkcjonuje od 1987, jednak jej historia sięga roku 1871.
Największymi pod względem kapitalizacji spółkami notowanymi na tej giełdzie są: BHP Billiton, Telstra oraz National Australia Bank.
Najstarszym indeksem akcji notowanych na giełdzie australijskiej jest All Ordinaries. Obecnie największe znaczenie mają S&amp;P/ASX 200 oraz indeks największych spółek S&amp;P/ASX 50.
W 2010 Giełda Papierów Wartościowych w Singapurze ogłosiła zamiar przejęcia ASX za 8,3 miliarda USD.
W każdym dniu notowań odbywa się premarket trwający od 7:00 do 10:00 AEST oraz normalna sesja giełdowa trwająca od 10:00 do 16:00 AEST.

</doc>
<doc id="811994" url="https://pl.wikipedia.org/wiki?curid=811994" title="Giełda Papierów Wartościowych we Frankfurcie">
Giełda Papierów Wartościowych we Frankfurcie



</doc>
<doc id="811995" url="https://pl.wikipedia.org/wiki?curid=811995" title="Marcin Krowicki">
Marcin Krowicki

Marcin Krowicki (ur. ok. 1501 w Lubawie, zm. w połowie listopada 1573 w Piaskach) – polski eksksiądz, działacz i pisarz reformacyjny, polemista-teolog, jeden z autorów przekładu Biblii brzeskiej. Kolejno duchowny katolicki, kalwiński i braci polskich. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego.
Życiorys.
Syn Piotra, który prawdopodobnie był szlachcicem. W półroczu zimowym 1515 wpisał się do Akademii Krakowskiej. Później został sekretarzem, a następnie rządcą dóbr wojewody krakowskiego Piotra Kmity. Na jego dworze zaprzyjaźnił się z Jakubem Przyłuskim i Stanisławem Orzechowskim. Nieznana jest data otrzymania święceń kapłańskich. Jako ksiądz piętnował niemoralny tryb życia kleru oraz domagał się zniesienia celibatu. Według H. Barycza około 1537 otrzymał od Kmity probostwo w Sądowej Wiszni i prawdopodobnie zarząd starostwa, które sprawował do 1550. Wówczas to zerwał z Kościołem katolickim i z pomocą Orzechowskiego ożenił się z dziedziczką Pobiedna – Magdaleną Pobiedzińską. Ślub odbył się w kościele w Urzejowicach (1550) – blisko posiadłości Orzechowskiego w Żurawiczkach. Spowodowało to wydanie na niego zaocznego wyroku ekskomunikującego, pozbawienie beneficjów, godności duchownych, dzierżaw i wydalenie z diecezji.
W pierwszym półroczu 1551 przybył do Pińczowa, gdzie objął po Stankarze urząd kaznodziei w zborze kalwińskim. Był za to ścigany listem pasterskim wydanym w maju 1553 przez biskupa krakowskiego Andrzeja Zebrzydowskiego. Porwany przez ludzi biskupa został uwolniony przez grupę szlachty. Przed uwięzieniem ratował się ucieczką do Wittenbergi, gdzie w latach 1553–1554 studiował na tamtejszym uniwersytecie. Później pełnił funkcję ministra kalwińskiego we Włodzisławiu, Brzezinach, Goślicach i Książu. W 1561 osiadł w Wojciechowie na Lubelszczyźnie, gdzie rok później został wybrany superintendentem zborów lubelskich. W 1562 przeniósł się do Węgrowa, gdzie pod wpływem Piotra z Goniądza przeszedł na unitarianizm i został superintendentem zborów braci polskich na Podlasiu oraz zaczął zwalczać kalwinistów. Po złożeniu urzędu wraz z innymi braćmi polskimi powrócił około 1570 na Lubelszczyznę i osiadł jako kaznodzieja w Piaskach, gdzie też zmarł w połowie listopada 1573.

</doc>
<doc id="811996" url="https://pl.wikipedia.org/wiki?curid=811996" title="Autotrax">
Autotrax

Autotrax – program komputerowy do projektowania płytek drukowanych pracujący w środowisku DOS. Do roku 1992 był rozwijany przez firmę Altium (Protel). Obecnie jest rozpowszechniany jako abandonware. Znana jest również jego uproszczona wersja zwana EasyTrax.
Możliwości.
Za pomocą Autotraxa można projektować wielowarstwowe płytki drukowane z elementami typu THT (montaż klasyczny, przewlekany) a także SMD (montaż powierzchniowy). Cały projekt płytki jest podzielony na warstwy, z których każda ma określone położenie i zastosowanie. Możliwe do utworzenia są między innymi następujące dostępne warstwy:
Na warstwach można umieścić następujące elementy podstawowe:
Istnieje także możliwość wczytania netlisty (listy połączeń) i prowadzenie ścieżek według niej. Pokazywane są wtedy dodatkowe nitki prowadzące (), które jednoznacznie określają jakie elementy mają być ze sobą połączone. Ścieżki można prowadzić samodzielnie lub powierzyć ich poprowadzenie narzędziu AutoRoute, które to będzie starało się automatycznie umieścić wszystkie połączenia. Istnieje możliwość połączenia obu metod, prowadząc najpierw newralgiczne ścieżki ręcznie, a dalsze metodzie automatycznej.
Użytkownik może również korzystać z elementów bibliotecznych oraz tworzyć nowe. Jednocześnie można korzystać z trzech załadowanych bibliotek.
Wygląd.
Interfejs programu nie jest podobny do znanego z systemu Windows, dlatego początkowo przyzwyczajenie się może sprawiać trudności. Domyślnie program ładuje się w trybie EGA 640x350 lub nawet CGA, a więc na nowoczesnym sprzęcie warto go zmienić przynajmniej na VGA 640 × 480. Spośród standardowych sterowników najlepszy działający to VGA640.DRV (640 × 480), ale w internecie można znaleźć ulepszone sterowniki pozwalające na uzyskanie większych rozdzielczości ekranu.
Format.
Pliki zawierające projekty płytek mają rozszerzenie PCB. Są to faktycznie pliki tekstowe. Format Autotraxa jest również obsługiwany przez jego następcę, Protel 99 SE (i nowsze wersje). Samo rozszerzenie jednak nic nie mówi o formacie pliku, przykładowo Protel zapisuje pliki PCB w postaci czysto binarnej.

</doc>
<doc id="811998" url="https://pl.wikipedia.org/wiki?curid=811998" title="Bałuty Zachodnie">
Bałuty Zachodnie

Bałuty Zachodnie – jedno ze słabiej zaludnionych osiedli administracyjnych w dawnej dzielnicy Łodzi - Bałuty, zamieszkiwane przez 6 733 osoby.
Położenie i granice.
Osiedle Bałuty Zachodnie położone jest na północno-zachodnich peryferiach miasta. Jego północną, zachodnią i fragment południowej granicy wyznaczają granice administracyjne miasta Łodzi. Granica południowa przebiega ulicą Szczecińską do skrzyżowania z Aleksandrowską, gdzie skręca w kierunku wschodnim i biegnie do skrzyżowania z aleją Włókniarzy. Granica wschodnia przebiega aleją Włókniarzy do koryta rzeki Sokołówki, którym przebiega w kierunku północno-zachodnim aż do torów kolejowych relacji Łódź Kaliska - Zgierz, którymi dociera do granicy miasta.
Charakter osiedla.
Z osiedla Bałuty Zachodnie widocznie wyodrębnia się osiedle o charakterze przemysłowym - Teofilów Przemysłowy. Na osiedlu tym znajduje się wiele zakładów przemysłowych, magazynów, ale także sklepów i hurtowni, oraz elektrociepłownia EC3. Swoje placówki ma tu wiele dużych firm (wśród nich Rossmann, ABB Elta, „Stomil”) i wiele mniejszych. 
Pozostałą część stanowi obszar z typową zabudową podmiejską gęstszą na południu i rzadszą na północy, gdzie niektóre obszary mają nawet charakter wiejski. Dawniej na tym obszarze znajdowały się podłódzkie wsie, które zostały wchłonięte do Łodzi po II wojnie światowej i mające aktualnie charakter osiedli: Romanów, Kochanówka, Mikołajew, Kały, Sokołów, Borowiec, Marianów, Piskowiec i Huta Aniołów. Obszar ten charakteryzuje się dużą ilością nieużytków i małą gęstością zabudowy. Przepływają przez niego liczne cieki, z których największym jest Sokołówka wraz ze swoimi dopływami: Aniołówką i Zimną Wodą. Na przełomie XX i XXI wieku, niedaleko dawnej wsi Romanów powstało osiedle domów wielorodzinnych o podwyższonym standardzie - Zielony Romanów.
Handel.
W zachodniej części osiedla nie funkcjonują większe centra handlowe lub hipermarkety, jedynie na Teofilowie Przemysłowym znajdują się m.in. sklepy z meblami, artykułami remontowymi i ogrodowymi (OBI, Agata Meble, Jula) oraz hipermarkety (Carrefour).
Ochrona zdrowia.
Na terenie osiedla Bałuty Zachodnie znajduje się Specjalistyczny Szpital Psychiatryczny im. Józefa Babińskiego.
Oświata.
Z powodu małej gęstości zaludnienia na terenie osiedla nie ma wielu jednostek oświatowych. Funkcjonuje tutaj jedna szkoła podstawowa (Szkoła Podstawowa nr 116 im. Aleksego Rżewskiego) oraz dwie szkoły średnie (XV Liceum Ogólnokształcące im. Jana Kasprowicza oraz Zespół Szkół Edukacji Technicznej im. Marszałka Józefa Piłsudskiego).
Parki.
Jedynym parkiem na terenie osiedla jest Park im. Armii Łódź w rejonie ulicy Spadkowej na osiedlu Kochanówka. Mimo tego osiedle bogate jest w tereny zielone - łąki i zadrzewienia. Ponadto w północnej części osiedla powstał Zespół Przyrodniczo-Krajobrazowy "Dolina Sokołówki" obejmujący dolinę cieku Sokołówki wraz z trzema zbiornikami na tej rzece: "Pabianka", "Żabieniec" i "Szczecińska".
Cmentarze.
Na terenie osiedla znajduje się jeden ważniejszych kompleksów cmentarnych w Łodzi: cmentarz Szczecińska składający się z cmentarza komunalnego oraz Cmentarza Rzymskokatolickiego pw. Matki Boskiej Nieustającej Pomocy.
Religia.
Na osiedlu Bałuty Zachodnie znajduje się jeden katolicki kościół parafialny - Kościół pw. Matki Boskiej Nieustającej Pomocy.
Komunikacja.
Głównymi ulicami osiedla są ulica Aleksandrowska (droga krajowa nr 72) o osi wschód-zachód, a także ulica Szczecińska o osi północ-południe. Ponadto głównymi ulicami na Teofilowie Przemysłowym są ulice: Szparagowa, Świętej Teresy od Dzieciątka Jezus, Traktorowa, Brukowa, Pojezierska, Wersalska i Kaczeńcowa. 
Przez teren osiedla będzie przebiegać droga ekspresowa S14, zwana zachodnią obwodnicą Łodzi. W południowej części osiedla będzie znajdował się węzeł z drogą krajową nr 71 - Łódź Teofilów. Budowa drogi ma się zakończyć w 2023 roku.
Osiedle jest dobrze skomunikowane, gdyż przez środek osiedla przebiega głównych ciąg komunikacyjny między Łodzią a sąsiednim Aleksandrowem Łódzkim. Przez osiedle kursują linie autobusowe MPK: 76, 78, 81, 83, 84 (warianty A i B), 89 oraz linia nocna N1A.
Na osiedlu znajduje się również pętla tramwajowa "Kochanówka", na której swoją trasę kończą linie tramwajowe: 2 i 8.

</doc>
<doc id="811999" url="https://pl.wikipedia.org/wiki?curid=811999" title="Giełda Papierów Wartościowych w Londynie">
Giełda Papierów Wartościowych w Londynie



</doc>
<doc id="812002" url="https://pl.wikipedia.org/wiki?curid=812002" title="Londyńska Giełda Papierów Wartościowych">
Londyńska Giełda Papierów Wartościowych



</doc>
<doc id="812004" url="https://pl.wikipedia.org/wiki?curid=812004" title="Nowojorska Giełda Papierów Wartościowych">
Nowojorska Giełda Papierów Wartościowych



</doc>
<doc id="812005" url="https://pl.wikipedia.org/wiki?curid=812005" title="Netlisty">
Netlisty



</doc>
<doc id="812006" url="https://pl.wikipedia.org/wiki?curid=812006" title="Giełda Papierów Wartościowych w Szanghaju">
Giełda Papierów Wartościowych w Szanghaju



</doc>
<doc id="812009" url="https://pl.wikipedia.org/wiki?curid=812009" title="Giełda Papierów Wartościowych w Toronto">
Giełda Papierów Wartościowych w Toronto



</doc>
<doc id="812010" url="https://pl.wikipedia.org/wiki?curid=812010" title="Netlista">
Netlista

Netlista – lista połączeń pomiędzy elementami na płytce drukowanej. Netlista pozwala na uniknięcie błędów przy tworzeniu płytki ze schematu i pozwala automatycznie umieszczać elementy na płytce.

</doc>
<doc id="812011" url="https://pl.wikipedia.org/wiki?curid=812011" title="Krzyżowniki (Gdańsk)">
Krzyżowniki (Gdańsk)

Krzyżowniki (niem. "Tempelburg") – osiedle w Gdańsku, w dzielnicy Siedlce.
Krzyżowniki są częścią jednostki morfogenetycznej Emaus, która została przyłączona w granice administracyjne miasta 15 sierpnia 1933. Osiedle należy do okręgu historycznego Gdańsk. Od zachodu sąsiaduje z Piekliskiem.
Położenie.
Krzyżowniki obejmują rejon skrzyżowania ważnych współcześnie arterii komunikacyjnych Górnego Tarasu – ul. Kartuskiej, ul. Nowolipie oraz ul. Łostowickiej. Przy skrzyżowaniu tych dwóch pierwszych zachował się zabytkowy zespół młyna Emaus (pierwsza połowa XIX wieku) na Potoku Siedleckim.
Historia.
Dawne nazwy: "Schidlitzer Mühle", "Tempelburg". Nazwa "Tempelburg" była kojarzona już w czasach nowożytnych z rzekomą (nieprawdopodobną) obecnością templariuszy w tym miejscu. Obecna nazwa (przyjęta w 1949) też nawiązuje do „krzyżowców”.
Młyn wzmiankowany od 1400, z nadania Krzyżaków własność gdańskiej patrycjuszowskiej rodziny Bocków. Od 1520 w posiadaniu ławnika, rajcy i sędziego gdańskiego Dietharda Brandesa oraz jego potomków: syna, Johanna Brandesa (burmistrza Gdańska); wnuka, Gerharda Brandesa (burmistrza Gdańska), później syna tego ostatniego, Johanna (ławnika gdańskiego), wnuka Johanna i prawnuka, Johanna Gerharda (ławnika), właścicieli m.in. również Świbna i Przegaliny. Po Brandesach Krzyżowniki dzierżawiła rodzina Schwartzwaldów, a w pierwszej połowie XIX wieku rodzina Rotzoll.
W 1536 władze Gdańska podjęły decyzję o dostarczaniu wody pitnej dla miasta z jeziora Jasień, spływającej Potokiem Siedleckim. Od stawu młyna w Krzyżownikach (zniszczonego podczas wojen napoleońskich) woda była prowadzona podziemnym drewnianym rurociągiem, wzdłuż obecnych ul. Kartuskiej i Nowych Ogrodów (do Targu Siennego).
Około 1900 został założony cmentarz katolicki św. Franciszka ("Franziskus Friedhof"), obecnie połączony z cmentarzem Łostowickim. Krzyżowniki zostały włączone do Gdańska 15 sierpnia 1933.
Dwór Krzyżowniki.
W dworze w Krzyżownikach w 1623 gościł król polski Zygmunt III Waza. Zachowane fragmenty zespołu dworskiego (ul. Kartuska 245) pochodzą z połowy XVII wieku. Od 1763 był miejscem zebrań loży wolnomularskiej Pod Trzema Pionami. Od 1883 w dawnym kompleksie dworskim działał Państwowy Zakład Wychowawczy ("Prowinzional Erziehungsanstalt Tempelburg"), od około 1935 rejonowa szkoła powszechna ("Bezirksschule Danzig-Tempelburg"), od 1945 szkoła podstawowa, w 1948 w części obiektu rozpoczęło działalność VIII LO. W 1971 VIII LO zostało przeniesione do gmachu przy ul. Kartuskiej 128, a w kompleksie od 1972 mieściły się koszary ZOMO, Liceum Księgarskie i XVII LO, później Zespół Szkół Poligraficznych i Ogólnokształcących. Obecnie mieści się schronisko młodzieżowe, prywatna szkoła i policja.

</doc>
<doc id="812013" url="https://pl.wikipedia.org/wiki?curid=812013" title="Efekt kuli śniegowej">
Efekt kuli śniegowej



</doc>
<doc id="812017" url="https://pl.wikipedia.org/wiki?curid=812017" title="Techniki ingracjacji">
Techniki ingracjacji



</doc>
<doc id="812019" url="https://pl.wikipedia.org/wiki?curid=812019" title="Osiedle Wzniesień Łódzkich">
Osiedle Wzniesień Łódzkich

Osiedle Wzniesień Łódzkich – osiedle administracyjne w północno-wschodniej Łodzi, w dawnej dzielnicy Bałuty, zamieszkiwane przez 1 350 osób.
Położenie i granice osiedla.
Obecnie.
Osiedle Wzniesień Łódzkich znajduje się na peryferiach miasta w Łodzi w jego północno-wschodniej części. Granice północną i wschodnią stanowią granice administracyjne Łodzi z gminami Nowosolna i Stryków, a także na krótkim odcinku z miastem Zgierz. Południowa granica przebiega od granicy z gminą wiejską Nowosolna w okolicy wzgórza Radary ulicą Nad Niemnem w kierunku północno-zachodnim aż do ulicy Okólnej, którą kieruje się na północ, następnie ulicą Strykowską na południowy zachód aż do krawędzi Lasu Łagiewnickiego. Wschodnią granicę stanowi krawędź Lasu Łagiewnickiego.
Rozważane zmiany granic osiedla.
Mieszkańcy osiedla chcą odłączenia jego części od Łodzi i przyłączenia do gminy Stryków (petycję podpisało ok. 800 osób) z uwagi na „historyczne i emocjonalne związki" z gminą Stryków. W prasie wskazuje się, że wniosek mieszkańców ma związek z przyjęciem przez władze Łodzi miejscowego planu zagospodarowania przestrzennego, który ogranicza zabudowę na terenie osiedla.
Charakter osiedla.
Osiedle ma charakter podmiejski i obejmuje tereny dawnych podłódzkich wsi inkorporowanej w 1946 roku do Łodzi gminy Łagiewniki. Owe wsie pełnią obecnie funkcję osiedli i są to m.in. Modrzew, Nowy Imielnik, Wilanów, Nowe Moskule, czy Łodzianka. W wielu miejscach osiedle ma charakter wiejski i dużą powierzchnię zajmują nieużytki (głównie łąki) oraz pola uprawne, a tereny zabudowane skupiają się jedynie w dawnych centrach wsi.
Przyroda.
Od zachodu osiedle Wzniesień Łódzkich jest ograniczone przez krawędź Lasu Łagiewnickiego. Całe osiedle znajduje się w krainie Wzniesień Łódzkich, stanowiących część Wzniesień Południowomazowieckich, które charakteryzuje krajobraz wyżynny. Większość obszaru osiedla stanowią łąki, pola, śródpolne zadrzewienia i zarośla na pagórkowatym terenie. Tuż za granicą Łodzi i osiedla znajduje się najwyższy szczyt tej krainy - wzgórze „Radary” o wysokości 284 m n.p.m. Prawie połowa powierzchni osiedla Wzniesień Łódzkich (północna i północno-wschodnia część osiedla) są objęte ochroną - funkcjonuje tutaj utworzony w 1996 roku Park Krajobrazowy Wzniesień Łódzkich. Ponadto na terenie osiedla na wschód od osiedla Nowe Moskule utworzono Zespół Przyrodniczo-Krajobrazowy „Sucha Dolina w Moskulach”. Obejmuje on dolinę jednej z odnóg źródliskowego odcinka rzeki Młynówki, które okresowo prowadzi wodę przez tereny przylegające do Lasu Łagiewnickiego.
Komunikacja.
Osiedle Wzniesień Łódzkich, mimo że znajduje się w peryferyjnej części Łodzi to jest stosunkowo dobrze skomunikowane zarówno z resztą Łodzi jak i z pobliskim Strykowem. Przebiega przez nie ulica Strykowska w ciągu drogi krajowej nr 14, która łączy Łódź ze Strykowem i wjazdem na Autostradę A1 w Strykowie. Pozostałymi ważnymi ulicami osiedla są ulice: Okólna, Jana i Cecylii, Żółwiowa, Moskule i Łodzianka.
Przez osiedle przebiegają trasy linii autobusowych MPK: 60 (warianty A, B i C) oraz 66.

</doc>
<doc id="812020" url="https://pl.wikipedia.org/wiki?curid=812020" title="Abugidy kanadyjskie">
Abugidy kanadyjskie

Abugidy kanadyjskie (alfabet sylabiczny rdzennych Kanadyjczyków, ) – sylabiczny system pisma używany do zapisu języków autochtonicznych Kanady (algonkiańskich, eskimoskich i atapaskańskich). Został opracowany w latach 40. XIX w. przez Jamesa Evansa najpierw na potrzeby języka kri, później został przystosowany również do innych języków (inuktitut, siksika, carrier (dakelh), slavey, chipewyan). Evans przy tworzeniu sylabariusza wzorował się na systemie stenograficznym Isaaca Pitmana.
Języki używające abugid kanadyjskich.
Lista języków, dla których używa się (lub używano w przeszłości) sylabariusza kanadyjskiego:
Sylabariusz inuktitut.
1Dwa znaki ᖖᒉ są tu traktowane jak jedna litera.

</doc>
<doc id="812021" url="https://pl.wikipedia.org/wiki?curid=812021" title="Technika ingracjacji">
Technika ingracjacji



</doc>
<doc id="812028" url="https://pl.wikipedia.org/wiki?curid=812028" title="Ed Chynoweth Trophy">
Ed Chynoweth Trophy

Ed Chynoweth Trophy (fr. Trophée Ed Chynoweth) – nagroda przyznawna każdego sezonu najlepszemu zawodnikowi w klasyfikacji kanadyjskiej w turnieju Memorial Cup. Nagrodę nazwano od imienia i nazwiska Eda Chynowetha prezydenta WHL w latach 1972 - 1996. 

</doc>
<doc id="812033" url="https://pl.wikipedia.org/wiki?curid=812033" title="Zespół Sezary'ego">
Zespół Sezary'ego



</doc>
<doc id="812035" url="https://pl.wikipedia.org/wiki?curid=812035" title="Tunezja w Konkursie Piosenki Eurowizji">
Tunezja w Konkursie Piosenki Eurowizji

Tunezja zgłosiła chęć udziału w Konkursie Piosenki Eurowizji w 1977 roku, który odbywał się w Londynie. Kraj ten wylosował wówczas czwartą pozycję startową. Debiut Tunezji na Eurowizji nie doszedł jednak do skutku z powodu wycofania się telewizji tunezyjskiej z udziału w tej imprezie. Oficjalne przyczyny takiej decyzji nie zostały podane. Przypuszcza się, że przyczyną mógł być udział Izraela w konkursie.
W podobnych okolicznościach z debiutanckiego udziału w konkursie w roku 2005 wycofał się Liban. 
Jedynym dotąd krajem afrykańskim, jaki kiedykolwiek wziął udział w Konkursie Piosenki Eurowizji, było Maroko.

</doc>
<doc id="812038" url="https://pl.wikipedia.org/wiki?curid=812038" title="Henryk Depta">
Henryk Depta

Henryk Depta (ur. 1938) – polski pedagog, nauczyciel akademicki, profesor Uniwersytetu Warszawskiego oraz Szkoły Wyższej im. Pawła Włodkowica.
Specjalizuje się w edukacji filmowej.

</doc>
<doc id="812039" url="https://pl.wikipedia.org/wiki?curid=812039" title="Łagiewniki (Łódź)">
Łagiewniki (Łódź)

Łagiewniki – jedno z najsłabiej zaludnionych osiedli administracyjnych w dawnej dzielnicy Łodzi – Bałuty. Osiedle zamieszkują 1733 osoby (wg stanu na 2014 r.).
Położenie i granice.
Osiedle administracyjne Łagiewniki jest położone w północno-wschodniej Łodzi, w dawnej dzielnicy Bałuty. Zdecydowaną większość jego powierzchni pokrywa Las Łagiewnicki. Osiedle obejmuje obszar dawnej wsi o tej samej nazwy, która była siedzibą gminy wiejskiej Łagiewniki, inkorporowanej do Łodzi w 1945 roku. Nazwa "Łagiewniki" wywodzi się od rzemieślnika łagiewnika, który zajmował się naczyń klepkowych.
Zachodnia granica osiedla przebiega wzdłuż torowiska kolejowego relacji Łódź Widzew – Zgierz. Północną granice stanowi granica administracyjna miasta Łodzi. Wschodnia granica przebiega ulicą Serwituty, a następnie skrajem Lasu Łagiewnickiego aż do Strykowskiej, gdzie skręca na południe, a potem znów skrajem lasu i ulicą Kasztelańską aż do torowiska udaje się na zachód.
Charakter osiedla.
Osiedle ma charakter podmiejski, dominującą zabudową są domy jednorodzinne i skupia się ona we wschodniej części Łagiewnik, zaś całą zachodnią i środkową część zajmuje las miejski – Las Łagiewnicki. W skład osiedla Łagiewniki wchodzi osiedle Arturówek w południowej części osiedla.
Ochrona zdrowia.
Na terenie osiedla znajduje się Centrum Leczenia Chorób Płuc i Rehabilitacji im. bł. o. Rafała Chylińskiego wraz z oddziałem dziecięcym w środku Lasu Łagiewnickiego.
Oświata.
W Łagiewnikach funkcjonuje jedna szkoła podstawowa – Szkoła Podstawowa nr 61 im. św. Franciszka z Asyżu, a także Wyższe Seminarium Duchowne Ojców Franciszkanów.
Przyroda.
Osiedle charakteryzuje się dużym bogactwem przyrodniczym. Na terenie osiedla znajduje się największy w Europie miejski kompleks leśny o łącznej powierzchni 1205 ha – Las Łagiewnicki. W całości znajduje się on na terenie Parku Krajobrazowego Wzniesień Łódzkich. Charakteryzuje się on pagórkowatą rzeźbą terenu, zwłaszcza w północnej części, gdzie niektóre wzgórza mają wysokość przekraczającą 250 m n.p.m.. W lesie dominują dęby (ok. 42%), sosna zwyczajna (ok. 27%) i brzoza brodawkowata (ok. 20%). Na terenie lasu stwierdzono występowanie m.in. 500 gatunków owadów (w tym m.in. 21 gatunków motyli), 115 gatunków ptaków, 25 gatunków ssaków, 15 gatunków ryb.
W południowej części lasu fragment o powierzchni 69,85 ha objęto ochroną w postaci rezerwatu przyrody Las Łagiewnicki. Celem jego powstania jest ochrona fitocenoz leśnych: grądu oraz dąbrowy świetlistej, które są pozostałością dawnej Puszczy Łódzkiej i posiadają cechy lasu pierwotnego.
Cały łagiewnicki kompleks leśny znajduje się w dorzeczu Bzury, która posiada swoje źródło w Lesie Łagiewnickim. Pierwotny obszar źródłowy rzeki znajdował się na wschód od ulicy Strykowskiej, jednak współcześnie utracił on już swój charakter i rzeka pojawia się dopiero w uregulowany korycie w przekopie pod ulicą Strykowską, następnie kierując się na zachód przepływa przez osiedle Rogi i wpływa do Lasu Łagiewnickiego. W lesie łagiewnickim tworzy kompleks trzech stawów ("Arturówek-Dolny, Górny" i "Środkowy"), wokół których rozwinęła się infrastruktura rekreacyjno-wypoczynkowa – obiekt rekreacyjny Arturówek (hotele, place zabaw, plaża, czy park linowy. Następnie Bzura przepływa pod ulicą Łagiewnicką i kieruje się na północ. Odcinek źródłowy Bzury nazywany jest mianem "Czerniec". Tuż przed przekroczeniem granicy miasta Łodzi, Bzura przyjmuje prawostronny dopływ – Brzozę ("Łagiewniczankę"), która bierze źródła w północno-wschodniej części lasu i powstały na niej trzy zbiorniki retencyjne ("Okólna", "Leśny- Dolny" i "Górny") i po drodze przyjmuje lewostronny dopływ w postaci epizodycznego cieku zwanego "Leśniczanką". Obszar ujściowy tej strugi objęto ochroną w postaci użytku ekologicznego "Międzyrzecze Bzury i Łagiewniczanki".
W Lesie Łagiewnickim znajduje się zabytkowy pałac jednego z łódzkich fabrykantów – Ludwika Heinzla.
Religia.
W południowej części osiedla na Arturówku, znajduje się Kościół pw. Niepokalanego Poczęcia Najświętszej Maryi Panny, będący siedzibą parafii rzymskokatolickiej. W północnej części osiedla znajduje się Klasztor Ojców Franciszkanów, a przy nim Sanktuarium św. Antoniego Padewskiego i bł. o. Rafała Chylińskiego i cmentarz rzymskokatolicki. Ponadto w Lesie Łagiewnickim znajdują się dwie zabytkowe kapliczki: św. Rocha i św. Antoniego.
Komunikacja.
Głównymi ulicami osiedla są ulice o osi północ-południe Wycieczkowa i Łagiewnicka, a także Okólna o osi wschód-zachód, łącząca się drogą krajową nr 71.
Zachodnią granicę osiedla stanowi linia kolejowa nr 16 na odcinku Łódź Widzew – Zgierz. Znajduje się na niej przystanek Łódź Arturówek, na którym zatrzymują się np. pociągi Łódzkiej Kolei Aglomeracyjnej.
Na osiedlu nie znajduje się żadne torowisko tramwajowe, dlatego osiedle jest obsługiwane tylko przez linie autobusowe MPK: 51 (warianty A i B), 61, 66 i 85.

</doc>
<doc id="812040" url="https://pl.wikipedia.org/wiki?curid=812040" title="George Parsons Trophy">
George Parsons Trophy

George Parsons Trophy (fr. Trophée George Parsons) – nagroda przyznawana każdego sezonu dla najbardziej uczciwego sportowca turnieju o Memorial Cup. Trofeum zostało nazwane od imienia i nazwiska George’a Parsonsa.

</doc>
<doc id="812041" url="https://pl.wikipedia.org/wiki?curid=812041" title="Wacław Iwaszkiewicz">
Wacław Iwaszkiewicz

Nazwisko to nosili:

</doc>
<doc id="812071" url="https://pl.wikipedia.org/wiki?curid=812071" title="Hap Emms Memorial Trophy">
Hap Emms Memorial Trophy

Hap Emms Memorial Trophy (fr. Trophée Hap Emms) – nagroda przyznawana każdego sezonu dla najlepszego bramkarza turnieju o Memorial Cup. Nagroda wzięła swoją nazwę od Leightona Emmsa. 

</doc>
<doc id="812077" url="https://pl.wikipedia.org/wiki?curid=812077" title="Serwici">
Serwici

Serwici, Słudzy Najświętszej Maryi Panny ("Ordo Servorum Mariae") – katolickie zgromadzenie zakonne założone w 1233 roku we Włoszech, którego celem szczególnym było rozważanie boleści Maryi i naśladowanie jej cnót.
Do grona czczonych dziś Założycieli należeli: Aleksy Falconieri, Bartłomiej Amidei, Benedykt Antella, Buonfiglio Monaldi, Gerardino Sostegni, Hugo Lippi-Uguccioni oraz Jan Buonagiunta Monetti. Najbardziej znanym z nich jest św. Aleksy Falconieri. 
W 1304 roku Stolica Apostolska zatwierdziła ich zakon. Istnieje on do dzisiaj. Największą sławą okrył go św. Filip Benicjusz (1233–1285), który stał się prawodawcą tej rodziny zakonnej i najwięcej przyczynił się do jej rozpowszechnienia. Założył żeńską gałąź zakonu, Serwitek. Wkrótce powstał klasztor Sióstr trzeciego zakonu Serwitów, którego założycielką była św. Juliana Falconieri (1270–1341). 
Do grona Serwitów należy też św. Peregryn Laziosi.
Historia.
Siedmiu założycieli.
Zakon został założony w 1233 roku przez „siedmiu świętych założycieli”, z których każdy był członkiem patrycjuszowskiej rodziny z Florencji we Włoszech. Ci kupcy sukna opuścili swoje miasto, rodziny i zawody i wycofali się na Monte Senario, górę na obrzeżach Florencji, aby wieść życie w ubóstwie i pokucie. Siedmioma założycielami byli: Bonfilius z Florencji, urodzony jako Bonfilius Monaldi (Buonfiglio dei Monaldi); Aleksy z Florencji, urodzony jako Aleksy Falconieri (wł. Alessio Falconieri) (ur.po 1200, zm. 17 lutego 1310); Manettus z Florencji, urodzony jako Benedykt Antella (wł. Benedetto dell' Antella); Amideus z Florencji, urodzony jako Bartłomiej Amidei (zm. 1266) (znany również jako Bartolomeo degli Amidei); Hugon z Florencji, urodzony jako Hugo Lippi-Uguccioni (Hugh dei Lippi Uggucioni (Ricovero dei Lippi-Ugguccioni)); Sostene z Florencji, urodzony jako Gerardino Sostegni (Gherardino di Sostegno); i Buonagiunta z Florencji, urodzony jako Jan Buonagiunta Monetti (Giovanni di Buonagiunta (Bonajuncta)). Wszyscy założyciele zostali wyniesieni na ołtarze w 1725 przez papieża Benedykta XIII a 15 stycznia 1888 r zostali kanonizowani przez papieża Leona XIII.
Początki Zakonu.
Członkowie Zakonu poświęcili się Maryi pod Jej tytułem Matki Bolesnej (po włosku: Madonna Addolorata). Poświęcając swoje nabożeństwo Matce Jezusa, przyjęli cnoty Maryi, gościnność i współczucie, jako znaki rozpoznawcze Zakonu. Charakterystycznym duchem Zakonu jest uświęcenie jego członków poprzez rozważanie Męki Jezusa i Boleści Maryi Dziewicy oraz szerzenie tego nabożeństwa.
Biskup Florencji, Ardengo Trotti (Ardengo Dei Foraboschi), zatwierdził grupę jako zakon zakonny w latach 1240-1247. Serwici postanowili żyć według Reguły św. Augustyna i dodali do Reguły dalsze wytyczne, które były wyrazem własnej maryjnej pobożności i poświęcenia. Do 1250 r. pewna liczba serwitów została wyświęcona na kapłanów, tworząc w ten sposób zakon składający się zarówno z księży, jak i braci.
Papież Aleksander IV opowiedział się za planem połączenia wszystkich zakonów według Reguły św. Augustyna. Dokonano tego w marcu 1256 r., Ale mniej więcej w tym samym czasie wydano reskrypt potwierdzający, że Zakon Serwitów jest odrębnym organem z mocą wyboru generała. Cztery lata później zwołano kapitułę generalną, na której Zakon został podzielony na dwie prowincje, Toskanię i Umbrię, z których pierwszą zarządzał św. Manettus, a drugą św. Sostene. W ciągu pięciu lat dodano dwie nowe prowincje, Romanię i Lombardię
Zatwierdzenie zakonu.
Filip Benicjusz został wybrany generałem 5 czerwca 1267 r., a następnie został wielkim propagatorem zakonu. Sobór lyoński II w 1274 r. wprowadził w życie rozporządzenie IV Soboru laterańskiego, zakazując zakładania nowych zakonów i zniósł wszystkie zakony żebracze, które nie zostały jeszcze zatwierdzone przez Stolicę Apostolską. W roku 1276 papież Innocenty V w liście do św. Filipa ogłosił kasację Zakonu. Św. Filip wyruszył do Rzymu, aby odwołać się od tej decyzji, ale zanim dotarł na miejsce, Innocenty V zmarł. Jego następca żył tylko pięć tygodni. Ostatecznie papież Jan XXI zdecydował, że Zakon Serwitów powinien być kontynuowany jak poprzednio. Nie został ostatecznie zatwierdzony, dopóki papież Benedykt XI nie wydał bulli „Dum levamus” w dniu 11 lutego 1304 r. Spośród siedmiu założycieli tylko św. Aleksy dożył chwili zatwierdzenia ich zakonu. Zmarł w 1310 roku.
Stulecia wzrostu.
30 stycznia 1398 r. papież Bonifacy IX nadał serwitom uprawnienia do nadawania stopni teologicznych. Zgodnie z ustanowioną w ten sposób tradycją, wiele wieków później Zakon ustanowił wydział Marianum w Rzymie.
Nowe zgromadzenie cieszyło się znacznym rozwojem w następnych dziesięcioleciach. Już w XIII wieku istniały domy zakonne w Niemczech, Francji i Hiszpanii. We wczesnych latach XIV wieku Zakon miał ponad sto domów w miejscach obejmujących Węgry, Czechy, Austrię, Polskę, a później także Belgię. W kolejnych okresach nadeszły misje na Krecie, Filipinach (Wikariat św. Peregryna-Filipina) i w Indiach.
konflikt w Europie.
Zamieszki, które powstały podczas reformacji protestanckiej spowodowały utratę wielu domów Serwitów w Niemczech, ale na południu Francji Zakon odniósł wiele sukcesów. Klasztor Santa Maria in Via założony w 1513 roku był drugim domem zakonu w Rzymie (pierwszym był Kościół św. Marcelego w Rzymie, założony w 1369 roku). Wraz z początkiem XVIII wieku wieku Zakon poniósł szereg strat i konfiskat, z których jeszcze się nie podniósł. Pierwszy cios spadł na kwitnącą prowincję Narbony, która została prawie całkowicie zniszczona przez zarazę, jaka nawiedziła Marsylię w 1720 roku. Z powodu sekularyzacji dokonanej w epoce Oświecenia w 1783 r. Serwici zostali wypędzeni z Pragi, a w 1785 r. cesarz Józef II Habsburg zbezcześcił sanktuarium Marii Waldrast. Rewolucja francuska i wynikające z niej działania wojenne w całej Europie Zachodniej spowodowały ogromne straty. Dziesięć domów zostało zniesionych w Hiszpanii w 1835 roku.
Po zajęciu Rzymu przez włoskie wojska w wyniku Risorgimento w 1870 r. rząd Włoch zamknął w mieście serwicki dom studiów wraz z wieloma innymi instytucjami papieskimi. 
Nowa ekspansja.
Po 25 latach przerwy, w 1895 r. Instytut został ponownie założony jako Uniwersytet Św. Aleksego Falconieri. Rozwój ten szedł w tym okresie w parze z innymi inicjatywami: w 1891r. w Brukseli powstało nowe zgromadzenie, a Zakon został wprowadzony do Anglii oraz Stanów Zjednoczonych. Serwici doknonali tego głównie dzięki staraniom dwóch Ojców - Filipa Bosio i Augustyna Morini.
wyprawa do Anglii.
11 października 1864 r. Bosio i Morini przybyli do Londynu. Było to pierwsze przedsięwzięcie Zakonu Serwitów w świecie anglojęzycznym i było częściowo zainspirowane antyklerykalnymi prześladowaniami Garibaldiego i Cavoura we Włoszech, a częściowo silnym pragnieniem szerzenia charyzmatu Zakonu. Ponadto ojciec Morini, który wówczas był już dyrektorem afiliowanej Kongregacji Sióstr Miłosierdzia, otrzymał w 1867 r. opiekę nad parafią od arcybiskupa Manninga. Dzieło prosperowało i oprócz klasztoru Najświętszej Marii Panny w Londynie, klasztory zostały otwarte w Bognor Regis (1882) i Begbroke (1886).
wyprawa do Stanów.
w 1852 Członkowie wspólnoty przybyli z Austrii do Stanów i osiedlili się w Nowym Jorku, a później w Filadelfii.W 1870 roku ojcowie Morini, Ventura, Giribaldi i brat Joseph Camera, na prośbę biskupa Josepha Melchera z Green Bay w Wisconsin, podjęli misję w Ameryce, w Neenah. W 1874 roku biskup Foley zaprosił Zakon do Chicago - tam też Ojciec Morini założył klasztor Matki Bożej Bolesnej i ostatecznie miasto to stało się centrum działalności Serwitów w Stanach Zjednoczonych. Nowicjat został otwarty w Granville, Wisconsin w 1892 roku, a amerykańska prowincja została formalnie ustanowiona w 1909 roku.
Dwudziesty wiek.
Zakon kontynuował ekspansję geograficzną przez cały XX wiek, przejmując odpowiedzialność za misje w Suazi w 1913 r., w Acre w Brazylii (1919 r.), Aisén w Chile (1937 r.) i prowincji Natal w RPA. Stworzyli także zgromadzenia w takich krajach i/lub regionach jak: Argentyna (od 1914 r.; umocnili je począwszy od 1921 r.), Transwal w RPA (od 1935 r.), Urugwaj (1939 r.), Boliwia (1946 r.), Meksyk (1948 r), Australia (1951 r.) Wenezuela (1952), Kolumbia (1953), Indie (1974), Mozambik (1984), Filipiny (1985), Uganda, Albania (1993), a także odnowienie zgromadzeń na Węgrzech (m. Eger) i w Czechach.
Papież Pius XII, za pośrednictwem Kongregacji Seminariów i Uniwersytetów, podniósł Marianum do rangi papieskiego wydziału teologicznego w dniu 30 listopada 1950 r.
Po Soborze Watykańskim II zakon odnowił swoje Konstytucje, począwszy od kapituły generalnej z 1968 r. w Majadahonda, Madryt, proces ten zakończył się w 1987 r. M. Sincerny nadzorował utworzenie Międzynarodowego Związku Rodzin Serwitów (UNIFAS).
Wiek XX był także świadkiem takich wydarzeń jak: beatyfikacja (1952) i kanonizacja o. Antoniego Marii Pucciego; kanonizacja Klelii Barbieri (zm. 1870), założycielki Minime dell’Addolorata; beatyfikacja Ferdynanda Marii Baccilieriego ze Świeckiego Zakonu Serwitów (1999); beatyfikacja s. Marii Guadalupe Ricart Olmos (2001), hiszpańskiej zakonnicy klauzurowej, która poniosła śmierć męczeńską podczas hiszpańskiej wojny domowej; oraz beatyfikacja Cecelii Eusepi ze Świeckiego Zakonu Serwitów.
Na przestrzeni wieków Zakon Serwitów rozprzestrzenił się na cały świat, włączając w to całą Europę, część Afryki, Australię, obie Ameryki, Indie i Filipiny. Główna siedziba Zakonu Serwitów znajduje się w Rzymie, podczas gdy wiele prowincji i domów macierzystych reprezentuje Zakon na całym świecie. W Stanach Zjednoczonych jest jedna prowincja braci z siedzibą w Chicago. Istnieją cztery prowincje sióstr z domami macierzystymi w Wisconsin w Nebrasce i dwie w Illinois.

</doc>
<doc id="812081" url="https://pl.wikipedia.org/wiki?curid=812081" title="Stafford Smythe Memorial Trophy">
Stafford Smythe Memorial Trophy

Stafford Smythe Memorial Trophy (fr. Trophée Stafford Smythe) – nagroda przyznawana każdego sezonu dla MVP turnieju o Memorial Cup. Nagroda wzięła swoją nazwę od Stafforda Smytha.

</doc>
<doc id="812082" url="https://pl.wikipedia.org/wiki?curid=812082" title="Purany">
Purany

Purany (dewanagari पुराण, trl. "purāṇa") – gatunek literacki świętych pism hinduizmu. Teksty mitologiczne. Poruszają tematy takie jak: historia, religia, tradycja.
Według tradycji ich autorem jest Wjasa.
Mahapurany.
"Wielkie purany" (Mahapurany):
Upapurany.
Są także tzw. "Purany mniejsze".
Madhusudana wymienia 18 upapuran:
Purany tamilskie.
Purany tamilskie pisane w języku tamilskim, reprezentują tradycje śiwaickie.

</doc>
<doc id="812084" url="https://pl.wikipedia.org/wiki?curid=812084" title="Wstęga Bollingera">
Wstęga Bollingera

Wstęga Bollingera to narzędzie analizy technicznej wynalezione przez Johna Bollingera na początku lat 80. XX wieku. Powstała ona na podstawie obserwacji, że zmienność cen jest dynamiczna, a nie statyczna. Zadaniem wstęg jest określanie względnych dołków i szczytów cenowych. Czyli według definicji cena osiąga szczyt przy górnej wstędze, a dołek przy dolnej.
Wstęga Bollingera składa się z:
Standardowo przyjmuje się: n = 20 i k = 2.
Wstęga Bollingera jest pomocnym i bardzo efektywnym narzędziem przy podejmowaniu decyzji inwestycyjnych. W praktyce obserwuje się odległość górnej wstęgi od dolnej i przez to określa się zmienność rynku – gdy zmienność ta jest duża wówczas dobrą strategią jest sprzedawanie przy górnej wstędze i kupowanie przy dolnej. Jeśli wstęgi są bardzo blisko siebie, znaczy to że rynek jest w konsolidacji – w tej sytuacji należy poczekać na wybicie oraz otwarcie się wstęg.

</doc>
<doc id="812085" url="https://pl.wikipedia.org/wiki?curid=812085" title="Mandaryna.com">
Mandaryna.com

Mandaryna.com – debiutancki album polskiej wokalistki i tancerki Mandaryny wydany w roku 2004.
Informacje ogólne.
Nagrania wyprodukowali członkowie niemieckiej grupy Groove Coverage, a materiał na płycie jest połączeniem gatunków dance i pop. Krążek zawiera kilka coverów: „Here I Go Again” grupy Whitesnake, „L’Été indien” Joego Dassina, „Jeanny” oryginalnie wykonywane przez Falco i „Bo z dziewczynami” z repertuaru Jerzego Połomskiego.
Płytę promowały dwa single. „Here I Go Again” ukazało się jako pierwszy singel, spotykając się z dużym sukcesem. „L’Été indien” wydano jako drugi singel jesienią 2004. W 2005 singel „Here I Go Again” wydany został w Austrii i Niemczech.
Album spotkał się z sukcesem komercyjnym, docierając do miejsca 8. na polskiej liście sprzedaży i utrzymując się w zestawieniu przez 24 tygodnie. Ostatecznie "Mandaryna.com" sprzedano w ilości 35 tys. egzemplarzy, co dało płycie status złotej. Umożliwiło to Mandarynie występ na festiwalu TOPtrendy 2005 jako jednej z artystów, którzy sprzedali w 2004 najwięcej płyt.
20 listopada 2021 ukazał się teledysk do utworu „Love is just a game”. 6 grudnia tego samego roku album został wydany cyfrowo w zremasterowanej wersji pt. "Mandaryna One".

</doc>
<doc id="812089" url="https://pl.wikipedia.org/wiki?curid=812089" title="Burgkirchen an der Alz">
Burgkirchen an der Alz

Burgkirchen an der Alz, Burgkirchen a.d.Alz – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży w Alpach Bawarskich, około 7 km na południowy wschód od Altötting, nad rzeką Alz, przy linii kolejowej Monachium – Burghausen.
Polityka.
Wójtem gminy jest Stephan Merz, poprzednio urząd ten obejmował Josef Rapp, rada gminy składa się z 24 osób.
Współpraca.
Miejscowości partnerskie:

</doc>
<doc id="812092" url="https://pl.wikipedia.org/wiki?curid=812092" title="Żywioły (zespół muzyczny)">
Żywioły (zespół muzyczny)

Żywioły – polska grupa rockowa
Historia.
Grupa została stworzona przez Sebastiana "Trycjatora" Łanika i Artura "Kratasza" Nowaka którzy poznali się w podstawówce. Żywioły na początku były nazwą utworu instrumentalnego, wymyślonego przez Marcina Woźniaka. Potem "Kratasz" wpadł na pomysł aby tak nazywać zespół. Ich pierwszy oficjalny koncert odbył się w pubie "Baszta" w Olkuszu w 1996 roku. W 2003 roku nagrali pierwszą koncertową płytę – "Żywioły – surowe na żywo". Dwa lata później wydany został drugi album koncertowy – "Wchodzisz albo spadaj" natomiast na pierwszy album studyjny Żywiołom przyszło poczekać do roku 2006, kiedy nagrali album pt. "Żywioły". Kilka pierwszych lat działalności zespołu to duże roszady w składzie. W 2000 roku doszło do przełomu i skład zespołu ukształtował się na dwa kolejne lata jako kwartet. W 2002 roku z zespołu odszedł klarnecista i tak Żywioły zostały triem. W tym składzie zespół utrzymał się do 23 sierpnia 2008 roku, kiedy to został rozwiązany. O jego nowym wcieleniu, mającym grać w innym składzie inny rodzaj muzyki zadecydował Sebastian Łanik. Do współpracy udało mu się namówić poprzedniego basistę Żywiołów – Macieja Ferta i trzech innych muzyków: Jacka Gracę oraz Janusza i Adama Cyzio. Jesienią 2009 lider zespołu, Sebastian Łanik, poinformował, że zespół w nowym składzie rozpoczął prace nad nagrywaniem drugiego albumu studyjnego. 

</doc>
<doc id="812097" url="https://pl.wikipedia.org/wiki?curid=812097" title="Czarnogóra w Konkursie Piosenki Eurowizji">
Czarnogóra w Konkursie Piosenki Eurowizji

Czarnogóra uczestniczy w Konkursie Piosenki Eurowizji od 2007 roku. Od czasu debiutu konkursem na Czarnogórze zajmuje się krajowy nadawca publiczny Radiotelevizija Crne Gore (RTCG).
Od 1961 do 1992 roku Czarnogóra występowała w konkursie jako część Jugosławii, a od 2004 do 2006 roku jako Serbia i Czarnogóra.
Najlepszym wynikiem krajowego reprezentanta jest 13. miejsce w 60. Konkursie Piosenki Eurowizji, zajęte przez Kneza i utwór „Adio” w 2015 roku. W 2010 roku kraj wycofał się z udziału w konkursie, powracając do rywalizacji po dwóch latach przerwy, tj. w 2012 roku.
Historia Czarnogóry w Konkursie Piosenki Eurowizji.
Lata 2007–2009.
Na początku lutego 2007 roku krajowy nadawca publiczny Radiotelevizija Crne Gore (RCTG) podał nazwiska dziesięciu uczestników oraz tytuły utworów, które zakwalifikowały się do finału czarnogórskich selekcji "MontenegroSong 2007". Pod koniec lutego odbył się finał eliminacji, które wygrał Stevan Faddy z pop-rockową piosenką „Hajde kroči”, zostając tym samym reprezentantem kraju podczas 52. Konkursu Piosenki Eurowizji. Tekst do utworu napisał Milan-Minjo Perić, a muzykę skomponował Slaven Knezović. 10 maja wokalista wystąpił podczas koncertu półfinałowego konkursu z siódmym numerem startowym i zdobył w nim łącznie 33 punkty, zajmując 22. miejsce, nie kwalifikując się do finału widowiska.
19 listopada 2007 roku RTCG potwierdził udział Czarnogóry w 53. Konkursie Piosenki Eurowizji. 21 stycznia 2008 roku podano nazwiska sześciu finalistów selekcji "MontenegroSong 2008". 27 stycznia uczestnicy wykonali największe światowe przeboje, a widzowie zdecydowali, że reprezentantem Czarnogóry został Stefan Filipović. 8 marca w programie "Muzika" zaprezentowano utwór, który został wybrany dla Filipovića, natomiast cztery dni wcześniej podano wstępny tytuł kompozycji – „Ne daj mi da poludim”, który potem zmieniono na „Zauvijek volim te”. Utwór skomponował Grigor Koprov, a słowa napisał Ognen Nedelkovski. Filipović wystąpił 20 maja w pierwszym koncercie półfinałowym z pierwszym numerem startowym i zdobył łącznie 23 punkty, kończąc udział na 14. miejscu.
Czarnogórskiego delegata na 54. Konkurs Piosenki Eurowizji wybrano wewnętrznie. 23 stycznia 2009 roku jurorzy zdecydowali, że reprezentantką została Andrea Demirović z propozycją „Just Get Out of My Life”. Utwór skomponował Ralph Siegel, a tekst piosenki napisali Bernd Meinunger i Jose Juan Santana Rodriguez. Jest to pierwszy utwór reprezentujący Czarnogórę, który został wykonany w innym języku, niż czarnogórski (w języku angielskim). W ramach promocji Demirović wzięła udział w koncercie "Eurovision in Concert 2009", który odbył się w Holandii, w Amsterdamie. W pierwszym półfinale, który odbył się 12 maja, piosenkarka wystąpiła z pierwszym numerem startowym. Zdobyła 44 punkty, co przełożyło się na 11. miejsce, które nie zapewniło Czarnogórze udziału w finale (do awansu zabrakło jednego punktu).
Lata 2010–2019.
W listopadzie 2009 roku Czarnogóra zrezygnowała z udziału w Konkursie Piosenki Eurowizji 2010 z powodów problemów finansowych, z którymi borykał się krajowy nadawca. Nadawca RTCG transmitował jednak oba półfinały i finał konkursu. W październiku kolejnego roku podczas programu "Dobro Jutro Crna Goro" poinformowano, że Czarnogóra nie wystąpi w 56. Konkursie Piosenki Eurowizji.
W listopadzie 2011 roku RTCG ogłosił, że Czarnogóra weźmie udział w 57. Konkursie Piosenki Eurowizji i będzie brał udział już w każdym konkursie. 12 grudnia poinformowano, że reprezentantem kraju został wybrany wewnętrznie Rambo Amadeus. Artysta wyznał, że jedzie na konkurs, by "promować Czarnogórę jako kraj atrakcyjny turystycznie, co jest nawet trudniejsze, niż stworzenie utworu". 29 stycznia 2012 roku opublikowano tytuł czarnogórskiego utworu – „Euro neuro”, a kilka dni wcześniej Amadeus wyznał m.in.: "Jestem światowym mega carem, bardziej jestem potrzebny Eurowizji, niż ona mnie. Potrzeba jej odświeżenia i zmian. (...) uważam Eurowizję za manifestację kiczu. Mimo to, wciąż jest to najchętniej oglądany program w Europie. (...) Występuję w pierwszym półfinale, niestety, jako jedyny z eks-Ju, więc żaden z tych krajów nie ma prawa głosować na mnie, więc mój rezultat zależy tylko od innych państw. Przepadł więc mój piekielny plan, by oprzeć się tylko na dwunastkach z regionu. ". Czarnogórski reprezentant wystąpił w pierwszym półfinale z pierwszym numerem startowym, zdobył 20 punktów i zajął ostatecznie 15. miejsce, nie awansując do finału.
20 grudnia 2012 roku w wieczornym wydaniu serwisu informacyjnego "Dnevnik" ogłoszono, że reprezentantem Czarnogóry podczas Konkursu Piosenki Eurowizji 2013 został hip-hopowy zespół Who See. Na eurowizyjnej scenie wystąpili razem z Niną Žižić w utworze „Igranka”. Uczestnicy wystąpili w pierwszym półfinale konkursu, jednak nie udało im się zakwalifikować do finału.
Pod koniec września 2013 roku czarnogórski nadawca potwierdził udział w 59. Konkursie Piosenki Eurowizji. Kraj reprezentował wybrany wewnętrznie przez stację Sergej Ćetković z utworem „Moj svijet”. 6 maja piosenkarz wystąpił w pierwszym półfinale konkursu i zakwalifikował się do rundy finałowej, zostając tym samym pierwszym w historii reprezentantem kraju, który tego dokonał. W finale wystąpił jako ósmy w kolejności i ostatecznie zajął 19. miejsce, zdobywając 37 punktów, w tym maksymalne noty 12 punktów od Armenii i Macedonii.
Pod koniec października 2014 roku krajowy nadawca ogłosił, że reprezentantem Czarnogóry podczas 60. Konkursu Piosenki Eurowizji w 2015 roku będzie wybrany wewnętrznie przez stację Nenad „Knez” Knežević. 21 marca premierę miał jego konkursowy numer „Adio”, którego współautorem został serbski piosenkarz i kompozytor Željko Joksimović. 21 maja Knezević wystąpił w drugim półfinale konkursu i awansował do finału z dziewiątego miejsca, w którym wystąpił jako szesnasty w kolejności i ostatecznie zajął 13. miejsce z 44 punktami na koncie. Podczas obu występów towarzyszyły mu chórzystki: Ksenija Knezevic, Dunja Vujadinović, Lena Kuzmanovic, Ivana Vladovic, Jelena Pajic.
1 października 2015 roku krajowy nadawca potwierdził chęć udziału w 61. Konkursie Piosenki Eurowizji. Dzień później poinformował, że w barwach kraju wystąpi zespół Highway. 4 marca premierę miała ich konkursowa propozycja „The Real Thing”. 10 maja muzycy wystąpili w pierwszym półfinale konkursu i nie zakwalifikowali się do finału, zajmując 13. miejsce.
W 2017 roku krajowy nadawca potwierdził chęć udziału w 62. Konkursie Piosenki Eurowizji. 29 grudnia RTCG ogłosiło, że Slavko Kalezić będzie reprezentował Czarnogórę,został wewnętrznie wybrany przez władze telewizji. 10 marca 2017 premierę miała jego konkursowa piosenka, „Space”. 9 maja wystąpił jako szósty w kolejności w pierwszym koncercie półfinałowym i zajął 16. miejsce, nie kwalifikując się do finału.
Czarnogórski nadawca potwierdził udział w 63. Konkursie Piosenki Eurowizji, a swojego reprezentanta wybrał za pośrednictwem formatu Montevizija. W finale, który odbył się 17 lutego 2018 w hotelu Hilton w Podgoricy wystąpiło 5 uczestników: Nina Petković, Vanja Radovanović, Ivana Popović Martinović, Katarina Bogićević i Lorena Janković. Najpierw komisje wybrały najlepszą „trójkę”, która zmierzyła się w kolejnej rundzie głosowania widzów. Decyzją publiczności, finał krajowych eliminacji wygrał: Vanja Radovanović z piosenką „Inje”, pokonując w głosowaniu Katarinę Bogićević i Lorenę Janković. Dzięki czemu został reprezentantem Czarnogóry. 10 maja wystąpił jako szesnasty w kolejności w drugim koncercie półfinałowym i zajął 16. miejsce, nie kwalifikując się do finału.
Stacja RTCG potwierdziła udział w 64. Konkursie Piosenki Eurowizji. Finał selekcji odbył się 9 lutego w studiu RTCG w Podgoricy, w którym wystąpiło pięciu uczestników: Andrea Demirović, D mol, Ivana Popović-Martinović, Monika Knezović i Nina Petković. Najpierw komisje wybrały najlepszą „dwójkę”, która zmierzyła się w kolejnej rundzie głosowania widzów. Decyzją publiczności, finał krajowych eliminacji wygrał zespół: D mol z piosenką „Heaven”, pokonując w głosowaniu Ivanę Popović-Martinović. Dzięki czemu zostali reprezentantami Czarnogóry. 14 maja wystąpili jako drudzy w kolejności w pierwszym koncercie półfinałowym i zajęli 16. miejsce, nie kwalifikując się do finału.
Od 2020.
Czarnogórski nadawca RTCG wstępnie potwierdził swój udział w 65. Konkursie Piosenki Eurowizji we wrześniu 2019 roku. Jednak nadawca poinformował w listopadzie, że jego udział w konkursie 2020 nie będzie możliwy, a RTCG stwierdziło później, że zrezygnowało z udziału z powodu „słabych wyników” i problemów finansowych. Pieniądze, które w przeciwnym razie zostałyby użyte na opłatę za udział w konkursie, zostały zamiast tego przeznaczone na zakup nowych samochodów do użytku przez personel RTCG. Czarnogórski nadawca potwierdził w październiku 2020 roku, że nie weźmie udziału w 65. Konkursie Piosenki Eurowizji.
Stacja RTCG potwierdziła udział w 66. Konkursie Piosenki Eurowizji. 28 października 2021 RTCG ogłosiła wewnętrzny wybór reprezentanta oraz rozpoczęła nabór propozycji. Zgłoszenia do konkursu przyjmowane były do 10 grudnia. 4 stycznia 2022 roku stacja ogłosiła podczas porannego programu TVCG 1 "Dobro jutro Crna Goro", że Vladana Vučinić będzie reprezentować Czarnogórę z piosenką „Breathe”. 12 maja wystąpiła jako piętnasta w kolejności w drugim koncercie półfinałowym i zajęła 17. miejsce, nie kwalifikując się do finału.
13 października 2022 roku czarnogórski nadawca Radiotelevizija Crne Gore (RTCG) potwierdził, że nie weźmie udziału w 67. Konkursie Piosenki Eurowizji z powodu ograniczeń finansowych oraz braku chętnych sponsorów, stwierdzając, że „istniejące środki powinny być skierowane na finansowanie bieżących i planowanych projektów krajowych oraz reform organizacyjnych i programowych”. Enisa Nikaj, piosenkarka albańsko-czarnogórskiego pochodzenia, ujawniła, że miała reprezentować kraj w konkursie, jednak nie znaleziono odpowiedniego budżetu.
Uczestnictwo.
Czarnogóra uczestniczy w Konkursie Piosenki Eurowizji od 2007 roku. Poniższa tabela uwzględnia nazwiska wszystkich czarnogórskich reprezentantów, tytuły konkursowych piosenek oraz wyniki krajowych delegatów w poszczególnych latach:
Historia głosowania w finale (2007-2022).
Poniższe tabele pokazują, którym krajom Czarnogóra przyznaje w finale najwięcej punktów oraz od których państw czarnogórscy reprezentanci otrzymują najwyższe noty.
Kraje, którym Czarnogóra "przyznała" najwięcej punktów:
Kraje, od których Czarnogóra "otrzymała" najwięcej punktów:
Legenda:

</doc>
<doc id="812099" url="https://pl.wikipedia.org/wiki?curid=812099" title="Osiek (Gdańsk)">
Osiek (Gdańsk)

Osiek (niem. "Hakelwerk") – osiedle w Gdańsku, na obszarze dzielnicy Śródmieście.
Położenie.
Mianem Osieka określano i określa się do dziś tereny położone między ul. Stolarską i Igielnicką, Podwalem Staromiejskim, Kanałem Raduni a Zamczyskiem.
Osiek jest podjednostką jednostki morfogenetycznej Stare Miasto, w okręgu historycznym Gdańsk.
Historia.
Osiek powstał w pierwszej ćwiartce XIV w. i był osadą podgrodzką na zachód od grodu, zwanego dziś Zamczyskiem. Przez wieki osada była zamieszkiwana przez ubogą ludność polską (ściślej: kaszubską) i pruską, trudniącą się rybołówstwem i zbieraniem bursztynów, która to później uległa spontanicznej germanizacji.
Na Osieku istniał m.in. młyn przy ul. Tartacznej, napędzany przez większość czasu swego funkcjonowania siłą wody. Był to jeden z najdłużej czynnych zakładów przemysłowych w Gdańsku, działał prawie 800 lat.
W latach 1312-1454 osada posiadała samorząd z własnym ratuszem; nie było tu za to kościoła. Uboga ludność skarżyła się na wyzysk ze strony sióstr brygidek. 5 sierpnia 1363, w czasie jarmarku dominikańskiego, rybacy z Osieka stanęli na czele buntu biedoty; doszło do krwawych starć. Ich program polityczny streszczał się we wznoszonym podczas marszu na Główne Miasto okrzyku: "Kraków!".
Głównym traktem Osieka była (dzisiaj skromna i zaniedbana, przecięta powojennym blokiem) ulica Panieńska ("Jungferngasse"). Stanowiła ona centrum dzielnicy rybackiej, jeszcze w XVII w. stał przy niej Polski Ratusz.
Po wyburzeniu wcześniejszych zabudowań, w latach 1838-44 został zbudowany nowoczesny pruski szpital wojskowy.
W 1875 został oddany neogotycki gmach szkoły męskiej przy ul. Osiek. Na początku XX wieku do szkoły zostało dobudowane boczne skrzydło. W 1903 do szkoły została dobudowana łaźnia, która podniosła znaczenie szkoły oraz przyczyniła się do poprawy stanu sanitarnego mieszkańców Osieka (w latach trzydziestych XX wieku tylko 12% okolicznych mieszkań posiadało własną łazienkę, dlatego łaźnia publiczna cieszyła się dużą popularnością; miesięcznie korzystało z niej około 5000 osób). Dziewczęta uczyły się w starszej szkole przy ul. Rybaki Dolne (nad kanałem Raduni), jednak był to budynek bardziej skromny, bez żadnego zaplecza socjalnego.
Ul. Osiek wyróżnia się dzisiaj dużą szerokością, znacznie większą od pozostałych ulic na tym obszarze, co wynika z faktu, że przebiegał nią jeden z kanałów Raduni, zasypany na początku XX wieku.
Po utworzeniu Wolnego Miasta Gdańska i demilitaryzacji Gdańska został zamknięty szpital wojskowy, a w jego gmachu umieszczono Pocztę Polską w Wolnym Mieście Gdańsku. W latach dwudziestych XX wieku przy ulicy Panieńskiej mieściło się wiele domów publicznych.
Na początku II wojny światowej miała tu miejsce Obrona Poczty Polskiej. Budynek bronionej poczty przetrwał do dziś, obecnie znajduje się tam Urząd Pocztowy Gdańsk 1. W 1979 na placu przed urzędem pocztowym (nazwanego placem Obrońców Poczty Polskiej) wybudowano pomnik upamiętniający tamto wydarzenie.

</doc>
<doc id="812100" url="https://pl.wikipedia.org/wiki?curid=812100" title="Tory">
Tory



</doc>
<doc id="812102" url="https://pl.wikipedia.org/wiki?curid=812102" title="Tomasz Pindel">
Tomasz Pindel

Tomasz Pindel (ur. 1976) – polski tłumacz literatury hiszpańskojęzycznej, w latach 2002-2012 pracownik naukowy Uniwersytetu Jagiellońskiego (Katedra Ameryki Łacińskiej w Instytucie Amerykanistyki i Studiów Polonijnych), a od 2018 adiunkt Uniwersytetu Pedagogicznego w Krakowie (Katedra Literatury, Historii i Kultury Hiszpańskiego Obszaru Językowego). Razem z Szymonem Kloską prowadzi program „Piątka z literatury” w RMF Classic.
Otrzymał Nagrodę za Tłumaczenie Literackie za przekład "Noc jest dziewicą" Jaime Bayly'ego. Nagrodę przyznaje każdego roku polski oddział Instytutu Cervantesa za najlepsze tłumaczenie literatury hiszpańskojęzycznej. Za książkę "Mario Vargas Llosa. Biografia" uhonorowany został Nagrodą Krakowska Książka Miesiąca Grudnia 2014 przyznawaną przez Śródmiejski Ośrodek Kultury w Krakowie.

</doc>
<doc id="812103" url="https://pl.wikipedia.org/wiki?curid=812103" title="Garching an der Alz">
Garching an der Alz

Garching an der Alz, Garching a.d.Alz – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 15 km na południowy zachód od Altötting, nad rzeką Alz, przy drodze B299 i linii kolejowej Monachium – Traunstein.
Polityka.
Wójtem gminy jest Wolfgang Reichenwallner z FW, rada gminy składa się z 20 osób.
Współpraca.
Miejscowości partnerskie:

</doc>
<doc id="812106" url="https://pl.wikipedia.org/wiki?curid=812106" title="Traktat w Amiens">
Traktat w Amiens



</doc>
<doc id="812107" url="https://pl.wikipedia.org/wiki?curid=812107" title="Acadie-Bathurst Titan">
Acadie-Bathurst Titan

Acadie-Bathurst Titan (fr. Titan d'Acadie-Bathurst) – juniorska drużyna hokejowa grająca w QMJHL w konferencji wschodniej. Drużyna ma swoją siedzibę w Bathurst w Kanadzie.

</doc>
<doc id="812109" url="https://pl.wikipedia.org/wiki?curid=812109" title="Haiming (Bawaria)">
Haiming (Bawaria)

Haiming – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 15 km na wschód od Altötting, nad ujściem Salzach do Innu.
Polityka.
Wójtem gminy jest Alois Straubinger z CSU/AWG, rada gminy składa się z 14 osób.

</doc>
<doc id="812110" url="https://pl.wikipedia.org/wiki?curid=812110" title="Święta Brygida z Kildare">
Święta Brygida z Kildare



</doc>
<doc id="812112" url="https://pl.wikipedia.org/wiki?curid=812112" title="Św. Małgorzata z Kortony">
Św. Małgorzata z Kortony



</doc>
<doc id="812114" url="https://pl.wikipedia.org/wiki?curid=812114" title="Św. Paulin z Noli">
Św. Paulin z Noli



</doc>
<doc id="812117" url="https://pl.wikipedia.org/wiki?curid=812117" title="Gaël Morel">
Gaël Morel

Gaël Morel (ur. 25 września 1972 w Villefranche-sur-Saône) – francuski aktor, reżyser i scenarzysta.
Życiorys.
Wychował się w Lacenas, w regionie Rodan-Alpy, w departamencie Rodan. W wieku piętnastu lat podjął studia filmowe w Paryżu. Mając osiemascie lat debiutował w roli aktorskiej jako François Forestier w dramacie André Téchiné "Dzikie trzciny" ("Les roseaux sauvages", 1994). Jego obiecujący debiut przyniósł mu szerszy rozgłos, był nominowany do nagrody Cezara dla najbardziej obiecujących młodego aktora i zdobył wiele pochlebnych recenzji.
Po debiucie reżyserskim filmem krótkometrażowym "La Vie à rebours" (1994), zrealizował swój pierwszy film fabularny "Pełnym gazem" ("A toute vitesse", 1996) z udziałem Stéphane Rideau i Salimem Kéchiouche, których odkrył dla kina. Za reżyserię dramatu "Pod innym niebem" ("Les Chemins De L'oued", 2002), którego głównym bohaterem jest Francuz (Nicolas Cazalé) ukrywający się w Algierii odebrał nagrodę FIPRESCI na 27. Międzynarodowym Festiwalu Filmowym w Toronto i zdobył nominację do nagrody Złotego Aleksandra na festiwalu filmowym w Salonikach. Reżyseria dramatu "Klan" ("Le Clan", 2004) przyniosła mu Special Mention na festiwalu filmowym w Mediolanie.

</doc>
<doc id="812118" url="https://pl.wikipedia.org/wiki?curid=812118" title="Serbia w Konkursie Piosenki Eurowizji">
Serbia w Konkursie Piosenki Eurowizji

Serbia, jako niezależny kraj, uczestniczy w Konkursie Piosenki Eurowizji od 2007 roku. Wcześniej brała udział jako część Jugosławii (od 1961 do 1991) oraz jako część Serbii i Czarnogóry (od 2004 do 2006). Od czasu debiutu konkursem w kraju zajmuje się serbski nadawca publiczny Radio-Televizija Srbije (RTS).
Najwyższym wynikiem Serbii w konkursie jest pierwsze miejsce zajęte w 2007 roku przez Mariję Šerifović z utworem „Molitva”
Po występie w 2013 Serbia wycofała się na rok z konkursu. We wrześniu 2014 roku stacja RTS potwierdziła powrót do konkursu w 2015 roku.
Uczestnictwo.
Serbia uczestniczy w Konkursie Piosenki Eurowizji od 2007 roku. Poniższa tabela uwzględnia wszystkich serbskich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (2007–2022).
Poniższe tabele pokazują, którym krajom Serbia przyznaje w finale najwięcej punktów oraz od których państw serbscy reprezentanci otrzymują najwyższe noty.
Kraje, którym Serbia "przyznała" najwięcej punktów:
Kraje, od których Serbia "otrzymała" najwięcej punktów:
Legenda:
Konkursy Piosenki Eurowizji zorganizowane w Serbii.
Serbia była gospodarzem Konkursu Piosenki Eurowizji w 2008 roku. Koncerty konkursowe odbyły się w Belgradzkiej Arenie.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach:
Nagroda Artystyczna
Faworyt OGAE.
OGAE (fr. "Organisation Générale des Amateurs de l’Eurovision", pol.: "Stowarzyszenie Miłośników Konkursu Piosenki Eurowizji") – pozarządowa, pozapolityczna organizacja non profit, międzynarodowy fanklub Konkursu Piosenki Eurowizji założony w 1984 roku w mieście Savonlinna w Finlandii przez Jari-Pekka Koikkalainena i mający na celu szerzenie krajowej muzyki popularnej na całym świecie oraz współpracę z innymi klubami, współpracę z fanami imprezy, promocję konkursu i utworzenie silnych relacji z krajowymi nadawcami. Składa się z 37 klubów fanów konkursu, rozmieszczonych na terenie całej Europy. Wszystkie inne państwa na świecie są zjednoczone w OGAE Reszta Świata, które powstało w 2004 roku. Od 2 lipca 2011 roku centrala OGAE International z siedzibą w Paryżu posiada status prawny.
Od 2007 roku OGAE przeprowadza przed każdym konkursem specjalną ankietę, w której wszystkie kluby głosują na wszystkie piosenki zgłoszone do danego konkursu, przy użyciu tzw. systemu „eurowizyjnego” (1–7, 8, 10 i 12 punktów dla 10 najwyżej ocenionych utworów; klub nie może głosować na propozycję z własnego kraju).

</doc>
<doc id="812119" url="https://pl.wikipedia.org/wiki?curid=812119" title="Gael Morel">
Gael Morel



</doc>
<doc id="812120" url="https://pl.wikipedia.org/wiki?curid=812120" title="Ameryka (Leszczynki)">
Ameryka (Leszczynki)

Ameryka (dodatkowa nazwa w j. ) – część wsi Leszczynki w Polsce, położona w województwie pomorskim, w powiecie kartuskim, w gminie Sierakowice. Wchodzi w skład sołectwa Leszczynki.
W latach 1975–1998 Ameryka administracyjnie należała do województwa gdańskiego.

</doc>
<doc id="812121" url="https://pl.wikipedia.org/wiki?curid=812121" title="ORP Wdzydze">
ORP Wdzydze

ORP Wdzydze (646) - polski współczesny trałowiec redowy, wodowany 24 czerwca 1994 roku; ostatnia jednostka projektu 207M.
Bandera Marynarki Wojennej jednostki została podniesiona 2 grudnia 1994. ORP "Wdzydze" jest ostatnim z serii 4 trałowców redowych projektu 207M, będącą zmodernizowaną wersją trałowców projektu 207P Gardno, służących do poszukiwania i niszczenia min kontaktowych i niekontaktowych. Kadłub okrętu jest wykonany z laminatu poliestrowo-szklanego. 
ORP "Wdzydze" od początku działalności w składzie 13 dywizjonu Trałowców przebył 13 895 mil morskich, trałując 206 kilometrów kwadratowych powierzchni morza oraz stawiając w ramach ćwiczeń 34 różnego rodzaju miny.
W dniu 23 lipca 1997, w trakcie pełnienia dyżuru bojowego, załoga okrętu sprawdziła swoje bojowe umiejętności wykrywając i niszcząc ogniem artyleryjskim minę bojową. Załoga ORP "Wdzydze" miała sposobność podnosi swoje kwalifikacje i wielokrotnie sprawdzać poziom wyszkolenia biorąc udział w ćwiczeniach narodowych, jak i w ramach współpracy międzynarodowej w wielu przedsięwzięciach, takich jak "Baltops", "Murena", "Rekin" itp.
W czerwcu 2017 brał udział w międzynarodowych manewrach BALTOPS.
Projekt i budowa.
W połowie lat 60. XX wieku Polska Marynarka Wojenna znacznie rozbudowywała siły przeciwminowe, które liczyły 56 okrętów 5 typów, w tym dwa typu kutrów trałowych. Wraz z końcem lat 60. w Dowództwie Marynarki Wojennej (DMW) zrodziła się koncepcja budowy nowego typu trałowca redowego. W tym celu podjęto i przeprowadzono wiele analiz technicznych tak, że w 1968 roku opracowano wstępne wymagania taktyczno-techniczne nowych okrętów, których kadłuby miały być drewniane. Wkrótce jednak zarzucono tę koncepcję i rozpoczęto szereg prac naukowo-badawczych z zakresu konstrukcji i technologii okrętów z laminatów poliestrowo-szklanych (LPS), wyposażenia trałowego, czy też minimalizacji pól fizycznych. Na początku 1970 roku w Biurze Projektowo-Konstrukcyjnym Stoczni Północnej im. Bohaterów Westerplatte w Gdańsku, rozpoczęto prace projektowe nad nową jednostką małomagnetycznego trałowca redowego. Rolę głównego konstruktora sprawował mgr inż. Roman Kraszewski, którego później zastąpił mgr inż. Janusz Jasiński. Z ramienia Szefostwa Budowy Okrętów DMW nadzór sprawował kmdr Kazimierz Perzanowski. W tym samym roku ukończono analizę taktyczno-techniczno-ekonomiczną okrętu, który otrzymał numer projektowy "207" i jawny kryptonim "Indyk". Jednostką prototypową, nosząca oznaczenie projektu 207D, był ORP „Gopło”
ORP „Wdzydze” był czwartą i ostatnią, ulepszoną w stosunku do projektu 207P jednostką z serii 207M (typu Mamry), zwodowano go 24 czerwca 1994 roku w Stoczni Marynarki Wojennej w Gdyni. W tym dniu też nadano nazwę okrętu; matką chrzestną była Halina Zalewska.
Opis.
Jest to jednostka małomagnetyczna, przeznaczona do poszukiwania i niszczenia min morskich kontaktowych i niekontaktowych postawionych w zagrodach minowych lub pojedynczo. Ograniczenie pola magnetycznego osiągnięto głównie dzięki zastosowaniu w konstrukcji kadłuba i pokładówki laminatu poliestrowo-szklanego. Trałowiec „Wdzydze” projektu 207M stanowi zmodernizowaną wersję okrętów 207P (typu Gardno). Zastosowano na nim nowszej generacji wyposażenie hydrolokacyjne, trałowe oraz artyleryjskie.
Służba.
Do służby w Marynarce Wojennej przyjęty został 2 grudnia 1994 roku. Jednostka weszła do składu 13 Dywizjonu Trałowców 8 Flotylli Obrony Wybrzeża w Świnoujściu (początkowo należącego do 9 Flotylli Obrony Wybrzeża).
W dniach 21-25 maja 2001 roku ORP Wdzydze brał udział w międzynarodowych ćwiczeniach SQUADEX 01, wraz z niszczycielami min ORP „Mewa” i ORP „Czajka” oraz trałowcem ORP „Gopło”. W kwietniu 2003 jednostka reprezentowała Marynarkę Wojenną na międzynarodowych ćwiczeniach MCM SQNEX, wraz z trałowcem ORP Gopło i niszczycielem min ORP „Flaming” na wodach Południowego Bałtyku. 19 marca 2004, wraz z trałowcami ORP „Wigry” i ORP „Śniardwy” oraz śmigłowcem ratowniczym Mi-14PS brał w akcji poszukiwania pilota samolotu Su-22, z którym to utracono kontakt. Ostatecznie pilot został uratowany przez załogę śmigłowca.
W dniach 7- 20 czerwca 2008 roku okręt brał udział w międzynarodowych ćwiczeniach BALTOPS 08, wraz z trałowcem ORP „Mamry”. W październiku 2010 jednostka uczestniczyła w krajowych manewrach ANAKONDA 10.
W dniach 6-24 czerwca 2013 ORP Wdzydze uczestniczył w międzynarodowych ćwiczeniach BALTOPS 13, wraz z trałowcami ORP „Mamry”, ORP „Gopło”, ORP „Gardno”, ORP „Bukowo” i ORP „Hańcza”, okręt podwodnym ORP „Orzeł” oraz okrętem dowodzenia ORP „Kontradmirał Xawery Czernicki”, który w tym czasie był okrętem flagowym zespołu SNMCMG 1. Ćwiczenia odbywały się na wodach Bałtyku.
W dniach 23-25 stycznia 2016 roku jednostka wraz z grupą nurków minerów oraz niszczycielem min ORP Flamingi trałowcem ORP Gopło przeprowadził operację podniesienia a następnie przeholowania i zniszczenia niemieckiej miny dennej, która spoczywała w kanale portowym Portu Gdańsk, w rejonie Twierdzy Wisłoujście. W czerwcu 2016 uczestniczył w krajowych manewrach ANAKONDA 16, natomiast w październiku tego samego roku brał udział w krajowych manewrach WARGACZ 16.

</doc>
<doc id="812122" url="https://pl.wikipedia.org/wiki?curid=812122" title="Cape Breton Screaming Eagles">
Cape Breton Screaming Eagles

Cape Breton Screaming Eagles – juniorska drużyna hokejowa grająca w LHJMQ w konferencji wschodniej. Drużyna ma swoją siedzibę w Sydney w Kanadzie.

</doc>
<doc id="812128" url="https://pl.wikipedia.org/wiki?curid=812128" title="Pleiskirchen">
Pleiskirchen

Pleiskirchen – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 12 km na północny zachód od Altötting. Najbardziej na północ wysunięta gmina w powiecie.
Polityka.
Rada gminy składa się z 14 osób.

</doc>
<doc id="812129" url="https://pl.wikipedia.org/wiki?curid=812129" title="Karolina Siódmiak">
Karolina Siódmiak

Karolina Siódmiak, z d. Tomaszewicz, (ur. 14 września 1981 roku w Rynie) – polska piłkarka ręczna grająca na pozycji rozgrywającej, reprezentantka Polski. Dwukrotna mistrzyni Polski seniorek (2004 z AZS AWFiS Nata Gdańsk, 2012 z GTPR Gdynia).
Życiorys.
Jest wychowanką UKPR Giżycko. Od 1998 do 2004 występowała w barwach AZS AWFiS Nata Gdańsk, z którym sięgnęła po mistrzostwo Polski (2004) i dwa brązowe medale mistrzostw Polski (2002, 2003). Od 2004 występowała we francuskiej drużynie Havre AC Handball, z którą pięciokrotnie z rzędu zdobyła wicemistrzostwo Francji (2006, 2007, 2008, 2009, 2010) oraz dwukrotnie Puchar Francji (2006, 2007). W sezonach 2008/2009 i 2009/2010 została wybrana najlepszą zagraniczną zawodniczką oraz środkową rozgrywającą sezonu ligi francuskiej. Po sezonie 2009/2010 miała roczną przerwę w karierze sportowej z uwagi na macierzyństwo. W sezonie 2011/2012 występowała w GTPR Gdynia, zdobywając swoje drugie w karierze mistrzostwo Polski. w latach 2012-2014 ponownie występowała we Francji, w drużynie Cercle Jules Ferry Fleury-les-Aubrais. W 2014 została zawodniczką AZS Łączpol AWFiS Gdańsk.
W reprezentacji Polski debiutowała 5 marca 2005 w towarzyskim spotkaniu z Ukrainą. Wystąpiła w mistrzostwach świata w 2005 (19 m.) i mistrzostwach Europy w 2006 (8 m.). Ze startu w mistrzostwach świata w 2007 wyeliminowała ją kontuzja. Zrezygnowała z gry w kadrze narodowej w 2008, po rozegraniu 50 spotkań, w których zdobyła 140 bramek. W marcu 2012 powróciła do gry w drużynie narodowej. W 2013 wystąpiła na mistrzostwach świata, zajmując z drużyną 4 miejsce.
Jest żoną piłkarza ręcznego Marcina Siódmiaka i bratową Artura Siódmiaka, wielokrotnego reprezentanta Polski w piłce ręcznej.
Pseudonim sportowy - „Karo” i „Karol”.
W marcu 2017 roku zawodniczka poinformowała o zakończeniu kariery sportowej.

</doc>
<doc id="812131" url="https://pl.wikipedia.org/wiki?curid=812131" title="Service desk">
Service desk

Service desk (centrum obsługi) – jednostka organizacyjna albo rola pełniona przez zespół wyznaczonych osób, odpowiedzialna za wsparcie funkcjonalne obsługi aplikacji informatycznych oraz usuwanie problemów informatycznych – sprzętowych, jak i aplikacyjnych. Service desk jest jednym z elementów omawianych w ITIL.
Zgodnie ze specyfikacją ITIL można wyróżnić następujące typy Service desk:

</doc>
<doc id="812133" url="https://pl.wikipedia.org/wiki?curid=812133" title="Winfs">
Winfs



</doc>
<doc id="812135" url="https://pl.wikipedia.org/wiki?curid=812135" title="Mistrzostwa Świata w Biathlonie Sztafet Mieszanych 2006">
Mistrzostwa Świata w Biathlonie Sztafet Mieszanych 2006

2. Mistrzostwa Świata w Biathlonie Sztafet Mieszanych 2006 rozegrane zostały podczas zawodów Pucharu Świata w Pokljuce - 12 marca 2006 roku.
Sztafeta mieszana była jedyną konkurencją mistrzostw świata rozegraną w tym roku, ponieważ pozostałe konkurencje odbyły się w ramach igrzysk olimpijskich w Turynie. Do startu zgłoszono 26 reprezentacji, z których 25 ukończyło rywalizację. Każdy z uczestników biegu musiał przebiec 6 km. Każdy kraj mógł wystawić po dwie sztafety.

</doc>
<doc id="812137" url="https://pl.wikipedia.org/wiki?curid=812137" title="Teising">
Teising

Teising – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 5 km na zachód od Altötting, przy drodze B12.
Polityka.
Wójtem gminy jest Johann Hiebl, rada gminy składa się z 12 osób.

</doc>
<doc id="812140" url="https://pl.wikipedia.org/wiki?curid=812140" title="I liga argentyńska w piłce nożnej (1913)">
I liga argentyńska w piłce nożnej (1913)

W roku 1913 Argentyna miała dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez federację piłkarską Asociación Argentina de Football został klub Racing Club de Avellaneda, natomiast tytuł wicemistrza Argentyny zdobył klub San Isidro Buenos Aires.
Mistrzem Argentyny w ramach rozgrywek organizowanych przez federację piłkarską Federación Argentina de Football został klub Estudiantes La Plata, natomiast tytuł wicemistrza Argentyny zdobył klub Gimnasia y Esgrima Buenos Aires.
Primera División – Asociación Argentina de Football.
Mistrzem Argentyny w roku 1913 w ramach rozgrywek organizowanych przez federację piłkarską Asociación Argentina de Football został klub Racing Club de Avellaneda, natomiast tytuł wicemistrza Argentyny zdobył klub San Isidro Buenos Aires.
Mistrzostwa podzielono na trzy fazy. W pierwszej fazie rozegrano rundę kwalifikacyjną w której wszystkie kluby zagrały po jednym meczu każdy z każdym. Cztery ostatnie w tabeli kluby utworzyły spadkową grupę C, pozostałe zespoły podzielono na dwie grupy – A i B. W drugiej, grupowej fazie zespoły z poszczególnych grup grały po jednym meczu każdy z każdym. Punkty z rundy kwalifikacyjnej zsumowano z punktami uzyskanymi w rozgrywkach grupowych, po czym ułożono tabele poszczególnych grup (w grupie A dwa najlepsze kluby miały identyczną liczbę punktów i o zwycięstwie grupy zadecydował baraż). Dwa ostatnie kluby grupy C – Olivos Buenos Aires i Riachuelo Buenos Aires spadly z ligi. W trzeciej fazie mistrzostw rozegrany został decydujący o mistrzostwie mecz finałowy pomiędzy zwycięzcami grup A i B. Ponieważ do ligi awansował tylko jeden klub Huracán Buenos Aires, liga zmniejszyła się z 15 do 14 klubów.
Po fazie kwalifikacyjnej wycofały się z mistrzostw dwa kluby – Belgrano AC i Quilmes Athletic Buenos Aires.
Tabela końcowa rundy kwalifikacyjnej.
W fazie grupowej uwzględniono punkty zdobyte w rundzie kwalifikacyjnej.
Grupa A.
Klub Belgrano AC wycofał się 10 października 1913 roku z mistrzostw. Mecze z udziałem wycofanego klubu zweryfikowano jako walkower dla rywali.
Wobec równej liczby punktów konieczne było rozegranie meczu barażowego, który zdecydował o zwycięstwie w grupie A.
Grupa B.
Klub Quilmes Athletic Buenos Aires wycofał się 18 października 1913 roku z mistrzostw, a mecze, które miał rozegrać, zweryfikowano na walkower dla rywali.
Finał.
Decydujący o mistrzostwie Argentyny mecz rozegrali zwycięzcy grup A i B.
Mistrzem Argentyny został klub Racing Club de Avellaneda.
Primera Divisón – Federación Argentina de Football.
Mistrzem Argentyny w roku 1913 w ramach rozgrywek organizowanych przez federację piłkarską Federación Argentina de Football został klub Estudiantes La Plata, natomiast tytuł wicemistrza Argentyny zdobył klub Gimnasia y Esgrima Buenos Aires.
Z ligi spadł klub Sportiva Argentina Buenos Aires, a na jego miejsce awansował klub Floresta Buenos Aires. Liga zmniejszyła się z 10 do 8 klubów, ponieważ w następnym sezonie nie wzięły udziału w rozgrywkach dwa kluby – Argentino de CA Argentino de Quilmes i CA Tigre.

</doc>
<doc id="812143" url="https://pl.wikipedia.org/wiki?curid=812143" title="Winhöring">
Winhöring

Winhöring – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 5 km na północny zachód od Altötting, nad rzeką Isen, przy autostradzie A94 i drodze B299.
Polityka.
Wójtem gminy jest Hans Daferner z CSU, rada gminy składa się z 16 osób.
Współpraca.
Miejscowość partnerska:

</doc>
<doc id="812144" url="https://pl.wikipedia.org/wiki?curid=812144" title="AVSZ">
AVSZ



</doc>
<doc id="812146" url="https://pl.wikipedia.org/wiki?curid=812146" title="Johann Arfvedson">
Johann Arfvedson

Johann August Arfvedson (ur. 12 stycznia 1792, zm. 28 października 1841) – chemik szwedzki, odkrywca pierwiastka chemicznego – litu (1817). Członek Królewskiej Szwedzkiej Akademii Nauk (od 1821). Jego imieniem nazwano minerał "arfvedsonit".

</doc>
<doc id="812150" url="https://pl.wikipedia.org/wiki?curid=812150" title="Burghausen (Bawaria)">
Burghausen (Bawaria)

Burghausen – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży koło 15 km na południowy wschód od Altötting, nad rzeką Salzach (która na całej długości graniczy z Austrią), przy drodze B20 i linii kolejowej Monachium – Burghausen.
Zamek Burghausen, u podnóża którego znajduje się miasto, z 1043 m długości uznawany jest za najdłuższy zamek w Europie.
Polityka.
Burmistrzem miasta jest Hans Steindl z SPD, rada miasta składa się z 24 osób.
Współpraca.
Miejscowości partnerskie:

</doc>
<doc id="812151" url="https://pl.wikipedia.org/wiki?curid=812151" title="Upeksha">
Upeksha



</doc>
<doc id="812154" url="https://pl.wikipedia.org/wiki?curid=812154" title="Chromosom Ph">
Chromosom Ph



</doc>
<doc id="812155" url="https://pl.wikipedia.org/wiki?curid=812155" title="Kurt Schubert">
Kurt Schubert

Kurt Schubert (ur. 4 marca 1923 w Wiedniu – zm. 4 lutego 2007) – austriacki hebraista, twórca Austriackiego Muzeum Żydowskiego w Eisenstad, które było pierwszą tego typu placówką w powojennej Austrii, oraz założyciel Instytut Studiów Żydowskich na Uniwersytecie Wiedeńskim. Kurt Schubert był również uznawany za wielkiego patrona pojednania i dialogu chrześcijańsko żydowskiego.

</doc>
<doc id="812157" url="https://pl.wikipedia.org/wiki?curid=812157" title="Ariel Toaff">
Ariel Toaff

Ariel Toaff (ur. 17 sierpnia 1942 w Ankonie) – historyk judaizmu, syn Elia Toaffa byłego głównego rabina Rzymu, wykłada na Uniwersytecie Bar-Ilana.
Autor budzącej wiele kontrowersji książki pt: „Pasque di Sangue” ("Krwawe paschy").
Publikacja "Krwawych pasch".
Opublikowana w lutym 2007 r. we Włoszech książka „Krwawe Paschy. Europejscy Żydzi i rytualne mordy” była efektem ośmioletnich badań historycznych profesora podjętych dla sprawdzenia, czy powtarzające się w czasach średniowiecza oskarżenia o wykorzystywanie przez Żydów ludzkiej krwi w celach rytualnych były wyłącznie skutkiem antysemickiego stereotypu.
Toaff przedstawia fascynację krwią i jej znaczeniu obrzędowym dla Żydów i chrześcijan średniowiecza. Największe kontrowersje wzbudziły fragmenty książki, w których Toaff bada sprawy mordów rytualnych w oparciu o akta procesów inkwizycyjnych, które poddał krytycznej analizie oceniając ich spójność oraz ewentualny wpływ sędziów na ich treść.
W rezultacie swoich badań Toaff postawił tezę, że mit rytualnego dzieciobójstwa nie był tylko wymysłem antysemickim; wśród wyznawców judaizmu faktycznie istniały grupy fanatyków i ekstremistów, które nie przestrzegały biblijnego zakazu spożywania krwi i w określonych przypadkach używały jej do celów rytualnych lub terapeutycznych. Trauma związana z prześladowaniami w okresie krucjat zrodziła pragnienie zemsty, które w pewnych przypadkach doprowadziło do kontrakcji, wśród których były też przypadki rytualnych zabójstw chrześcijańskich dzieci. Toaff podkreślił, że sprawcami były grupy ekstremistyczne i fundamentalistyczne a ich rytuały stały w sprzeczności z podstawowymi zasadami prawa żydowskiego. 
Pierwsze recenzje książki opublikowane przez włoskich historyków były pozytywne, podkreślały rzetelne udokumentowanie badań, które uznały za przejaw „niesłychanej odwagi intelektualnej”. Pierwszy nakład książki został wykupiony w ciągu kilkunastu godzin.
Kontrowersje.
Publikacja izraelskiego uczonego wywołała zdecydowaną reakcję rabinów największych włoskich miast oraz przywódców stowarzyszeń żydowskich we Włoszech. W opublikowanym oświadczeniu uznali oni wnioski z badań historyka za błędne, negując możliwość popełniania zbrodni z pobudek rytualnych. Na łamach prasy włoskiej i izraelskiej przetoczyła się gwałtowna krytyka książki, w której wziął udział m.in. ojciec profesora, który uznał stanowisko syna za całkowicie nieuprawnione, a wywołaną przezeń dyskusję za niebezpieczną, gdyż mogła przyczyniać się do rozbudzania antysemityzmu. Z ostrą krytyką wystąpili również profesorowie macierzystej uczelni Bar Ilan oraz rektor, poruszony perspektywą wycofania się jej prywatnych sponsorów.

</doc>
<doc id="812159" url="https://pl.wikipedia.org/wiki?curid=812159" title="Koszkania">
Koszkania

Koszkania (kaszb. "Koszkaniô") – część wsi Chmielno w Polsce, położona w województwie pomorskim, w powiecie kartuskim, w gminie Chmielno, na obszarze Kaszubskiego Parku Krajobrazowego. Wchodzi w skład sołectwa Chmielno.
W latach 1975–1998 Koszkarnia administracyjnie należała do województwa gdańskiego.

</doc>
<doc id="812160" url="https://pl.wikipedia.org/wiki?curid=812160" title="Neuötting">
Neuötting

Neuötting – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży bezpośrednio na północ od Altötting, nad rzeką Inn, przy autostradzie A94, drodze B588 i linii kolejowej Monachium – Wels.
Polityka.
Burmistrzem miasta jest Peter Haugeneder z SPD, poprzednio urząd ten obejmował Frank Springer, rada miasta składa się z 20 osób.
Współpraca.
Miejscowość partnerska:

</doc>
<doc id="812162" url="https://pl.wikipedia.org/wiki?curid=812162" title="Töging am Inn">
Töging am Inn

Töging am Inn, Töging a.Inn – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Leży około 8 km na północny zachód od Altötting, nad rzeką Inn, przy autostradzie A94, drodze B299 i linii kolejowej Monachium – Wels.
Polityka.
Burmistrzem miasta jest Horst Krebes z SPD, rada miasta składa się z 20 osób.
Burmistrzowie.
Lista burmistrzów miasta od 1900 (do 1972 Töging am Inn było gminą wiejską).

</doc>
<doc id="812163" url="https://pl.wikipedia.org/wiki?curid=812163" title="Zygzak">
Zygzak

Zygzak – motyw geometryczny w postaci wstęgi łamanej, stosowany powszechnie w zdobnictwie od późnej epoki kamienia. Występuje w wielu kulturach, od neolitycznych Chin (garncarstwo), po romańską Francję. Rozpowszechniony w starożytnym Egipcie, gdzie symbolizował wodę. Często stosowany jako tzw. szewron, czyli motyw powtarzany. Jego odmianą jest meander, czyli wstęga łamana pod kątem prostym.

</doc>
<doc id="812164" url="https://pl.wikipedia.org/wiki?curid=812164" title="Standfast">
Standfast

Standfast – szwedzki zespół grający muzykę popularną, założony w 1997 złożony z duetu Suzanne Mosson i gitarzysty Patricka Turnera. 

</doc>
<doc id="812165" url="https://pl.wikipedia.org/wiki?curid=812165" title="Gentoo FreeBSD">
Gentoo FreeBSD



</doc>
<doc id="812167" url="https://pl.wikipedia.org/wiki?curid=812167" title="Herb Międzyrzeca Podlaskiego">
Herb Międzyrzeca Podlaskiego

Herb Międzyrzeca Podlaskiego – jeden z symboli miasta Międzyrzec Podlaski w postaci herbu.
Wygląd i symbolika.
Herb przedstawia srebrną podkowę barkiem do góry na polu błękitnym, z jednym krzyżem srebrnym na barku i drugim bez lewego ramienia także srebrnym w środku.
Historia.
Bardzo trudno jednoznacznie określić, czy herb ten jest herbem pierwotnym miasta i kiedy powstał. Specjaliści w tej dziedzinie nie są w stanie zająć bezspornie jednego stanowiska. Na pewno jednak jest to herb, dla którego wzorcem była pieczęć z herbem miasta odciśnięta na dokumentach miejskich z roku 1777 w „Juramencie miast” („Przysięga miast”) przechowywanym w Archiwum Głównym Akt Dawnych w Warszawie do wybuchu II wojny światowej.
Oficjalnie herb miasta zatwierdzono zarządzeniem Ministra Spraw Wewnętrznych z 21 marca 1938 roku.
W połowie XIX wieku zostały opracowane projekty herbu dla miasta Międzyrzec Podlaski przez władze Królestwa Polskiego, które znajdują się w Albumie B. Podczaszyńskiego. Należy je jednak uznać za wtórne i niemające zastosowania, zawierają one bowiem charakterystyczną próbę dostosowania wizerunku herbu miasta do jego najistotniejszej aktualnej roli.
Herb przyjęty przez radę miejską 29 marce 2019 został opracowany graficznie przez Kamila Wójcikowskiego i Roberta Fidurę.

</doc>
<doc id="812168" url="https://pl.wikipedia.org/wiki?curid=812168" title="Zarząd Transportu Miejskiego">
Zarząd Transportu Miejskiego

Zarząd Transportu Miejskiego (ZTM):
Zarząd Transportu Metropolitalnego (ZTM):

</doc>
<doc id="812173" url="https://pl.wikipedia.org/wiki?curid=812173" title="John Lennon Airport">
John Lennon Airport



</doc>
<doc id="812176" url="https://pl.wikipedia.org/wiki?curid=812176" title="Arbitraż międzynarodowy">
Arbitraż międzynarodowy

Arbitraż międzynarodowy (z fr. "arbitrage" 'sąd rozjemczy' od łac. "arbiter" 'świadek, rozjemca') – rozjemstwo, rozwiązywanie sporu pomiędzy państwami za pomocą orzeczenia wydanego przez jednego lub więcej arbitrów wybranych przez strony.
Rodzaje.
Istnieją dwa sposoby wyznaczania składu sądów arbitrażowych. Pierwszy z nich to tradycyjny sposób, zwany "europejskim" lub "klasycznym". Polega on na tym, że spór rozstrzyga głowa wybranego państwa trzeciego (np. król, prezydent, papież). Zaletą tej formy jest fakt, że osoba rozstrzygająca jest niezależna, nie ma żadnych motywów aby być stronniczym i posiada duży autorytet w środowisku międzynarodowym. Wadą natomiast może być brak fachowości i kompetencji.
Drugi system, tzw. "amerykański" polega na oddaniu sporu do rozstrzygnięcia komisji mieszanej ("joint commission"). Taka komisja składa się z trzech lub pięciu członków, z czego jeden lub dwóch członków wydelegowanych jest z państw uczestniczących w sporze, i jednego przewodniczącego (superarbitra), wybranego za obopólną zgodą tych państw. Niewątpliwą zaletą tego systemu jest fachowość komisji oraz fakt, iż umożliwia się stronom konfliktu udział w przygotowaniu orzeczenia. Bywa jednak, iż przedstawiciele z państw uwikłanych w konflikt stają się bardziej adwokatami swoich krajów niż arbitrami.
Częściej stosowany w praktyce jest system amerykański. Przewiduje go również załącznik do Konwencji wiedeńskiej o prawie traktatów.
Postępowanie.
Od wyroku sądu arbitrażowego nie ma odwołania. Wyjątkiem jest sytuacja kiedy strony sporu wcześniej umówią się, że jest inaczej. Jednak przy odwołaniu się od ogłoszonego orzeczenia ten sam sąd arbitrażowy rozpatruje rewizję.
Postępowanie arbitrażowe składa się z dwóch części, pisemnej i ustnej. Strony składają najpierw wyjaśnienia na poparcie swojej sprawy, następuje narada, najczęściej tajna. Decyzje zapadają większością głosów, a ogłoszony wyrok powinien być odpowiednio uzasadniony i umotywowany. Wyrok arbitrażowy obowiązuje jedynie strony będące w sporze. Zastosowanie arbitrażu pociąga za sobą obowiązek poddania się z dobrą wiarą jego wyrokowi.
Obecnie arbitraż międzynarodowy jest rzadkim środkiem rozstrzygania sporów, gdyż jako forma jest często krytykowany za swoje niedostosowanie zasad do zmieniających się sytuacji i potrzeb na świecie.

</doc>
<doc id="812178" url="https://pl.wikipedia.org/wiki?curid=812178" title="Kościół Katolicki">
Kościół Katolicki



</doc>
<doc id="812179" url="https://pl.wikipedia.org/wiki?curid=812179" title="Kłobia">
Kłobia



</doc>
<doc id="812180" url="https://pl.wikipedia.org/wiki?curid=812180" title="Memoriał Rifa Saitgariejewa">
Memoriał Rifa Saitgariejewa

Memoriał Rifa Saitgariejewa – zawody żużlowe rozgrywane na ostrowskim torze, poświęcone pamięci Rifa Saitgariejewa, tragicznie zmarłego na skutek obrażeń doznanych podczas meczu drugoligowego Iskra Ostrów Wielkopolski–Unia Leszno w 1996 roku. W 1996 i 2005 roku był to jeden wyścig podczas turnieju o Łańcuch Herbowy Ostrowa, w 2000 roku jako bieg dodatkowy podczas ćwierćfinału IMP, w pozostałych sezonach były turnieje indywidualne.

</doc>
<doc id="812184" url="https://pl.wikipedia.org/wiki?curid=812184" title="Kłobia (województwo warmińsko-mazurskie)">
Kłobia (województwo warmińsko-mazurskie)

Kłobia – wieś w Polsce położona w województwie warmińsko-mazurskim, w powiecie olsztyńskim, w gminie Świątki. Miejscowość wchodzi w skład sołectwa Kalisty.
W latach 1975–1998 miejscowość należała administracyjnie do województwa olsztyńskiego. W latach 1945-46 miejscowość nosiła nazwę "Chlubne". Miejscowość leży w historycznym regionie Prus Górnych
Wieś wzmiankowana w dokumentach z roku 1448, jako wieś pruska na 11 włókach. Pierwotna nazwa wsi to "Kelobe". W roku 1782 we wsi odnotowano 6 domów (dymów), natomiast w 1858 w 7 gospodarstwach domowych było 89 mieszkańców. W latach 1937-39 było 139 mieszkańców. Na terenie wsi znajduje się poniemiecki dwór którego budowa datowana jest na 1905 rok. Obecnie odnawiany przez prywatnego właściciela.
Przez wieś przebiega droga wojewódzka nr 530.

</doc>
<doc id="812194" url="https://pl.wikipedia.org/wiki?curid=812194" title="Copa América 1987">
Copa América 1987

Copa América 1987 – trzydzieste trzecie mistrzostwa kontynentu południowoamerykańskiego, odbyły się w dniach 27 czerwca – 12 lipca 1987 roku po raz ósmy w Argentynie. W turnieju grało dziesięć zespołów. Drużyny podzielono na trzy trzyzespołowe grupy. Zwycięzcy grup awansowali do półfinałów (gdzie czekał już poprzedni triumfator Copa América- drużyna Urugwaju). Zwycięzcy półfinałów awansowali do finału, a przegrani grali w meczu o trzecie miejsce. Wszystkie mecze rozgrywano w Buenos Aires na stadionie Monumental, w Cordobie na stadionie Chateau Carreras i w Rosario na stadionie Arroyito.
Podsumowanie.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Finał.
Trzydziestym trzecim triumfatorem turnieju Copa América został po raz drugi z rzędu (w sumie trzynasty) zespół Urugwaju.

</doc>
<doc id="812195" url="https://pl.wikipedia.org/wiki?curid=812195" title="Stany Północne">
Stany Północne



</doc>
<doc id="812197" url="https://pl.wikipedia.org/wiki?curid=812197" title="Zebrzydowa Wieś">
Zebrzydowa Wieś



</doc>
<doc id="812198" url="https://pl.wikipedia.org/wiki?curid=812198" title="Mohylew Podolski">
Mohylew Podolski



</doc>
<doc id="812200" url="https://pl.wikipedia.org/wiki?curid=812200" title="Maria Anna Czartoryska">
Maria Anna Czartoryska



</doc>
<doc id="812204" url="https://pl.wikipedia.org/wiki?curid=812204" title="Romanche">
Romanche

Romanche – rzeka w Alpach Zachodnich, we Francji. Rozdziela grupy górskie Arvan-Villards, Grandes-Rousses i Belledonne na północy od grup Écrins i Taillefer na południu. Płynie przez departamenty Alpy Wysokie i Isère. Długość 78 km. Powierzchnia dorzecza 1220 km².
Źródła Romanche znajdują się w północno-wschodniej części grupy górskiej Écrins. Dwa główne potoki źródłowe rzeki wypływają spod lodowców Glacier du Clot des Cavales i Glacier de la Plate des Agneaux, otoczonych wysokimi szczytami grupy Écrins: Pic Gaspard (3883 m n.p.m.), la Grande Ruine (3765 m n.p.m.) i la Roche Faurio (3730 m n.p.m.). Tradycyjnie za początek rzeki przyjmuje się wypływ sporego potoku spod drugiego z tych lodowców, położony na wysokości ok. 2150 m n.p.m.
Rzeka płynie w kierunku północno-zachodnim, następnie (od La Grave) w kierunku zachodnim. Poniżej przełomu, zwanego Gorges de l'Infernet, koryto jej skręca prawie ku północy. Przecina rozległą równinę, będącą dnem dawnego jeziora przepływowego, powstałego po zakończeniu epoki lodowcowej, na której rozłożyło się miasteczko Le Bourg-d’Oisans. Następnie skręca ostro ku południowemu zachodowi i po pokonaniu kolejnego, dłuższego niż poprzednio odcinka przełomowego, uchodzi na wysokości ok. 260 m n.p.m. do rzeki Drac w miejscowości Champ-sur-Drac, niedaleko Grenoble.
Od średniowiecza Romanche napędzała na całym swoim przebiegu dziesiątki kół wodnych młynów i tartaków. W XIX w. zaczęły w ich miejsce powstawać liczne stopnie wodne, piętrzące wodę na potrzeby fabryk, a następnie elektrowni wodnych. Powyżej Gorges de l'Infernet powstało w ten sposób zaporowe jezioro Chambon.

</doc>
<doc id="812207" url="https://pl.wikipedia.org/wiki?curid=812207" title="Joe Hunter">
Joe Hunter

Joe Hunter, właśc. Joseph Edward Hunter (ur. 19 listopada 1927 w Jackson, zm. 2 lutego 2007 w Detroit) – amerykański pianista.
Pierwszy muzyk który podpisał kontrakt z wytwórnią Motown Records, współpracował między innymi z zespołem The Funk Brothers, z którym nagrał takie przeboje jak "Heat Wave" i "Pride And Joy". Po rozstaniu z wytwórnią, występował w hotelowych barach. W 2003 r., został nagrodzony Grammy za nagrany z Funk Brothers, album "Standing In The Shadows Of Motown", a w kolejnym roku za całokształt twórczości.

</doc>
<doc id="812213" url="https://pl.wikipedia.org/wiki?curid=812213" title="Osobowość aspołeczna">
Osobowość aspołeczna



</doc>
<doc id="812216" url="https://pl.wikipedia.org/wiki?curid=812216" title="Teodor Andrault de Langeron">
Teodor Andrault de Langeron

Teodor Andrault de Langeron (ur. 1804, zm. 19 lipca 1885 w Warszawie) – prezydent Warszawy.
Życiorys.
Syn rosyjskiego generała Aleksandra Andraulta de Langeron i jego drugiej żony księżniczki Anastazji Trubeckiej. 
Kształcił się w Odessie. Od 1842 był urzędnikiem do specjalnych poruczeń przy namiestniku Iwanie Paskiewiczu. Od 10 listopada 1847 do lutego 1862 był prezydentem miasta. Za jego prezydentury w Warszawie został wybudowany wodociąg Marconiego, a na ulicach zostało wprowadzone oświetlenie gazowe.
Zmarł w Warszawie. 22 lipca 1885 został pochowany na warszawskich Powązkach. 
Życie prywatne.
Jego córka Antonina (zm. 1918) była żoną Polaka i generała w armii rosyjskiej Karola Augusta Woydego.

</doc>
<doc id="812224" url="https://pl.wikipedia.org/wiki?curid=812224" title="Komputer (czasopismo)">
Komputer (czasopismo)

Komputer – miesięcznik wydawany przez warszawskie wydawnictwo prasowe RSW „Prasa-Książka-Ruch” w latach 1986–1990: od numeru 01/1986 (kwiecień) do numeru łączonego 7–12/1990 (lipiec-grudzień).
"Komputer" był jednym z wczesnych polskich czasopism, poruszających tematykę informatyzacji. (Pierwsze były "Maszyny Matematyczne", wydawane od 1965.) Z założenia miał on należeć do prasy przeznaczonej dla użytkowników komputerów, głównie klasy PC.Znajdowały się w nim nowinki informatyczne z kraju i ze świata, relacje z targów informatycznych, opisy sprzętu oraz kursy programowania.
W drugiej połowie 1990 roku czasopismo zostało przekształcone w „PC World Komputer”.

</doc>
<doc id="812229" url="https://pl.wikipedia.org/wiki?curid=812229" title="Gdańsk Wiślany">
Gdańsk Wiślany

Gdańsk Wiślany (niem. "Weichsel-Bahnhof") – dawna stacja przeładunkowa na obszarze portu morskiego w Gdańsku.
Historia.
Dworzec Wiślany znajdował się w okolicach Nabrzeża Wiślanego nad Martwą Wisłą, wzdłuż zbudowanej w latach 1803–1805 ul. Wiślnej ("Broschkischerweg"). Obejmował okoliczną infrastrukturę magazynowo-spichrzową.
W roku 1889 obszar przeładunkowy dworca uzyskał bezpośrednie połączenie kolejowe. Na obszarze dworca znajdowały się kasa towarowa i placówka odpraw celnych. Po przebudowie systemu kolei wewnątrzportowej (na przełomie XIX i XX wieku) obszar dworca był osiągalny od strony stacji rozrządowej Gdańsk Zaspa Towarowa, wzdłuż dzisiejszej ulicy Wyzwolenia w dzielnicy Nowy Port (linia kolejowa nr 722), jak również od ww. stacji pod wiaduktem ul. Marynarki Polskiej od strony Młynisk.
We wrześniu 1900 została uruchomiona przebiegająca obok Dworca Wiślanego linia tramwaju elektrycznego z Nowego Portu, wzdłuż ul. Wiślnej przez Nabrzeże Wiślane, do Śródmieścia (po zbudowaniu w 1929 nowej ulicy - ul. Marynarki Polskiej z linią tramwajową, trasa wzdłuż nabrzeża portowego została zlikwidowana).
Znaczenie przeładunkowe Dworca Wiślanego zmalało po powstaniu Portu Północnego (wyłączenie ciężkich składów towarowych z centrum Gdańska). Znaczącą część tzw. mocy przeładunkowych dworca przejął również nowoporcki Wolny Obszar Celny. Istniały również (niezrealizowane) plany przekształcenia nabrzeży Dworca Wiślanego pod kątem przeładunków śródlądowych w ramach "Programu Wisła".

</doc>
<doc id="812234" url="https://pl.wikipedia.org/wiki?curid=812234" title="Paty Díaz">
Paty Díaz

Paty Díaz (ur. 17 marca 1976 roku w San Luis Colorado, Sonora, Meksyk) - meksykańska aktorka i modelka.
Jest rozwiedziona z Guillermo Pińa, z którym ma syna Guillermo.

</doc>
<doc id="812238" url="https://pl.wikipedia.org/wiki?curid=812238" title="Disco D">
Disco D

Disco D, właśc. David Aaron Shayman (ur. 21 września 1980 w St. Louis, zm. 22 stycznia 2007 w Nowym Jorku) – amerykański producent muzyczny i kompozytor hiphopowy, współpracował między innymi z 50 Centem, Kevinem Federlinem, Crime Mob, Trick Daddym, Lil' Scrappy, Pharrelem Wiliamsem i Pitbulem, tworzył także muzykę do reklam i programów telewizyjnych.
Dzieciństwo spędził w Detroit, pracował w Nowym Jorku. Muzyk zmarł śmiercią samobójczą, przyczyną była prawdopodobnie depresja, na którą cierpiał. 

</doc>
<doc id="812241" url="https://pl.wikipedia.org/wiki?curid=812241" title="Dominikańskie Ośrodki Informacji o Nowych Ruchach Religijnych i Sektach">
Dominikańskie Ośrodki Informacji o Nowych Ruchach Religijnych i Sektach

Dominikańskie Ośrodki Informacji o Nowych Ruchach Religijnych i Sektach – prowadzone przez dominikanów organizacje oraz ruchy antykultowe, zajmujące się działalnością informacyjną oraz pomocową dla osób podobno poszkodowanych (w opinii tych ośrodków) uczestnictwem w nowych ruchach religijnych.
Cele oraz działalność.
Deklarowanym celem tych ośrodków jest informowanie o nowych ruchach religijnych i „sektach”, z wyłączeniem udzielania pomocy materialnej domniemanym ofiarom. W latach 2000. witryny Ośrodków wymieniały kilkadziesiąt nowych ruchów religijnych oraz związków wyznaniowych, często prezentując jedynie punkt widzenia katolicyzmu. 
Krytyka i kontrowersje.
Przedstawiciele nowych ruchów religijnych oraz obrońcy wolności religijnej oskarżają czasem dominikanów o pobudzanie uprzedzeń religijnych wobec przedstawicieli innych wyznań legalnie działających w Polsce. Określenia takie jak sekta lub psychomanipulacja mają być ich zdaniem jedynie sposobem walki z konkurencją dla wiary katolickiej. Nie negując istnienia sekt czy też ruchów rzeczywiście szkodliwych, podnoszą oni, iż samo umieszczenie informacji o legalnie działającym związku wyznaniowym w kontekście „sekty” i „psychomanipulacji” ma negatywny wpływ na ich wizerunek i postrzeganie społeczne, niezależnie od prezentowanej na ich temat treści.
Część z takich ruchów nie spełnia definicji sekty destrukcyjnej, ponadto są wśród nich także związki wyznaniowe legalnie działające na terenie Polski. Do „niszczących duchowych zagrożeń” zaliczano czasami aikido, wróżbiarstwo czy reiki. 
Ośrodki są także krytykowane przez niezależnych religioznawców. W opinii doktora Zbigniewa Paska z Pracowni Dokumentacji Wyznań Religijnych w Instytucie Religioznawstwa Uniwersytetu Jagiellońskiego, Ośrodki z definicji są niezdolne do obiektywizmu:w kwestiach dotyczących tak delikatnej materii, jaką jest religia, nie powinni wyrokować i pouczać potencjalni konkurenci.Krytyka ośrodków pochodzi też ze strony przedstawicieli wyznań powiązanych z hinduizmem i buddyzmem, którzy uważają, iż materiały publikowane na stronie Ośrodków zawierają pomówienia i nieprawdę na ich temat oraz prowokują ataki na tle religijnym. 
W 2021 roku sam DOIoNRR został nazwany sektą w prasie polskiej i zagranicznej po ujawnieniu skandalu seksualno-ideowego w jego wrocławskim ośrodku i poza nim, wywołanego przez zakonnika zwalczającego wtedy takie „sekty”.
Sam ośrodek dopuszczał taką możliwość na swojej witrynie:[...] grupa działająca w Kościele Katolickim może stać się sektą [...] W pracy naszych ośrodków spotykaliśmy przypadki w których brak reakcji na nadużycia i manipulację występujące w grupie, doprowadzał do stopniowego przekształcenia się zdrowej wspólnoty w grupę destrukcyjną (sektę).

</doc>
<doc id="812245" url="https://pl.wikipedia.org/wiki?curid=812245" title="Joe Orton">
Joe Orton

John Kingsley „Joe” Orton (ur. 1 stycznia 1933 w Leicesterze, zm. 9 sierpnia 1967 w Londynie) – brytyjski autor satyrycznych sztuk teatralnych.
W trakcie swojej krótkiej lecz płodnej kariery (od 1964 do śmierci) szokował, wywoływał oburzenie i bawił swoimi skandalizującymi czarnymi komediami. "Ortonesque" (ortoneska) stała się terminem oznaczającym twórczość „oburzająco makabryczną”.
Młodość.
Orton urodził się w Leicester w rodzinie robotniczej, a wychowywał się na Saffron Lane council estate (należącym do osiedli komunalnych, w których zamieszkują najbiedniejsze społeczności) z bratem Douglasem i dwiema siostrami: Marilyn i Leonie. Jego rodzice, Wiliam i Eslie, pobrali się w 1931; ojciec pracował dla Gminy Leicester jako ogrodnik, matka zaś w fabryce obuwia, do czasu gdy w wyniku gruźlicy usunięto jej płuco.
Orton nie zdał egzaminu, którym wówczas kończyła się nauka w angielskiej szkole podstawowej (tzw. eleven-plus), z powodu problemów zdrowotnych związanych z astmą. Później, w latach 1945-1947 uczęszczał do Clark's College, szkoły prywatnej nie cieszącej się renomą. Następnie rozpoczął pracę jako młodszy urzędnik (junior clerk) za jedyne 3 funty szterlingi tygodniowo.
Zainteresował się występowaniem w teatrze około 1949 r. i wstąpił do kilku różnych kółek teatralnych (dramatic societies), włącznie z prestiżową Leicester Dramatic Society. Podczas pracy nad amatorskimi produkcjami postawił sobie za cel poprawę wyglądu zewnętrznego i zaczął chodzić na siłownię. Ponadto brał lekcje dykcji (osoba mówiąca jego akcentem nie miała szans na zrobienie kariery aktorskiej), a także próbował zaradzić swojemu brakowi formalnego wykształcenia i wiedzy o kulturze. Stracił pracę i nadal chcąc angażować się w teatr, wystąpił w listopadzie 1950 r. o stypendium w Royal Academy of Dramatic Arts (RADA, Królewska Akademia Sztuk Dramatycznych). Stypendium zostało mu przyznane i Orton bez żalu opuścił region East Midlands przenosząc się do Londynu. Atak wyrostka robaczkowego opóźnił początek nauki w RADA do maja 1951.
Spotkanie z Kennethem Halliwellem.
Orton spotkał Kennetha Halliwella w RADA w 1951. Zamieszkał razem z nim i dwójką innych studentów w czerwcu tego samego roku, w mieszkaniu w dzielnicy West Hampstead. Halliwell był siedem lat starszy od Ortona oraz niezależny finansowo (otrzymał pokaźny spadek). Szybko utworzyli stały związek i zostali kochankami, mimo – jak twierdził Orton – seksualnej niekompatybilności. Żaden z nich nie radził sobie dobrze w trakcie dwurocznego kursu na Akademii, choć Halliwell radził sobie nieco gorzej – otrzymując na koniec "Certificate of Merit", mniej znaczące wyróżnienie niż przyznany Ortonowi "Diploma". 
Po ukończeniu RADA obaj wyjechali na prowincję odbyć staż; Orton spędził cztery miesiące w Ipswich jako asystent kierownika sceny, Halliwell w Llandudno w Walii. Obaj wrócili później do Londynu, odkrywając że „ich marzenia przeniosły się ze sceny na papier”. Wspólnie pracowali nad kilkoma nieopublikowanymi powieściami (często imitując styl Ronalda Firbanka). Osiągali niewielki sukces, ale zachęcano ich do dalszej pracy. Odrzucenie ich ostatniej nadziei, powieści "„The Last Days of Sodom”" (pol. "„Ostatnie dni Sodomy”") w 1957 sprawiła, że postanowili prowadzić dalsze prace osobno. Orton wracał później do tych książek, czerpiąc z nich pomysły dla wielu epizodów i stylu, w którym tworzył swoje sztuki. 
Przez długi czas odmawiali podjęcia pracy, pewni swojej „wyjątkowości”; żyli z pieniędzy Halliwella oraz zasiłków dla bezrobotnych. Byli zmuszeni prowadzić ascetyczne życie, ograniczając swoje wydatki do £5 tygodniowo. W latach 1957-1959 kilkakrotnie odbyli sześciomiesięczne kontrakty jako robotnicy w fabryce słodyczy Cadbury's, żeby uzbierać na nowe mieszkanie. Przeprowadzili się do niego w 1959, a mieściło się ono na Noel Road w dzielnicy Islington. 
Psikusy, kawały i wygłupy.
Brak poważnego zajęcia doprowadził do tego, że zabawiali się robieniem różnych kawałów i wygłupów. Orton stworzył fikcyjną postać starszej pani Edny Welthorpe, pod którą podszywając się pisywał listy do gazet i instytucji „oburzając się” na różne rzeczy, w tym nowoczesne tendencje w obyczajach, kulturze i sztuce. W późniejszym życiu, wykorzystywał tę postać (jej listy do gazet), żeby podgrzewać kontrowersje wokół swoich sztuk. Orton stworzył Ednę na podstawie „ciotki Edny”, wymyślonego przez Terence’a Rattigana archetypu odbiorcy sztuk teatralnych. 
Inną ich rozrywką było wykradanie książek z lokalnej biblioteki: modyfikowali okładki i streszczenia na nich umieszczone i odnosili je z powrotem. Na przykład tomik poezji Johna Betjemana wrócił do biblioteki z nową okładką przedstawiającą nagiego, mocno wytatuowanego mężczyznę w średnim wieku. Używali swoich projektów okładek także do dekorowania mieszkania. Ostatecznie odkryto tę ich praktykę wynoszenia książek i zawezwano przed sąd w 1962. 
Incydent ten został odnotowany w brytyjskiej prasie ogólnokrajowej. Tabloid „Daily Mirror” dał tej historii tytuł „Gorilla in the Roses” (pol. „Goryl wśród róż”), zwracając uwagę na „wulgarność” czynu. Zostali oskarżeni o pięciokrotną kradzież i zniszczenie. Przyznali się do zniszczenia więcej niż siedemdziesięciu książek i zostali skazani na sześć miesięcy więzienia (wyszli we wrześniu 1962) i grzywnę w wysokości £262. Książki, które „przerobili”, stały się później najcenniejszymi w kolekcji Islington Library.
Orton jako dramatopisarz.
We wczesnych latach 60. XX wieku Orton zaczął pisać sztuki. Swoją ostatnią powieść napisał w 1961 ("„Head to Toe”") i wkrótce potem zaczął się popyt na jego twórczość. W 1963 BBC zapłaciła 65 GBP za radiową sztukę "„The Boy Hairdresser”" (pol. "„Chłopiec-fryzjer”"), która została wyemitowana 31 sierpnia 1964 jako "„The Ruffian on the Stair”". Została zaadaptowana dla teatru w 1966. 
Orton upajał się swoim osiągnięciem i pisał kolejne dzieła. Ukończył "„Entertaining Mr Sloane”" w momencie gdy "„The Ruffian on the Stair”" był emitowany. Wysłał kopię do agenta teatralnego Peggy Ramsay w grudniu 1963. Premiera odbyła się w New Arts Theatre 6 maja 1964 w reżyserii Michaela Cordona. Recenzje były bardzo różne, od zachwytu do oburzenia. Pewne wpływowe osoby w świecie sceny, takie jak Terence Rattigan, sprawiały jednak, że jego dzieła były wystawiane mimo wszystko; oczekiwano również, że popisze się kolejnymi. 
Sztuka "„Entertaining Mr Sloane”" była pokazywana trzy tygodnie i okazała się nierentowna, lecz Rattigan zainwestował 3 000 GBP w przeniesienie jej do Wyndham's Theatre na West Endzie pod koniec czerwca i do Queen’s Theatre w listopadzie. "„Sloane”" zajął pierwsze miejsce w kategorii „najlepsza nowa sztuka” w plebiscycie krytyków zorganizowanym przez magazyn "Variety", a sam Orton zajął drugie miejsce w kategorii „najbardziej obiecujący dramatopisarz”. W przeciągu roku wystawiono "„Sloane”" w Nowym Jorku w reżyserii Alana Schneidera (gdzie nie odniósł sukcesu i sztukę szybko zdjęto), a także w Hiszpanii, Izraelu i Australii oraz nakręcono film i sztukę dla teatru telewizji. 
Następną wystawioną sztuką Ortona był "„Łup”" (org. "„Loot”"). Pierwszy szkic powstał między czerwcem a listopadem 1964, pod tytułem "„Funeral Games”" (pol. "„Gry pogrzebowe”"), tytuł ten Orton zmienił za sugestią Halliwella. Sztuka była szaloną parodią stylu powieści detektywistycznej, przepełnioną najczarniejszą farsą. Uderzała w konwencjonalne spojrzenie na śmierć, policję, religię i sprawiedliwość. Orton zaoferował sztukę Codronowi w listopadzie 1964, następnie poddano ją daleko idącej edycji aż uznano, że się nadaje do wystawienia na West Endzie.
Codron zaaranżował spotkanie Ortona ze swoim kolegą Kennethem Williamsem (znanym i bardzo popularnym brytyjskim aktorem homoseksualnym) w sierpniu 1964. Szybko znaleźli wspólny język, i Orton przerobił "„Łup”" aby dopasować jedną z głównych postaci do Wiliamsa. 
Sukces "„Sloane”"'a był oczywisty, zatem "„Łup”" szybko wszedł w fazę produkcji, mimo oczywistych niedostatków. Próby zaczęły się w styczniu 1965. Premiera odbyła się w Cambridge 1 lutego. Recenzje były miażdżące. Nie za zawartość, ale za zbyt wolną akcję, aktorstwo, śnieżnobiałą scenografię i całą jakość produkcji.
Orton, pokłócony z reżyserem Peterem Woodem o akcję (czy też jej brak), dalej przerabiał sztukę dopisując i przerabiając, zmieniając, zastępując lub dokładając wersy czy całe sceny. Obsada aktorska była zdemoralizowana ciągłymi próbami, a jej występy były bardzo nierówne. Jednakże aktorzy byli pod wrażeniem energii i ciągłych naprawczych zabiegów Ortona. Sztuka zbierała kolejne złe recenzje w Brighton, Oksfordzie, Bournemouth, Manchesterze i na końcu w londyńskim Wimbledonie w połowie marca. „"Łup"” był „martwym koniem”, którego dalej uderzano batem. Orton odpoczął od tej sytuacji na niezwykle rozwiązłych, wypełnionych haszyszem i homoseksualnym seksem osiemdziesięciodniowych wakacjach w Tangerze w Maroku.
W styczniu 1966 "„Łup”" został odświeżony, a nowym producentem został Oscar Lewenstein. Bazując na swoim coraz większym doświadczaniu, Orton znacznie skrócił sztukę zwiększając tempo akcji i ulepszając interakcje między bohaterami.
W reżyserii Brahama Murraya, z sympatyczniejszą, mniej abstrakcyjną scenografią, przerobiona sztuka otrzymała bardziej przychylne recenzje. Lewenstein się jednak nie ekscytował, toteż umieścił sztukę w teatrze poza prestiżowym West-Endem: Jeanetta Cochrane Theatre w dzielnicy Bloomsbury, gdzie reżyserię przejął Charles Marowitz.
Orton kontynuował swój zwyczaj ścierania się z reżyserami także z Marowitzem, ale dalsze cięcia, na które się wspólnie zgodzili, polepszały jakość produkcji. Londyńska premiera odbyła się 27 września 1966, a przychylne recenzje wywoływały u zaskoczonego Ortona zachwyt. Przedstawienia "„Łup”"'u przeniesiono do bardziej prestiżowego Criterion Theatre, w dzielnicy Holborn w październiku, upewniając tym Ortona o jego talencie. Już wtedy pracował nad nowym dziełem: "„What the Butler Saw”".
"„Łup”" zdobył kilka nagród, co wpływało na lepszą sprzedaż biletów i utrwaliło sławę Ortona. Sprzedał prawa do sfilmowana sztuki za 25 000 funtów, mimo że był pewien, iż będzie to klapa (i była), a na Broadwayu los "„Łupu”" był podobny do tego, który spotkał "„Sloane'a”". Mimo wszystko Orton przeżywał najlepszy moment swojego życia, intensywnie pracując nad kolejnymi produkcjami i ulepszając te już gotowe. 
"„The Good and Faithful Servant”" (pol. "„Dobry i wierny sługa”") był kamieniem milowym w twórczości Ortona. Była to telewizyjna jednoaktówka ukończona w czerwcu 1964, po raz pierwszy wyemitowana przez Associated-Rediffusion 6 kwietnia 1967. Ze swoją skromną atmosferą, goryczą i żalem oraz prawdziwą wzruszającą, emocjonalną siłą okazała się spokojniejsza i bardziej naturalna w porównaniu z wcześniejszymi radosno-makabrycznymi farsami. 
"„The Erpingham Camp”", będąca Ortona wersją "„The Bacchae”", napisana w 1965 i zaoferowana stacji Rediffusion w listopadzie, została wyemitowana 27 czerwca 1966. 
"„Funeral Games”" jest dziełem łączącym "„Łup”" i "„What the Butler Saw”". Została napisana i była przeredagowywana (cztery razy) między czerwcem a listopadem 1966. Stworzona dla serii Yorkshire Television poświęconej "The Seven Deadly Virtues" (pol. "„Siedmiu śmiertelnym cnotom”"), sztuka Ortona zajmowała się cnotą miłosierdzia, zwłaszcza w ujęciu chrześcijańskim — w szaleńczej konfuzji kazirodztwa i morderstwa. 
W marcu 1967 Orton i Halliwell zamierzali spędzić kolejne długie rozrywkowe wakacje, tym razem w Libii, ale ich związek psuł się tak bardzo, że wrócili do domu już po jednym dniu. Orton ciężko pracował, naenergetyzowany i szczęśliwy; Halliwell coraz bardziej pogrążał się w depresji, coraz bardziej kłótliwy i trapiony jakimiś tajemniczymi chorobami. 
Kontrowersyjna farsa Ortona "„What The Butler Saw”" (pol. "„Co widział kamerdyner”" zadebiutowała na West Endzie po jego śmierci w 1969. Premiera odbyła się w Queen’s Theatre, a role główne zagrali: Ralph Richardson, Coral Browne, Stanley Baxter i Hayward Morse. Widownia była tak oburzona i tak głośno buczała, że krytycy nie słyszeli wypowiadanych kwestii.
Śmierć.
W maju 1967 Orton i jego kochanek Kenneth Halliwell spędzali wakacje w Tangerze. W nocy 9 sierpnia 1967 Halliwell zatłukł na śmierć 34-letniego Ortona dziewięcioma uderzeniami młotkiem w głowę. Popełnił następnie samobójstwo, przedawkowując 22 tabletki leku zwanego Nembutalem, które popił sokiem grejpfrutowym. Detektywi stwierdzili, że Halliwell zginął pierwszy, ponieważ ciało Ortona było nadal ciepłe. 
Gazeta "The Sunday Times" w swoim wydaniu z 22 listopada 1970 donosiła, że w sobotę 5 sierpnia, cztery dni przed śmiercią, Joe poszedł do pubu Chelsea Potter na King’s Road. Spotkał się tam ze swoim przyjacielem Peterem Nolanem, któremu powiedział, że ma nowego chłopaka, i że chce ostatecznie zerwać z Halliwellem, ale nie wie jak. 
Ostatnią osobą, jaka rozmawiała z Halliwellem, był lekarz psychiatra. Lekarz rozmawiał z Halliwellem trzy razy przez telefon: umawiali się na wizytę następnego ranka. Ostatnia rozmowa odbyła się około godziny 10 wieczorem. Halliwell wziął adres lekarza i powiedział „Niech się pan nie martwi, już jest mi lepiej. Przyjdę do pana jutro rano”.
Halliwell czuł się coraz bardziej zagrożony i wyizolowany sukcesem Ortona, zaczął więc nadużywać leków antydepresyjnych i barbituranów. 
Ciała Ortona i Halliwella odkryto następnego ranka, kiedy szofer przyjechał zabrać Ortona na spotkanie, na którym miał on dyskutować scenariusz tworzony dla The Beatles.
Halliwell zostawił list pożegnalny, informujący policję, że wszystko się wyjaśni, gdy przeczytają pamiętniki Ortona, „zwłaszcza ostatnie części”. Pamiętniki zostały później opublikowane, ale nie dostarczają obiecanego wglądu w stan rzeczy. Zastanawiający jest fakt, że w pamiętniku brakuje ostatnich 8 dni z życia Ortona: uważa się, że strony je opisujące zostały zabrane przez policję.
Biografie: film, radio, telewizja.
Biografia pt. "„Prick Up Your Ears”" (pol. "„Nadstaw uszu”" nie oddaje dwuznaczności tytułu oryginalnego, który może oznaczać "„nadstaw uszu”". Słowo „ears” to w języku angielskim anagram słowa „arse” czyli „dupa”, co jest nawiązaniem do homoseksualnego związku bohaterów) została wydana przez Johna Lahra w 1978. Orton sam kontemplował użycie powyższego tytułu.
W roku 1987 powstał film biograficzny pod tym samym tytułem, na podstawie pamiętników Ortona i ustaleń Lahra. Wyreżyserował go Stephen Frears, a w rolach głównych wystąpili Gary Oldman, Alfred Molina i Vanessa Redgrave. Alan Bennett był autorem scenariusza.
Dwa archiwalne nagrania Ortona zachowały się w BBC: krótki wywiad radiowy wyemitowany po raz pierwszy w sierpniu 1967 oraz nagranie wideo jego występu w talk-show Eamona Andrews na kanale ITV.

</doc>
<doc id="812247" url="https://pl.wikipedia.org/wiki?curid=812247" title="Dymitr Starszy Olgierdowicz">
Dymitr Starszy Olgierdowicz



</doc>
<doc id="812248" url="https://pl.wikipedia.org/wiki?curid=812248" title="Dymitr Starszy Olgierdowic">
Dymitr Starszy Olgierdowic

Dymitr Starszy Olgierdowicz ("Dymitr Briański", "Dymitr Trubetsky", "Dymitr Trubecki", "Źmicier Briański", "Źmicier Trubiacki", "Дзьмітры Бранскі", "Дзьмітры Трубяцкі", "Дзьмітры Альгердавіч", "Дмитро Ольгердович", "Дмитро Трубецький"; zm. 12 lub 16 sierpnia 1399 w bitwie nad Worsklą) – wielki książę trubecki 1357 – 1379, briański 1357 – 1379, 1390 - 1399, starodubowski 1383, 87 lub 88 – 1397, książę drucki i perejasławski 1379 - 1388 z dynastii Giedyminowiczów; protoplasta rodu książąt Trubeckich; w 1357 r. przyjął chrzest rzymskokatolicki.
Życiorys.
Był synem Olgierda, wielkiego księcia litewskiego, i księżniczki Anny Iwanowny Druckiej (urodzonej po 1327 r.). 
Według wpisu do "Synodyka lubeckiego" poślubił niewiadomego pochodzenia Annę. Z tego małżeństwa pochodziło sześcioro dzieci:
Dymitr poległ w bitwie nad Worsklą.

</doc>
<doc id="812249" url="https://pl.wikipedia.org/wiki?curid=812249" title="John Orton">
John Orton



</doc>
<doc id="812250" url="https://pl.wikipedia.org/wiki?curid=812250" title="COSAFA Cup 2003">
COSAFA Cup 2003

COSAFA Cup 2003 – odbył się w dniach od 22 lutego do 5 października 2003 roku. W turnieju wystartowało 12 drużyn narodowych:
Zwycięzcą turnieju zostało Zimbabwe.
Finał.
 
ZWYCIĘZCA COSAFA CUP 2003
ZIMBABWE DRUGI TYTUŁ
Strzelcy.
3 gole
2 gole
1 gol
Żółte kartki.
Na turnieju arbitrzy pokazali 23 żółte kartki. Oto ich „zdobywcy” (w kolejności od piłkarza, który dostał żółtą kartkę najwcześniej):
Czerwone kartki.
Na turnieju sędziowie rozdali 5 czerwonych kartek. Oto ich „zdobywcy” (w kolejności od piłkarza, który dostał czerwoną kartkę najwcześniej):

</doc>
<doc id="812251" url="https://pl.wikipedia.org/wiki?curid=812251" title="John Kingsley Orton">
John Kingsley Orton



</doc>
<doc id="812252" url="https://pl.wikipedia.org/wiki?curid=812252" title="Komórki Woronoja">
Komórki Woronoja



</doc>
<doc id="812253" url="https://pl.wikipedia.org/wiki?curid=812253" title="Polskie Towarzystwo Orientalistyczne">
Polskie Towarzystwo Orientalistyczne

Polskie Towarzystwo Orientalistyczne () – towarzystwo naukowe orientalistów polskich. Działa od 1922 roku. Podstawowymi celami statutowymi są przyczynianie się do rozwoju orientalistyki polskiej przez prowadzenie i wspieranie badań naukowych nad ludami Azji i Afryki oraz upowszechnianie wiedzy o Bliskim i Dalekim Wschodzie. 
Prezesi towarzystwa.
Pierwszym prezesem PTO był Władysław Kotwicz (od roku 1922 do swojej śmierci w 1944 r.). Kolejnymi prezesami byli: 
Działalność.
Siedziba PTO mieści się w Warszawie, przy ulicy Krakowskie Przedmieście 26/28, przy Wydziale Orientalistycznym Uniwersytetu Warszawskiego.
Towarzystwo liczy 130 członków (dane za rok 2009). Wydaje kwartalnik „Przegląd Orientalistyczny”.

</doc>
<doc id="812258" url="https://pl.wikipedia.org/wiki?curid=812258" title="Apis (owad)">
Apis (owad)

Pszczoła ("Apis") – rodzaj z rodziny pszczołowatych (Apidae). Jednym z przedstawicieli tego rodzaju jest najbardziej znany gatunek pszczoły, pszczoła miodna.
Pszczoły z rodzaju "Apis" mają długość ciała od 7–8 mm do 16–18 mm. Ubarwienie o różnej intensywności – od jednolicie czarnego i ciemnobrązowego do żółtego i czerwonopomarańczowego. Skrzydła specyficznie użyłkowane, wyróżnia je charakterystyczne pólko radialne na przednim skrzydle – ogranicza je zaokrąglona żyłka, która nieco odstaje od krawędzi skrzydła. 
Wszystkie gatunki należące do rodzaju "Apis" żyją w zorganizowanych społeczeństwach. Budują z czystego wosku pionowe plastry z obustronnie ułożonymi komórkami, służącymi do wychowu czerwi i przechowywania pokarmu. Osobniki dorosłe i larwy odżywiają się nektarem, spadzią oraz pyłkiem kwiatowym. Zakładają duże kolonie (rodziny pszczele), zależnie od gatunku liczące od kilku do 20–80 tysięcy osobników. Życie rodzin jest koordynowane za pośrednictwem feromonów, regularnych zmian aktywności gruczołów, porozumiewania się za pomocą tańców i wydawania dźwięków. Występuje tu polimorfizm i polietyzm wiekowy. Doskonale wypracowały sposób regulacji temperatury w gnieździe, co pozwala rodzinom pszczelim na uniezależnienie się w dużej mierze od warunków zewnętrznych, dzięki czemu w klimacie chłodnym mogą przeżyć długie i surowe zimy całe kolonie, a nie tylko pojedyncze osobniki w stanie hibernacji, jak np. u trzmieli.
Rodzaj pszczoła ("Apis") obejmuje cztery gatunki:
Żyją obecnie dziko na terenie Azji, Afryki i Ameryki Południowej, a pszczoła miodna i pszczoła wschodnia zostały udomowione.
Wszystkie gatunki pszczół należące do plemienia Apini (i rodzaju "Apis") wytwarzają miód. Gatunkiem najbardziej ekspansywnym jest pszczoła miodna żyjąca w Europie, gdzie została udomowiona, a także w Afryce, Ameryce, Australii i Nowej Zelandii, do których to miejsc została sprowadzona. Pozostałe trzy gatunki pszczół z rodzaju "Apis" to gatunki azjatyckie.
Wrogowie pszczół
. atakować siedliska pszczół, niszcząc gniazdo i zjadając larwy. Początkowo wysyłają zwiadowcę, który ma za zadanie zlokalizować gniazdo. Pszczoły potrafią jednak bronić się przed tymi drapieżcami. Otaczają szerszenia, który przybywa do kolonii, tworząc zwartą kulę. Znajdujący się w środku napastnik ginie po 10 minutach na skutek przegrzania.
Masowe wymieranie pszczół.
W ostatnim czasie obserwuje się zwiększone wymieranie pszczół, głównie na terenie USA i Europy Zachodniej (CCD). Prawdopodobną przyczyną wymierania jest stosowanie pestycydów w czasie kwitnięcia roślin. Badania prowadzone na dużą skalę w USA wskazują, że CCD może być powiązane z takimi zjawiskami jak:
Opublikowany pod koniec stycznia 2011 roku artykuł w brytyjskim dzienniku „The Independent” przedstawia wyniki badań przeprowadzonych przez francuskie laboratorium z Awinionu. Naukowcy twierdzą, że przyczyną masowego wymierania owadów w wielu krajach świata jest imidakloprid – składnik środków owadobójczych produkowanych przez firmę Bayer CropScience, którymi zaprawia się nasiona roślin (m.in. buraków, kukurydzy, ale też warzyw). Owadobójcza substancja wpływa na układ nerwowy owadów, prowadząc do ich dezorientacji i śmierci.

</doc>
<doc id="812261" url="https://pl.wikipedia.org/wiki?curid=812261" title="Angielska Wikipedia">
Angielska Wikipedia



</doc>
<doc id="812262" url="https://pl.wikipedia.org/wiki?curid=812262" title="Néstor Almendros">
Néstor Almendros

Néstor Almendros (ur. 30 października 1930 w Barcelonie, zm. 4 marca 1992 w Nowym Jorku) – hiszpański operator filmowy, laureat Oscara za najlepsze zdjęcia. Jeden z najbardziej zasłużonych operatorów II połowy XX w.
Życiorys.
W wieku osiemnastu lat wyjechał na Kubę, gdzie od kilku lat na emigracji pozostawał jego ojciec. Podstaw zawodu uczył się w college'u w Nowym Jorku oraz w Centro Sperimentale di Cinematografia w Rzymie. W tym czasie nakręcił kilka filmów dokumentalnych na Kubie, m.in. "Ritmo de Cuba" (1960) - realizował je także po dojściu Fidela Castro do władzy, jednak w 1962 opuścił wyspę i osiadł we Francji.
Współpracował z wybitnymi francuskimi reżyserami: Érikiem Rohmerem ("Moja noc u Maud", 1969; "Miłość po południu", 1972) i François Truffautem ("Miłość Adeli H.", 1975; "Mężczyzna, który kochał kobiety", 1977). 
W 1978 rozpoczął karierę w Hollywood. Został autorem zdjęć do "Niebiańskich dni" (1978) Terrence'a Malicka, za które zdobył Oscara. Ponadto pracował przy takich filmach jak m.in. "Sprawa Kramerów" (1979), "Ostatnie metro" (1980), "Wybór Zofii" (1982) czy "Billy Bathgate" (1991).
Zasiadał w jury konkursu głównego na 38. MFF w Cannes (1985) oraz na 46. MFF w Wenecji (1989).
Był zaangażowany w kampanie obrony praw człowieka na Kubie. Zmarł na AIDS.

</doc>
<doc id="812264" url="https://pl.wikipedia.org/wiki?curid=812264" title="Moje noce są piękniejsze niż wasze dni">
Moje noce są piękniejsze niż wasze dni

Moje noce są piękniejsze niż wasze dni (fran. "Mes nuits sont plus belles que vos jours") – francuski film fabularny z 1989 roku w reżyserii Andrzeja Żuławskiego.
Fabuła.
Lucas, genialny informatyk w średnim wieku, stworzył nowy język komputerowy, ale w tym samym czasie dowiaduje się, że jego mózg jest zainfekowany śmiertelnym wirusem. Swoje ostatnie dni spędza w nadmorskim hotelu w Biarritz. Podążył tam za ukochaną, młodą Blanche – kobietą medium, która wraz z ekscentryczną grupą artystyczną podróżuje po Francji.

</doc>
<doc id="812266" url="https://pl.wikipedia.org/wiki?curid=812266" title="Nestor Almendros">
Nestor Almendros



</doc>
<doc id="812269" url="https://pl.wikipedia.org/wiki?curid=812269" title="Falowód mikrofalowy">
Falowód mikrofalowy

Falowód mikrofalowy – rodzaj falowodu, przeznaczonego do transmisji fal elektromagnetycznych z zakresu mikrofal i częstotliwości radiowych. Falowód mikrofalowy jest rodzajem linii transmisyjnej, która składa się z jednego przewodnika, służy głównie do połączenia nadajnika i odbiornika mikrofal z ich antenami, w urządzeniach takich jak kuchenki mikrofalowe czy radary.
Historia.
Jedną z pierwszych osób, która zakładała możliwość rozchodzenia fal elektromagnetycznych w zamkniętej, metalowej "rurze" był Oliver Heaviside. Jednak w 1893 roku odrzucił tę ideę twierdząc, że do prowadzenia energii elektromagnetycznej potrzebne są dwa przewodniki.
W 1897 roku John William Strutt teoretycznie wykazał, że propagacja fal jest możliwa w strukturach o przekroju kołowym i prostokątnym. Nie zostało to wtedy zweryfikowane doświadczalnie.
Falowody zostały ponownie odkryte w 1936 roku przez dwóch ludzi. Po eksperymentach przeprowadzonych w 1932 r. George C. Southworth z firmy AT&amp;T przedstawił publikację dotyczącą falowodów. Na tej samej konferencji W. L. Barrow z MIT przedstawił artykuł o falowodzie cylindrycznym z eksperymentalnym potwierdzeniem propagacji fal elektromagnetycznych.
Rodzaje falowodów.
Podstawowe struktury:
Oprócz tego istnieje wiele ich modyfikacji, przykładowo:
Pomimo powyższej, dość ogólnej definicji falowodami nazywa się także niektóre struktury, które składają się z więcej niż jednego przewodnika lub nie zawierają go wcale. Przykłady:
Zastosowania falowodów.
Niegdyś falowody wraz z liniami współosiowymi były podstawowymi elementami w technice mikrofalowej. Stopniowo zostały one wyparte przez technologie planarne, w których mamy łatwość integracji linii z elementami aktywnymi. Obecnie używa się ich głównie w technice antenowej i zastosowaniach dużej mocy (na przykład w stacjach radiolokacyjnych).
W technice falowodowej można wytwarzać wszystkie podstawowe elementy mikrofalowe. Między innymi:
W praktyce stosuje się falowody w wykonaniach standaryzowanych do konkretnych zakresów częstotliwości pozwalające na łączenie elementów falowodowych różnych producentów.
Fizyka falowodów.
Zjawiska fizyczne zachodzące w falowodzie różnią się istotnie od tych znanych z innych linii transmisyjnych. Podstawowe różnice:
Długość fali w falowodzie.
Zjawiska zachodzące w falowodzie możemy interpretować posługując się metodami optyki geometrycznej. W takim przypadku falę prowadzoną w falowodzie rozumiemy jako pęk promieni odbijających się od metalowych ścianek.
Widzimy, że można rozłożyć falę na superpozycję fal płaskich padających na ścianki pod odpowiednimi kątami. Ponieważ przesuwając się wzdłuż osi falowodu przesuwamy się pod pewnym kątem w stosunku do fal płaskich, zmiana fazy na jednostkowej długości będzie mniejsza niż liczba falowa w przestrzeni swobodnej. Z tego powodu długość fali jest większa w falowodzie niż w przestrzeni swobodnej (na przykład w próżni, lub innym izotropowym materiale).
Istotnie, rozwiązując równanie falowe możemy wykazać, że współczynnik propagacji β w falowodzie wyraża się zależnością:
gdzie: formula_2 – liczba falowa w przestrzeni swobodnej
Z tego wzoru wynika zależność na długość fali formula_4
gdzie: formula_6 – długość fali w przestrzeni swobodnej
Rzeczywiście, od razu widzimy, że formula_8
Musimy uświadomić sobie jakie implikacje wynikają z tego faktu. Załóżmy, że mamy falowód wypełniony powietrzem. Prędkość fali w przestrzeni swobodnej będzie wtedy niemalże równa prędkości światła w próżni. Prędkość fazowa będzie równa:
Nietrudno zauważyć, że:
Zatem prędkość fazowa fali jest większa niż prędkość światła w próżni.
Czy jest to naruszenie szczególnej teorii względności? Niekoniecznie. Lepiej założyć, że szczególna teoria względności jest słuszna. Wniosek z tego jest następujący: prędkość fazowa nie jest prędkością rozchodzenia się energii.
Jeśli ktoś nie czuje się przekonany do powyższego rozumowania musi uświadomić sobie, że nie ma żadnego powodu by uważać prędkość fazową za prędkość rozchodzenia się energii. Prędkość fazową wprowadza się dla monochromatycznej fali płaskiej. Fala taka nie ma początku ani końca i ‘wypełnia’ całą przestrzeń swoją energią. W ten sposób trudno istotnie stwierdzić z jaką prędkością ta energia się rozchodzi.
Prędkość fazowa jest przykładem ‘prędkości wirtualnej’. Określa ona zależności fazowe pomiędzy różnymi punktami przestrzeni. Nie określa prędkości rozchodzenia energii.
Okazuje się, że prędkość grupowa fali w falowodzie jest już mniejsza od prędkości światła. Istotnie, możemy napisać następujące zależności:
Widzimy, że prędkość grupowa jest mniejsza od prędkości światła. Ponadto dla częstotliwości dużo większych od częstotliwości odcięcia mamy:

</doc>
<doc id="812270" url="https://pl.wikipedia.org/wiki?curid=812270" title="Anna Gornostaj">
Anna Gornostaj

Anna Marta Gornostaj (ur. 23 lutego 1960 w Warszawie) – polska aktorka teatralna i filmowa.
W 1982 ukończyła studia na PWST w Warszawie. 4 grudnia 1982 zadebiutowała w teatrze. Spełniła swoje marzenia, otwierając swój teatr, najpierw Towarzystwo Teatrum, a później Teatr „Capitol”, przy którym znajduje się także klub muzyczny. W 2013 wystąpiła na Świętokrzyskiej Gali Kabaretowej.
Filmografia.
Źródło:

</doc>
<doc id="812271" url="https://pl.wikipedia.org/wiki?curid=812271" title="Kunoy (wyspa)">
Kunoy (wyspa)

Kunoy (wym. lub , ) – jedna z wysp archipelagu Wysp Owczych, położonym na Morzu Norweskim, który stanowi terytorium zależne w ramach Królestwa Danii. Administracyjnie cała wyspa leży w gminie Kunoyar kommuna, znajdującej się w najbardziej na północ wysuniętym regionie Norðoyar.
Wyspa ta ma powierzchnię 35,5 km², co daje jej ósmą pozycję na archipelagu pod względem wielkości, i zamieszkuje ją 160 osób. Jej nazwa w dosłownym tłumaczeniu na język polski oznacza "Kobieca Wyspa". Nazwa ta odpowiada nazwie sąsiedniej wyspy Kalsoy (duń. "Kalsø"), która znaczy dokładnie "Wyspa Mężczyzn".
Geografia.
Opisywana wyspa jest stosunkowo niewielka, nawet, jak na farerskie standardy - zajmuje 35,5 km². Jest ona rozciągnięta południkowo i stosunkowo wąska. Tworzy ją kilka szczytów, powstałych na skutek erupcji wulkanów. Najwyższym z tych szczytów jest Kúvingafjall w centralnej części wyspy, który osiąga 830 m n.p.m. Wyspa ta jest jednak jedną z najwyższych na całym archipelagu - poza najwyższym cztery szczyty sięgają ponad osiemset metrów nad poziom morza, kolejne dwa ponad siedemset, jeden 644, a najniższy, Klettur, 444 m n.p.m.
Na wyspie tej da się zaobserwować kilka potoków górskich, szczególnie w południowej części. Nie ma tam jednak żadnego górskiego jeziora. Na północy wybrzeże przybiera formę klifową.
Klimat na Kunoy nie różni się znacząco od klimatu pozostałej części Wysp Owczych. W lecie temperatura nie przekracza zwykle dwudziestu °C, a w zimie rzadko spada znacząco poniżej zera stopni. Jest tam nieco chłodniej niż na południu z uwagi na to, że wyspa ta jest wyższa od pozostałych. Cechą klimatu Wysp Owczych są także częste opady deszczu, szczególnie w półroczu chłodnym, oraz porywiste wiatry.
Położenie.
Kunoy znajduje się w północnej części Wysp Owczych. Jest jedną z sześciu Wysp zwanych Norðoyar ("Wyspy Północne"). Na zachód od niej, za cieśniną Kalsoyarfjørður, znajduje się wyspa Kalsoy, natomiast na południowym wschodzie i wschodzie od Wyspy, za cieśniną Haraldssund znajduje się Borðoy, największa z Wysp Północnych. Na północ od wyspy rozpościera się Morze Norweskie, od południa graniczy ona z wodami Leirvíksfjørður.
Historia.
Historia ludzkości na wyspie Kunoy rozpoczyna się około XII wieku. Na ten okres datuje się niewielkie ruiny dwa kilometry na południe od miejscowości Haraldssund, gdzie miała powstać niewielka niderlandzka kolonia. Pierwsza wzmianka o drugiej z miejscowości, zwanej Kunoy pochodzi z drugiej połowy XIV wieku. Ostatnia, obecnie już nieistniejąca, powstała w drugiej połowie wieku XVI. Zwano ją Skarð.
Jedne z pierwszych, bardziej szczegółowych informacji na temat miejscowości na Kunoy, pochodzą z lat znacznie późniejszych. W 1705 roku rolnik z Haraldssund miał stracić swoje gospodarstwo w wyniku kupna tytoniu od holenderskiego okrętu. Wówczas, handel z podmiotami innymi niż Królewski Monopol był zabroniony.
W 1860 roku w tej miejscowości znajdowało się pięć domów, od których nazw wzięły się nazwiska ich właścicieli. Były to: "Har Uttari", "Har Innari", "Har Suður" (nazwisko: "Har Suðuri"), "Á Gørðum" oraz "Bygningurin". Siedem lat później, w sąsiedniej miejscowości Kunoy powstał najstarszy, do dziś istniejący kościół na całej wyspie. Później pojawił się zwyczaj, że każda łódź rybacka, która wypłynie z przystani na połów, oddaje jedną rybę kościołowi. Budowa owego kościoła rozpoczęła się 20 maja, a zakończyła się 17 października. Wszyscy ludzie z wyspy włączyli się w budowę kościoła, którą kontrolował mieszkaniec Haraldssund, Símun har Suðuri. Ten sam człowiek kierował wcześniej budową podobnego obiektu w Klaksvík.
23 grudnia 1913 roku wydarzyła się tragedia w miejscowości Skarð, siedmiu mężczyzn, którzy byli jedynymi mężczyznami w wieku produkcyjnym w osadzie, wypadli z łodzi i utopili się podczas połowu ryb. Wdowy, starcy i dzieci z czasem zaczęli przenosić się do innych miejscowości, głównie do Haraldssund. Ostatni mieszkańcy opuścili osadę w 1919 roku. Obecnie jedna, stara łódź ze Skarð wisi w kościele Christianskirkjan w Klaksvík.
W roku 1914 na Kunoy powstał pierwszy park z niewielkimi drzewami, zwany Viðarlundin í Kunoy. Jest to strefa o powierzchni 7829 m². Pierwotne plany zakładały, że będzie to powierzchnia o 10 000 metrów kwadratowych większa. Od 1949 park ten należy do gminy Kunoy. Patki takie tworzone są na obszarze Wysp Owczych, by zadrzewić nieco obszar, który przed przybyciem człowieka posiadał jedynie roślinność niską, taką jak trawy czy krzewy.
Tradycyjnie, Haraldssund był miejscem, gdzie obchodzono Święto Ofiarowania Pańskiego (2 lutego), po farersku "Kyndilsmessa". W latach 80. XX wieku próbowano rekultywować tę tradycję, jednak nie udało się to ze względu na zbyt dużą niedostępność osady Haraldssund. Obecnie ponownie próbuje się wznowić tę tradycję. W tym samym okresie stworzono również tunel i groblę, które połączyły wzajemnie obie istniejące osady na Kunoy oraz wyspę z sąsiednią Borðoy.
Transport.
Niewiele jest możliwości dotarcia do wyspy Kunoy. Przed rokiem 1988, dostać się tam było można jedynie za pomocą łodzi, jednak obecnie umożliwione jest to także pojazdom kołowym. Między Kunoy, a sąsiednią Borðoy stworzona została grobla, a wewnątrz pasma górskiego, pomiędzy szczytami "Galvsskorðafjall" (768 m n.p.m.) i "Suður á Nakki" (703 m n.p.m.), poprowadzono tunel, dzięki któremu można przedostać się na zachodnie wybrzeże. Tunel ten, zwany "Kunoyartunnilin", ma długość 3031 metrów. Prócz samochodów osobowych z tunelu tego korzystają autobusy Bygdaleiðir linii 504, kursujące od Klaksvík, przez Haraldssund, do osady Kunoy.
Miejscowości.
Na Kunoy znajdują się dwie stale zamieszkane miejscowości i jedna opuszczona.
Urodzeni na Kunoy.
Wyspa Kunoy, pomimo niewielkiego rozmiaru, była miejscem urodzenia kilku osób, znanych na Wyspach Owczych:

</doc>
<doc id="812272" url="https://pl.wikipedia.org/wiki?curid=812272" title="Traktat o konwencjonalnych siłach zbrojnych w Europie">
Traktat o konwencjonalnych siłach zbrojnych w Europie

Traktat o konwencjonalnych siłach zbrojnych w Europie (ang. "Treaty on Conventional Armed Forces in Europe", "CFE") – porozumienie ramowe zawarte w Paryżu 19 listopada 1990, pomiędzy państwami NATO i Układu Warszawskiego, kończące formalnie drugą rundę wiedeńskich negocjacji rozbrojeniowych KBWE.
Wszedł w życie 9 listopada 1992. Depozytariuszem jest Holandia. Tekst autentyczny: angielski, francuski, hiszpański, niemiecki, rosyjski i włoski.
Polska powiadomiła Holandię o przystąpieniu 26 listopada 1991.
Strony traktatu i jego postanowienia.
Było to wzajemne zobowiązanie do proporcjonalnej redukcji sił konwencjonalnych w Europie. Traktat został podpisany pomiędzy dwiema „grupami państw stron”, tj. państwami NATO i państwami byłego Układu Warszawskiego.
Stronami traktatu były:
Traktat wprowadzał pojęcie "strefy stosowania", w granicach której obowiązywały limity rozmieszczania broni konwencjonalnej. Obejmowała ona lądowe terytoria państw-stron położone pomiędzy Oceanem Atlantyckim a Uralem, a także wyspy: Ziemię Franciszka Józefa, Nową Ziemię, Svalbard, Wyspę Niedźwiedzią, Maderę, Azory, Wyspy Kanaryjskie. Strefa stosowania objęła także prawie całe terytorium Turcji.
Ograniczono liczbę poszczególnych rodzajów uzbrojenia dla każdej z „grup państw stron” w strefie stosowania do:
Państwa, które przekroczyły stan uzbrojenia dozwolony traktatem zmuszone zostały do jego zniszczenia pod międzynarodowym nadzorem.
CFE-1A.
Uzupełnieniem traktatu CFE jest podpisany 10 lipca 1992 w Helsinkach Akt Zamykający ws. stanów osobowych sił konwencjonalnych w Europie (ang. "Final Act on Personnel Strength of Conventional Armed Forces in Europe (CFE-1A)"), na podobnej zasadzie określający limity stanu osobowego poszczególnych sił zbrojnych.
Umowa o dostosowaniu Traktatu o konwencjonalnych siłach zbrojnych w Europie.
W związku z rozpadem ZSRR i rozwiązaniem Układu Warszawskiego w 1991, 19 listopada 1999 w czasie konferencji OBWE w Stambule podpisano Umowę o dostosowaniu Traktatu o konwencjonalnych siłach zbrojnych w Europie.
Depozytariusz i teksty autentyczne jak poprzednim traktacie.
Sygnatariuszami są:
Traktat przestał tym samym nosić znamiona porozumienia międzyblokowego, przeistaczając się w zobowiązanie poszczególnych państw. Zrobiono wyjątek dla Rosji, która wynegocjowała nieobowiązywania postanowień traktatu w pskowskim okręgu wojskowym i w obwodzie kaliningradzkim. Do traktatu nie przystąpiły republiki bałtyckie – Litwa, Łotwa i Estonia, które poczuły się zagrożone uprzywilejowaną pozycją Rosji.
Rosja już wkrótce złamała postanowienia traktatu, naruszając reżim flankowy przez wprowadzenie dodatkowych wojsk na północny Kaukaz, do Naddniestrza i w strefie konfliktu w Gruzji.
Zmodyfikowany traktat wejdzie w życie dopiero po ratyfikowaniu go przez sygnatariuszy, co dotychczas zrobiła jedynie Rosja, Ukraina, Kazachstan i Białoruś.
Zawieszenie członkostwa Rosji.
Przed 33. Szczytem grupy G8 w Heiligendamm ówczesny prezydent Rosji, Władimir Putin, zaproponował prezydentowi Stanów Zjednoczonych G. Bushowi alternatywną (w stosunku do Polski i Czech) lokalizację elementów amerykańskiej tarczy antyrakietowej na terenie poradzieckiej bazy wojskowej w Azerbejdżanie. W razie odrzucenia tej oferty Siergiej Iwanow zagroził rozmieszczeniem przez Rosję pocisków rakietowych na terenie obwodu kaliningradzkiego, co stanowiłoby złamanie postanowień traktatu CFE.
14 lipca 2007 roku prezydent Władimir Putin podpisał dekret zawieszający uczestnictwo Rosji w CFE. Przyczyną takiego działania – według władz Rosji – było „zaistnienie wyjątkowych okoliczności naruszających bezpieczeństwo Federacji Rosyjskiej i wymagającymi podjęcia nie cierpiących zwłoki kroków” (dotyczyło to amerykańskich planów rozmieszczenia elementów tarczy antyrakietowej w Polsce i Czechach oraz żądań Rosji w sprawie przystąpienia do układu Litwy, Łotwy oraz Estonii).
24 listopada 2011 roku rząd brytyjski ogłosił zaprzestanie wymiany informacji wojskowych z Rosją na podstawie traktatu o konwencjonalnych siłach zbrojnych w Europie (CFE), ponieważ Moskwa odmawia jego wykonywania. Brytyjski wiceminister ds. europejskich David Lidington oświadczył: „Nie sposób utrzymywać w nieskończoność sytuacji, w której jedna strona wywiązuje się ze swych zobowiązań międzynarodowych, druga zaś nie. Tak więc Zjednoczone Królestwo postanowiło nie współpracować dalej z Rosją w ramach traktatu CFE.” Zapowiedział równocześnie, że w tym roku Wielka Brytania nie dostarczy już Rosji danych wojskowych, których wymiana miała nastąpić 15 grudnia.
Federacja Rosyjska podjęła decyzję o wstrzymaniu swego udziału w spotkaniach grupy doradczej z dniem 11 marca 2015.

</doc>
<doc id="812283" url="https://pl.wikipedia.org/wiki?curid=812283" title="Generał major">
Generał major

Generał major – stopień wojskowy w różnych armiach świata, m.in. w wojsku I Rzeczypospolitej, odpowiednik generała brygady lub generała dywizji w Wojsku Polskim.
W I Rzeczypospolitej był generałem „komenderującym” w dywizji. Teoretycznie generałowie majorowie – dwóch dla każdej dywizji – mieli sobie podporządkowaną: jeden piechotę, drugi kawalerię. W czasie reform przeprowadzanych przez Sejm Czteroletni nie przestrzegano tego zwyczaju i mieli oni podporządkowane sobie zarówno pułki piesze jak i kawaleryjskie. Dopiero w 1793 roku powrócono do podporządkowania kawalerii i piechoty osobnym generałom majorom.
Stopień generała majora funkcjonował również m.in. w:

</doc>
<doc id="812284" url="https://pl.wikipedia.org/wiki?curid=812284" title="Monastyczne Wspólnoty Jerozolimskie">
Monastyczne Wspólnoty Jerozolimskie

Monastyczne Wspólnoty Jerozolimskie – instytut zakonny o inspiracji monastycznej. Wspólnota braci została powołana do życia w Paryżu w dniu Wszystkich Świętych, 1 listopada 1975 roku, zaś 8 grudnia 1976 roku powstała wspólnota sióstr.
Bracia i siostry mieszkają w centrach miast. Pracują na pół etatu, aby mieć czas na modlitwę i adorację, a zarazem aby nie wzbogacić się zanadto.
Szczególnym charyzmatem Wspólnot jest liturgia, która czerpie z Kościoła Wschodu i Zachodu, celebrowana uroczyście, śpiewana wielogłosowo. Śpiewy Monastycznych Wspólnot Jerozolimskich pochodzą z Liturgii chóralnej Ludu Bożego, skomponowanej przez o. André Gouzes OP i jego współpracowników oraz z liturgii bizantyjskiej.
Wspólnoty założył o. Pierre-Marie Delfieux, dawny duszpasterz akademicki na Sorbonie, który następnie spędził dwa lata na Saharze jako pustelnik. 
Bracia i siostry żyją we Francji (Paryż, Vézelay, Strasburg, Mont Saint-Michel), we Włoszech (Florencja, Rzym), w Kanadzie (Montreal), w Niemczech (Kolonia) oraz w Polsce (Warszawa). W 2019 roku Wspólnota liczyła na świecie ok. 160 mnichów i mniszek 30 różnych narodowości. 
Obok monastycznych instytutów braci i sióstr istnieją także Apostolskie Wspólnoty Jerozolimskie, które działają w parafiach - we Francji (Tarbes) i we Włoszech (Pistoia). 
Monastyczne Wspólnoty Jerozolimskie w Polsce.
W roku 2006 prymas Polski kard. Józef Glemp przekazał wspólnocie jeden z kościołów w Warszawie, mieszczący się przy ul. Łazienkowskiej 14, w parafii Matki Boskiej Częstochowskiej. Kościół pod wezwaniem Matki Boskiej Jerozolimskiej został konsekrowany 2 października 2010 roku przez arcybiskupa Kazimierza Nycza. Przy kościele znajdują się domy wspólnoty braci i wspólnoty sióstr. Działają też grupy świeckich: Wspólnota Rodzin, Wspólnota Adorujących "Krzew Gorejący", Wspólnota "Nowe Jeruzalem", Wspólnota Medytacji Chrześcijańskiej, Grupa Młodzieży Focolari, Krąg Biblijny "Winnica", Wspólnota "Królowa Pokoju". Monastyczne Wspólnoty Jerozolimskie prowadzą katechumenat dla dorosłych, gdzie przygotowują do chrztu, do I komunii św. i bierzmowania osoby dorosłe. Przy kościele działa także szkoła pisania ikon "Atelier św. Eliasza" oraz sklep monastyczny "Monastica". 
6 października 2018, podczas misji świętych w parafii Matki Boskiej Częstochowskiej, w kościele przy ul. Łazienkowskiej rozpoczęła się nieustanna adoracja Najświętszego Sakramentu. Według pierwotnego założenia inicjatywa była przewidziana jedynie na czas misji, została jednak utrzymana na stałe. 

</doc>
<doc id="812285" url="https://pl.wikipedia.org/wiki?curid=812285" title="Krzysztof Dąbrowski">
Krzysztof Dąbrowski

Krzysztof Dąbrowski (ur. 25 maja 1931 w Lublinie, zm. 25 listopada 1979 w Londynie) – polski archeolog, w latach 1974–1979 dyrektor Państwowego Muzeum Archeologicznego w Warszawie; popularyzator nauki, regionalista.
Życiorys.
W 1954 został kierownikiem nowo założonej Pracowni Archeologicznej Instytutu Historii Kultury Materialnej Polskiej Akademii Nauk w Kaliszu. 
W latach 1970–1979 był sekretarzem generalnym Polskiego Towarzystwa Archeologicznego i Numizmatycznego.
Od 1980 Stowarzyszenie Naukowe Archeologów Polskich przyznaje co dwa lata Nagrodę im. Krzysztofa Dąbrowskiego.
Pochowany na cmentarzu ewangelicko-reformowanym przy ulicy Żytniej 42 w Warszawie (1/2/7). 

</doc>
<doc id="812288" url="https://pl.wikipedia.org/wiki?curid=812288" title="Azulewicz">
Azulewicz

Azulewicz – polski herb szlachecki.
Opis herbu.
"w polu czerwonem strzałę srebrną żelezcem w górę" (Boniecki). Klejnot: "W szczycie hełmu ręka zbrojna, z mieczem w złoto oprawnym, do cięcia w prawo" (Boniecki).
Najwcześniejsze wzmianki.
Nadany w 1768 Aleksandrowi Azulewiczowi. Herb nadany rodzinie tatarskiej osiadłej na Litwie.
Herbowni.
Azulewicz.

</doc>
<doc id="812289" url="https://pl.wikipedia.org/wiki?curid=812289" title="Hejking (herb szlachecki)">
Hejking (herb szlachecki)

Hejking ("Heyking, Heuking, Höcking, Hucking") – herb szlachecki.
Opis herbu.
W polu błękitnym, nad trzema piramidami srebrnymi, lew kroczący złoty. 
Klejnot: między orlimi skrzydłami na przemian czerwono-błękitnymi złoty lew wspięty. 
Labry błękitne podbite złotem, z lewej srebrem.
Najwcześniejsze wzmianki.
Juliusz Karol Ostrowski pisze, że jest to herb rodziny niemieckiej z Nadrenii przybyłej w XVII wieku z nieokreślonym zakonem. Otrzymali tytuł baronów w Rosji w 1833, potwierdzony w 1834 i 1862.
Leopold Zedlitz-Neukirch podaje natomiast informację, że rodzina von Heyking pochodziła z Jülich w Nadrenii, a pierwszym jej członkiem, który przybył do Kurlandii już w 1490 był Wilhelm von Heyking. Według Hansa Friedricha von Ehrenkrookh'a 17 października 1620 miał zostać w Kurlandii zatwierdzony herb Gotthardowi von Heyking na Terpentin.
Herbowni.
Hejking, Heuking, Heyking.

</doc>
<doc id="812294" url="https://pl.wikipedia.org/wiki?curid=812294" title="Goździk lodowcowy">
Goździk lodowcowy

Goździk lodowcowy, g. lodnikowy ("Dianthus glacialis" Haenke) – gatunek rośliny należący do rodziny goździkowatych. Występuje w Karpatach i wschodnich Alpach. W Polsce wyłącznie w Tatrach i jest gatunkiem rzadkim. Liczba jego stanowisk nie przekracza 50. Bywa uprawiany w ogrodach skalnych.
Zagrożenia i ochrona.
Roślina objęta w Polsce ścisłą ochroną gatunkową. Aktualnie nie jest zagrożony, gdyż wszystkie jego stanowiska znajdują się na obszarze Tatrzańskiego Parku Narodowego. Jedynie okazy występujące przy ścieżkach turystycznych narażone są na zadeptywanie.
Uprawa.
Zalecany jest do ogrodów skalnych. Wymaga jednak gleby próchnicznej, bezwapiennej i kamienistej.

</doc>
<doc id="812295" url="https://pl.wikipedia.org/wiki?curid=812295" title="Goździk lodnikowy">
Goździk lodnikowy



</doc>
<doc id="812296" url="https://pl.wikipedia.org/wiki?curid=812296" title="Dianthus glacialis">
Dianthus glacialis



</doc>
<doc id="812297" url="https://pl.wikipedia.org/wiki?curid=812297" title="Centralne Biuro Statystyki Izraela">
Centralne Biuro Statystyki Izraela

Centralne Biuro Statystyki Izraela (hebr. הלשכה המרכזית לסטטיסטיקה) jest izraelskim biurem rządowym, utworzonym w celu tworzenia statystyk pomocnych przy poznawaniu różnych zagadnień związanych z Izraelem. W skrócie jest nazywana CBS.
Głównym zadaniem jest publikacja danych statystycznych dotyczących populacji, zdrowia, gospodarki, handlu, przemysłu i innych działalnościach związanych z funkcjonowaniem państwa.
Biuro jest kierowane przez Statystyka Rządowego, który jest mianowany z rekomendacji premiera.
Biuro jest finansowane przez rząd, chociaż 30% jego dochodu pochodzi od organizacji prywatnych, które zwracają się do CBS z prośbami o dane statystyczne.

</doc>
<doc id="812299" url="https://pl.wikipedia.org/wiki?curid=812299" title="Fleet Intelligence Center">
Fleet Intelligence Center

Fleet Intelligence Center ("FIC"), pol. Centrum Wywiadu Floty – Dowództwo Wywiadu Marynarki Wojennej Stanów Zjednoczonych, z siedzibą na lądzie, dostarczające wszechstronnych danych wywiadowczych flotom prowadzącym działania na pełnym morzu.
Pierwszy tego rodzaju ośrodek – Centrum Wywiadu na Obszar Pacyfiku ("Intelligence Center Pacific Ocean Area" – ICPOA), powstał w lipcu 1942 roku przy siedzibie admirała Chestera W. Nimitza. Był on głównodowodzącym Floty Pacyfiku i głównodowodzącym Obszaru Pacyfiku, któremu podlegały wszystkie siły powietrzne lądowe i morskie po 160 stopień długości geograficznej wschodniej.
"ICPOA" podlegało dowództwu Marynarki Wojennej. W jego skład wchodzili jednak również oficerowie łącznikowi innych rodzajów sił zbrojnych. W chwili sformowania personel ICPOA składał się z 17 oficerów i podoficerów oraz 29 szeregowych. Pierwszym jego dowódcą został komandor Joseph Rochefort, szef stacji kryptoanalitycznej Marynarki Wojennej w Pearl Harbor. We wrześniu 1942 roku jego miejsce zajął kmdr. Roscoe Hillenkoetter, późniejszy Dyrektor Centrali Wywiadu, a także szef Centralnej Agencji Wywiadowczej.
Gmach US Navy w Pearl Harbor nie był w stanie pomieścić personelu szybko rozrastającego się Centrum, które wkrótce przeniesione zostało do znacznie obszerniejszych budynków na obrzeżach Makalapa Crater, obok potężnego kompleksu zabudowań kwatery głównej Nimitza. W celu dostosowania ICPOA do potrzeb coraz liczniejszych sił podlegających Nimitzowi i skali prowadzonych przez nie działań 7 września 1943 roku Centrum poddano reorganizacji, zmieniając zarazem jego nazwę na Połączone Centrum Wywiadu Obszaru Pacyfiku ("Joint Intelligence Center Pacific Ocean Area" – JICPOA). Na jego czele stanął generał brygady Joseph Twitty, specjalista w dziedzinie kartografii, były oficer łącznikowy Armii Stanów Zjednoczonych w ICPOA. Centrum rozrastało się systematycznie. W styczniu 1945 roku pracowało w nim 500 oficerów oraz 800 szeregowych. W tym samym miesiącu, kiedy Nimitz założył wysunięte stanowisko dowodzenia na wyspie Guam JICPOA przeniosło tam swoje biuro. W osiem miesięcy później w chwili zakończenia działań wojennych, personel Centrum liczył 1800 na samych Hawajach, oraz kilkuset rozsianych po licznych wyspach Pacyfiku i okrętach flagowych US Navy.
Działania JICPOA, obejmowały pełny zakres czynności wywiadowczych, we wszystkich ich fazach – od analizy danych rozpoznania fotograficznego, po prace kartograficzne – analizę i raportowanie danych wywiadowczych, nasłuch radiowy, przetwarzanie materiałów – Magic i Ultry, przesłuchania jeńców wojennych itp.
Każdego miesiąca JICPOA dostarczało ok. 2 milionów stron maszynopisu materiału wywiadowczego i ponad 150 tysięcy zdjęć wykorzystywane przez wszystkie rodzaje amerykańskich sił zbrojnych na Oceanie Spokojnym. Po II wojnie światowej pozostające w służbie czynnej siły morskie USA utrzymywały niewielki sztab wywiadowczy, który w razie potrzeby zwracał się o pomoc do specjalistów z Biura Wywiadu Marynarki Wojennej (Office of Naval Intelligence – ONI) w Waszyngtonie.
Pierwsze powojenne Centrum Wywiadu Floty ("FIC") założono w bazie lotnictwa US Navy w Port Lyautey (dziś Kenitra) w Maroku. Nosiło nazwę Centrum Wywiadu Floty na Obszar Wschodniego Atlantyku i Morza Śródziemnego ("Fleet Intelligence Center Eastern Atlanitc and Mediterranean" – FICEAM) i pracowało tam dla potrzeb Kwatery Głównej US Navy dla tego obszaru z siedzibą w Londynie, oraz flot amerykańskich operujących w jego obrębie. Do zadań FICEAM należało również dostarczanie jednostkom służby czynnej wyspecjalizowanego personelu wywiadowczego, uczestniczącego w przygotowaniu planowanych operacji sił morskich, takich jak desant amerykańskiej piechoty morskiej w Libanie w 1958 roku. W 1960 roku nazwa FIC została zmieniona na FICEUR ("Fleet Intelligence Center Europe") Centrum Wywiadu Floty na Obszar Europy. Kiedy w 1964 roku Maroko nie przedłużyło Stanom Zjednoczonym prawa dzierżawy baz na swoim terytorium, siedzibę Centrum przeniesiono do Jacksonville na Florydzie. W 1970 roku personel FICEUR składał się z 52 oficerów Marynarki Wojennej i Piechoty Morskiej, 115 szeregowych i 9 pracowników cywilnych.
W 1955 roku na zasadach FIC zaczęło działać biuro wywiadu Floty Atlantyckiej z siedzibą w Norfolk w stanie Wirginia. Jego oficjalna nazwa od 1961 roku to Centrum Wywiadu na Obszar Atlantyku ("Atlantic Intelligence Center" – LANTINTCEN) Nazwę Centrum Wywiadu Floty na Obszar Atlantyku ("Fleet Intelligence Center Atlantic" – FICLANT) nadano dopiero w 1968 roku. Niezależnie jednak od nazwy geograficzny zakres działania Centrum powiększał się szybko, obejmując ostatecznie cały ocean Atlantycki, Morze Karaibskie i Ocean Indyjski. Dane wywiadowcze dostarczane siłom morskim Stanów Zjednoczonych, odegrały pierwszorzędną rolę w przygotowaniu do nieudanej inwazji w Zatoce Świń na Kubie, oraz w czasie Kubańskiego Kryzysu Rakietowego.
W 1970 roku personel Centrum (FICLANT) liczył 53 oficerów Marynarki Wojennej (US Navy) i Korpusu Piechoty Morskiej (USMC) 128 szeregowców i 27 pracowników cywilnych. Obydwa Centra wywiadu US Navy na Wybrzeżu Wschodnim – FICEUR i FICLANT, połączono w 1974 roku, tworząc Centrum Wywiadu Floty na Obszar Euro-Atlantycki ("Fleet Intelligence Center Europe-Atlantic" – FICEURLANT).
Centrum Wywiadu Floty Pacyfiku (FICPAC), z siedzibą na wyspie Ford w Pearl Harbor na Hawajach, powstało w 1955 roku. Na początku lat 60. XX w. w związku z kryzysową sytuacją w Azji Południowo-Wschodniej Centrum wyspecjalizowało się w rozpoznaniu fotograficznym tego rejonu oraz w wydawaniu tzw. broszurek forteli i dróg ucieczki dla zestrzelonych pilotów.
W sierpniu 1964 roku założono wysuniętą placówkę FICPAC w Cubi Point na Filipinach, co umożliwiło Centrum szybka analizę fotograficznego materiału wywiadowczego dla potrzeb samolotów bombowych startujących z lotniskowców amerykańskich. FICPAC był głównym źródłem informacji wywiadowczych dla sił Marynarki Wojennej i Korpusu Piechoty Morskiej, prowadzących działania wojenne w Wietnamie, i na jego wodach przybrzeżnych. W 1970 roku w okresie szczytowego rozwoju FICPAC – jego personel liczył 75 oficerów USN i USMC 214 szeregowych i 25 pracowników cywilnych (w 1991 roku personel największego Centrum Wywiadu Floty FICEURLANT – składał się z 500 osób w służbie stałej oraz pewnej liczby rezerwistów skierowanych tam tymczasowo).
W latach 80. dał się zauważyć znaczny wzrost roli i zakresu kompetencji naczelnych dowódców połączonych rodzajów sił zbrojnych, kierujących działaniami wojennymi USA na podległych im obszarach. Konsekwencją tego właśnie kierunku ewolucji systemów dowodzenia było rozwiązanie w 1991 roku FICEURLANT i FICPAC. Ich funkcję przejęły połączone centra wywiadów, podlegające sztabom dowódców naczelnych.

</doc>
<doc id="812300" url="https://pl.wikipedia.org/wiki?curid=812300" title="Hilchen">
Hilchen

Hilchen ("Chilchen, Jelita odmienne VIII") – polski herb szlachecki, odmiana herbu Jelita z nobilitacji.
Opis herbu.
Opis zgodnie z klasycznymi regułami blazonowania:
W polu czerwonym trzy kopie złote w gwiazdę, środkowa żeleźcem w dół, boczne na krzyż ukośnie do góry. 
W klejnocie pawi ogon rozpostarty, barwy naturalnej.
Najwcześniejsze wzmianki.
Nadany Dawidowi, syndykowi ryskiemu oraz jego braciom - Janowi i Tomaszowi Hilchenom, zaadoptowanym do herbu przez kanclerza Jana Zamoyskiego 2 stycznia 1591 roku.
Herbowni.
Hilchen.

</doc>
<doc id="812304" url="https://pl.wikipedia.org/wiki?curid=812304" title="Akrotelm">
Akrotelm

Akrotelm – górna, powierzchniowa, żywa i aktywna warstwa torfowiska w dwuwarstwowym modelu torfowisk Iwanova (1953 r.), o głębokości do 0,5 m, złożona z żywych roślin, poziom torfotwórczy torfowiska. Odznacza się zmienną zawartością wody, dużą przepuszczalnością wodną, okresowym napowietrzeniem i dużą aktywnością mikrobiologiczną. W warstwie tej następuje bioakumulacja – tworzenie torfu. Proces mikrobiologicznego rozkładu obumarłej masy roślinnej zachodzi z udziałem bakterii tlenowych i grzybów, znacznie mniejsze znaczenie mają tu bakterie beztlenowe (przede wszystkim w czasie okresowego podwyższenia poziomu wody). Poniżej akrotelmu znajduje się katotelm.

</doc>
<doc id="812305" url="https://pl.wikipedia.org/wiki?curid=812305" title="Katotelm">
Katotelm

Katotelm – dolny, leżący pod akrotelmem, martwy pokład torfu w dwuwarstwowym modelu torfowisk, stale nasycony wodą, pozbawiony tlenu. W katotelmie brak jest mikroorganizmów tlenowych, rozkład obumarłej masy roślinnej zachodzi z udziałem mikroorganizmów beztlenowych. Objętość katotelmu wzrasta wraz z narastaniem torfu.

</doc>
<doc id="812306" url="https://pl.wikipedia.org/wiki?curid=812306" title="Torfoznawstwo">
Torfoznawstwo

Torfoznawstwo – interdyscyplinarna dziedzina wiedzy, zajmująca się torfowiskami, torfem i osadami potorfowymi, roślinnością torfowisk, stratygrafią i genezą złóż, ich hydrologią, procesami akumulacji i decesji oraz różnorodnymi sposobami wykorzystania torfu.

</doc>
<doc id="812307" url="https://pl.wikipedia.org/wiki?curid=812307" title="Centrum Startowe Satelitów Wenchang">
Centrum Startowe Satelitów Wenchang

Kosmodrom Wenchang () – chiński kosmodrom, zlokalizowany na wyspie Hajnan, koło Wenchang, 60 kilometrów od stolicy prowincji, Haikou. Ośrodek ma zajmować powierzchnię 20 km². Prócz platform startowych, hal montażowych i centrum dowodzenia, przewidziano również budowę tematycznego parku naukowego.
Prace koncepcyjne nad budową centrum wystrzeliwania satelitów trwały od 2002. Umiejscowienie zostało wybranie ze względu na dogodne położenie geograficzne, 111°E 19°N – wyspa jest najbliższą równikowi częścią Chin (pomijając niezamieszkane wyspy na południe od niej). Większa siła odśrodkowa na równiku zwiększy wydatnie nośność startujących na orbitę rakiet. Będą mogły one udźwignąć o 300 kg więcej ładunku, co można przeliczyć na ok. 6 mln USD oszczędności.
Pierwszy lot rakiety z kosmodromu Wenchang nastąpił 25 czerwca 2016 roku. Rakieta Chang Zheng 7 w swoim debiutanckim locie wyniosła na orbitę makietę kapsuły załogowej oraz kilka satelitów.

</doc>
<doc id="812310" url="https://pl.wikipedia.org/wiki?curid=812310" title="Hoda Lattaf">
Hoda Lattaf

Hoda Lattaf (ur. 31 sierpnia 1978 w Bordeaux) – francuska futbolistka, wielokrotna reprezentantka kraju (od 22 listopada 1997, kiedy to zadebiutowała w meczu przeciwko Włochom). Uczestniczka Mistrzostw Europy 2001, Mistrzostw Świata 2003, Mistrzostw Europy 2005.
Linki zewnętrzne.
Hoda Lattaf na Le Monde du Football Féminin 

</doc>
<doc id="812315" url="https://pl.wikipedia.org/wiki?curid=812315" title="Koltur">
Koltur

Koltur (wym. , duń. "Kolter") – jedna z wysp archipelagu Wysp Owczych, będącego terytorium zależnym Danii na Morzu Norweskim. Nazwa wyspy oznacza od farerskiego słowa "colt", czyli "źrebak", co odnosić się może do pobliskiej, większej wyspy Hestur, czyli "koń".
Geografia.
Koltur zajmuje 2,5 km², co daje jej siedemnastą pozycję na całym archipelagu. Mniejsza jest już tylko niezamieszkana Lítla Dímun.
Położenie.
Wyspa Koltur leży w centralnej części archipelagu. Na zachodzie i południowym zachodzie od niej roztacza się Ocean Atlantycki, z pozostałych stron jego widok przesłaniają inne wyspy. Na północnym zachodzie jest to Vágar, przedzielona fiordem Vágafjørður. Na północy, północnym wschodzie i wschodzie zaś widoczna jest Streymoy, największa wyspa archipelagu. Od Koltur odgranicza ją kolejny fiord Hestsfjørður. Ostatnią z widocznych stamtąd wysp jest Hestur na południowym wschodzie, oddzielona cieśniną Kolturssund.
Najdalej wysuniętym na południe, a jednocześnie na wschód, miejscem na wyspie jest przylądek Kolturstangi, natomiast na północ oraz na zachód Nakkur.
Ukształtowanie wyspy.
Wyspa nie jest zbyt wielka, przez co zróżnicowanie jej powierzchni nie jest duże. Widoczne są jednak dwie skrajności – górska północ i nizinne południe. Na północy znajduje się najwyższy z dwóch szczytów wyspy zwany Kolturshamar (478 m n.p.m.). Cechuje go dość mocny spadek od strony zachodniej, jednak od pozostałych, a szczególnie po stronie południowej, opada on znacznie łagodniej. Część południowa wyspy jest znacznie bardziej płaska. Znajduje się tam tylko jedno, niskie wzniesienie zwane Fjallið, które mierzy 101 m n.p.m. Tam także znajduje się jedyna osada na wyspie.
Historia.
Już od samego początku, kiedy tylko pierwsi ludzie pojawili się na wyspach, Koltur miała tylko jedną farmę. Później ich liczba wzrosła do dwóch. W 1584 roku, niewiele po wprowadzeniu reformacji na Wyspach Owczych, król duński, Chrystian III Oldenburg podzielił wyspy na część katolicką i protestancką, a następnie włączył tę pierwszą we władanie korony, pozbawiając tym samym wielu duchownych ziemi. Koltur dostał się wtedy pod władanie monarchy. Później na wyspie utworzyły się jeszcze dwie farmy. Niewiele później nastąpił podział i Koltur posiadł nagle dwie wioski, starsze Heimi í Húsi oraz nowsze Norðri í Gerði. W latach 80. XX wieku wyspa się wyludniła. Dopiero w 1994 roku wróciło tam dwoje ludzi, którzy usiłują przywrócić to, co dawne na wyspie. Choć jest tam teraz tylko jedna farma, nadal zwie się Norðri í Gerði, mimo że wioska dostała imię Koltur. Farmę na tej wyspie zwie się także czasami "Koltursgarður".
Transport.
Jedynym środkiem transportu na wyspę jest śmigłowiec, przybywający tam w cztery dni tygodnia, dwa razy dziennie. Lądowisko znajduje się zaraz za farmą.

</doc>
<doc id="812319" url="https://pl.wikipedia.org/wiki?curid=812319" title="Rtorrent">
Rtorrent



</doc>
<doc id="812323" url="https://pl.wikipedia.org/wiki?curid=812323" title="Most Lądowy Beringa">
Most Lądowy Beringa



</doc>
<doc id="812324" url="https://pl.wikipedia.org/wiki?curid=812324" title="W8 (kolej)">
W8 (kolej)

W 8 „Wskaźnik ograniczenia prędkości” – wskaźnik kolejowy w Polsce oznaczający konieczność zmniejszenia prędkości jazdy pociągu.
Linie normalnotorowe i szerokotorowe.
Wygląd.
W ruchu na liniach kolejowych normalnotorowych i szerokotorowych wskaźnik ma formę trójkątnej białej tablicy (trójkąt równoboczny) z czarnym obramowaniem, zwróconej wierzchołkiem ku dołowi, a na niej czarna liczba wskazująca dozwoloną prędkość. Cyfra na wskaźniku oznacza prędkość w dziesiątkach km/h. Wskaźnik bez liczby oznacza ograniczenie prędkości do 20 km/h (dawniej 15 km/h). Gdy nie można ustawić tej tablicy z zachowaniem skrajni, stosuje się tablicę zwróconą wierzchołkiem ku górze i umieszcza ją nisko na wysokości główki szyny. Wskaźnika W 8 nie oświetla się w porze nocnej.
Zasady ustawiania.
Wskaźnik stosuje się wówczas, gdy ostrzeżenie jest ujęte w wykazie ostrzeżeń stałych. Ustawia się go w odległości drogi hamowania obowiązującej na danej linii przed początkiem odcinka, po którym należy jechać ze zmniejszoną prędkością. Ponadto miejsce to, a w miarę potrzeby także miejsce, od którego wolno powrócić do normalnej prędkości, oznacza się wskaźnikami W 9.
Jeżeli na szlaku wielotorowym szerokość międzytorza nie pozwala na umieszczenie typowego wskaźnika W 8, wówczas umieszcza się go nisko na wysokości główki szyny podstawą trójkąta do dołu.
W przypadku konieczności zmniejszenia prędkości pociągów w obrębie stacji na całej jej długości wskaźnik należy ustawić przed stacją, przy tarczy ostrzegawczej odnoszącej się do semafora wjazdowego. W tym przypadku zmniejszenie prędkości obowiązuje do czasu minięcia przez pociąg całej stacji.
Jeżeli zajdzie potrzeba zmniejszenia prędkości tylko na części toru głównego zasadniczego w obrębie stacji, to należy takie miejsce osłonić z obu stron w taki sam sposób, jak na szlaku.
Linie wąskotorowe.
Wskaźnik W 8 na liniach kolejowych wąskotorowych oznacza, że należy zmniejszyć prędkość jazdy i umieszcza się go w celu oznaczenia miejsca, przez które należy przejeżdżać ze zmniejszoną prędkością. Ustawia się go z prawej strony toru, patrząc w kierunku jazdy, w takiej odległości przed miejscem, po którym należy jechać ze zmniejszoną prędkością, aby każdy kursujący tam pociąg miał możliwość zmniejszyć na tej odległości prędkość do wartości określonej na wskaźniku, jednak nie mniejszej niż 100 metrów.
Wskaźnik W 8 stosuje się wówczas, gdy ograniczenie prędkości jest ujęte w regulaminie technicznym kolei wąskotorowej.
Linie metra.
Wskaźnik W 8 „Zmniejszyć prędkość jazdy” mający zastosowanie na liniach metra to biała tablica trójkątna z czarnym obramowaniem i czarną cyfrą wskazującą dopuszczalną prędkość lub bez tej cyfry. Cyfra umieszczona na wskaźniku oznacza dozwoloną prędkość wyrażoną w dziesiątkach km/h, wskaźnik bez cyfry oznacza ograniczenie prędkości do 20 km/h.

</doc>
<doc id="812325" url="https://pl.wikipedia.org/wiki?curid=812325" title="CTorrent">
CTorrent

CTorrent jest tekstowym klientem sieci BitTorrent na licencji GPL napisanym w języku C++.
Aktualnie można go uruchamiać na większości dystrybucji Linuksa, FreeBSD oraz Mac OS. Projekt CTorrent został zakończony w 2004 roku przez jego autora YuHong. Od tamtej pory stworzono zestaw rozszerzeń do oryginalnego klienta i nazwano go "Enhanced CTorrent". Kod źródłowy CTorrenta jest dostępny na licencji GPL.

</doc>
<doc id="812326" url="https://pl.wikipedia.org/wiki?curid=812326" title="Louisa Nécib">
Louisa Nécib

Louisa Nécib (ur. 23 stycznia 1987 w Marsylii) – francuska piłkarka występująca na pozycji pomocnika, wielokrotna reprezentantka kraju w której zadebiutowała 19 lutego 2005 podczas spotkania przeciwko Norwegii. Uczestniczka Mistrzostw Europy 2005 i 2009 oraz Mistrzostw Świata 2011. Opisywana jest jako „uzdolniona rozgrywająca, która posiada doskonałą technikę”. Porównywana przez Francuzów do Zinedine Zidane'a z powodu wspólnego algierskiego pochodzenia, miejsca dorastania, którym była Marsylia oraz z powodu swoich umiejętności. Nazywana również jako Ziza.
Obecnie zawodniczka Olympique Lyon w którym gra od 2007 roku. Wcześniej grała w Montpellier HSC oraz CNFE Clairefontaine. Jako juniorka grała w US Marsylia i Celticu Marsylia.

</doc>
<doc id="812327" url="https://pl.wikipedia.org/wiki?curid=812327" title="Barwieniec czarny">
Barwieniec czarny

Barwieniec czarny, fantom czarny ("Megalamphodus megalopterus") – gatunek słodkowodnej ryby z rodziny kąsaczowatych (Characidae). Bywa hodowana w akwariach.
Występowanie.
Ameryka Południowa (Brazylia i Boliwia).
Charakterystyka.
Gatunek spokojny. Dorasta do 4,5 cm długości (3,6 cm długości standardowej).
Dymorfizm płciowy.
Samiec jest znacznie mniejszy i ma większe płetwy: grzbietową i ogonową.

</doc>
<doc id="812328" url="https://pl.wikipedia.org/wiki?curid=812328" title="Ctorrent">
Ctorrent



</doc>
<doc id="812329" url="https://pl.wikipedia.org/wiki?curid=812329" title="Louisa Necib">
Louisa Necib



</doc>
<doc id="812330" url="https://pl.wikipedia.org/wiki?curid=812330" title="Inge Wersin-Lantschner">
Inge Wersin-Lantschner

Inge Wersin-Lantschner z d. Lantschner (ur. 26 stycznia 1905 w Innsbrucku, zm. 16 czerwca 1997 tamże) – austriacka narciarka alpejska, 6-krotna medalistka mistrzostw świata.
Kariera.
Pierwszy sukces osiągnęła w 1928 roku, kiedy zdobyła mistrzostwo Austrii w zjeździe. Wynik ten powtórzyła rok później, wyprzedzając drugą na mecie Irmę Schmidegg o ponad 50 sekund. W 1930 roku była najlepsza w zjeździe, slalomie i kombinacji podczas zawodów Arlberg-Kandahar w St. Anton am Arlberg.
W 1931 roku wzięła udział w mistrzostwach świata w Mürren, zajmując drugie miejsce w slalomie. Rozdzieliła tam na podium dwie Brytyjki: Esmé MacKinnon i Jeanette Kessler. Rok później zajmowała drugie miejsce w zjeździe i kombinacji podczas mistrzostw świata w Cortina d'Ampezzo, przegrywając odpowiednio tylko z Włoszką Paulą Wiesinger i Rösli Streiff ze Szwajcarii. Wzięła także udział w mistrzostwach świata w Innsbrucku, gdzie zwyciężyła we wszystkich trzech konkurencjach.
Jej rodzeństwo: Gustav Lantschner, Otto Lantschner, Gerhard Lantschner i Hadwig Pfeifer oraz kuzyn Hellmut Lantschner także uprawiali narciarstwo alpejskie.

</doc>
<doc id="812332" url="https://pl.wikipedia.org/wiki?curid=812332" title="Mokre (powiat słupski)">
Mokre (powiat słupski)

Mokre (kaszb. "Mòkré") – zniesiona nazwa osady w Polsce położona w województwie pomorskim, w powiecie słupskim, w gminie Główczyce w pradolinie Łeby.
Osada wchodziła w skład sołectwa Podole Wielkie.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Mokre: Mokre

</doc>
<doc id="812333" url="https://pl.wikipedia.org/wiki?curid=812333" title="Torreciudad">
Torreciudad

Torreciudad to sanktuarium maryjne leżące w Alto Aragonia, w regionie Ribagorza, 75 km od miasta Huesca i w pobliżu Barbastro. Jest położone blisko rzeki Cinca, nieopodal sztucznego zbiornika El Grado, u podnóża Pirenejów.
Historia.
Dzieje sanktuarium sięgają XI w., lecz przez długi czas miało raczej lokalne znaczenie. W 1904 r. św. Josemaría Escrivá de Balaguer, założyciel Opus Dei, w wieku 2 lat, został zaniesiony przez matkę do Torreciudad, aby wyprosić wyleczenie go z ciężkiej choroby.
W latach 60. Josemaría Escrivá zdecydował się wznieść nowe sanktuarium, wyrażając w ten sposób wdzięczność Matce Bożej za uzdrowienie. Istniejące obecnie sanktuarium, zbudowane z cegieł, zostało konsekrowane 7 lipca 1975.
27 czerwca 1979 r. ETA usiłowała wysadzić wieżę sanktuarium. Dziura po wybuchu posłużyła do wybudowania nowej kaplicy z konfesjonałami.
Opis.
Autorem projektu był architekt Heliodoro Dols. Świątynia poprzedzona jest esplanadą otoczoną krużgankami, gromadząca uczestników największych uroczystości.
W kościele znajduje się monumentalne alabastrowe retabulum ołtarzowe (nawiązujące do dawnych wzorów hiszpańskich) ze scenami maryjnymi autorstwa Juana Mayné, z otoczoną kultem romańską figurą Czarnej Madonny – tronującej Marii z Dzieciątkiem – oraz kaplica Najśw. Sakramentu z brązową figurą Ukrzyżowanego, wykonaną przez włoskiego artystę Pasquale Sciancalepore.
W krypcie znajduje się kaplica Świętej Rodziny oraz trzy kaplice maryjne, służące zgodnie z wolą założyciela szczególnie jako miejsce spowiedzi: Matki Boskiej Loretańskiej, Matki Boskiej na Kolumnie – "Virgen del Pilar" i Najśw. Marii Panny z Guadalupe.
W krużgankach przed kościołem umieszczono ceramiczne wyobrażenia tajemnic różańcowych. Ich autorem jest José Alzuet, który wykonał ponadto wolnostojące stacje Drogi Krzyżowej. Wyobrażenia 7 radości i 7 smutków św. Józefa są pracami Palmiry Laguens. Juan Mayné wyrzeźbił ponadto figurę św. Josemarii Escrivá de Balaguer.
Do dziś zachowana jest dawna kaplica (pustelnia), która jest udostępniona zwiedzającym. Górują nad nią ruiny romańskiej wieży strażniczej z 2 połowy XI w. (od której pochodzi nazwa tego miejsca), przypominającej o czasach rekonkwisty – walk Królestwa Aragonii z Maurami.
Kult.
Torreciudad jest obecnie jedną z głównych okolicznych atrakcji, odwiedzają je tysiące pielgrzymów. Jest częścią "szlaku maryjnego", który łączy Saragossę, Torreciudad i Lourdes. W sierpniu odbywają się tu festiwale organowe.
Święto Matki Bożej Anielskiej z Torreciudad obchodzi się w pierwszą niedzielę po 15 sierpnia. 8 września organizowany jest Maryjny Dzień Rodzin, przyciągający tysiące wiernych.
Ponadto działa tu Instytut Mariologiczny, wydający wraz z Wydziałem Teologicznym Uniwersytetu Nawarry rocznik naukowy "Scripta de María".
Sanktuarium znajduje się pod opieką prałatury personalnej Opus Dei, prowadzącej ośrodek formacyjny.

</doc>
<doc id="812336" url="https://pl.wikipedia.org/wiki?curid=812336" title="Élodie Thomis">
Élodie Thomis

Élodie Thomis (ur. 13 sierpnia 1986 w Colombes) – francuska futbolistka, napastniczka, reprezentantka kraju. Zadebiutowała 6 czerwca 2005 w meczu przeciwko Włochom, rozgrywanym w ramach turnieju finałowego Mistrzostw Europy.
Zawodniczka Olympique Lyon.
Linki zewnętrzne.
Élodie Thomis na Le Monde du Football Féminin 

</doc>
<doc id="812337" url="https://pl.wikipedia.org/wiki?curid=812337" title="Elodie Thomis">
Elodie Thomis



</doc>
<doc id="812340" url="https://pl.wikipedia.org/wiki?curid=812340" title="Królowie Danii">
Królowie Danii



</doc>
<doc id="812342" url="https://pl.wikipedia.org/wiki?curid=812342" title="Chantal Bournissen">
Chantal Bournissen

Chantal Bournissen (ur. 6 kwietnia 1967 w Arolla) – szwajcarska narciarka alpejska, mistrzyni świata.
Kariera.
Pierwszy sukces w karierze osiągnęła w 1984 roku, kiedy wystartowała na mistrzostwach świata juniorów w Sugarloaf. Wywalczyła tam brązowy medal w kombinacji. Na rozgrywanych rok później mistrzostwach świata juniorów w Jasnej trzecie miejsce zajmowała w zjeździe i slalomie.
Pierwsze punkty w zawodach Pucharu Świata wywalczyła 4 grudnia 1987 roku w Val d’Isère, zajmując dziesiąte miejsce w zjeździe. Na podium zawodów tego cyklu po raz pierwszy stanęła dzień później w tej samej miejscowości, wygrywając rywalizację w biegu zjazdowym. W zawodach tych wyprzedziła dwie reprezentantki RFN: Marinę Kiehl i Ulrike Stanggassinger. Łącznie 14 razy stawała na podium zawodów pucharowych, odnosząc przy tym jeszcze sześć zwycięstw: 16 grudnia 1990 roku w Meiringen była najlepsza w supergigancie, a 8 lutego 1991 roku w Garmisch-Partenkirchen, 16 marca 1991 roku w Vail, 14 grudnia 1991 roku w Santa Caterina, 19 grudnia 1992 roku w Lake Louise i 22 stycznia 1993 roku w Haus triumfowała w zjazdach. Najlepsze wyniki osiągnęła w sezonie 1990/1991, kiedy zajęła czwarte miejsce w klasyfikacji generalnej i drugie w klasyfikacji supergiganta. Ponadto w sezonie 1988/1989 była siódma w klasyfikacji generalnej, a w klasyfikacji zjazdu wywalczyła Małą Kryształową Kulę. Była też między innymi piąta w klasyfikacji kombinacji w sezonie 1989/1990.
W 1989 roku wystartowała na mistrzostwach świata w Vail, gdzie zajęła dwudzieste miejsce w zjeździe, a kombinacji nie ukończyła. Największy sukces w karierze osiągnęła podczas rozgrywanych dwa lata później mistrzostw świata w Saalbach-Hinterglemm, gdzie zwyciężyła w kombinacji. Pokonała tam Austriaczkę Ingrid Stöckl i swą rodaczkę, Vreni Schneider. Był to jednak jej jedyny medal wywalczony na międzynarodowej imprezie tej rangi. Na tych samych mistrzostwach była też piąta w supergigancie i czwarta w zjeździe, gdzie walkę o podium przegrała o 0,09 sekundy ze Swietłaną Gładyszewą z ZSRR. Była też dziesiąta w kombinacji na mistrzostwach świata w Morioce w 1993 roku. W 1988 roku wystartowała na igrzyskach olimpijskich w Calgary, kończąc zjazd na jedenastej pozycji. Podczas igrzysk w Albertville cztery lata później zajęła czwarte miejsce w kombinacji. Tym razem w walce o brązowy medal lepsza okazała się Francuzka Florence Masnada, wyprzedzając Szwajcarkę o 3,6 pkt. Brała też udział w igrzyskach olimpijskich w Lillehammer w 1994 roku, gdzie w swoim jedynym starcie nie ukończyła rywalizacji w supergigancie.
W 1995 roku zakończyła karierę.

</doc>
<doc id="812347" url="https://pl.wikipedia.org/wiki?curid=812347" title="Ferdinand Peroutka">
Ferdinand Peroutka

Ferdinand Peroutka (ur. 6 lutego 1895 w Pradze, zm. 20 kwietnia 1978 w Nowym Jorku) – czeski dziennikarz, pisarz i dramaturg.
Życiorys.
Od 1924 pracował w dzienniku Lidové noviny, w którym do 1939 zajmował się publicystyką polityczną. W 1948 wyemigrował, najpierw do Anglii, później do USA. W latach 1951–1961 kierował czeską sekcją Radia Wolna Europa.
W 1991 roku został pośmiertnie odznaczony Orderem Tomáša Garrigue Masaryka I klasy.

</doc>
<doc id="812350" url="https://pl.wikipedia.org/wiki?curid=812350" title="Zbigniew Podlipni">
Zbigniew Podlipni

Zbigniew Podlipni (ur. 6 stycznia 1973 w Nowym Targu) – polski hokeista, trener. 
Jego bracia Piotr i Tomasz byli także hokeistami. Syn Rafał także uprawia hokej na lodzie.
Kariera.
Zakończył karierę w 2010.
W 2011 podjął pracę na stanowisku trenera sekcji kobiecej MMKS Podhale Nowy Targ.
Kariera reprezentacyjna.
W reprezentacji Polski rozegrał 65 meczów strzelając 13 bramek.

</doc>
<doc id="812357" url="https://pl.wikipedia.org/wiki?curid=812357" title="George Canning">
George Canning

George Canning (ur. 11 kwietnia 1770 w Londynie, zm. 8 sierpnia 1827 w Chiswick w hrabstwie Middlesex) – brytyjski polityk i dyplomata, premier Wielkiej Brytanii od 10 kwietnia do 8 sierpnia 1827 r.
Był zwolennikiem polityki premiera Pitta. W gabinecie premiera Portlanda był ministrem spraw zagranicznych. W latach 1813-1816 był posłem w Lizbonie, w 1816 r. został przewodniczącym Rady Kontroli, w 1822 r. został powtórnie ministrem spraw zagranicznych. W 1827 r. został premierem.
Wczesne lata życia.
Canning urodził się w domu swoich rodziców przy Queen Anne Street w londyńskiej dzielnicy Marylebone. Jego ojcem był George Canning z Garvagh w irlandzkim hrabstwie Londonderry, prawnik z wykształcenia, który bez sukcesów zajmował się handlem winami. Zrezygnował on z przypadającej mu części rodowych posiadłości, w zamian za spłacenie jego długów. Zmarł w dniu pierwszych urodzin swojego syna w 1771 r. Matka przyszłego premiera, Mary Anne Costello, pracowała jako aktorka.
Ponieważ George był zdolnym dzieckiem przyjaciele rodziny przekonali jego stryja, londyńskiego kupca Stratforda Canninga, aby przejął opiekę nad bratankiem. George dorastał więc wśród kuzynów w domu swojego stryja, który zapewnił mu utrzymanie i wykształcenie. Dzięki wsparciu stryja George ukończył Eton College i studia w Christ Church na Uniwersytecie Oksfordzkim.
Podczas nauki Canning zyskał opinię biegłego pisarza i oratora. Zaprzyjaźnił się m.in. z lordem Liverpoolem, Granville’em Levesonem-Gowerem i Johnem Hookhamem Frere’em. Po ukończeniu studiów w 1791 r. rozpoczął karierę prawniczą.
Początki kariery politycznej.
Stratofrd Canning należał do zwolenników stronnictwa wigów i przedstawił bratanka czołowym politykom tego ugrupowania, takim jak Charles James Fox, Edmund Burke, czy też Richard Brinsley Sheridan, z którym George zaprzyjaźnił się.
Pochodzenie Canninga i niewielka ilość pieniędzy sprawiła jednak, że jego kariera w partii wigów, grupującej przede wszystkich bogatych właścicieli ziemskich i przemysłowców, była bardzo problematyczna. Obserwując wydarzenia rewolucji francuskiej Canning zbliżył się w poglądach do stronnictwa torysów. Pod patronatem lidera torysów, Williama Pitta Młodszego, uzyskał w 1793 r. mandat parlamentarny z okręgu Newtown. W 1796 r. przeniósł się do Wendover.
Podczas swojej kariery politycznej Canning wielokrotnie zmieniał okręgi wyborcze. W latach 1802-1806 był deputowanym z Tralee, później ponownie z Newtown, a w latach 1807-1812 reprezentował okręg wyborczy Hastings. Następnie sprawował mandat parlamentarny z okręgów Petersfield (1812), Liverpool (1812-1823), Harwich (1823-1826) i Newport na wyspie Wight (1826-1827). W ostatnich miesiącach życia reprezentował okręg wyborczy Seaford.
Na stanowiskach ministerialnych.
2 listopada 1795 r. Canning otrzymał pierwsze stanowisko w administracji rządowej, obejmując tekę podsekretarza stanu w Ministerstwie Spraw Zagranicznych. Dał się na tym stanowisku poznać jako zwolennik premiera Pitta i często toczył spory ze swoim przełożonym lordem Grenville’em. Zrezygnował z tego stanowiska 1 kwietnia 1799 r. Został wówczas komisarzem przy Radzie Kontroli.
W 1800 r. otrzymał stanowisko płacmistrza armii. Utracił to stanowisko po upadku gabinetu Pitta w 1801 r. Kiedy Pitt ponownie stanął na czele rządu w 1804 r., Canning otrzymał stanowisko skarbnika floty. Po śmierci Pitta w 1806 r. Canning odszedł z rządu. W 1807 r. został ministrem spraw zagranicznych w gabinecie księcia Portland.
Pojedynek z Castlereaghem.
Na tym stanowisku Canning odpowiadał m.in. za brytyjski atak na Kopenhagę w 1807 r. W 1809 r. doszło do sporów między Canningiem a ministrem wojny i kolonii lordem Castlereaghem dotyczącego oddziałów, które Canning chciał wysłać do Portugalii, a Castlereagh wysłał do Holandii. Kłótnie obu ministrów osłabiały gabinetu. Schorowany książę Portland nie interweniował, dopóki Canning nie zagroził rezygnacją, jeśli Castlereagh nie zostanie zamieniony na lorda Wellesleya. Portland zgodził się dokonać tej zmiany przy pierwszej nadarzającej się okazji.
Castleragh dowiedział się o zawartym układzie we wrześniu 1809 r. i wyzwał Canninga na pojedynek. Canning przyjął wyzwanie i do starcia obu ministrów doszło 21 września. Canning spudłował, a Castlereagh trafił rywala w udo. Wkrótce potem książę Portland podał się do dymisji, a król Jerzy III mianował premierem Spencera Percevala. W skład nowego gabinetu nie weszli ani Canning, ani Castlereagh.
Dalsze lata.
Po zabójstwie Percevala w 1812 r. nowy premier, lord Liverpool, zaoferował Canningowi tekę ministra spraw zagranicznych, ale ten odmówił, nie chcąc wchodzić w skład tego samego gabinetu co Castlereagh. W 1814 r. otrzymał stanowisko ambasadora w Lizbonie. W 1815 r. powrócił do kraju. Lord Liverpool ponownie zaproponował mu stanowisko w rządzie. Ostatecznie w 1816 r. Canning stanął na czele Rady Kontroli. W 1820 r. musiał jednak ponownie zrezygnować, kiedy opozycja oskarżyła go o zbyt bliskie relacje z królową Karoliną, żoną Jerzego IV.
W 1822 r. lord Castlereagh popełnił samobójstwo i Canning zastąpił go na stanowiskach ministra spraw zagranicznych i przewodniczącego Izby Gmin. Na tym stanowisku starał się zapobiec umocnieniu francuskich wpływów w nowo powstających państwach Ameryki Południowej. Popierał również kampanię na rzecz zniesienia niewolnictwa.
Na czele rządu.
Lord Liverpool odszedł ze stanowiska premiera w 1827 r. Jego następcą został Canning, ale czołowi politycy stronnictwa torysów, książę Wellington i Robert Peel, odmówili wejścia do jego gabinetu. W łonie torysów nastąpił podział na „ultrasów” i popierających rząd „Canningites”. Aby uzyskać większość w Izbie Gmin, Canning zawarł koalicję z partią wigów.
W tym czasie zdrowie Canninga stopniowo się pogarszało. Zmarł w 8 sierpnia 1827 r. Był premierem przez 119 dni, najkrócej w historii Wielkiej Brytanii. Został pochowany w opactwie westminsterskim.
Rodzina.
8 lipca 1800 r. poślubił Joan Scott (1776-14 marca 1837), córkę generała-majora Johna Scotta i Margaret Dundas. Świadkami na ślubie byli William Pitt Młodszy i John Hookham Frere. George i Joan mieli razem trzech synów i córkę:
Gabinet George’a Canninga, kwiecień - sierpień 1827.
Zmiany

</doc>
<doc id="812361" url="https://pl.wikipedia.org/wiki?curid=812361" title="Lingwicyzm">
Lingwicyzm

Lingwicyzm, dyskryminacja językowa – forma przeświadczenia, podobnie jak rasizm czy seksizm. Po raz pierwszy terminu tego użyła lingwistka Tove Skutnabb-Kangas w swojej książce z połowy lat 80. XX wieku o przeświadczeniach w edukacji.
Lingwicyzm to wydawanie opinii na temat czyjegoś zdrowia, wykształcenia, statusu społecznego itp. oparte na ich zdolnościach językowych czy też nierówne traktowanie za względu na używany język. Lingwicyzm może się przejawiać w manifestowaniu niechęci bądź też jawnej dyskryminacji osób posługujących się daną odmianą języka. Elementy języka, które mogą stać się podstawą do takiego osądu, to: akcent, zasób słów i składnia. Może to również być czyjaś sprawność (lub jej brak) w posługiwaniu się innymi językami, w szczególności w kraju, w których dany język nie obowiązuje. Lingwicyzm bywa związany z ideologią języka standardowego oraz koncepcjami poprawności językowej. Za jego przejaw można uznać poprawianie cudzych wypowiedzi przez osoby żywiące przekonanie, że „lepiej” znają język.
Jako że nieliterackie odmiany języka są kojarzone z mniejszościami lub niższymi klasami, pod przeświadczeniami językowymi bywa skrywana dyskryminacja grup społecznych. W porównaniu z innymi formami nietolerancji dyskryminacja na tle językowym cechuje się stosunkowo dużym stopniem akceptacji społecznej.

</doc>
<doc id="812363" url="https://pl.wikipedia.org/wiki?curid=812363" title="I Dywizjon Lotniczy">
I Dywizjon Lotniczy



</doc>
<doc id="812367" url="https://pl.wikipedia.org/wiki?curid=812367" title="Kalsoy">
Kalsoy

Kalsoy (wym. , duń. "Kalsø") – to dość spora wyspa w północnej części archipelagu Wysp Owczych, zwanej Norðoyar. Powierzchnia, 30,9 km² i 147 osób dają wyspie w obu kategoriach dziewiąte miejsca. Najwyższą z 13 gór jest Nestindar posiadający 788 m n.p.m., a pozostałe to: Botnstindur (743 m n.p.m.), Gríslatindur (703), Hattardalstindur (644), Gásafjall (606), Heimarafjall (591), Hádgegisfjall (578), Miðarldstindur (577), Klubbin (552), Borgarin (531), Nøvin (524), Byttufelli (438) oraz Slætafjall (301). Wyspa posiada także dwie rzeki.
Na Kalsoy są dwie osady, tworzące dwie, osobne gminy: Mikladalur (ok. 79 osób) oraz Húsar (ok. 68) oraz trzy, mniejsze: Trøllanes (ok. 23), Syðradalur (ok. 13) oraz Blankskáli (b.d.). Na północnym brzegu, zwanym Kallur jest latarnia morska.
Na wyspę dostać się można za pomocą promu, który kursuje regularnie od wiosek Húsar i Syðradalur do Klaksvíku. Tę samą trasę przebywa również łódź pocztowa ("Barsskor"). Między wioskami Húsar i Trøllanes kursuje autobus, jadący przez ponad dwukilometrowy tunel, dziś rzadko używany, odkąd populacja drugiej z wiosek drastycznie spadła.

</doc>
<doc id="812369" url="https://pl.wikipedia.org/wiki?curid=812369" title="Cal (Unix)">
Cal (Unix)

cal - polecenie służące do wyświetlania kalendarza.
Argumentami polecenia mogą być wskazania miesiąca i roku, na który ma być wyświetlony kalendarz.
Przykłady użycia.
 # "kalendarz na aktualny miesiąc"
 $ cal
 luty 2007
 po wt śr cz pi so ni
 1 2 3 4
 5 6 7 8 9 10 11
 12 13 14 15 16 17 18
 19 20 21 22 23 24 25
 26 27 28
 # "kalendarz na rok 1999"
 $ cal 1999
 1999
 styczeń luty marzec
 po wt śr cz pi so ni po wt śr cz pi so ni po wt śr cz pi so ni
 1 2 3 1 2 3 4 5 6 7 1 2 3 4 5 6 7
 4 5 6 7 8 9 10 8 9 10 11 12 13 14 8 9 10 11 12 13 14
 11 12 13 14 15 16 17 15 16 17 18 19 20 21 15 16 17 18 19 20 21
 18 19 20 21 22 23 24 22 23 24 25 26 27 28 22 23 24 25 26 27 28
 25 26 27 28 29 30 31 29 30 31
 kwiecień maj czerwiec
 po wt śr cz pi so ni po wt śr cz pi so ni po wt śr cz pi so ni
 1 2 3 4 1 2 1 2 3 4 5 6
 5 6 7 8 9 10 11 3 4 5 6 7 8 9 7 8 9 10 11 12 13
 12 13 14 15 16 17 18 10 11 12 13 14 15 16 14 15 16 17 18 19 20
 19 20 21 22 23 24 25 17 18 19 20 21 22 23 21 22 23 24 25 26 27
 26 27 28 29 30 24 25 26 27 28 29 30 28 29 30
 31
 lipiec sierpień wrzesień
 po wt śr cz pi so ni po wt śr cz pi so ni po wt śr cz pi so ni
 1 2 3 4 1 1 2 3 4 5
 5 6 7 8 9 10 11 2 3 4 5 6 7 8 6 7 8 9 10 11 12
 12 13 14 15 16 17 18 9 10 11 12 13 14 15 13 14 15 16 17 18 19
 19 20 21 22 23 24 25 16 17 18 19 20 21 22 20 21 22 23 24 25 26
 26 27 28 29 30 31 23 24 25 26 27 28 29 27 28 29 30
 30 31
 październik listopad grudzień
 po wt śr cz pi so ni po wt śr cz pi so ni po wt śr cz pi so ni
 1 2 3 1 2 3 4 5 6 7 1 2 3 4 5
 4 5 6 7 8 9 10 8 9 10 11 12 13 14 6 7 8 9 10 11 12
 11 12 13 14 15 16 17 15 16 17 18 19 20 21 13 14 15 16 17 18 19
 18 19 20 21 22 23 24 22 23 24 25 26 27 28 20 21 22 23 24 25 26
 25 26 27 28 29 30 31 29 30 27 28 29 30 31
 # "kalendarz na grudzień 2005"
 $ cal 12 2005
 grudzień 2005
 po wt śr cz pi so ni
 1 2 3 4
 5 6 7 8 9 10 11
 12 13 14 15 16 17 18
 19 20 21 22 23 24 25
 26 27 28 29 30 31

</doc>
<doc id="812374" url="https://pl.wikipedia.org/wiki?curid=812374" title="Charles Canning">
Charles Canning

Charles John Canning, 1. hrabia Canning KG, GCB, GCSI (ur. 14 grudnia 1812 w Brompton, zm. 17 czerwca 1862 w Londynie) – brytyjski arystokrata i polityk, wicekról Indii w latach 1856–1862, związany z Partią Konserwatywną i stronnictwem "Peelites", minister w rządach Roberta Peela, lorda Aberdeena i lorda Palmerstona.
Był najmłodszym synem premiera George’a Canninga i Joan Scott, córki generała-majora Johna Scotta. Wykształcenie odebrał w Eton College oraz w Christ Church na Uniwersytecie Oksfordzkim. Uczelnię ukończył w 1833 r. W latach 1836–1837 zasiadał w Izbie Gmin jako reprezentant okręgu Warwick. Po śmierci matki w 1837 r. odziedziczył tytuł 2. wicehrabiego Canning i zasiadł w Izbie Lordów.
Po powrocie konserwatystów do władzy w 1841 r. Canning został podsekretarzem stanu w Ministerstwie Spraw Zagranicznych. Od stycznia do lipca 1846 r. był pierwszym komisarzem ds. lasów. Nie przyjął stanowiska w konserwatywnym gabinecie lorda Derby’ego w 1852 r., ale w styczniu 1853 r. wszedł w skład koalicyjnego gabinetu Aberdeena jako poczmistrz generalny. Pozostał na tym stanowisku, kiedy na początku 1855 r. premierem został lord Palmerston. Pod koniec 1855 r. otrzymał nominację na stanowisko gubernatora generalnego Indii. Z Anglii odpłynął w grudniu, a w lutym 1856 r. oficjalnie objął swoje obowiązki gubernatorskie.
Rok po objęciu stanowiska w Indiach wybuchło powstanie Sipajów. Canning popadł również w konflikt z przewodniczącym Rady Kontroli lordem Ellenborough, na tle proklamacji gubernatora o przyłączeniu do brytyjskich Indii prowincji Awadh. Konflikt ten zakończył się rezygnacją Ellenborougha. Canning natomiast otrzymał prawo do używania tytułu wicekróla Indii. Za swoją postawę podczas powstania otrzymał w kwietniu 1859 r. podziękowania od parlamentu. Otrzymał również Krzyż Wielki Orderu Łaźni i tytuł hrabiego.
Lord Canning znany był ze swoje pracowitości i poczucia obowiązku. W 1861 r. zmarła na malarię jego żona, Charlotte. Wkrótce stan zdrowia gubernatora również się pogorszył. Opuścił Indie i kwietniu 1862 r. powrócił do Anglii. Zmarł 17 czerwca. Na miesiąc przed śmiercią otrzymał Order Podwiązki. Nie miał dzieci i tytuły parowskie wygasły wraz z jego śmiercią.

</doc>
<doc id="812376" url="https://pl.wikipedia.org/wiki?curid=812376" title="Pomorska BK">
Pomorska BK



</doc>
<doc id="812377" url="https://pl.wikipedia.org/wiki?curid=812377" title="Gleboznawca">
Gleboznawca

Gleboznawca — osoba zajmująca się badaniem i opisem gleb. W celu poznania genezy, właściwości oraz przydatności dla rolnictwa gleb na określonym terenie gleboznawca prowadzi prace terenowe, laboratoryjne i kameralne. Uczestniczy również w pracach związanych z ochroną oraz racjonalnym zagospodarowaniem gleb.
Gleboznawca często pracuje zarówno w terenie przy odkrywce glebowej, w laboratorium przy analizach gleb, a także przy komputerze przy tworzeniu opracowań i dokumentacji. Do obowiązków gleboznawcy może należeć: 
By pracować jako gleboznawca należy skończyć studia wyższe na kierunku lub specjalizacji gleboznawstwo, możliwe też jest dokształcanie się w ramach studiów podyplomowych. Zatrudnienie można zdobyć na uczelni wyższej, co wiąże się z podążaniem drogą kariery naukowej, a także w różnych firmach lub instytucjach publicznych wymagających wykonywania ekspertyz gleboznawczych. 
Gleboznawca jest wymieniony jako zawód w Klasyfikacji zawodów i specjalności na potrzeby rynku pracy opublikowanej przez Ministerstwo Pracy i Polityki Społecznej, kod zawodu: 213202. Zawodem wymagającym podobnych kompetencji jest klasyfikator gruntów, kod zawodu: 213208.
Zakres pracy klasyfikatora gruntów jest węższy niż gleboznawcy i można go traktować jako swego rodzaju specjalizację w obrębie pracy gleboznawcy. Praca klasyfikatora gruntów jest ściśle związana z określeniem przydatności danej gleby dla rolnictwa i nadaniem jej klasy wynikającej z gleboznawczej klasyfikacji gruntów. Klasyfikator, zgodnie z prawem geodezyjnym i kartograficznym, we współpracy z przedstawicielami Służby Geodezyjnej i Kartograficznej, bierze udział w opracowaniu projektów (operatów) klasyfikacyjnych.

</doc>
<doc id="812379" url="https://pl.wikipedia.org/wiki?curid=812379" title="Calico">
Calico



</doc>
<doc id="812381" url="https://pl.wikipedia.org/wiki?curid=812381" title="Operacja plastyczna">
Operacja plastyczna



</doc>
<doc id="812383" url="https://pl.wikipedia.org/wiki?curid=812383" title="Rzeszotary Górne">
Rzeszotary Górne

Rzeszotary Górne – część wsi Rzeszotary w Polsce, położona w województwie małopolskim, w powiecie krakowskim, w gminie Świątniki Górne.
W latach 1975–1998 Rzeszotary Górne administracyjnie należały do województwa krakowskiego.

</doc>
<doc id="812384" url="https://pl.wikipedia.org/wiki?curid=812384" title="Theodore Sturgeon">
Theodore Sturgeon

Theodore Sturgeon (ur. 26 lutego 1918, zm. 8 maja 1985) – amerykański pisarz, autor fantastyki i jej krytyk oraz wydawca. Urodził się jako Edward Hamilton Waldo w Nowym Jorku; w 1929, po rozwodzie, jego matka poślubiła Williama Sturgeona i przy okazji Edward zmienił imię na Theodore, żeby lepiej oddawało jego pseudonim, „Ted”.
Praca.
Swoje pierwsze opowiadanie sprzedał w roku 1938 dla gazety "McClure's Syndicate", która kupiła większość z jego wczesnych (nie-fantastycznych) prac. Jego pierwsze pojawienie się w fantastyce to opowiadanie „Ether Breather” w "Astounding Science Fiction" rok później. Na początku pisywał głównie krótkie opowiadania, przede wszystkim do magazynów branżowych, takich jak "Astounding" czy "Unknown", ale również dla nie-fantastycznych, jak "Argosy Magazine". Podpisywał się pseudonimem „E. Waldo Hunter”, tylko mała część jego wczesnych opowiadań było podpisanych „Theodore H. Sturgeon”.
Wiele prac Sturgona ma cechy poezji i elegii. Używał techniki znanej jako „rytmiczna proza”, w której tekst wpasowywał się w standardowe metrum. Kreowało to szczególny nastrój przy czytaniu, zazwyczaj bez świadomego zauważenia przyczyny przez czytelnika.
Jego najbardziej znana powieść, „Więcej niż człowiek” (More Than Human, 1953) zdobyła uznanie i głównie w Europie, gdzie uznano ją za literaturę najwyższej próby.
Sturgeon pisał scenariusze do serialu "" (epizody: "Shore Leave" z 1966 i "Amok Time" z 1967, później opublikowane w formie książkowej w 1978) – "Amok Time" jest znany z wprowadzenia "pon farr", wolkańskiego rytuału kopulacyjnego). Napisał również kilka epizodów które nigdy nie zostały wyprodukowane. Miał udział również w pisaniu odcinków do innych seriali i filmów telewizyjnych.
Jakkolwiek Sturgeon jest dobrze znany czytelnikom klasycznych antologii science-fiction (u szczytu popularności w latach 50. był autorem najczęściej umieszczanym w antologiach) i poważanym przez krytyków, nie jest zbyt dobrze znany szerszej publice i zdobył relatywnie mało nagród (chociaż jego najlepsze dzieła powstały przed ustanowieniem najważniejszych nagród: Hugo i Nebula). Uważany jest za mającego największy wpływ na późniejszych i bardziej popularnych autorów, takich jak Ray Bradbury czy Kurt Vonnegut Jr. (ten ostatni stwierdził, że jego bohater Kilgore Trout oparty był właśnie na Sturgeonie).
Publikacje.
Opowiadania i nowele.
Sturgeon jest najbardziej znany z krótkiej formy. Najważniejsze tytuły to:
Wydawnictwo North Atlantic Books regularnie od 1995 roku wydaje chronologicznie ułożone "The Complete Short Stories of Theodore Sturgeon"; tom 10, z opowiadaniami z lat 1957-1960, wydany był w 2005. 
Ciekawostki.
Biologiczny ojciec Sturgeona (jego matka poślubiła ponownie Williama Sturgeona w 1929 roku ) nosił nazwisko Waldo.Waldo to również tytuł znanego opowiadania, długoletniego przyjaciela i współpracownika Sturgeona – Robert Heinleina .
"Waldo” było to urządzenie do manipulowania obiektami na odległość, przy pomocy mechanicznych rąk. Wielu innych autorów oddało hołd autorowi, używając tego terminu w wielu swoich opowiadaniach z czasów „Złotej Ery” fantastyki.
"Przed pojawieniem się w filmach i telewizji, "waldami" nazywano mechaniczne ręce, urządzenia telemetryczne i inne antropomorficzne gadżety używane na pokładach statków NASA” 

</doc>
<doc id="812389" url="https://pl.wikipedia.org/wiki?curid=812389" title="Western">
Western

Western – gatunek filmu fabularnego, powieści awanturniczej albo sztuki scenicznej, obejmujący utwory, których akcja rozgrywa się w okresie kolonizacji i stabilizowania się życia na terenach zachodnich stanów USA, zwanych Dzikim Zachodem. Często miejsce akcji nie jest konkretnym stanem, ale terytorium zorganizowanym – zalążkiem przyszłego stanu. Western jest charakterystyczną formą amerykańską, chociaż był uprawiany również przez twórców rodem z Europy.
Klasyczny western charakteryzuje się pewnymi stałymi cechami, z których podstawowymi są:
Western w literaturze.
Western narodził się w II połowie XIX wieku, jako rodzaj literatury przygodowej nawiązującej do twórczości Jamesa Coopera. Akcja tych utworów toczyła się na Dzikim Zachodzie. Pierwsze westerny były przeważnie tanimi powieściami rozrywkowymi przeznaczonymi dla masowego czytelnika i rzadko odznaczały się większymi walorami literackimi. Tematem były przygody traperów, banitów, rewolwerowców, kowbojów, stróżów prawa, którzy zamieszkiwali te niespokojne regiony. Charakterystyczne było to, że wiele z tych powieści opisywały fikcyjne perypetie autentycznych ludzi, żyjących w tych czasach, takich jak Buffalo Bill, Jesse James, Wyatt Earp, czy Calamity Jane. Popularność wśród czytelników sprawiła, że western stał się w literaturze amerykańskiej odrębnym gatunkiem literackim. Gatunek ten uprawiać zaczęli twórcy spoza Ameryki.
Najwybitniejsi amerykańscy autorzy westernu to m.in. Owen Wister, Zane Grey, Max Brand, Ernest Haycox, Louis L’Amour, Ray Hogan, Elmer Kelton, Marlin Durham. Wśród pisarzy nieamerykańskich najbardziej znany to Karol May, a w literaturze polskiej Wiesław Wernic.
Western filmowy.
Western w filmie amerykańskim.
Historia.
Western pojawia się już u początków sztuki filmowej (pierwszy amerykański film z tego gatunku powstał w 1903 r. – "Napad na ekspres" – reż. Edwin S. Porter z pierwszą gwiazdą Broncho Billy Andersonem. Pierwszy western dźwiękowy to "W starej Arizonie" nakręcony w 1928 roku przez Raoula Walsha i Irvinga Cummingsa) i trwa do dziś nieprzerwanie; należy do najbardziej skonwencjonalizowanych jej gatunków; jego dramaturgia poddana jest stałym regułom, które zmieniają się w nieznacznym tylko stopniu. Kanony specyficznego aktorstwa westernowego ustalili tacy m.in. aktorzy, jak T. Mix, Gary Cooper, Henry Fonda, Clint Eastwood, John Wayne, James Stewart, Lee Marvin, Glenn Ford, Kirk Douglas, James Coburn, Robert Mitchum. 
Western klasyczny.
Klasyczne westerny opowiadają historie dziejące się na ogół w drugiej połowie XIX w. na terenach, które później stały się amerykańskimi stanami, tzw. Dzikim Zachodzie. Najczęściej dzieją się one w okresie od wojny secesyjnej do masakry nad Wounded Knee. Niekiedy jednak dotyczą one wcześniejszego okresu, od bitwy o Alamo (1836), zaś akcja tzw. późnych westernów dzieje się aż do rewolucji meksykańskiej (1913). Pomimo że westerny ścisłe wiązały się z konkretnym miejscem i okresem w historii Stanów Zjednoczonych, ich ogromna popularność objęła cały świat. Westerny kręcone w latach 40. i 50. podkreślały wartość honoru i poświęcenia. W późniejszym okresie, zwłaszcza w latach 70., ich spojrzenie stało się bardziej pesymistyczne, kładąc nacisk na brutalność i cynizm.
Antywestern.
W latach 70-90 powstało wiele tzw. antywesternów, przez krytykę określanych też jako westerny rewizjonistyczne, w których odbrązawiano legendę dzikiego zachodu oraz starano się ukazać tubylczych Amerykanów w mniej stereotypowy i zafałszowany sposób (m.in. filmy Eastwooda, Costnera). Przeciwko fałszywemu obrazowi Indian w kinie amerykańskim protestował m.in. w 1973 roku Marlon Brando. Wkrótce też zaczęły powstawać filmy z udziałem autentycznych indiańskich aktorów (Will Sampson, Floyd Westerman, Rodney Grant, Tantoo Cardinal i inni) oraz osadzone w bardziej współczesnych realiach filmy twórców tubylczych (Chris Eyre).
Seriale telewizyjne.
Wraz z upowszechnieniem telewizji powstawać zaczęły także westernowe seriale telewizyjne. W Polsce, spośród seriali tego typu, największa popularność zdobyły "Bonanza", "Gunsmoke", "Domek na prerii" oraz "Doktor Quinn". Do seriali westernowych nieemitowanych w Polsce zaliczyć można: "The Lone Ranger", "The Rifleman", "Have Gun", "Will Travel", "The Big Valley", "Maverick" i wiele innych.
Western w filmie europejskim.
Włoskie westerny.
We Włoszech i w Hiszpanii włoscy reżyserzy kręcili tzw. spaghetti westerny, początkowo pogardzane przez krytyków, z czasem zaliczone do filmów kultowych. Czołowym twórcą był tu Sergio Leone – "Za garść dolarów" (1964), "Za kilka dolarów więcej" (1965), "Dobry, zły i brzydki" (1966), "Pewnego razu na Dzikim Zachodzie" (1968), "Garść dynamitu" (1971), "Nazywam się Nobody" (1973, tylko współpraca przy scenariuszu). Dzięki muzyce do jego filmów zyskał sławę kompozytor Ennio Morricone. Wielką gwiazdą po występach w filmach Leone stał się Clint Eastwood, inni znakomici aktorzy występujący w spaghetti westernach to Charles Bronson, Henry Fonda, Lee Van Cleef, James Coburn, Klaus Kinski, Claudia Cardinale, Rod Steiger, Jason Robards.
Inne westerny europejskie.
W latach sześćdziesiątych XX-tego wieku powstała też niemiecko-włosko-jugosłowiańska seria westernów, na podstawie popularnych powieści Karola Maya opowiadających o przygodach dzielnego Apacza Winnetou i jego przyjaciół. W roli głównej wystąpił francuski aktor Pierre Brice. Na cykl składały się między innymi takie filmy jak: ' (1962), ' (1963), "Winnetou i Old Shatterhand" (1964), "Winnetou i Apanaczi" (1966), "Winnetou w Dolinie Śmierci" (1968).
Z wielkim rozmachem od 1964 r. filmy o tematyce indiańskiej realizowano w NRD, w wytwórni filmowej DEFA. Kręcono je na ogół w plenerach dawnej Jugosławii. Najpopularniejszym aktorem grającym w tych filmach role Indian był serbski aktor Gojko Mitić. W mniejszych na ogół rolach pojawiali się w nich również aktorzy polscy. Najbardziej znane filmy z tego nurtu to "Synowie Wielkiej Niedźwiedzicy" (1966, niem. "Die Söhne der großen Bärin"), "Białe Wilki" (1969, niem. "Weiße Wölfe"), "Tecumseh" (1972), "Ulzana" (1974). Ostatnim filmem o tematyce indiańskiej był w 1988 r. "Łowca w Meksyku" (niem. "Präriejäger in Mexiko"). Popularność tych filmów znacznie spadła po upadku komunizmu w tym kraju.
W Czechosłowacji Oldřich Lipský nakręcił western "Lemoniadowy Joe, czyli Końska opera" (1964) według powieści Jiříego Brdečki z Karelem Fialą w tytułowej roli.
Polskimi filmowymi westernami są dwie nowele Jerzego Zarzyckiego z 1967 roku "Człowiek, który zdemoralizował Hadleyburg" oraz "Komedia z pomyłek", zawarte w filmie nowelowym "Komedie pomyłek", który na ekrany kin wszedł w 1968 roku. Do polskich westernów zaliczyć można również filmy "Eukaliptus" Marcina Krzyształowicza z 2001 roku oraz "Summer Love" Piotra Uklańskiego z 2006 roku. Są to jedyne polskie filmy, których akcja toczy się na Dzikim Zachodzie. „Polskimi westernami” ochrzczono niezbyt słusznie również takie filmy jak "Rancho Texas" (1958) Wadima Berestowskiego, "Prawo i pięść" (1964) Jerzego Hoffmana i Edwarda Skórzewskiego oraz "Wilcze echa" (1968) Aleksandra Ścibora-Rylskiego. Choć filmy te posiadają pewne cechy westernów (m.in. wartka akcja, samotny bohater w walce ze złem, strzelanina w miasteczku), to jednak nie są to westerny w klasycznym znaczeniu tego słowa, gdyż ich akcja nie toczy się w zachodnich stanach Ameryki, lecz w Polsce w Bieszczadach lub na Ziemiach Odzyskanych. Tematyka westernowa jest stale obecna w filmach twórcy amatora, Józefa Kłyka.

</doc>
<doc id="812391" url="https://pl.wikipedia.org/wiki?curid=812391" title="Zalesie (Rzeszotary)">
Zalesie (Rzeszotary)

Zalesie – część wsi Rzeszotary w Polsce, położona w województwie małopolskim, w powiecie krakowskim, w gminie Świątniki Górne.
W latach 1975–1998 Zalesie administracyjnie należało do województwa krakowskiego.

</doc>
<doc id="812393" url="https://pl.wikipedia.org/wiki?curid=812393" title="Come Away with Me">
Come Away with Me

Come Away with Me – debiutancka płyta długogrająca amerykańskiej piosenkarki i kompozytorki Nory Jones.
Album, sprzedany w ponad 20 milionach egzemplarzy, stał się ogólnoświatowym przebojem oraz zdobył osiem nagród Grammy. W Stanach Zjednoczonych sprzedano ponad 10 milionów egzemplarzy, co pozwoliło płycie na zdobycie statusu diamentowej. W Polsce nagrania uzyskały certyfikat podwójnie platynowej płyty.

</doc>
<doc id="812394" url="https://pl.wikipedia.org/wiki?curid=812394" title="Calico (Kalifornia)">
Calico (Kalifornia)

Calico – opuszczone miasteczko na pustyni Mojave w południowej Kalifornii (USA). Założone w 1881 roku zasłynęło jako kopalnia srebra. Od 1907 r. całkowicie opuszczone. Od 1942 r. zasłynęło ponownie z powodu kontrowersyjnych odkryć na stanowisku archeologicznym nazwanym "Calico Early Man Site".
Ze względu na położenie niedaleko ruchliwej autostrady I-15 pomiędzy Las Vegas i Barstow, Calico jest obecnie popularną atrakcją turystyczną. Znajduje się tam muzeum, sklepy z pamiątkami i pole kempingowe, odbywają się pokazy tradycyjnych strojów i zwyczajów Dzikiego Zachodu .

</doc>
<doc id="812396" url="https://pl.wikipedia.org/wiki?curid=812396" title="Aloes uzbrojony">
Aloes uzbrojony

Aloes uzbrojony ("Aloe ferox" Mill.) – gatunek drzewa pochodzący z południowej Afryki. Strefy mrozoodporności: 9-11. W Polsce uprawiany w doniczkach głównie dla potrzeb leczniczych oraz jako roślina ozdobna.

</doc>
<doc id="812398" url="https://pl.wikipedia.org/wiki?curid=812398" title="Ringebu stavkirke">
Ringebu stavkirke

Kościół klepkowy w Ringebu ("Ringebu stavkirke") – kościół klepkowy (słupowy), znajdujący się w norweskim mieście Ringebu, w regionie Oppland.
Kościół został wspomniany po raz pierwszy w 1270 roku. Znalezione w trakcie prac archeologicznych w latach 1980 - 1981 monety pochodzą również z XIII wieku, najstarsze z 1217 roku. Kościół został prawdopodobnie wybudowany na miejscu starszego, którego pozostałości zostały odkryte. 
Świątynia została przebudowana w 1630 roku na planie krzyża. Wtedy też dobudowano charakterystyczną czerwoną wieżę. Z oryginalnej konstrukcji zachowano jedynie nawę oraz wolnostojące słupy. W 1717 roku wykonano polichromię we wnętrzu świątyni. Pokrywa ona jedynie dolne części ścian, gdyż sklepienie znajdowało się wtedy niżej niż obecnie. W późniejszych latach malowidła zamalowano na biało. Prace restauracyjne przeprowadzone w 1921 roku przywróciły kościołowi bardziej zbliżony do pierwotnego kształt bryły. Usunięto też białą farbę pokrywającą polichromię. Od czasu reformacji świątynia należy do Kościoła Norweskiego. 

</doc>
<doc id="812402" url="https://pl.wikipedia.org/wiki?curid=812402" title="Bobby (film 2006)">
Bobby (film 2006)

Bobby (tytuł telewizyjny: Klątwa rodziny Kennedych) – film amerykański Emilio Esteveza z 2006 roku, będący fikcyjną rekonstrukcją kontekstu, w jakim dokonano w 1968 roku morderstwa na ówczesnym kandydacie demokratów na prezydenta USA Robercie „"Bobbym”" Kennedym.
Nagrody i nominacje.
Festiwal Filmowy w Wenecji
Hollywood Film Festival
Złote Globy

</doc>
<doc id="812413" url="https://pl.wikipedia.org/wiki?curid=812413" title="Daniel Dąbrowski">
Daniel Dąbrowski

Daniel Dąbrowski (ur. 23 września 1983 w Łodzi) – polski lekkoatleta, olimpijczyk z Pekinu (2008).
W 2006 zdobył nagrodę Złote Kolce dla najlepszego lekkoatlety sezonu. Swoją szybkość najlepiej pokazuje w sztafecie 4 x 400 m gdzie kilkukrotnie wyprowadzał na ostatniej zmianie polską reprezentację na czołowe pozycję, m.in. podczas biegu półfinałowego na Mistrzostwach Świata w Osace czy na Pucharze Europy w Monachium, gdzie wyprowadził Polskę na 1. miejsce osiągając na swojej zmianie najlepszy czas ze wszystkich biegnących sprinterów (44,34 s).
Daniel Dąbrowski jest żołnierzem 2 Batalionu Dowodzenia Śląskiego Okręgu Wojskowego we Wrocławiu.
Zawodnik AZS Łódź i Śląska Wrocław.

</doc>
<doc id="812419" url="https://pl.wikipedia.org/wiki?curid=812419" title="Keith Cooke">
Keith Cooke

Keith Hirabayashi Cooke (ur. 17 września 1959 w Seattle) − amerykański aktor filmowy i kaskader pochodzenia japońskiego.
Życiorys.
Urodził się i dorastał w Seattle. Jego matka jest narodowości japońskiej, natomiast jego ojciec szkocko-amerykańskiej. 
Trenował taekwondo i karate, zdobywając pięć tytułów mistrza Stanów Zjednoczonych. W 1985 otrzymał tytuł zawodnika roku magazynu „Black Belt”.
Grał główną rolę w dreszczowcu z elementami science fiction i sztuk walki "Poszukujący ognia" (1995). Fani serii filmów "Mortal Kombat" znają go przede wszystkim z roli Reptile'a w pierwszej części filmu. Zagrał również w sequelu "", będącym kontynuacją pierwszej części filmu "Mortal Kombat". Wcielił się w nim w rolę młodszego brata Sub-Zero.
Uczył się w szkole mistrzów sztuk walki w Brentwood w Kalifornii.
Ma żonę Suzanne oraz syna Jake'a.

</doc>
<doc id="812425" url="https://pl.wikipedia.org/wiki?curid=812425" title="Radiodatowanie">
Radiodatowanie



</doc>
<doc id="812427" url="https://pl.wikipedia.org/wiki?curid=812427" title="Stavkirke">
Stavkirke



</doc>
<doc id="812429" url="https://pl.wikipedia.org/wiki?curid=812429" title="Mário Hipólito">
Mário Hipólito

Mário Hipólito, znany również jako Mário (ur. 1 czerwca 1985 w Luandzie, Angola) – angolski piłkarz występujący na pozycji bramkarza w klubie Kabuscorp, w którym gra od 2015 roku. Wcześniej (w latach 2004–2013) był zawodnikiem GD Interclube, a w 2014 roku grał w Onze Bravos.
Znalazł się w kadrze Angoli na Mistrzostwa Świata 2006 w Niemczech, ale nie spędził tam ani minuty na boisku, pozostając przez cały czas trzecim bramkarzem w swojej drużynie.

</doc>
<doc id="812430" url="https://pl.wikipedia.org/wiki?curid=812430" title="Mário">
Mário



</doc>
<doc id="812431" url="https://pl.wikipedia.org/wiki?curid=812431" title="Mario Hipolito">
Mario Hipolito



</doc>
<doc id="812443" url="https://pl.wikipedia.org/wiki?curid=812443" title="Luis Mamona Joao">
Luis Mamona Joao



</doc>
