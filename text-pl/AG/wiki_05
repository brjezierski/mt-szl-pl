<doc id="812444" url="https://pl.wikipedia.org/wiki?curid=812444" title="Bogdan Hutten-Czapski">
Bogdan Hutten-Czapski

Bogdan Franciszek Serwacy Hutten-Czapski herbu Leliwa, niem. "Bogdan Graf von Hutten-Czapski" (ur. 13 maja 1851 w Smoguleckiej Wsi, zm. 7 września 1937 w Poznaniu) – hrabia, polityk pruski, burgrabia Cesarskiego Zamku Poznańskiego, kurator uczelni warszawskich 1915–1918, prezydent Związku Polskich Kawalerów Maltańskich 1926–1937, właściciel ordynacji Smogulec w obecnym woj. wielkopolskim, doctor honoris causa Uniwersytetu i Politechniki Warszawskiej.
Rodzina.
Ród Czapskich herbu Leliwa to stara pomorska szlachta, która wzięła nazwisko od swych posiadłości Czaple (powiat świecki) lub Czapelki w tymże powiecie, gdzie pojawiła się w XIV wieku. Gdy rodzina stała się jedną z najznaczniejszych i najbogatszych w Prusach Królewskich, część potomków rodu przybrała w XVIII wieku przydomek „Hutten” i powoływała się na rzekome pochodzenie od nadreńskiej szlachty von Huttenów, której boczna gałąź miała się osiedlić w Polsce na początku XIV wieku i przybrać miano „Czapski” – niejako tłumaczenie niemieckiego "Hut" (kapelusz, czapka) – podczas gdy nazwisko Czapski w rzeczywistości pochodzi od nazwy wsi Czaple lub Czapelki. Wśród Czapskich było 13 senatorów I Rzeczypospolitej, wielu kasztelanów różnych miejscowości na Pomorzu i w Prusach Królewskich, paru wojewodów i biskupów, 6 kawalerów Orła Białego i 3 kawalerów Virtuti Militari (wśród nich: ojciec Bogdana).
Związani blisko z Wettynami, byli przeciwnikami Familii Czartoryskich, później zwolennikami konfederacji barskiej. Po rozbiorach uzyskali tytuły hrabiowskie w Prusach, potwierdzone następnie w Rosji. Najzamożniejsza była linia białoruska, która odziedziczyła część majątków radziwiłłowskich w Wielkim Księstwie Litewskim, m.in. Kiejdany (skonfiskowane przez władze carskie w 1864 roku za udział właściciela, Mariana Czapskiego, w powstaniu styczniowym). Od roku 1923 istnieje stowarzyszenie rodzinne. W Krakowie Czapscy założyli "Muzeum Czapskich" (ob. część Muzeum Narodowego w tym mieście). Najwybitniejszymi potomkami rodu w 2. połowie XX wieku byli publicysta i malarz Józef Czapski i jego siostra Maria Czapska, historyk literatury.
Bogdan Czapski był jedynym synem niesłychanie barwnej postaci z pierwszej połowy XIX wieku, Józefa Napoleona Czapskiego i córki generała Mielżyńskiego Eleonory (Laury) "1° voto" Karolowej Czarneckiej, dziedziczki Smogulca. Ojciec zmarł na cholerę, gdy Bogdan miał rok. Matka posiadała rozległe koneksje na dworze w Berlinie i uzyskała dla syna w 1861 roku dziedziczny pruski tytuł hrabiowski i przetworzenie Smogulca na ordynację.
Młodość i pierwsze kroki na dworach europejskich.
Pierwsze nauki Czapski pobierał w Poznaniu, gdzie jego prywatnym guwernerem był Ludwik Koenigk, poprzednio bibliotekarz Tytusa Działyńskiego w Kórniku. W latach 1862–1865 matka przebywała ze względów zdrowotnych we Włoszech, gdzie Bogdan jeszcze jako mały chłopiec nauczył się płynnie mówić po włosku, potem matka przeniosła go do szkół w Szwajcarii i Francji, gdzie zdał maturę w "Lycée Bonaparte" w Paryżu. Sezon letni spędzano zawsze w kurortach w Niemczech, głównie w Bad Schwalbach, gdzie hrabina Czapska zaprzyjaźniła się z Augustą Weimarską, żoną późniejszego króla Prus i cesarza niemieckiego Wilhelma I. W czasie wojny lat 1870-1871 Czapski opuścił Francję i udał się do Rzymu, gdzie przedstawiono go papieżowi Piusowi IX, który obdarzył go życzliwością i nieomal przyjaźnią; w tych latach Czapski, stały bywalec salonów papieskich, był naocznym świadkiem upadku Państwa Kościelnego i dobrowolnego ogłoszenia się przez papieża „Więźniem Watykanu”. Stosunki we Włoszech, które Czapski wówczas nawiązał, były mu później bardzo użyteczne w jego „tajnej dyplomacji” i przy pośredniczeniu między różnymi kanclerzami II Rzeszy a Watykanem.
W roku 1871 Czapski powrócił do Niemiec, podjął studia prawnicze w Wiedniu, Berlinie i Heidelbergu i ukończył je w r. 1875, zdając egzamin na sądowego referendarza. Chciał później podjąć studia medyczne, ale zamiar musiał porzucić, gdy dostał się w wir polityki, pozostał tylko przez całe życie członkiem zarządu Niemieckiego Towarzystwa Zwalczania Raka. W czasie studiów w stolicy Niemiec uzyskał zaproszenie na dwór pary cesarskiej Wilhelma I i Augusty, która, znając go od dzieciństwa, była dla niego wielce życzliwa – był w końcu, oprócz dość zniemczałych berlińskich Radziwiłłów, prawie jedynym polskim magnatem, który był wierny Hohenzollernom. Cesarz odradzał mu karierę w sądownictwie i polecił mu wojsko, ale tam Czapski trafił na wrogość potężnego feldmarszałka Alfreda von Waldersee i całej oficerskiej kliki junkrów pruskich, która nie dopuszczała Polaków do wyższych rang w armii, oraz potem na nieufność Bismarcka i Wilhelma II, tak że po wielu latach służby Czapski osiągnął tylko stopień majora huzarów.
Lata tajnej dyplomacji.
Pierwszą tajną misję Czapski otrzymał w 1890 roku, gdy władze niemieckie postanowiły porzucić bismarckowską politykę Kulturkampfu i zbliżyć się do Watykanu z celem stopniowego podpisania konkordatu. Wysłano go do Rzymu z zadaniem wysondowania nastrojów na dworze papieskim. Przez następne dwa lata pracował najpierw – bez oficjalnego etatu, jako „obserwator” – w ambasadzie niemieckiej w Paryżu, gdzie ambasadorem był późniejszy kanclerz Rzeszy, książę Hohenlohe, z którym Czapski zawarł bliską przyjaźń, a pierwszym sekretarzem następny późniejszy kanclerz, Bernhard von Bülow. Od księcia Hohenlohe Czapski otrzymał polecenie utrzymywania kontaktów i badania nastrojów nie tylko wśród rządzących republikanów, ale także wśród znanych mu z młodości bonapartystów i legitymistów. Wielce pomocny w tym był mu rezydujący od lat w Paryżu hrabia Guido Henckel von Donnersmarck, którego Czapski do końca życia wysoko cenił, wyrażając także podziw i szacunek dla jego żony Teresy "primo voto" markizy de Paiva, bojkotowanej przez panie z towarzystwa paryskiego. Potem przeniesiono go do Strasburga, gdzie był adiutantem namiestnika Rzeszy, feldmarszałka Manteuffla. Następnie otrzymał bardzo ważną misję wywiadowczą – przygotowujący się powoli do wojny niemiecki Sztab Generalny wysłał go w podróż do zaboru rosyjskiego i austriackiego w celu zbadania nastrojów i stosunków (1892).
W roku 1894 przyjaciel Czapskiego ks. Hohenlohe został kanclerzem Rzeszy i Czapski wraz ze swym dobrym znajomym, „szarą eminencją” niemieckiego Ministerstwa Spraw Zagranicznych, baronem Holsteinem, stał się głównym doradcą kanclerza w sprawach polityki zagranicznej i kościelnej i wpłynął w dużej mierze na to, że rząd pruski zgodził się na objęcie poznańsko-gnieźnieńskiej stolicy arcybiskupiej przez Polaka, Floriana Stablewskiego. Czapski pośredniczył także pomiędzy Berlinem i Watykanem przy zawikłanej sprawie obsadzenia biskupstwa w Strassburgu. Po śmierci Stablewskiego (1906) fotel gnieźnieński pozostawał przez 8 lat nieobsadzony, Czapski popierał w tym czasie kandydaturę Edwarda Likowskiego, na nominację którego Berlin nie chciał się zgodzić.
W roku 1895 Czapski został mianowany dziedzicznym członkiem pruskiej Izby Panów, gdzie należał do uważanej za liberalną „Nowej Frakcji”. W sprawach Poznańskiego nie zgadzał się z polityką „Koła Polskiego”, ale wszczął energiczną akcję w czasach walki przeciwko ustawie o wywłaszczeniu Polaków i udało mu się stworzyć w Izbie blok przeciwników ustawy, do którego należeli m.in. Guido Donnersmarck, książę pszczyński Hans Henryk XV i książę na śląskim Trachenbergu, von Hatzfeldt.
31 lipca 1914 roku wybuchła I wojna światowa. Cesarz Wilhelm II wezwał Czapskiego do siebie i powiedział mu (tłum. W. Dworzaczka): "Postanowiłem, o ile Pan Bóg użyczy zwycięstwa naszemu orężowi, odbudować państwo polskie w związku z nami, co na zawsze zabezpieczyłoby Niemcy od Rosji (w oryginale niem. – Es ist Mein Entschluss, falls Gott der Herr unseren Waffen den Sieg verleiht, einen selbständigen polnischen Staat wiederherzustellen, mit welchem im Bunde Deutschland für immer gegen Russland gesichert sein würde"). Jednocześnie cesarz oświadczył, że wysłał już poprzedniej nocy telegram do papieża z prośbą o mianowanie Likowskiego arcybiskupem gnieźnieńsko-poznańskim. Najważniejsza faza działalności Czapskiego rozpoczęła się.
I wojna światowa.
Pierwszy rok.
Na początku wojny Czapski został przydzielony do niemieckiego Sztabu Generalnego, kierowanego przez Hindenburga i Ludendorffa, jako referent polityczny do spraw wschodnich – obaj generałowie, nie przewidziawszy tak szybkiego zwycięstwa niemieckiego, jakie miało miejsce, planowali ewentualne wywołanie powstania antyrosyjskiego w Kongresówce i chcieli wykorzystać przy tym koneksje Czapskiego i autorytet Likowskiego jako prymasa Polski. Odkomenderowany później do sztabu Mackensena, Czapski był świadkiem, po zwycięskiej dla Niemców bitwie pod Brzezinami, zajęcia Łodzi i Łęczycy. W grudniu 1914 roku pojechał z rozkazu Wilhelma II do Poznania, by tam, jako burgrabia Zamku, wręczyć 23 grudnia w imieniu cesarza buławę marszałkowską „oswobodzicielowi Prus Wschodnich” Hindenburgowi. W lutym roku 1915 zmarł arcybiskup Likowski i cesarz Wilhelm mianował Czapskiego swym zastępcą przy uroczystościach pogrzebowych w Poznaniu; gdy hrabia tam przybył, okazało się, że berlińskie Ministerstwo Spraw Wewnętrznych zmieniło decyzję monarchy: Czapski jako Polak byłby nieodpowiednim reprezentantem cesarza, a więc oddelegowano do Poznania pruskiego ministra kultury, a hrabiemu pozwolono wystąpić tylko w roli burgrabiego Zamku. Był to pierwszy sygnał tego, jak niewielki był już wówczas zasięg władzy Wilhelma II – Czapski tego niestety nie pojął.
W kwietniu 1915 r. kanclerz Bethmann-Hollweg wysłał Czapskiego z tajną misją do Rzymu, na rozmowy z dobrym znajomym hrabiego, premierem Giolittim – chodziło o to, by odciągnąć Italię, dotychczas neutralną, od przystąpienia do wojny po stronie Ententy. Misja Czapskiego była skazana na niepowodzenie, gdyż Włosi w zamian za zachowanie neutralności żądali przekazania im przez Austrię Tyrolu Południowego, a Austria była w tej kwestii nieustępliwa.
Niemcy wkraczają do Warszawy.
5 sierpnia 1915 r. wojska niemieckie wkroczyły do lewobrzeżnej Warszawy. Według życzenia kanclerza Bethmanna Czapski, wraz z przedstawicielami zorganizowanej na jesieni 1914 roku w Kaliszu niemieckiej „Administracji Cywilnej Terenów Lewobrzeżnych Wisły”, znajdował się na pierwszej linii frontu i jemu przypadło zadanie oznajmienia Radzie Miejskiej m.st., że „sprzymierzeni cesarze” okupowali miasto. Dzięki jego interwencji władze okupacyjne zatwierdziły księcia Zdzisława Lubomirskiego jako p.o. prezydenta miasta. Czapski, świadom swej nowej pozycji znaczącego pośrednika między władzami niemieckimi a Polakami, wynajął Pałac Potockich na Krakowskim Przedmieściu na rezydencję, w której mógł urządzać reprezentacyjne spotkania (poza wszystkim właściciel pałacu, Józef Mikołaj Potocki, poddany rosyjski, był jego dobrym znajomym, a władze niemieckie chciały urządzić w pałacu kasyno oficerskie, a więc Czapski pragnął uratować budowlę dla przyjaciela).
Współpraca z Beselerem.
25 sierpnia 1915 roku generalnym gubernatorem okupowanych przez Niemców terenów Kongresówki został generał Hans Hartwig von Beseler, którego ojca, profesora prawa, Czapski znał jeszcze z lat studenckich. Beseler nie był nieprzychylny polskim dążeniom niepodległościowym, ale widział przyszłość Polski (oczywiście Polski bez Poznańskiego, Śląska i dostępu do morza, ale ewentualnie z Wilnem i nawet może z Mińskiem Litewskim) tylko w ścisłym sojuszu z Cesarstwem Niemieckim i pod berłem któregoś z książąt niemieckich. Rzeczywistym, doraźnym celem Niemców było jak najszybsze stworzenie polskiej armii z rekruta z Kongresówki, która odciążyłaby siły niemieckie na froncie wschodnim. W administracji Beselera Czapski został na rozkaz cesarza głównym doradcą generała w sprawach polskich. Od początku tej działalności usiłował zwrócić uwagę gubernatora na konieczność powołania miejscowych Polaków na stanowiska szefów guberni i powiatów, ale na próżno – stanowiska te obsadzono Niemcami i stan ten trwał prawie do zakończenia wojny.
2 listopada 1915 roku Beseler powołał Czapskiego na stanowisko kuratora Uniwersytetu i Politechniki Warszawskiej. Obie uczelnie, z rosyjskim językiem wykładowym, zostały zamknięte przez władze carskie na początku wojny, teraz miały się odrodzić jako polskie szkoły wyższe. Po dwóch miesiącach działalności kuratorskiej Czapskiemu udało się w ścisłej współpracy z rektorami UW, Józefem Brudzińskim, i Politechniki, Zygmuntem Straszewiczem, dać sygnał do rozpoczęcia pracy na obu uczelniach. W tym samym roku hrabia otrzymał pieczę na pozostawionymi przez Rosjan archiwami Królestwa Kongresowego. Urzędnicy rosyjscy z prowincji uciekli razem z armią, tylko stołeczne Archiwum Główne Akt Dawnych miało jeszcze szczątkowy personel, głównie Polaków. We współpracy ze światlejszymi pruskimi i częściowo austriackimi archiwistami Czapskiemu udało się uchronić polskie archiwa przed zakusami Berlina, który chciał przejąć wszystkie dokumenty dotyczące rządów pruskich w Polsce po III rozbiorze. Do zasług hrabiego należy także uzyskanie zezwolenia władz na pierwszą po 1830 roku demonstrację patriotyczną w dniu 3 maja 1916, w której wzięły udział olbrzymie tłumy mieszkańców Warszawy. Po raz pierwszy od 1831 w stolicy pojawiły się biało-amarantowe polskie flagi narodowe.
W tzw. Królestwie Regencyjnym.
5 listopada 1916 roku okupacyjne władze niemieckie i austro-węgierskie ogłosiły powstanie „niepodległego” Królestwa Polskiego, często ze względu na triumwirat regentów jako głowę państwa zwanego „Królestwem Regencyjnym”. Akt proklamacji odczytano w Sali Kolumnowej Zamku Królewskiego w Warszawie, polski tekst odczytał Czapski (jak zauważyła ks. Maria Lubomirska „"miał dobrą dykcję, ale polskie tłumaczenie tekstu było fatalne"”). Już przedtem, 13 czerwca 1916, Wilhelm II w czasie audiencji udzielonej Czapskiemu ponowił swe obietnice popierania niepodległości Polski, ale skonkretyzował jednocześnie niektóre żądania: aneksja Kalisza przez Prusy, dowództwo cesarza niemieckiego nad wojskami polskimi, wspólna polityka zagraniczna z Rzeszą, oddanie kolei żelaznych w Polsce w administrację "Deutsche Reichsbahn". Nie wspomniał o Wilnie czy Mińsku. Czapski do końca polegał na obietnicach cesarza, ale nie był już tak dobrze poinformowany jak kiedyś i nie wiedział, że Wilhelm II nie sprawował już rzeczywistej władzy – była ona w rękach Hindenburga i Ludendorffa, Sztabu Generalnego, a ten żądał od nowej Polski dużo więcej, następnego rozbioru, „kordonu sanitarnego” z terenów graniczących z Prusami, obejmującego ok. 1/3 terenu Kongresówki, i zaczął popierać utworzony w okupowanym przez Niemców Kownie narodowy komitet litewski, który żądał Wilna dla Litwy. Nieświadom tego wszystkiego Czapski nadal działał w duchu porozumienia polsko-niemieckiego, tak jak je pojmował: usiłował przeszkodzić przedwczesnemu werbunkowi do nowo powstającej Polnische Wehrmacht – który chciano ogłosić przed przekazaniem ważniejszych ministerstw i funkcji administracyjnych Polakom – protestował przeciwko pokojowi brzeskiemu – wszystko na próżno. Mianowano go komisarzem przy Radzie Regencyjnej, rzeczywistym tajnym radcą, ale Berlin po odejściu przyjaciela, Bethmanna-Hollwega, ze stanowiska kanclerza (1917) lekceważył jego opinie i raporty – Czapski nie zdołał np. przeszkodzić osadzeniu Piłsudskiego i Sosnkowskiego w twierdzy w Magdeburgu (ta decyzja Beselera ochłodziła bardzo stosunki między hrabią a gubernatorem). Zwracał się często do cesarza, prosząc o osobistą interwencję w różnych sprawach, ale nie uzyskiwał odpowiedzi.
9 listopada 1918 roku księżna Zdzisławowa Lubomirska zanotowała w swym dzienniku: „"wieczorem dowiaduje się Zdziś od Czapskiego, który przybywa na Frascati cały drżący z Żychlińskim, że rewolucja wybuchła w Berlinie. Ebert został kanclerzem (jeśli nie najlewicowszy Ledebour), cesarz Wilhelm już swój tron pożegnał"”.
24 listopada 1918 r. Bogdan Hutten-Czapski opuścił Warszawę i wyjechał do swych majątków w Poznańskim. 30 listopada opublikowano obwieszczenie cesarza Wilhelma, w którym zwalniał swych oficerów i urzędników od przysięgi na wierność. Świat Czapskiego legł w gruzach.
W niepodległej Polsce.
Przez jakiś czas Czapski zachował przyjazne stosunki z wpływowymi postaciami z czasów sprzed I wojny – wynajął 14-pokojowe mieszkanie w centrum Berlina obok alei Unter den Linden, gdzie przez parę lat mieszkał wspólnie z byłym kanclerzem Bethmann-Hollwegiem, jeździł do Rzymu, gdzie odwiedzał różnych starych polityków, jak b. kanclerza II Rzeszy Bülowa (zanim ten opublikował swe wspomnienia, w których Czapskiego oczernił), czy starych kardynałów z czasów Leona XIII, ale w końcu zwinął wszelkie interesy w Niemczech i powrócił do Smogulca.
Jako bezdzietny, dodatkowo do niedawna powiązany ze znienawidzonym państwem pruskim, Czapski obawiał się wywłaszczenia. Dlatego już w roku 1922 adoptował dalekiego krewnego, 25-letniego Emeryka Augusta Czapskiego, syna Karola, zaś od 1924 r. zaczął się starać u władz polskich o rozwiązanie ordynacji Smogulec. Po sześciu latach starania zostały uwieńczone powodzeniem i dobra smoguleckie przetworzono w fundację w celu popierania nauki polskiej, której główne środki miały być przeznaczone na rozwój Uniwersytetu i Politechniki Warszawskiej, podopiecznych Czapskiego w czasach I wojny światowej. Hrabia wniósł do niej 2683,4 ha swych dóbr i dwór, który miał być domem pracy twórczej i wypoczynku dla profesorów obu uczelni. Ufundował również berła i łańcuchy dla ich rektorów.
W roku 1931, podczas uroczystości z okazji 80. urodzin, Czapski otrzymał doktoraty "honoris causa" obu uczelni. Listy gratulacyjne nadesłali mu m.in. prezydent Ignacy Mościcki i prymas August Hlond. Z listu prymasa zgromadzeni dowiedzieli się, że papież odznaczył jubilata Krzyżem Wielkim Orderu Świętego Grzegorza Wielkiego. 
Od połowy lat 20. XX wieku do śmierci Czapski kierował Związkiem Polskich Kawalerów Maltańskich, polską organizacją zakonu maltańczyków, do którego Związku Śląskiego należał od 1880 roku i którego baliwem był od 1925 roku. Oprócz tego poświęcił wiele lat pisaniu swych wspomnień, które, napisane po niemiecku, ukazały się rok przed jego śmiercią, jednocześnie w tłumaczeniu polskim i po niemiecku. Zmarł w szpitalu sióstr Elżbietanek w Poznaniu. Został pochowany obok rodziców w krypcie kościoła parafialnego w Smogulcu. Bogaty księgozbiór i olbrzymie archiwum korespondencji (kilkanaście tysięcy listów) przekazał do Muzeum im. Emeryka Hutten-Czapskiego w Krakowie.
Fundacja Czapskiego miała krótki żywot. W 1939 roku Smogulec zajęli Niemcy i osadzili tam swego "treuhändera" (powiernika). W 1945 roku jego dwór w Smogulcu m.in. wraz z bogatą biblioteką spalili czerwonoarmiści. Później nastała reforma rolna tzw. „władzy ludowej”. Pomimo że po wojnie Rada Fundacji wznowiła swą pracę, fundację zlikwidowano. Z jej dóbr utworzono PGR, którego pracowników zakwaterowano w ocalałej z pożaru oficynie.
W 1993 roku ówcześni rektorzy Uniwersytetu Warszawskiego i Politechniki Warszawskiej wystąpili do premier Hanny Suchockiej z prośbą o reaktywowanie fundacji. Odpowiedziano im, że jest to niemożliwe z uwagi na brak podstaw prawnych. W 2011 roku rektor Politechniki wraz ze spadkobierczynią Czapskiego, plastyczką Izabellą Godlewską de Aranda, ponownie podjęli próbę ożywienia fundacji, której znaczna część byłych gruntów do dziś pozostaje w dyspozycji państwowej Agencji Nieruchomości Rolnych. Pisma skierowane do posłanki Małgorzaty Kidawy-Błońskiej, ministra nauki Barbary Kudryckiej i do Kancelarii Prezydenta pozostały bez odzewu.
Opinie współczesnych.
Poza gronem najbliższych przyjaciół, głównie Niemców i Włochów, Czapski nie cieszył się na ogół sympatią swych współczesnych. Patriotyczne koła polskie widziały w nim głównie „zniemczałego Polaka” i germanofila, a nacjonalistyczne koła berlińskie zatwardziałego klerykała i Polaka, któremu nie można w pełni ufać (b. kanclerz Bernhard von Bülow, niegdyś kolega z ambasady w Paryżu, wystawił mu w swych pamiętnikach jak najgorszą opinię kłamliwego intryganta) i podejrzewały go o szpiegowanie dla Watykanu. Źle z nim się obeszła także w swych wspomnieniach księżna Maria z Branickich Lubomirska, żona Zdzisława Lubomirskiego: "(...) hrabia Hutten-Czapski, człek dobry, ale tchórzliwy, zniemczony dworak, typ Menelausa; (...) Franiowie Kwileccy dają malutki obiad w klubie z Czapskim, zasuszonym Menelausem; (...) Czapski, histeryczny dworak, tchórzem podszyty; (...) Ubawiło mnie przerażone spojrzenie Czapskiego jakoby po ukąszeniu osy w zadek;" itd.
Lepszą opinię wydał mu zatrudniany swego czasu przez hrabiego Włodzimierz Dworzaczek, autor biogramu Czapskiego w „Polskim Słowniku Biograficznym”, pisanego w rok po jego śmierci: „"szczery katolik, przekonań postępowych, odznaczał się niezwykłą ruchliwością i pracowitością oraz rozmaitością zainteresowań... jego pamiętniki, ogłoszone za życia, są dowodem rzadkiej prostolinijności i odwagi cywilnej"”.
Hutten-Czapski tak nakreślił swą sylwetkę we wstępie do „60 lat...”: " pochodzenie szlacheckie, narodowość polska, obywatelstwo pruskie, wyznanie katolickie, liberalne poglądy polityczne, niezależność ekonomiczna, wychowanie kosmopolityczne, radość życia, żądza wiedzy, chęć do pracy i do podróżowania były decydującymi elementami mego długiego życia”".

</doc>
<doc id="812446" url="https://pl.wikipedia.org/wiki?curid=812446" title="Flávio">
Flávio



</doc>
<doc id="812450" url="https://pl.wikipedia.org/wiki?curid=812450" title="Black Belt">
Black Belt

Black Belt Magazine to amerykański magazyn poświęcony sztukom walki. Założony w 1961, jest jednym z najdłużej istniejących periodyków na ten temat. Co roku przyznaje tytuł "Zawodnika Roku", cieszący się dużą estymą w środowisku sztuk walki. Wydawcą pisma jest Active Interest Media.
Nazwa "Black Belt" (ang. "czarny pas") pochodzi od koloru pasa, tradycyjnie noszonego w japońskich sztukach walki po zdobyciu stopnia mistrzowskiego. Zobacz stopnie w karate.

</doc>
<doc id="812461" url="https://pl.wikipedia.org/wiki?curid=812461" title="Chorwacki Legion Lotniczy">
Chorwacki Legion Lotniczy

Chorwacki Legion Lotniczy () – chorwacka ochotnicza jednostka lotnicza na froncie wschodnim podczas II wojny światowej
Powstanie Legionu.
Po apelu przywódcy Niepodległego Państwa Chorwackiego (NDH), Ante Pavelicia z 2 lipca 1941 r. w sprawie wysłania ochotników do walki z Sowietami, w krótkim czasie zorganizowano jednostkę lotniczą pod nazwą Chorwacki Pułk Lotniczy (Hrvatska Zrakoplovna Pukovnija). Większość ochotników zgłosiła się z tworzonego lotnictwa NDH. Dowódcą Pułku został płk Ivan Mrak. Jednostka składała się z 4. Skrzydła Myśliwskiego pod dowództwem mjr. Franjo Džala (w składzie 10. i 11. dywizjonu myśliwskiego) oraz 5. Skrzydła Bombowego pod dowództwem mjr. Vjekoslava Vicevicia, a następnie mjr. Vladimira Graovacia (w składzie 12. i 13. dywizjonu bombowego).
4. Skrzydło Myśliwskie.
15 lipca 1941 r. chorwaccy piloci zostali wysłani na przeszkolenie do Jagdfliegerschüle 4 w Fürth koło Norymbergi. Trwało ono do końca września na samolotach Arado 96 i Me 109 D. Chorwaci nosili wówczas mundury Luftwaffe z flagą chorwacką w kształcie tarczy na ramieniu i specjalną odznaką Legionu na prawej piersi. 28 września dostali oni 11 Me 109 E, z którymi wyruszyli na front wschodni do walki z Sowietami. Zostali przydzieleni do niemieckiej grupy lotniczej JG 52 jako 15.(Kroatische)/JG 52.
6 października przybyli na lotnisko polowe koło Połtawy na Ukrainie, skąd już 9 października rozpoczęli misje bojowe. Pierwszym zestrzelonym samolotem sowieckim był rozpoznawczy R-10 w rejonie Achtijewka-Krasnograd. Pod koniec października Skrzydło przeniesiono do Taganroga, gdzie stacjonowało do 1 grudnia. Następnie zmieniło miejsce pobytu na Marynpol. Brało wówczas udział w atakach na zmotoryzowane kolumny sowieckie w rejonie Pokorowskoje-Matwiejewa-Kurgan-Jejska-Uspienskoje oraz na linię kolejową Marynpol-Stalino. Ponadto eskortowało niemieckie wyprawy bombowe. Do końca stycznia 1942 r. chorwaccy piloci zestrzelili 23 nieprzyjacielskie samoloty, w tym 4 nowoczesne myśliwskie MiG-6. W końcu marca oba dywizjony dostały telegram od gen. Flugbeila, dowódcy niemieckiego 4. Korpusu Lotniczego i gen. Alexandra Löhra, dowódcy 4. Floty Powietrznej z gratulacjami za sukcesy. W kwietniu wykonywano misje eskortowe dla bombowców nurkujących Ju 87 Stuka, chroniono macierzyste lotnisko i atakowano sowieckie statki na Morzu Azowskim. W tym czasie zestrzelono 9 kolejnych samolotów nieprzyjacielskich. W maju Skrzydło przebazowano na Krym w rejon Artiemowka-Konstantinowka. Prowadziło ono misje eskortowe bombowców latających nad Sewastopol i patrolowe nad M. Azowskim, niszcząc 4 sowieckie samoloty i zatapiając łódź patrolową. Od końca maja do 21 czerwca (tego dnia osiągnięto 1 tys. lotów) Chorwaci zestrzelili 21 samolotów, a do końca lipca – kolejnych 69. Do poł. 1943 r. Skrzydło zostało wycofane na tyły w celu odpoczynku, a następnie powróciło na Krym na lotnisko polowe Kercz IV. Tam działało w rejonie Krimskaja-Iwanowskaja-Noworosyjsk-Kabardink-Gelendczuk-Jejsk. Chorwaccy piloci często napotykali na samoloty P-39 Aircobra i Spitfire. Przez okres kwietnia i maja wykonali 349 lotów bojowych i odnieśli 29 zwycięstw powietrznych. W końcu czerwca Skrzydło uległo reorganizacji i uzupełnieniu przez nowych pilotów oraz dostało nowsze wersje Me-109 (G-2, G-4, G-5 i G-6). Operując nad Krymem w krótkim czasie od 30 października do 2 listopada Chorwaci zestrzelili aż 20 sowieckich samolotów.
Na froncie wschodnim Skrzydło działało jeszcze do lipca 1944 r., osiągając łącznie 283 zwycięstwa powietrzne za cenę jedynie 2 zniszczonych samolotów i 5 pilotów. 14 pilotów chorwackich otrzymało status asa, a 4 – Cvitan Galić, Mato Čulinović, Veca Miković i Tomislav Kauzlarić zostało udekorowanych Krzyżem Żelaznym I i II klasy. W lipcu 1944 r. oba dywizjony zostały wycofane do Eichwalbe w Niemczech, a następnie powróciły do Chorwacji, aby zwalczać rosnącą w siłę partyzantkę.
5. Skrzydło Bombowe.
Po przeszkoleniu w Grosse Kampfflieger Schule 3 w Greifswaldzie Skrzydło zostało przydzielone do niemieckiej grupy lotniczej KG 53 jako 15.(Kroatische)/KG 53. Otrzymało samoloty bombowe Do 17. Na front wschodni przybyło 25 października 1941 r. w rejon Witebska. Następnie działało bardziej na północ, m.in. bombardując Moskwę i Leningrad. 9 listopada za swoje sukcesy oba dywizjony dostały gratulacje od feldmarszałka Alberta Kesselringa, dowódcy IV Floty Powietrznej. Po wylataniu 1247 lotów bojowych na froncie wschodnim Skrzydło w grudniu 1942 r. zostało wycofane i przeniesione do Chorwacji, gdzie w składzie Sił Powietrznych NDH zwalczało siły partyzanckie. W ZSRR Chorwaci stracili 5 samolotów i 20 ludzi.
Zakończenie.
Chorwacki Legion Lotniczy został oficjalnie rozwiązany 21 lipca 1944 r. Z części dywizjonów myśliwskich utworzono następnie Skrzydło Treningowe Chorwackich Sił Powietrznych (Hrvatska Zrakoplovna Izobrazbena Skupina), które dalej pełniło służbę na froncie wschodnim.

</doc>
<doc id="812463" url="https://pl.wikipedia.org/wiki?curid=812463" title="Vickie Lynn Hogan">
Vickie Lynn Hogan



</doc>
<doc id="812465" url="https://pl.wikipedia.org/wiki?curid=812465" title="Funkcja zupełna">
Funkcja zupełna



</doc>
<doc id="812470" url="https://pl.wikipedia.org/wiki?curid=812470" title="Gabriel Tamaș">
Gabriel Tamaș

Gabriel Sebastian Tamaș (ur. 9 listopada 1983 roku w Braszowie), rumuński piłkarz, występujący na pozycji środkowego obrońcy.
Jest wychowankiem klubu FC Braszów. W wieku siedemnastu lat przeniósł się do lokalnego rywala, drugoligowego Tractorulu Braszów, gdzie zdołał wywalczyć sobie miejsce w podstawowej jedenastce. Wkrótce po młodego obrońcę sięgnęli działacze Dinama Bukareszt; w sezonie 2002-2003 rozegrał w jego barwach dziewiętnaście meczów, ale klub zajął w Divizii A dopiero szóste miejsce. Tamaş skorzystał z oferty Galatasaray SK. Jednak krótka przygoda z tureckim klubem skończyła się niepowodzeniem. Dobrą formę odzyskał w Spartaku Moskwa, a od rundy wiosennej rozgrywek 2004-2005 ponownie grał w Dinamie, z którym zdobył wicemistrzostwo kraju. Od września 2006 roku był zawodnikiem Celty Vigo. Latem 2007 za 3 miliony euro przeszedł do AJ Auxerre. Następnie grał kolejno w: Dinamie Bukareszt, CFR Cluj, Doncaster Rovers, Watfordzie, Steaule Bukareszt i Cardiff City. Od 2016 ponownie gra w Steaule.
W reprezentacji Rumunii zadebiutował w lutym 2003 roku w towarzyskim meczu ze Słowacją, a w pierwszej jedenastce zaczął grywać dwa lata później, kiedy selekcjonerem został Victor Pițurcă.

</doc>
<doc id="812471" url="https://pl.wikipedia.org/wiki?curid=812471" title="Gabriel Tamas">
Gabriel Tamas



</doc>
<doc id="812479" url="https://pl.wikipedia.org/wiki?curid=812479" title="PP-90">
PP-90



</doc>
<doc id="812480" url="https://pl.wikipedia.org/wiki?curid=812480" title="Pistolet maszynowy Ares FMG">
Pistolet maszynowy Ares FMG

Ares FMG – amerykański pistolet maszynowy skonstruowany w latach 80. przez Francis Warina, gdy pracował w firmie Ares Inc. Eugene'a Stonera.
Ares został skonstruowany w połowie lat 80. jako łatwa w przenoszeniu broń przeznaczona do samoobrony. Miał mieć większą siłę ognia niż pistolety, a złożony mniej rzucać się w oczy niż klasyczne pistolety maszynowe. Seria prototypowa została wykonana w 1986 roku w firmie Ares Inc. Zakończenie prac konstrukcyjnych zbiegło się z zaostrzeniem w USA w rezultacie którego w większości stanów posiadanie broni samoczynnej stało się nielegalne. W rezultacie seryjnej produkcji nie uruchomiono. Ares FMG stał się inspiracją dla konstruktorów takich pistoletów maszynowych jak Boatman M-21, PP-90 czy Goblin.
Opis.
Ares FMG był bronią samoczynną działającą na zasadzie odrzutu zamka swobodnego, strzelającą z zamka otwartego. Komora zamkowa tłoczona z blachy stalowej. Zasilanie broni z dwurzędowych magazynków o pojemności 20 i 32 naboi. Rękojeść przeładowania u dołu broni, nieruchoma podczas strzelania, dodatkowo chroni przed wysunięciem dłoni przed broń. Lufa gwintowana. Ares nie posiadał żadnych przyrządów celowniczych. W celu złożenia pm należało wcisnąć przycisk znajdujący się za chwytem pistoletowym, a następnie złamać broń. W celu rozłożenia należało wcisnąć przyciski znajdujące się po obu stronach komory zamkowej, a następnie odchylić kolbę w dół.

</doc>
<doc id="812483" url="https://pl.wikipedia.org/wiki?curid=812483" title="IV Dywizjon Lotniczy">
IV Dywizjon Lotniczy



</doc>
<doc id="812487" url="https://pl.wikipedia.org/wiki?curid=812487" title="VII Dywizjon Lotniczy">
VII Dywizjon Lotniczy



</doc>
<doc id="812489" url="https://pl.wikipedia.org/wiki?curid=812489" title="V Dywizjon Lotniczy">
V Dywizjon Lotniczy



</doc>
<doc id="812490" url="https://pl.wikipedia.org/wiki?curid=812490" title="II Dywizjon Lotniczy">
II Dywizjon Lotniczy



</doc>
<doc id="812491" url="https://pl.wikipedia.org/wiki?curid=812491" title="III Dywizjon Lotniczy">
III Dywizjon Lotniczy



</doc>
<doc id="812492" url="https://pl.wikipedia.org/wiki?curid=812492" title="George Keppel (wojskowy)">
George Keppel (wojskowy)

George Keppel (ur. 14 października 1865, zm. 22 listopada 1947) – brytyjski arystokrata i wojskowy, młodszy syn Williama Keppela, 7. hrabiego Albemarle, i Sophii MacNab, córki Allana Napiera MacNaba, premiera Prowincji Kanady.
Był członkiem Królewskiego Orderu Wiktoriańskiego i porucznikiem Gordon Highlanders. W 1914 r. został kapitanem Królewskiej Artylerii Polowej Norfolk ("Norfolk Royal Field Artillery"). Brał udział w I wojnie światowej. W 1915 r. został majorem Królewskich Fizylierów ("Royal Fusiliers"). W latach 1916–1917 dowodził w stopniu pułkownika 2/4 batalionem regimentu Wschodniego Lancashire ("2nd/4th Battalion, East Lancashire Regiment"). W latach 1917–1918 dowodził w stopniu pułkownika 2/5 batalionem lekkiej piechoty górskiej ("2nd/5th Battalion, Highland Light Infantry"). W 1919 r. był adiutantem przy Sztabie Generalnym. Uzyskał rangę podpułkownika Rezerwy Oficerskiej.
1 czerwca 1891 r. poślubił Alice Fredericę Edmonstone (14 października 1869 – 22 listopada 1947), córkę Williama Edmonstone’a, 4. baroneta, i Mary Parsons. George i Alice mieli razem dwie córki:
Alice często zdradzała męża i miała wielu kochanków, z których najwyżej postawionym był król Edward VII. Podobno owocem jednego z romansów była starsza córka Keppelów. George wiedział o romansach swojej żony i w późniejszych latach, kiedy w odwiedziny do Alice przybywał król, George opuszczał dom, zostawiając kochanków samych.

</doc>
<doc id="812495" url="https://pl.wikipedia.org/wiki?curid=812495" title="Gol stavkirke">
Gol stavkirke

Kościół klepkowy z Gol ("Gol stavkirke") - kościół klepkowy (słupowy), znajdujący się obecnie w Norweskim Muzeum Ludowym na półwyspie Bygdøy w Oslo.
Historia.
Kościół został wybudowany w norweskim mieście Gol, w regionie Buskerud. Gdy stał się zbyt mały dla zboru i planowano jego zburzenie stowarzyszenie Foreningen til Norske Fortidsminnesmerkers Bevaring kupiło kościół. Za zgodą króla Oscara II przeniesiono go do parku narodowego Bygdøy w 1884 roku. Obecnie w Gol znajduje się jego replika wybudowana w latach 90. XX wieku. Badania dendrochronologiczne wskazują, że świątynia powstała około 1212 roku.
Replika kościoła została wybudowana w 1988 roku w EPCOT w Walt Disney World Resort na Florydzie jako symbol Norwegii.

</doc>
<doc id="812501" url="https://pl.wikipedia.org/wiki?curid=812501" title="Răzvan Cociș">
Răzvan Cociș

Răzvan Cociș (wym. []; ur. 19 lutego 1983 roku w Klużu-Napoce) – rumuński piłkarz, występujący na pozycji prawego pomocnika, a wcześniej napastnika, reprezentant Rumunii.
Kariera piłkarska.
Kariera klubowa.
Jest wychowankiem klubu CUG Cluj, skąd szybko przeniósł się do drugoligowej Universitatei Cluj. Grał w niej przez trzy sezony, ale dopiero w ostatnim – 2003–2004 – w pierwszej jedenastce. W 2004 roku został zawodnikiem mołdawskiego Szeriffu Tyraspol, z którym zdobył dwa tytuły mistrza kraju i jeden Puchar. Zimą 2007 przeszedł do rosyjskiego Lokomotiwu Moskwa. W 2010 roku powrócił do Rumunii, gdzie został piłkarzem FC Timiszoara. Latem 2010 odszedł do saudyjskiego klubu An-Nassr. W lutym 2011 został wypożyczony do ukraińskiego pierwszoligowego zespołu Karpaty Lwów. Latem 2011 podpisał 3-letni kontrakt z FK Rostów. 12 września 2013 jako wolny agent zasilił skład ukraińskiej Howerły Użhorod. W czerwcu 2014 po wygaśnięciu kontraktu opuścił zakarpacki klub. W lipcu 2014 przeniósł się za ocean do Chicago Fire W 2016 roku zakończył tam karierę.
Kariera reprezentacyjna.
W reprezentacji Rumunii zadebiutował, kiedy selekcjonerem został Victor Pițurcă, w sierpniu 2005 roku w meczu eliminacji do Mundialu 2006 z Andorą. Od tej pory regularnie otrzymuje powołania.

</doc>
<doc id="812502" url="https://pl.wikipedia.org/wiki?curid=812502" title="Razvan Cocis">
Razvan Cocis



</doc>
<doc id="812504" url="https://pl.wikipedia.org/wiki?curid=812504" title="Szolem Mandelbrojt">
Szolem Mandelbrojt

Szolem Mandelbrojt (ur. 10 stycznia 1899 w Warszawie, zm. 23 września 1983 w Paryżu) – matematyk pochodzenia polsko-żydowskiego. Jego prace dotyczyły głównie klasycznej analizy matematycznej. Był uczniem Jacques'a Hadamarda, został jego następcą w Collège de France.
Życiorys.
Brał udział w początkowych publikacjach "Stowarzyszenia współpracowników Nicolasa Bourbakiego". Później skoncentrował się na szeregach Dirichleta, szeregach lakunarnych, funkcjach całkowitych i innych ważnych zagadnieniach analizy zespolonej i harmonicznej. 
Podczas II wojny światowej od roku 1940 przebywał w USA, w Houston, gdzie pracował na Rice University, dzięki pomocy Louisa Rapkine. 
Był stryjem Benoît Mandelbrota, twórcy pojęcia „fraktal”.
W 2014 Instytut Francuski w Warszawie oraz Ambasada Francji w Polsce ustanowiły Nagrodę Szolema Mandelbrojta przyznawaną wybitnym polskim matematykom, którzy nie ukończyli 45 lat.

</doc>
<doc id="812509" url="https://pl.wikipedia.org/wiki?curid=812509" title="Friday Wear">
Friday Wear

Friday Wear – francuski miniserial animowany opowiadający o dwóch nastolatkach: Dianie i Lucy. Dziewczyny, korzystając z wakacji, zatrudniają się w popularnym magazynie dla kobiet "Happy Few".
Wersja polska.
Opracowanie i udźwiękowienie wersji polskiej: na zlecenie ZigZap – Studio Sonica
Reżyseria: Jerzy Dominik
Dialogi polskie: Dariusz Dunowski
Dźwięk i montaż: Zdzisław Zieliński
Organizacja produkcji: Katarzyna Pysiak
Wystąpili:

</doc>
<doc id="812512" url="https://pl.wikipedia.org/wiki?curid=812512" title="Pixie, Dixie i Pan Jinks">
Pixie, Dixie i Pan Jinks

Pixie, Dixie i Pan Jinks (ang. "Pixie and Dixie and Mr. Jinks") – serial animowany wyprodukowany w latach 1958-1961 roku przez studio Hanna-Barbera. Powstały 3 sezony, wyprodukowano 57 odcinków. W Polsce serial po raz pierwszy można było oglądać w latach 70. w programie Zwierzyniec. Niektóre odcinki wydano z dubbingiem na kasetach VHS, których dystrybutorem było Hanna-Barbera Poland. Latem 1999 r. serial był emitowany z drugim dubbingiem w ramach programu "„Hanna-Barbera w Dwójce”" na TVP2. Obecnie serial jest emitowany z nowym dubbingiem od 2007 roku na kanale Boomerang, od 25 listopada 2010 w TV Puls w paśmie "Junior TV" oraz od 1 czerwca 2013 roku na kanale Puls 2.
Bohaterami serialu są dwie myszki: Pixie (ubrana zawsze w kamizelkę) i Dixie (nosząca kolorową muszkę) oraz prześladujący je kot Jinks. Kot przy każdej okazji goni myszy, powtarzając, że ich nienawidzi, ale dba też o to, aby nie zrobić im większej krzywdy i aby nie wyprowadziły się z domu. Boi się bowiem, że jeśli w domu nie będzie myszy, ludzie uznają, że nie jest im potrzebny kot.
Wersja polska.
Wersja dubbingowa Hanna-Barbera Poland (VHS, lata 80.).
Wersja polska: Zespół Promocji Filmowej „Unifilm” Sp. z o.o., CWPiFT „Poltel” oraz Studio Opracowań Filmów w Warszawie
Reżyseria: Henryka Biedrzycka
Dialogi:
Dźwięk: Krystyna Zając
Montaż: Irena Roweyko
Montaż elektroniczny: Ewa Borek
Kierownictwo produkcji: Marek Składanowski
Inżynier studia: Andrzej Dzikowski
Dystrybycja: HANNA-BARBERA POLAND
Produkcja i rozpowszechnianie: POLSKIE NAGRANIA
Wystąpili:
i inni
Nowa wersja dubbingowa (2007).
Opracowanie wersji polskiej: Start International Polska
Reżyseria: Marek Klimczuk
Dźwięk i montaż:
Wystąpili:
i inni
Lektor: Daniel Załuski

</doc>
<doc id="812516" url="https://pl.wikipedia.org/wiki?curid=812516" title="Calico (archeologia)">
Calico (archeologia)

Calico Early Man Site – przypuszczalne stanowisko archeologiczne w pobliżu wymarłej miejscowości Calico w Kalifornii.
Znajdowane wcześniej kamienne narzędzia (m.in. Ruth Simpson, 1958) zainteresowały Louisa Leakeya, który w 1963 r. zainicjował systematyczne prace archeologiczne. W ich wyniku odkryto liczne kamienie przypominające kształtem celowo wykonane narzędzia, wstępnie szacowane na ok. 50 tys. lat, co było sprzeczne z ówczesną wiedzą na temat czasu pojawienia się człowieka w Ameryce. Po śmierci Leakeya stanowisko zostało zamknięte, a teren udostępniono turystom.
Datowanie osadów geologicznych, w których znaleziono artefakty – wykonane metodą termoluminescencyjną – wskazuje wiek ok. 135 tys. lat, a datowanie izotopowe wykazało wiek ok. 200 tys. lat.
Obecnie znanych jest łącznie ok. 12 tys. sztuk narzędzi wydobytych w Calico. Na podstawie wyglądu i wielkości kamieni niektórzy archeolodzy wysunęli hipotezę, że są to artefakty, intencjonalnie wykonane przedmioty, a stanowisko należy uznać za miejsce przemysłu (miejsce wytwarzania narzędzi) kamiennego. Przeciwnicy tej hipotezy uważają, że ślady pęknięć na kamieniach nie są dowodem działalności człowieka, a raczej skutkiem naturalnego przemieszczania się warstw i pękania powierzchni kamieni na skutek nacisku. Większość badaczy uznaje obecnie, że na stanowisku nie ma śladów ludzkiej działalności. Wśród argumentów za tą tezą przytacza się m.in. takie, że:
Temat kamieni z Calico – obok odkryć w Old Crow River – był poruszany w literaturze popularnonaukowej jako ciekawostka, a nawet sensacja archeologiczna. W świetle rosnącej liczby archeologicznych doniesień o możliwości wcześniejszego zaludnienia Ameryki (w tym odkryć ze stanowisk Topper w Karolinie Pd. i Meadowcroft w Pensylwanii) wraca zainteresowanie archeologii kamieniami z Calico.
Linki zewnętrzne.
W języku angielskim:

</doc>
<doc id="812517" url="https://pl.wikipedia.org/wiki?curid=812517" title="Quick Draw McGraw">
Quick Draw McGraw

Quick Draw McGraw – amerykański serial animowany wyprodukowany w 1959 roku przez studio Hanna-Barbera.
Serial jest emitowany na kanale Boomerang.
Fabuła.
Serial opowiada o przygodach Quick Drawa McGrawa oraz jego przyjaciela o imieniu Babalouie.
Bohaterowie są kowbojami żyjącymi na Dzikim Zachodzie i zajmują się łapaniem przestępców i zamykaniu ich w więzieniu oraz pomagają ludziom w rozwiązywaniu ich problemów. 
Wersja polska.
Opracowanie wersji polskiej: Start International Polska
Reżyseria: Marek Klimczuk
Dźwięk i montaż: 
Udział wzięli
i inni
Spis odcinków.
Odcinek Ali-Baba Looey został ocenzurowany w krajach całej Europy. Opowiada on o tym jak na biuro Quick Draw'a McGraw'a napadają Arabowie. Kontrowersje budziło to iż na ich szatach widniał półksiężyc. W latach 90 zmieniono także dialog w amerykańskiej wersji. Była w nim mowa o wojnie przed którą podobno dwóch arabów uciekło na dziki zachód. W czasach gdy tworzono serial taka wojna nie miała miejsca ale później pojawiły się spekulacje odnośnie do wojny iracko-irańskiej. W Polsce odcinek był wyemitowany jedynie w TVP2. Telewizja Boomerang zakazała jego emisji po wprowadzeniu polskojęzycznej wersji.

</doc>
<doc id="812519" url="https://pl.wikipedia.org/wiki?curid=812519" title="Come Away With Me">
Come Away With Me



</doc>
<doc id="812520" url="https://pl.wikipedia.org/wiki?curid=812520" title="KND">
KND



</doc>
<doc id="812523" url="https://pl.wikipedia.org/wiki?curid=812523" title="Siemion Furman">
Siemion Furman

Siemion Furman, ros. Семён Абрамовичur Фурман (ur. 1 grudnia 1920 w Pińsku, zm. 16 marca 1978 w Leningradzie) – rosyjski szachista, trener i teoretyk szachowy, arcymistrz od 1966 roku.
Kariera szachowa.
Wielokrotnie startował w finałach mistrzostw ZSRR, najlepsze rezultaty osiągając w latach 1948 (III m.), 1949 (dz. V m.) i 1965 (dz. IV m.). W 1953 r. zdobył tytuł mistrza Leningradu, w latach 1954 i 1957 dzielił I miejsca. Spośród sukcesów w turniejach międzynarodowych wymienić należy zwycięstwa w Harrachowie (1966, przed Markiem Tajmanowem i Vlastimilem Hortem) oraz Polanicy-Zdroju (1967, memoriał Akiby Rubinsteina, przed Hortem i Wolfgangiem Uhlmannem), jak również III miejsca w Madrycie (1973, za Anatolijem Karpowem i Władimirem Tukmakowem) oraz w Bad Lauterbergu (1977, za Karpowem i Janem Timmanem). W środowisku szachowym nazywany był "Mistrzem świata białymi" z powodu bardzo dobrej gry właśnie tym kolorem bierek.
Duże sukcesy odniósł jako szkoleniowiec. W 1973 r. otrzymał tytuł "Zasłużonego Trenera ZSRR". W latach 1969–1978 był stałym trenerem i opiekunem mistrza świata Anatolija Karpowa. Funkcję trenera drużyny narodowej pełnił również podczas szachowej olimpiady w 1974 r. oraz na drużynowych mistrzostwach Europy w 1977 r. Był również uznanym teoretykiem szachowym, wniósł duży wkład w rozwój debiutów szachowych, m.in.: obrony Grünfelda, obrony Nimzowitscha, partii hiszpańskiej i gambitu hetmańskiego.
Najwyższy ranking osiągnął 1 stycznia 1975 r., z wynikiem 2560 punktów dzielił wówczas 27-28. miejsce na światowej liście FIDE.

</doc>
<doc id="812526" url="https://pl.wikipedia.org/wiki?curid=812526" title="Augie Piesek i pies Tata">
Augie Piesek i pies Tata

Augie Doggie i Doggie Daddy / Augie Doggie (ang. "Augie Doggie and Doggie Daddy") – serial animowany wyprodukowany w 1959 roku przez studio Hanna-Barbera.
W Polsce serial był emitowany najpierw w latach 70. XX w. i w latach 80. XX w. w programie Zwierzyniec, gdzie emitowano go tam pod tytułem "Augie Doggie", a potem w latach 90. XX w. pod nazwą "Augie Doggie i Doggie Daddy" w bloku Godzina z Hanna-Barbera.
Fabuła.
Bohaterami serialu są mały piesek Augie (w niektórych polskich przekładach serialu jego imię było tłumaczone jako August, Auguścik) i jego tata. Augie jest mądrym dzieckiem o zdolnościach naukowych, a jego tata stara się być bardzo troskliwym ojcem i chcąc zrozumieć swego synka, bez przerwy studiuje książkę "Psychologia dziecka."

</doc>
<doc id="812528" url="https://pl.wikipedia.org/wiki?curid=812528" title="Fundusz Kolejowy">
Fundusz Kolejowy

Fundusz Kolejowy – fundusz celowy stanowiący element rządowego programu systemowego podejścia do zagadnień rozwoju transportu kolejowego w Polsce, którego celem jest realizacja polityki transportowej państwa zgodnie z ideą zrównoważonego rozwoju.
Środki Funduszu są współfinansowane i refinansowane inwestycji kolejowych finansowanych z funduszy Unii Europejskiej.
Fundusz Kolejowy został utworzony w Banku Gospodarstwa Krajowego na mocy ustawy z dnia 16 grudnia 2005 o Funduszu Kolejowym ().
Fundusz rozpoczął funkcjonowanie 9 lutego 2006 roku.
Zadania Funduszu Kolejowego.
Ponadto ustawa przewiduje, że ze środków Funduszu sfinansowane będą utracone w latach 2002–2003 przez przewoźników kolejowych przychody z tytułu obowiązujących ustawowych ulg taryfowych w krajowych przewozach pasażerskich. Wypłaty te będą realizowane do czasu uregulowania zaległości.
Środki funduszu będą mogły być przeznaczane na spłatę wraz z odsetkami oraz innymi kosztami obsługi przeprowadzanych na rzecz Funduszu emisji obligacji bądź zaciągniętych na rzecz Funduszu kredytów i pożyczek. Środki Funduszu będą mogły być również kierowane na pokrycie zobowiązań wynikających z wykonywania przez Skarb Państwa obowiązków z tytułu gwarancji i poręczeń wspierających finansowanie przedsięwzięć ujętych w Programie rzeczowo-finansowym Rządu.
Podstawowe źródła zasilania Funduszu.
Ponadto zgodnie z art. 7 ustawy o Funduszu Kolejowym, Bank Gospodarstwa Krajowego może zaciągać kredyty i pożyczki oraz emitować obligacje w kraju i za granicą na rzecz Funduszu, z przeznaczeniem na realizację zadań inwestycyjnych wynikających z Programu rzeczowo-finansowego wykorzystania środków Funduszu.
Zasady wydatkowania środków.
Wydatkowanie środków odbywać się będzie na podstawie Programu Rządowego, przy czym zgodnie z ustawą o Funduszu Kolejowym środki finansowe zgromadzone przez Fundusz będą mogły być przekazywane tylko na rzecz zarządców infrastruktury kolejowej zapewniających przewoźnikom kolejowym dostęp do tej infrastruktury na podstawie przepisów rozdziału 6 ustawy z dnia 28 marca 2003 r. o transporcie kolejowym (), chyba że odrębne przepisy nakładają na przedsiębiorcę niebędącego zarządcą infrastruktury obowiązek likwidacji zbędnych linii kolejowych; w takim przypadku przepisy ustawy stosuje się odpowiednio.
Zgodnie z art. 12 ustawy o Funduszu Kolejowym szczegółowy sposób i terminy dokonywania wypłat z Funduszu określać będzie umowa, którą minister właściwy do spraw transportu zawrze z Bankiem Gospodarstwa Krajowego.
Bank Gospodarstwa Krajowego, na wniosek ministra właściwego do spraw transportu, będzie dokonywał wypłat ze środków Funduszu na rzecz zarządców infrastruktury w wysokości i terminach wynikających z umów, które minister właściwy do spraw transportu zawrze z zarządcami infrastruktury oraz na rzecz przewoźników kolejowych zgodnie z ustaleniami Programu rzeczowo-finansowego oraz według zasad określonych w umowie, która zostanie zawarta pomiędzy ministrem właściwym do spraw transportu a Bankiem Gospodarstwa Krajowego.

</doc>
<doc id="812530" url="https://pl.wikipedia.org/wiki?curid=812530" title="Zabór pojazdu w celu krótkotrwałego użycia">
Zabór pojazdu w celu krótkotrwałego użycia

Zabór pojazdu w celu krótkotrwałego użycia – występek polegający na zaborze pojazdu mechanicznego, któremu nie towarzyszy zamiar przywłaszczenia, a jedynie krótkotrwałego użycia. Sprawca chce posłużyć się zabranym pojazdem w celu doraźnym przez czas nieprzekraczający kilka godzin, by następnie porzucić go lub zwrócić właścicielowi. Wyłącznie ta okoliczność odróżnia omawiany występek od przestępstwa kradzieży. Dla ustalenia charakteru zamiaru sprawcy istotne są okoliczności towarzyszące dokonanemu zaborowi – jeżeli sprawca dokonuje przeróbek numerów identyfikacyjnych pojazdu, jego demontażu, poszukuje pasera w celu zbycia, to wówczas niewątpliwie działa z zamiarem przywłaszczenia i tym samym dokonuje kradzieży pojazdu.
Przestępstwo zaboru w celu krótkotrwałego użycia stanowi przykład penalizacji zastępczej – karania sprawców zaboru pojazdu, którym nie można było udowodnić działania z zamiarem przywłaszczenia (w celu osiągnięcia korzyści majątkowej).
Jeżeli pokrzywdzony jest osobą najbliższą dla podejrzanego, przestępstwo to jest ścigane jedynie na wniosek pokrzywdzonego, w innych wypadkach ścigane jest z urzędu.

</doc>
<doc id="812531" url="https://pl.wikipedia.org/wiki?curid=812531" title="Podróże Guliwera">
Podróże Guliwera

Podróże Guliwera () – popularny skrót tytułu powieści Jonathana Swifta napisanej w 1726 roku, stanowiącej połączenie satyry na ludzką naturę z parodią popularnych w tamtym okresie „powieści podróżniczych”. Powieść ta stanowi najbardziej znaną pracę Swifta, jest jednocześnie zaliczana do klasyki literatury angielskiej. Pełny tytuł to ""Travels into Several Remote Nations of the World. In Four parts. By Lemuel Gulliver, First a Surgeon, and then a Captain of Several Ships", czyli "Podróże do wielu odległych narodów świata, w 4 częściach, opisane przez Lemuela Guliwera, najpierw lekarza okrętowego, później kapitana kilku statków"".
Książka zdobyła ogromną popularność już wkrótce po wydaniu (John Gay stwierdził, że stanowi lekturę uniwersalną, czytaną przez wszystkie warstwy społeczne), ukazuje się drukiem praktycznie nieprzerwanie od roku pierwszej publikacji.
Współcześni czytelnicy Swifta postrzegali "Podróże Guliwera" jako powieść z kluczem, starając się rozszyfrować aluzje do działających na scenie politycznej stronnictw, a nawet konkretnych postaci. W kolejnych częściach książki Swift poddał krytyce obyczajowość brytyjską początku XVIII wieku (kompromitacja polityki, sądownictwa, ustroju parlamentarnego, nauki, filozofii), atakował nietolerancję, pychę, głupotę, donosicielstwo, intrygi.
George Orwell powiedział, że gdyby miał wybrać sześć książek, które miałyby ocaleć, podczas gdy wszystkie inne uległyby zniszczeniu, "Podróże Guliwera" z pewnością znalazłyby się wśród nich.
Polskiego przekładu tego utworu dokonał m.in. Maciej Słomczyński.
Opis fabuły.
Książka przedstawia się jako zwykła powieść podróżnicza, której narratorem jest „Lemuel Guliwer, początkowo lekarz pokładowy, później kapitan kilku statków”. Z uwagi na drastyczne często fragmenty, książka doczekała się szeregu wariantów dostosowanych do różnych czytelników. Oryginalna książka jest ostrą, brutalną satyrą. Jej opublikowanie świadczy o znacznej wolności słowa w ówczesnej Wielkiej Brytanii.
Część 1: Podróż do Krainy Liliputów.
Na początku utworu ma miejsce wprowadzenie, w którym Guliwer krótko opisuje swoje życie i historię wydarzeń poprzedzających podróż. Czytelnik dowiaduje się o jego zamiłowaniu do medycyny i podróży. Wstęp ten jest przepełniony ironicznym humorem, który uznawany jest za znak firmowy jego autora.
W części pierwszej Guliwer, jako rozbitek wyrzucony przez morze na brzeg, budzi się więziony przez ludzi bardzo niskiego wzrostu (15 cm), mieszkańców dwóch zwaśnionych, sąsiadujących ze sobą krain, Liliputów i Blefuscu. Po zapewnieniu o swoich pokojowych zamiarach, staje się członkiem społeczności Liliputów, gdzie uważnie obserwuje królewski dwór, komentując tamtejszą sytuację. Uważa się, że stanowi to odniesienie do dworu Jerzego I. Później Guliwer pomaga swoim gospodarzom w pokonaniu floty rywali. Kiedy odmawia jednak udziału w dalszych walkach, zmuszony jest do ucieczki do sąsiedniej krainy Blefuscu, skąd, dzięki znalezieniu wyrzuconej na brzeg szalupy, ucieka do domu. Stosunki pomiędzy oboma krainami są metaforą obrazującą sytuację pomiędzy Anglią i Francją w XVIII wieku.
Część 2: Podróż do Brobdingnag.
Podczas kolejnej wyprawy Guliwer zostaje opuszczony przez swoich towarzyszy, a następnie odnaleziony przez giganta, który traktuje go jak zabawkę i pokazuje innym w zamian za pieniądze. Później, bohater zostaje odsprzedany królowej, która uznaje go za jedną z głównych atrakcji swojego dworu. Pomiędzy niewielkimi przygodami, takimi jak walka z ogromną muchą czy porwanie przez małpę, rozmawia z królem na temat Europy, którą ten jednak nie jest zachwycony. Przy omawianiu wynalazków europejskich król jest zbulwersowany informacją o broni palnej i odmawia jej przyjęcia. Guliwer, po dostaniu się w szpony orła i wyrzuceniu gdzieś pośrodku oceanu trafia w ręce żeglarzy, którzy pomagają mu wrócić do Anglii.
Część 3: Podróż do krain Laputa, Balnibarbi, Glubbdubdrib, Luggnagg i do Japonii.
Po napadnięciu okrętu Guliwera przez piratów i zostawieniu go na samotnej wyspie, żeglarz zostaje uratowany przez mieszkańców latającej wyspy Laputy, królestwa muzyków i matematyków, którzy oddają się całkowicie nauce i sztuce, nie potrafią jednak swojej wiedzy zastosować w praktyce. Urządzenie przedstawione tam pod nazwą „silnik” stanowi prawdopodobnie pierwszy w historii opis czegoś, co posiada funkcje podobne do komputera. Guliwer trafia później na Balnibarbi, gdzie ma czekać na holenderskiego kupca, który przez Japonię zabierze go do Anglii. Oprowadzany po tej wyspie jest świadkiem wielu bezcelowych eksperymentów, co stanowi satyrę na Royal Society. Po powrocie stamtąd do domu, jest zdeterminowany nie wyruszać więcej w żadną podróż.
Część 4: Podróż do kraju Houyhnhnmów.
Część 4 stanowi najbardziej drastyczny fragment "Podróży Guliwera". Opisuje krainę rządzoną przez mądre konie, Houyhnhnmy, podczas gdy ludzie, nazywani Yahoosami, są zdegradowani do roli dzikich i trudnych do okiełznania zwierząt. Przedstawiona kraina jest swoistą utopią, która w zestawieniu z ówczesną (zdaniem autora - zdegenerowaną) kulturą europejską, ma ją ośmieszać. Konie nie znają pisma ani metalu, ale także nie znają kłamstwa. W licznych rozmowach pomiędzy głównym bohaterem a końmi pojawia się wiele uwag odnośnie do ludzkiej cywilizacji. Guliwer, po dotarciu do Anglii, wciąż odczuwa wstręt do ludzi.
Ekranizacje.
Pierwszą ekranizacją "Podróży..." był nakręcony w 1902 r. francuski niemy film, którego reżyserem był Georges Méliès. W filmie z 1935 roku pod tytułem "Nowy Guliwer", opowiadającym o śnie młodego pioniera, rosyjski reżyser połączył pomysły Swifta z komunistyczną ideologią.
Oprócz tego, na podstawie książki Swifta powstało wiele filmów i seriali animowanych, produkowanych na całym świecie i emitowanych przez znane stacje telewizyjne, takie jak CBS. W 2010 roku powstała amerykańska produkcja pod tytułem "Podróże Guliwera", zrealizowana w technice 3D. Amerykański reżyser połączył pomysły Swifta z demokratycznymi ideałami, m.in. – Guliwer udowadnia, że naprawdę jest wielki, ale to nie wzrost się liczy.
Adaptacje filmowe:
Tłumaczenia.
Istnieje wiele tłumaczeń, m.in.:

</doc>
<doc id="812534" url="https://pl.wikipedia.org/wiki?curid=812534" title="Podróże do wielu odległych narodów Świata">
Podróże do wielu odległych narodów Świata



</doc>
<doc id="812535" url="https://pl.wikipedia.org/wiki?curid=812535" title="Snooper i Blabber">
Snooper i Blabber

Snooper i Blabber (ang. "Snooper and Blabber") – amerykański serial animowany wyprodukowany w 1959 roku przez studio Hanna-Barbera. Opowiada o nietypowej parze detektywów: kocie Super Snooper i myszy Blabber Mouse.
Spis odcinków.
Seria 1
Seria 2
Seria 3

</doc>
<doc id="812537" url="https://pl.wikipedia.org/wiki?curid=812537" title="Joseph Vernet">
Joseph Vernet

Claude Joseph Vernet (ur. 14 sierpnia 1714 w Awinionie, zm. 3 grudnia 1789 w Paryżu) – francuski marynista, pejzażysta i miedziorytnik okresu klasycyzmu.
Był synem i uczniem malarza Antoine’a Verneta (1689-1753). Od 1734 studiował w Rzymie w pracowniach Bernardino Fergioniego i Adriena Manglarda. W Rzymie prawdopodobnie spotkał też Giovanniego Paolo Panniniego. Do 1753 przebywał we Włoszech, malując weduty rzymskie, widoki z Tivoli oraz pejzaże morskie. Po powrocie do Francji został członkiem Królewskiej Akademii Malarstwa i Rzeźby W l. 1753-63 na zlecenie króla Francji Ludwika XV namalował cykl 24 obrazów przedstawiających porty francuskie.
Jego syn Antoine Charles Horace Vernet oraz wnuk Horace Vernet również byli malarzami.

</doc>
<doc id="812540" url="https://pl.wikipedia.org/wiki?curid=812540" title="Lev Skrbenský z Hříště">
Lev Skrbenský z Hříště

Lev Skrbenský z Hříště (ur. 12 czerwca 1863 w Hukovicach, zm. 24 grudnia 1938 w Horní Dlouhé Loučce) – arcybiskup praski w latach 1899–1916, następnie arcybiskup ołomuniecki w latach 1916–1920.
Życiorys.
Wywodził się ze szlacheckiej rodziny Skrbeńskich z Hrziszcza. Święcenia kapłańskie przyjął w 1889. 15 kwietnia 1901, w wieku 38 lat, mianowany kardynałem z tytułem Santo Stefano al Monte Celio. Od tego czasu nikt nie został kardynałem w tak młodym wieku. Brał udział w konklawe w 1903 i 1914, z uwagi na stan zdrowia nie wziął udziału w konklawe w 1922. Przez dziesięć lat jako kardynał prezbiter o najdłuższym stażu kardynalskim, był protoprezbiterem; a od 1930, po śmierci Vincenza Vannutellego był ostatnim kardynałem mianowanym przez papieża Leona XIII.
Na okres jego posługi przypadły konflikty narodowościowe, w związku z coraz silniejszymi dążeniami Czechów do niepodległości. Sam miał opinię nastawionego proaustriacko arystokraty, działającego w myśl życzeń dworu cesarskiego w Wiedniu. Dlatego też po powstaniu Czechosłowacji w 1918 r. nie cieszył się uznaniem społeczeństwa. Z uwagi na to w 1920 na własną prośbę przeszedł na emeryturę.

</doc>
<doc id="812541" url="https://pl.wikipedia.org/wiki?curid=812541" title="Kościół masztowy">
Kościół masztowy



</doc>
<doc id="812542" url="https://pl.wikipedia.org/wiki?curid=812542" title="Nowe szaty króla">
Nowe szaty króla

Nowe szaty króla albo Nowe szaty cesarza (duń. "Kejserens nye Klæder") – baśń napisana przez Hansa Christiana Andersena i opublikowana po raz pierwszy w 1837 roku, przetłumaczona na blisko 100 języków i wraz z powieścią Mała Syrenka została ujęta w 16 tomiku baśni Andersena pt. "Bajkowe zwyczaje dla dzieci. Pierwsza kolekcja""."
Baśń opowiada o pewnym mającym słabość do strojów władcy, którego próżność, a ponadto próżność jego dworzan wykorzystują dwaj tkacze-oszuści. Przybywając do stolicy owego kraju, ludzie ci rozpowiadają, iż potrafią utkać niezwykły materiał niedostępny dla oczu głupców i niezdolnych do sprawowania swojego urzędu. Gdy wiadomość trafia do uszu głowy państwa, ten szybko składa u nich zamówienie. Rzekomi tkacze pozorują pracę, nie tkając w rzeczywistości niczego, a wysłani do nich dworscy urzędnicy, nie chcąc dać się ośmieszyć i stracić stanowisk, udają, iż widzą cudowny materiał oraz przystają na opowieści oszustów. To samo zrobią wszyscy dworzanie. W rezultacie monarcha, mając być ubrany w niezwykłe szaty, których rzekomego nałożenia dopilnowują sami ci oszuści, pokazuje się swoim poddanym bez strojów. Mieszkańcy stolicy jednak, również nie widząc niczego, wolą się do tego nie przyznawać, aż nagle o tym fakcie głośno mówi niewinne dziecko, dwór jednak nie zwraca na to uwagi.
Ekranizacje.
Nawiązując do tytułu baśni (pomimo zupełnie innej fabuły), studio Walta Disneya stworzyło filmy animowane:
Powstały także filmy:

</doc>
<doc id="812543" url="https://pl.wikipedia.org/wiki?curid=812543" title="Feels like Home">
Feels like Home

Feels Like Home – drugi album amerykańskiej wokalistki Norah Jones, wydany w roku 2004.
W pierwszym tygodniu po wydaniu sprzedano ponad milion kopii, w całym roku 2004 - ponad cztery miliony w USA. „Sunrise”, pierwszy singel z płyty, otrzymał nagrodę Grammy w kategorii najlepszego kobiecego wykonania utworu.
W Polsce nagrania uzyskały certyfikat diamentowej płyty.

</doc>
<doc id="812544" url="https://pl.wikipedia.org/wiki?curid=812544" title="Feels Like Home">
Feels Like Home



</doc>
<doc id="812547" url="https://pl.wikipedia.org/wiki?curid=812547" title="Nowe szaty cesarza">
Nowe szaty cesarza



</doc>
<doc id="812549" url="https://pl.wikipedia.org/wiki?curid=812549" title="Upasani Maharaj">
Upasani Maharaj



</doc>
<doc id="812551" url="https://pl.wikipedia.org/wiki?curid=812551" title="Violet Trefusis">
Violet Trefusis

Violet Trefusis z domu Keppel (ur. 6 czerwca 1894, zm. 1 marca 1972), brytyjska arystokratka i pisarka, najstarsza córka George’a Keppela i Alice Edmonstone, córki Williama EdmonStone’a, 4. baroneta, kochanki króla Edwarda VII. George Keppel nie był najprawdopodobniej biologicznym ojcem Violet. Był nim prawdopodobnie jeden z licznych kochanków jej matki, z których najpoważniejszym kandydatem na ojca Violet jest bankier William Becket.
Dzieciństwo spędziła w Londynie, w domu przy Portman Square. W 1900 r. urodziła się młodsza siostra Violet, Sonia, która tym razem była dzieckiem George’a Keppela. Mając 10 lat Violet poznała o dwa lata starszą Vitę Sackville-West. Przez kilka lat chodziły razem do jednej szkoły. W 1908 r. Violet wyznała Vicie miłość i ofiarowała jej pierścionek. Po śmierci króla Edwarda w 1910 r. Violet z matką opuściły Anglię na dwa lata. Po powrocie okazało się, że Vita zaręczyła się z Haroldem Nicolsonem i, mimo sprzeciwów Violet, poślubiła go w październiku 1913 r.
Violet i Vita spotkały się ponownie w 1918 r. i spędziły razem lato w Kornwalii. W latach 1919, 1920 i 1921 wspólnie spędzały letnie miesiące we Francji. Takie zachowanie groziło skandalem, jako że obie panie były zamężne (16 czerwca 1919 r. Violet poślubiła na polecenie matki majora Denysa Roberta Trefusisa (30 marca 1890 - 2 września 1929), syna pułkownika Johna Trefusisa i Evy Bontein, córki Jamesa Bonteina). Ostateczne zerwanie między kochankami nastąpiło w 1921 r. Ich miłość stała się inspiracją dla Virginii Woolf (kolejnej kochanki Sackville-West) do napisania powieści "Orlando".
Violet pozostała na kontynencie i do końca życia mieszkała we Francji i we Włoszech. W 1923 r. została kochanką Winnaretty Singer. Przez jej męża, księcia Edmonda de Polignac została wprowadzona do kręgów kulturalnych Paryża. Podczas II wojny światowej wróciła do Wielkiej Brytanii i działała na rzecz komitetu Wolnej Francji. Po wojnie została za to odznaczona Legią Honorową. Otrzymała również inne odznaczenia, takie jak włoski i francuski Order Zasługi.

</doc>
<doc id="812555" url="https://pl.wikipedia.org/wiki?curid=812555" title="Kwiaty rurkowe">
Kwiaty rurkowe



</doc>
<doc id="812556" url="https://pl.wikipedia.org/wiki?curid=812556" title="Upasani Maharadż">
Upasani Maharadż

Upasani Maharadż (ur. 15 maja 1870 w Satanie, zm. 24 grudnia 1941) – indyjski święty, guru, uważany przez swoich zwolenników za satguru. Mieszkał w miejscowości Sakori, w stanie Maharashtra. Był najsłynniejszym uczniem Sai Baby z Shirdi oraz jednym z pięciu "mistrzów doskonałych" sławnego duchowego nauczyciela – Mehera Baby.
Życiorys.
Upasani Maharadż urodził się w hinduistycznej rodzinie bramińskiej we wsi Satana, w Indiach, w dystrykcie Nashik. Jego ojcem był Govind Shastri, a jego matką Rukhmini Shastri. Po ukończeniu kariery jako lekarz ajurwedyjski i po trzech małżeństwach zaczął słyszeć dziwny, przeszkadzający głos. Ten głos, oraz inne trudności, sprawiły, że wyruszył w duchowe poszukiwania i spotkał swego guru - Sai Babę z Shirdi. Zlecił mu on życie w położonej 3 mile dalej miejscowości Sakori, w świątyni boga Khandoby, gdzie mieszkał przez wiele lat w towarzystwie węży i skorpionów, kontynuując swój tapas.
Nauki.
Upasani Maharadż nauczał, że istnieją trzy zasady moralne, sprawiające, że życie staje się życiem w pełnym tego słowa znaczeniu:
Meher Baba.
Upasani Maharadż był drugim głównym nauczycielem Mehera Baby, którego nazywał Adi-Shakti. Gdy Shirdi Sai Baba przyprowadził do niego, dojrzewającego do duchowej misji, Mehera Babę, pierwsze co zrobił Upasani, to podniósł kamień i rzucił w jego stronę, raniąc go w czoło. Zapoczątkowało to kolejny etap rozwoju Merwana. (Poprzedni etap rozpoczęła Hazrat Babadżan pocałunkiem w czoło). Przebywał z nim w latach 1914–1921 w Sakori. Spotkał się z nim również na dwa miesiące przed swoją śmiercią.
Mahatma Gandhi.
Upasani znany jest ze swoich wypowiedzi dotyczących seksualności. Gandiego zaszokował, gdy obnażywszy się przed nim rzekł: „Możesz być wielkim człowiekiem, ale jakie to ma dla mnie znaczenie?”.

</doc>
<doc id="812557" url="https://pl.wikipedia.org/wiki?curid=812557" title="Show Misia Yogi">
Show Misia Yogi



</doc>
<doc id="812558" url="https://pl.wikipedia.org/wiki?curid=812558" title="Upasani Maharadź">
Upasani Maharadź



</doc>
<doc id="812561" url="https://pl.wikipedia.org/wiki?curid=812561" title="Kinbaku">
Kinbaku

 
 – japońska sztuka wiązania, unieruchamiania, ozdabiania ciała liną. Wywodzi się bezpośrednio od starej (okres Edo: 1603–1867) techniki wojskowej hojōjutsu, w której stosowano liny do wiązania i torturowania jeńców.
Dzisiejsze "kinbaku shibari", czyli wiązanie liną stosowane w celach erotycznych (a także jako forma sztuki wizualnej), jest łagodną formą tych tradycyjnych technik.

</doc>
<doc id="812563" url="https://pl.wikipedia.org/wiki?curid=812563" title="Snagglepuss">
Snagglepuss

Snag (lub Snagglepuss) – serial animowany wyprodukowany w 1961 roku przez studio Hanna-Barbera.
Serial był emitowany na kanale Boomerang w języku polskim.
Fabuła.
Serial opowiada o Snagglepusie, różowej pumie i jej zapędach dekoratorsko-inżynierskich. Lubiąca przygody pantera mieszka w jaskini, którą za wszelką cenę stara się unowocześnić. Niestety jej pomysły zamiast ułatwić jej życie, zwykle je utrudniają.
Wersja polska.
Opracowanie wersji polskiej: Start International Polska
Udział wzięli:
i inni

</doc>
<doc id="812570" url="https://pl.wikipedia.org/wiki?curid=812570" title="Rosen Mateew">
Rosen Mateew

Rosen Mateew (bułg. Росен Матеев, ur. 25 marca 1961), bułgarski trener piłkarski. 
Jest wychowankiem szkółki piłkarskiej dla dzieci i młodzieży w Szumenie, w której grał na pozycji bramkarza, a później pracował jako trener, zdobywając z młodzieżowymi drużynami brązowe medale na krajowych mistrzostwach. Następnie prowadził męskie drużyny w Dewnii i w Szumenie oraz Swetkawicy Targowiszte. Od sezonu 2005/2006 jest pierwszym trenerem zespołu PFK Szumen 2001. Funkcję tę przejął po Iwanie Tankowie zwolnionym z powodu słabych rezultatów. 

</doc>
<doc id="812574" url="https://pl.wikipedia.org/wiki?curid=812574" title="Mario Mazzoleni">
Mario Mazzoleni

Mario Mazzoleni (1944 - 2001) - włoski ksiądz katolicki i wyznawca Sathya Sai Baby.
Życiorys.
Mario Mazzoleni urodził się w 1944 roku.
W latach 70. XX wieku był pracownikiem radia watykańskiego oraz chrześcijańskiego czasopisma "L'Avvenire". Jego kariera w Kościele rzymskokatolickim została przerwana przez chorobę.
W tym czasie pojechał do Indii i spotkał Sathya Sai Babę. Na skutek spotkania z Sathya Sai Babą przyjął jego nauki oraz uznał go za wcielenie Boga. Według Mazzoleniego to spotkanie całkowicie zreformowało i zmieniło na lepsze jego życie. Sprawiło, że stał się otwarty na inne religie.
Po powrocie do Włoch Mario Mazzoleni napisał książkę o Sathya Sai Babie: "Katolicki ksiądz spotyka Sai Babę". Mazzoleni został za to ekskomunikowany.
W 2001 roku umarł na raka wątroby w szpitalu w Puttaparthi.

</doc>
<doc id="812575" url="https://pl.wikipedia.org/wiki?curid=812575" title="Roland Cubitt">
Roland Cubitt

Roland Calvert Cubitt (ur. 26 stycznia 1899 w Londynie, zm. 28 października 1962 w Dorking w hrabstwie Surrey) - brytyjski arystokrata, syn Henry'ego Cubitta, 2. barona Ashcombe, i Maud Calvert, córki pułkownika Archibalda Calverta.
Wykształcenie odebrał w Eton College i Royal Military College w Sandhurst. Służbę wojskową odbywał w Coldstream Guards, gdzie dosłużył się stopnia porucznika. Był zastępcą Lorda Namiestnika, a od 1940 r. Wicelordem Namiestnikiem Surrey. Po śmierci ojca w 1947 r. odziedziczył tytuł barona Ashcombe i zasiadł w Izbie Lordów.
16 listopada 1920 r. w Guard's Chapel w Wellington Barracks w Londynie, poślubił Sonię Rosemary Keppel (24 maja 1900 - 16 sierpnia 1986), córkę George'a Keppela i Alice Edmonstone, córki Williama Edmonstone'a, 4. baroneta. Roland i Sonia mieli razem dwóch synów i córkę:
Roland i Sonia rozwiedli się 4 lipca 1947 r. Lord Ashcombe żenił się jeszcze dwukrotnie. Po raz drugi 6 sierpnia 1948 r. z Idiną Joan Myddelton (zm. 9 października 1954), córką pułkownika Roberta Myddeltona i lady Violet Nevill, córki 1. markiza Abergavenny. Małżeństwo to nie doczekało się potomstwa.
Również bezdzietne pozostało trzecie małżeństwo Ashcombe'a, zawarte 2 lipca 1959 r. z Jean Garland (ok. 1927 - 5 marca 1973), córką Charlesa Garlanda. Lord zmarł po trzech latach małżeństwa. Tytuł parowski odziedziczył jego najstarszy syn z pierwszego małżeństwa.

</doc>
<doc id="812578" url="https://pl.wikipedia.org/wiki?curid=812578" title="Antoine Charles Horace Vernet">
Antoine Charles Horace Vernet

Antoine Charles Horace Vernet zwany Carlem (ur. 14 sierpnia 1758 w Bordeaux, zm. 17 listopada 1836 w Paryżu) – malarz i litograf francuski, wolnomularz.
Życiorys.
Syn Josepha, ojciec Horace'a. Kształcił się w Rzymie u swego ojca. W roku 1782 został laureatem Prix de Rome. 
Był malarzem Napoleona. Uprawiał głównie malarstwo batalistyczne (bitwy napoleońskie), malował też sceny historyczne, portrety i zwierzęta (szczególnie konie). Stworzył litografie z ówczesnego życia towarzyskiego (polowania, wyścigi, przejażdżki). Z dzieł malarskich na szczególną uwagę zasługują: "Incroyables", "Merveilleuses" oraz "Śmierć Hipolita". Przedstawił też sceny batalistyczne np. "Poranek w Austerlitz" oraz karykatury.

</doc>
<doc id="812579" url="https://pl.wikipedia.org/wiki?curid=812579" title="Stanisław Mączewski">
Stanisław Mączewski

Stanisław Mączewski (ur. w 1892 w Witkowo Miłaki (woj. warszawskie), zm. 3/4 lipca 1941 we Lwowie) – polski lekarz, doktor habilitowany, docent położnictwa i ginekologii UJK.
Studia lekarskie rozpoczął w Moskwie, w latach 1918-1919 kontynuował w Krakowie, ukończył w 1921 we Lwowie. W 1930 habilitował się na Uniwersytecie Jana Kazimierza i został mianowany dyrektorem Państwowej Szkoły Położnych oraz ordynatorem Oddziału Ginekologiczno-Położniczego Szpitala Powszechnego we Lwowie. Prowadził prace naukowe nad nowotworami i gruźlicą narządu rodnego. Aresztowany przez Niemców w pierwszych dniach okupacji Lwowa, wraz z grupą kilkudziesięciu polskich profesorów lwowskich uczelni został bez sądu rozstrzelany na Wzgórzach Wuleckich 3/4 lipca 1941.
Autor około 40 prac naukowych, m.in. "O powstawaniu ciąży brzusznej", "O wskazaniach do cięcia cesarskiego".

</doc>
<doc id="812580" url="https://pl.wikipedia.org/wiki?curid=812580" title="Silverlode">
Silverlode



</doc>
<doc id="812581" url="https://pl.wikipedia.org/wiki?curid=812581" title="Baron Ashcombe">
Baron Ashcombe

Baronowie Ashcombe 1. kreacji (parostwo Zjednoczonego Królestwa)

</doc>
<doc id="812582" url="https://pl.wikipedia.org/wiki?curid=812582" title="Kibil-nâla">
Kibil-nâla



</doc>
<doc id="812583" url="https://pl.wikipedia.org/wiki?curid=812583" title="Kibil-nala">
Kibil-nala



</doc>
<doc id="812594" url="https://pl.wikipedia.org/wiki?curid=812594" title="Sammy Baird">
Sammy Baird

Samuel Baird (ur. 13 maja 1930 w Denny, zm. 21 kwietnia 2010 w Bangor) – szkocki piłkarz i trener piłkarski.
Z reprezentacją Szkocji, w której w latach 1956–1958 rozegrał 7 meczów, wystąpił na mistrzostwach świata 1958.
W latach 1963–1968 był menadżerem Stirling Albion. W sezonie 1964/65 wywalczył awans do Division One, jednak zwolniono go kiedy w sezonie 1967/68 klub został zdegradowany.

</doc>
<doc id="812595" url="https://pl.wikipedia.org/wiki?curid=812595" title="Fahrenheit 451">
Fahrenheit 451



</doc>
<doc id="812599" url="https://pl.wikipedia.org/wiki?curid=812599" title="Mistrzostwa Świata w Łyżwiarstwie Figurowym 2004">
Mistrzostwa Świata w Łyżwiarstwie Figurowym 2004

Mistrzostwa świata w łyżwiarstwie figurowym 2004 – zawody rangi mistrzowskiej w łyżwiarstwie figurowym, które odbywały się 22 do 28 marca 2004 w hali Westfalenhallen w Dortmundzie. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Rosjanin Jewgienij Pluszczenko, zaś wśród solistek triumfowała Japonka Shizuka Arakawa. W parach sportowych tytuł mistrzowski wywalczyli Rosjanie Tatjana Tot´mianina i Maksim Marinin. W parach tanecznych triumfowali ich rodacy Tatjana Nawka i Roman Kostomarow.
Po raz ostatni na imprezie rangi mistrzowskiej sędziowano w systemie 6,0 (tzw. "system szóstkowy"). Od kolejnych mistrzostw oceniano łyżwiarzy według Nowego Systemu Sędziowania (tzw. "Code of Points").
Wyniki.
Pary taneczne.
Tańcem obowiązkowym było "Midnight Blues".

</doc>
<doc id="812610" url="https://pl.wikipedia.org/wiki?curid=812610" title="Henryk Golański">
Henryk Golański

Henryk Golański (ur. 1 stycznia 1908 w Łodzi, zm. 13 czerwca 1995 w Warszawie) – polski inżynier elektryk, dyplomata i polityk, w latach 1959–1965 minister szkolnictwa wyższego.
Życiorys.
Syn Franciszka i Marii. Ukończył studia na Politechnice Warszawskiej. W latach 1932–1933 był inżynierem i kierownikiem robót budowlano-montażowych w Elektrowni Łódzkiej i Zarządzie miejskim w Łodzi, następnie odbył służbę wojskową w Dywizyjnym Korpusie Podchorążych w Siedlcach, uzyskując stopień plutonowego. 1934–1939 był konstruktorem w Państwowych Zakładach Tele- i Radiotechnicznych w Warszawie. Od 1929 do 1932 członek Związku Niezależnej Młodzieży Socjalistycznej „Życie”. Od 1939 członek Związku Walki Zbrojnej, następnie Armii Krajowej ps. „Marek”.
W 1946 wstąpił do Polskiej Partii Robotniczej, następnie do Polskiej Zjednoczonej Partii Robotniczej. W latach 1945–1947 podsekretarz stanu w Ministerstwie Przemysłu, od 1947 do 1949 w Ministerstwie Przemysłu i Handlu, następnie – do 1950 – w Ministerstwie Przemysłu Lekkiego, a do 1951 w Ministerstwo Szkół Wyższych i Nauki. Od 1951 podsekretarz stanu w Ministerstwie Szkolnictwa Wyższego, którego od 18 czerwca 1959 do 14 grudnia 1965 był ministrem.
Od 12 marca (7 września) 1966 do 16 września 1970 roku był ambasadorem PRL w Atenach.
Odznaczony Orderem Sztandaru Pracy I klasy (1964) i Krzyżem Komandorskim Orderu Odrodzenia Polski (1946).

</doc>
<doc id="812613" url="https://pl.wikipedia.org/wiki?curid=812613" title="Elias Koteas">
Elias Koteas

Elias Koteas (gr. "Ηλίας Κοτέας"; ur. 11 marca 1961 w Montrealu) – grecko-kanadyjski aktor filmowy, teatralny i telewizyjny, laureat nagrody Genie za rolę Roubena w dramacie "Ararat" (2002) z Charles’em Aznavourem.
Życiorys.
Wczesne lata.
Urodził się w Montrealu w rodzinie o korzeniach greckich jako syn modniarki i mechanika Canadian National Railways. Ukończył Vanier College w Montrealu. W latach 1981–1983 studiował w Amerykańskiej Akademii Sztuk Dramatycznych (American Academy of Dramatic Arts) w Nowym Jorku, gdzie w latach 1983-1984 występował na studenckiej scenie w adaptacji Johna Whitinga powieści Aldousa Huxleya "Diabły" ("The Devils") jako ojciec Rangier i musicalu "Złote jabłko" ("The Golden Apple") w roli Parysa. Pracował jako zmywacz naczyń i pomocnik kelnera w autobusach za dolara za godzinę.
Kariera.
Grał potem w przedstawieniach: "Pocałunek kobiety pająka" Manuela Puiga, "Śmierć komiwojażera" Arthura Millera, "Wiśniowy sad" Antoniego Czechowa i "Bent". Poznawał techniki aktorstwa w nowojorskim Actors Studio pod kierunkiem Ellen Burstyn i Petera Mastersona.
Po raz pierwszy na ekranie pojawił się w filmie familinym fantasy "Magiczne święta" ("One Magic Christmas", 1985) z Mary Steenburgen i Harrym Deanem Stantonem. Potem zagrał w dramacie wojennym Francisa Forda Coppoli "Kamienne ogrody" ("Gardens of Stone", 1987) u boku Jamesa Caana.
Wystąpił również gościnnie w serialach: NBC "Crime Story" (1988), ABC "Onassis – najbogatszy człowiek świata" ("Onassis: The Richest Man in the World", 1988) jako młody Arystoteles Onasis, ABC "Rycerz-obserwator" ("Knightwatch", 1989) z Benjaminem Brattem. Zdobył uznanie w dramatach Atoma Egoyana: "Likwidator" ("The Adjuster ", 1991) w roli egzekutora firm ubezpieczeniowych, który seksualnie wykorzystuje swoich klientów oraz "Exotica" (1994) jako zazdrosny DJ Eric, który śledzi występy swojej byłej dziewczyny w nocnym klubie.
W telewizji pojawił się jako Dominic Palladino w czwartym sezonie serialu HBO "Rodzina Soprano" ("The Soprano", 2002) oraz jako człowiek, który strzela do doktora Gregory’ego House w finale drugiego sezonu serialu medycznego Fox "Dr House" (2006). W latach 2014–2018 Koteas występował w roli Alvina „Ala” Olinsky’ego, długoletniego tajnego detektywa z wywiadu w spin-offie NBC "Chicago Fire" - "Chicago PD". Pod koniec sezonu 2018 postać Koteasa została poraniona nożem w więzieniu i zmarła podczas operacji.
Życie prywatne.
2 grudnia 1987 ożenił się z Jennifer Rubin. W 1990 doszło do rozwodu. W 1997 spotykał się z Heather Graham.

</doc>
<doc id="812614" url="https://pl.wikipedia.org/wiki?curid=812614" title="I liga argentyńska w piłce nożnej (1912)">
I liga argentyńska w piłce nożnej (1912)

W roku 1912 Argentyna miała pierwszy raz w swej historii dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Argentyny w ramach rozgrywek organizowanych przez starą, uznawaną przez FIFA federację piłkarską Asociación Argentina de Football został klub Quilmes Athletic Buenos Aires, natomiast tytuł wicemistrza Argentyny zdobył klub San Isidro Buenos Aires.
Mistrzem Argentyny w ramach rozgrywek organizowanych przez nową federację piłkarską Federación Argentina de Football został klub Porteño Buenos Aires, natomiast tytuł wicemistrza Argentyny zdobył klub Independiente.
Primera División - Asociación Argentina de Football.
Mistrzem Argentyny w roku 1912 w ramach rozgrywek organizowanych przez federację piłkarską Asociación Argentina de Football został klub Quilmes Athletic Buenos Aires, natomiast tytuł wicemistrza Argentyny zdobył klub San Isidro Buenos Aires.
Z rozgrywek wycofał się klub Alumni AC. W czerwcu z federacji wystąpiły kluby Porteño Buenos Aires, Gimnasia y Esgrima Buenos Aires oraz Estudiantes La Plata i założyły nową federację - Federación Argentina de Football, która natychmiast zorganizowała konkurencyjną ligę. Mecze z udziałem wszystkich tych drużyn anulowano.
Przed następnym sezonem liga powiększona została z 6 do 15 klubów, gdyż nikt nie spadł i awansowało do ligi 9 klubów - Boca Juniors, CA Platense, Estudiantil Porteño Buenos Aires, CA Banfield, Comercio, Ferro Carril Oeste, Ferrocarril Sud, Olivos oraz Riachuelo.
Podział w futbolu argentyńskim.
Estudiantes La Plata, Gimnasia y Esgrima Buenos Aires i Porteño Buenos Aires opuściły federację Asociación Argentina de Football i założyły w czerwcu nową organizację - Federación Argentina de Football. Mecze z ich udziałem anulowano. Poniżej przedstawiona jest tabela ligi w momencie podziału.
Primera División - Federación Argentina de Football.
W czerwcu 1912 roku kluby Porteño Buenos Aires, Gimnasia y Esgrima Buenos Aires oraz Estudiantes La Plata opuściły federację Asociación Argentina de Football i utworzyły nową organizację piłkarską Federación Argentina de Football. Nowa federacja wkrótce zorganizowała własne rozgrywki ligowe, w których obok trzech klubów-założycieli wzięło udział 5 innych klubów - Independiente, Argentino de CA Argentino de Quilmes, Atlanta Buenos Aires, Kimberley Buenos Aires oraz Sportiva Argentina Buenos Aires.
Pierwszym mistrzem Argentyny w ramach rozgrywek organizowanych przez nowo powstałą federację piłkarską Federación Argentina de Football został klub Porteño Buenos Aires, natomiast tytuł wicemistrza Argentyny zdobył klub Independiente. O tytule mistrza zadecydował baraż między dwoma najlepszymi klubami w tabeli. Według regulaminu dzięki lepszym bramkom klub Independiente zdobył mistrzostwo, ale zrezygnował z tytułu i zdecydował się na baraż. Przyczyną takiej decyzji było wysokie zwycięstwo w ostatnim meczu z Argentino de CA Argentino de Quilmes i możliwość różnego rodzaju podejrzeń z tym związanych. Z powodu opuszczenia przez zawodników klubu Independiente boiska przed czasem baraż walkowerem wygrał klub Porteño Buenos Aires i został pierwszym mistrzem Argentyny w ramach nowej federacji.
Z ligi nikt nie spadł, natomiast awansowały dwa kluby - Hispano Argentino Buenos Aires i CA Tigre. Liga zwiększyła się z 8 do 10 klubów.
Końcowa tabela sezonu 1912 ligi Federación Argentina de Football.
Ze względu na średnią bramkową klub Independiente zapewnił sobie tytuł mistrza Argentyny, z którego jednak drużyna zrezygnowała by uniknąć spekulacji co do wysokiego zwycięstwa w ostatnim meczu z zespołem Argentino de CA Argentino de Quilmes. Drużyna Independiente zaproponowała mającemu identyczny dorobek punktowy klubowi Porteño Buenos Aires rozegranie decydującego meczu o tytuł mistrza Argentyny.

</doc>
<doc id="812617" url="https://pl.wikipedia.org/wiki?curid=812617" title="Stavkirken">
Stavkirken



</doc>
<doc id="812618" url="https://pl.wikipedia.org/wiki?curid=812618" title="Thalia">
Thalia



</doc>
<doc id="812619" url="https://pl.wikipedia.org/wiki?curid=812619" title="Zasada potasowa">
Zasada potasowa



</doc>
<doc id="812622" url="https://pl.wikipedia.org/wiki?curid=812622" title="Horace Vernet">
Horace Vernet

Horace Vernet (ur. 30 czerwca 1789 w Paryżu, zm. 17 stycznia 1863 tamże) – francuski malarz i grafik.
Życiorys.
Syn Antoine'a Charles'a Horace'a Verneta. Studiował pod okiem swego ojca i Jean-Michela Moreau.
Przeciwstawił klasycyzmowi Davida swój naturalizm. Malował wielkie bitwy napoleońskie, liczne obrazy historyczne, sceny wojskowe, batalistyczne, myśliwskie i portrety. Był dyrektorem Akademii Francuskiej w Rzymie. Wykonał też liczne litografie i drzeworyty, ilustrujące książkę L. de l'Ardèche'a "Historia Napoleona" (1839).
W swej szkole w Rzymie wykształcił wielu polskich artystów, w tym Januarego Suchodolskiego i Józefa Brodowskiego. Był ojcem chrzestnym Wojciecha Kossaka.
Zmarł w Paryżu i został pochowany na Cmentarzu Montmartre w Paryżu.

</doc>
<doc id="812624" url="https://pl.wikipedia.org/wiki?curid=812624" title="Mackenzie King">
Mackenzie King



</doc>
<doc id="812625" url="https://pl.wikipedia.org/wiki?curid=812625" title="392 (Chorwacka) Dywizja Piechoty">
392 (Chorwacka) Dywizja Piechoty

392 (Chorwacka) Dywizja Piechoty () – związek taktyczny Wehrmachtu złożony z Chorwatów i Bośniaków podczas II wojny światowej.
Zarys historyczny.
392 Dywizja Piechoty została powołana 17 sierpnia 1943. Jej żołnierze przeszkolenie wojskowe przeszli w obozie szkoleniowym w Döllersheim w Austrii, a od stycznia 1944 w Agram. Na jej czele stanął gen. por. Johann Mickl. Kadra oficerska i w dużej części podoficerska składała się z Niemców. Nieoficjalnie jednostka była nazywana przez Chorwatów Plava divizija (Błękitna Dywizja). Żołnierze nosili mundury Wehrmachtu z tarczą w barwach flagi chorwackiej na prawym ramieniu. Dywizja składała się z dwóch pułków piechoty, pułku artylerii oraz oddziałów wsparcia i służb. Jej zadaniem była walka z partyzantką i ochrona linii komunikacyjnych na terenie Chorwacji. W tym celu przeniesiono ją do obszaru działań, który rozciągał się od południowej Słowenii wzdłuż wybrzeża adriatyckiego do miejscowości Knin. Najczęstsze walki 392 DP prowadziła na północnym wybrzeżu Chorwacji, w tym też na wyspach na Adriatyku. Niemcy mieli o niej złe zdanie ze względu na liczne dezercje. W styczniu 1945 brała udział w tworzeniu linii bezpieczeństwa w rejonie miejscowości Otocac-Bihać, po upadku Knina. Po ofensywie NOVJ (partyzantów Josipa Broz Tity) rozpoczęła odwrót w kierunku północno-zachodnim. 9 kwietnia w ciężkich walkach z partyzantami koło miejscowości Senj ciężko ranny w głowę został gen. J. Mickl (zmarł następnego dnia w szpitalu polowym w Rijece). 24 kwietnia dywizja osiągnęła rejon na północ od Rijeki. Tam niemiecka kadra odłączyła się od reszty jednostki i poddała partyzantom, a żołnierze rozproszyli się.

</doc>
<doc id="812626" url="https://pl.wikipedia.org/wiki?curid=812626" title="Składanie RNA">
Składanie RNA



</doc>
<doc id="812629" url="https://pl.wikipedia.org/wiki?curid=812629" title="Feliks Pisula">
Feliks Pisula

Feliks Pisula (ur. 3 kwietnia 1908 w Kątach, zm. 17 września 1995) – polski inżynier rolnik i polityk. Minister skupu oraz minister przemysłu spożywczego w 1957, minister przemysłu spożywczego i skupu w latach 1957–1968, poseł do Krajowej Rady Narodowej i na Sejm PRL IV kadencji.
Życiorys.
Syn Michała. W 1933 ukończył studia na Wydziale Rolniczym Uniwersytetu Poznańskiego, uzyskując tytuł zawodowy inżyniera rolnictwa. Po studiach do wybuchu II wojny światowej był nauczycielem szkoły rolniczej w Koźminie Wielkopolskim, działał w Związku Akademickiej Młodzieży Wiejskiej w Poznaniu. W okresie okupacji był kierownikiem Spółdzielni Spożywców w Wilkowie, należał do Związku Walki Zbrojnej i Batalionów Chłopskich. Od 1944 do 1948 naczelnik wydziału w Ministerstwie Rolnictwa i Reform Rolnych.
Był członkiem partii ludowych: od 1935 Stronnictwa Ludowego, od 1945 Polskiego Stronnictwa Ludowego, w latach 1946–1947 Polskiego Stronnictwa Ludowego „Nowe Wyzwolenie”, od 1948 ponownie SL, a od 1949 Zjednoczonego Stronnictwa Ludowego. Od października 1946 przez rok członek Rady Naczelnej PSL „Nowe Wyzwolenie”, od lutego do września 1947 wiceprezes Głównego Komitetu Wykonawczego, następnie do listopada skarbnik. Od grudnia 1956 do kwietnia 1973 członek Naczelnego Komitetu ZSL, a od maja 1962 do marca 1969 członek prezydium NK ZSL.
W latach 1948–1957 naczelnik wydziału w Centralnym Zarządzie Zaopatrzenia Rolnictwa, w lutym 1957 podsekretarz stanu w Ministerstwie Skupu, następnie w 1957 minister skupu oraz minister przemysłu spożywczego, a do 1968 minister przemysłu spożywczego i skupu. Pełnił mandat poselski do Krajowej Rady Narodowej i na Sejm PRL IV kadencji. Od kwietnia 1968 do listopada 1973 wiceprezes Najwyższej Izby Kontroli.
Odznaczony Orderem Sztandaru Pracy I klasy (1964), w 1955 otrzymał Srebrny Krzyż Zasługi oraz Medal 10-lecia Polski Ludowej.

</doc>
<doc id="812630" url="https://pl.wikipedia.org/wiki?curid=812630" title="Francisco Gonzalez">
Francisco Gonzalez

Franky G, właściwie Francisco Gonzalez (ur. 30 października 1965 w Brooklynie, Nowy Jork) – amerykański aktor filmowy i telewizyjny.
Życiorys.
Pochodzi z Portoryko. Ma siedmioro rodzeństwa. Z czasem wraz z rodzicami przeprowadził się do Nowego Jorku. Studiował prawo karne detektyw na Północno-Wschodnim Stanowym Uniwersytecie w stanie Oklahoma. Później półprofesjonalnie rozpoczął karierę w piłkarską jako wspierający biegacz dla Long Island Tomahawks. Podczas współzawodnictwa kulturystów zdobył tytuł Mr Metropolis i Mr Queen. Dorabiał w klubie ze stripitzem jako dozorujący wykidajło, pracownik ochrony, dozorca i robotnik budowlany. Na wielkim ekranie zadebiutował rolą Juniora Moreno w dramacie familijnym "Manito" (2002), zdobywając nagrodę specjalną jury na Festiwalu Filmów Niezależnych Sundance w Park City, w stanie Utah. Na srebrnym ekranie pojawił się w serialu kryminalnym CBS "Smith" (2006) u boku Virginii Madsen, Jonny’ego Lee Millera i Simona Bakera.
Zamieszkał we Flushing, sąsiadującym w obrębie miasta Queens, jednej z dzielnic Nowego Jorku.

</doc>
<doc id="812632" url="https://pl.wikipedia.org/wiki?curid=812632" title="Oskar Sosnowski">
Oskar Sosnowski

Oskar Wiktor Sosnowski (ur. 6 listopada 1880 w Petersburgu, zm. 1939 w Warszawie) – polski architekt i konserwator zabytków. 
Życiorys.
W 1903 ukończył Instytut Politechniczny w Warszawie. Po studiach pracował w wydziale budowlanym kolei warszawsko-wiedeńskiej. Pracował także u Józefa Piusa Dziekońskiego. W 1914 został profesorem zwyczajnym Politechniki Lwowskiej, zaś w 1919 Politechniki Warszawskiej. Brał udział w wojnie polsko-bolszewickiej. Był kierownikiem wydziału w Ministerstwie Spraw Polskich Ukraińskiej Republiki Ludowej. 
W swoich projektach nawiązywał do form historycznych, stosując jednak nowe materiały jak żelbet. W projekcie osiedla Miasto-Ogród Czerniaków po raz pierwszy zastosował formę urbanistyczną, znaną jako okolnica.
W 1922 był inicjatorem utworzenia Towarzystwa Urbanistów Polskich. W 1929 założył Zakład Architektury Polskiej na Politechnice Warszawskiej.
Po wybuchu II wojny światowej w trakcie obrony Warszawy osobiście czuwał nad bezpieczeństwem gmachu Wydziału Architektury Politechniki Warszawskiej przy ul. Koszykowej 55, na podwórzu którego w dniu 24 września 1939 podczas bombardowania stolicy został trafiony odłamkiem, wskutek czego utracił obie nogi, po czym zmarł 4 października 1939. Według A. Kunerta zmarł na zakażenie krwi po zmiażdżeniu nogi podczas ratowania zbiorów zbombardowanego gmachu WA PW. Prowizorycznie został pochowany na dziedzińcu Wydziału Architektury PW. W późniejszym czasie jego szczątki zostały pochowane w grobowcu rodzinnym na cmentarzu Powązkowskim (kwatera 88-6-20/21) w Warszawie, gdzie inskrypcja podała, iż "poległ 24 września 1939". Według innego źródła zmarł 28 września 1939.
Jego dwaj synowie zginęli w powstaniu warszawskim.

</doc>
<doc id="812633" url="https://pl.wikipedia.org/wiki?curid=812633" title="Jennifer Rubin">
Jennifer Rubin

Jennifer Collene Rubin (ur. 3 kwietnia 1962 w Phoenix) – amerykańska aktorka i modelka.

</doc>
<doc id="812639" url="https://pl.wikipedia.org/wiki?curid=812639" title="John Butler (muzyk)">
John Butler (muzyk)

John Butler (ur. 1 kwietnia 1975 w Torrance w Kalifornii) – australijski muzyk folkowy, multiinstrumentalista. Gra na harmonijce, didgeridoo, perkusji i różnych, wzmacnianych elektronicznie, akustycznych instrumentach, takich jak gitara 11-strunowa, lapsteel i banjo. Jego styl gry jest dźwięczny, melodyjny i oryginalny. Łączy on wschodnie i zachodnie style, takie jak blues, muzyka indiańska i celtycka. Słynne są jego fascynujące partie solowe m.in. w utworach 'Ocean', 'Mist', 'Spring' czy 'Under an Indian Sky'. Lider The John Butler Trio.
26 stycznia 1986 przeprowadził się do Australii wraz z matką Australijką oraz ojcem, który pochodzi z Ameryki. Kiedy miał 16 lat, rozpoczął naukę gry na gitarze. Otrzymał on od babci gitarę Dobro z 1930 roku, należącą do jego dziadka. Jest ona wciąż jedną z najcenniejszych pamiątek Johna Butlera.
W 1996 roku wstąpił do Curtin University w Perth z zamiarem zostania nauczycielem sztuki. Tam też poznał "open tuning" (strój otwarty), co pozwoliło mu na granie muzyki celtyckiej i indiańskiej. Jego domowe kompozycje dały mu duży rozgłos. W połowie 1996 roku wydał samodzielnie nagraną kasetę ze swoimi instrumentalnymi kompozycjami, która otrzymała tytuł "Searching for Heritage" i rozeszła się w 3000 egzemplarzy w Perth.
Pod koniec 1996 roku porzucił naukę w Curtin University w pogoni za karierą muzyczną. Rozpoczął granie na otwartych scenach muzycznych. Po dorośnięciu w Pinjarra Butler rozpoczął swoją muzyczną karierę jako wędrowny muzyk w Fremantle, jeszcze przed osiągnięciem aktualnej sławy.
Używa głównie strun Maton 12, instrumenty zaś wzmacnia sprzętem Marshall Amplification JMP Super Lead Head z paczką Marshall 4x12, rozpoznawalną za sprawą dużego Australijskiego Krzyża Południa namalowanego na froncie. Butler do uzyskania unikalnego dźwięku używa wielu efektów; głównie są to: distortion, reverb/delay oraz wah-pedal, czyli popularna kaczka. Używa charakterystycznej, 12 strunowej gitary, wykonanej dla niego przez firmę Maton.
Jest łatwo rozpoznawalny, głównie za sprawą swoich dredów oraz długich, akrylowych paznokci, które pozwalają mu grać w unikalnym "picking style". Znany z mnogości swoich koncertów oraz wspaniałego kontaktu z publicznością.

</doc>
<doc id="812642" url="https://pl.wikipedia.org/wiki?curid=812642" title="Polana pośród brzeziny">
Polana pośród brzeziny

Polana pośród brzeziny – film wojenny w reżyserii Marceline Loridan-Ivens.
Opis fabuły.
Dziennikarka Myrian, na spotkaniu byłych więźniów obozu Auschwitz, wygrywa bilet lotniczy do Krakowa. Spotkanie z ojczyzną, a w szczególności z Oświęcimiem, zmusza ją do bezpośredniej konfrontacji ze wspomnieniami z dzieciństwa. Przypomina sobie obozowe realia, w których przyszło jej spędzić pierwsze lata życia.

</doc>
<doc id="812645" url="https://pl.wikipedia.org/wiki?curid=812645" title="Roy Dupuis">
Roy Dupuis

Roy Joseph Michel Dupuis (ur. 21 kwietnia 1963 w New Liskeard) – kanadyjski aktor teatralny, telewizyjny i filmowy, powszechnie znany jako antyterrorysta Michael Samuelle, trener i opiekun tytułowej bohaterki z serialu "Nikita" ("La Femme Nikita", 1997-2001), którego był także reżyserem (2001). Zagrał Maurice'a Richarda w "Les Beaux Dimanches" (1999) i wystąpił jako Roméo Dallaire w dramacie wojennym "Podać rękę diabłu" ("Shake Hands with the Devil", 2007).
Życiorys.
Wczesne lata.
Urodził się w New Liskeard w Ontario. Mając trzy miesiące wychowywany był w Amos, w regionie Abitibi-Témiscamingue, w prowincji Quebec. W wieku jedenastu lat wraz z rodziną przeniósł się do Kapuskasing, gdzie po raz pierwszy poznał język angielski. Gdy miał czternaście lat, jego rodzice rozwiedli się. Wraz z jego matką Ryną, nauczycielką fortepianu, bratem Rodrickiem i siostrą Roxanne, przeniósł się do Sainte-Rose, na obrzeżach Montrealu, gdzie uczył się angielskiego.
Miał podjąć studia na kierunku fizyki lub psychologii, ale po obejrzeniu dramatu biograficznego "Molier" ("Molière", 1978) przerzucił się na francuski kurs teatralny. 
Kariera.
W 1986 roku ukończył L'École nationale de théâtre du Canada w Montrealu i rozpoczął karierę w teatrze. Pojawił się po raz pierwszy na małym ekranie w serialu "Dziedzictwo" ("L' Heritage", 1988), zanim zadebiutował na dużym ekranie we francuskim komediodramacie sci-fi "W brzuchu smoka" ("Dans le ventre du dragon", 1989) z udziałem Davida La Haye. W nominowanym do Oscara dramacie Denysa Arcanda "Jezus z Montrealu" ("Jésus de Montréal", 1989) pojawił się jako policjant. Za rolę Ovili Pronovosta w serialu "Emilie" ("Les Filles de Caleb", 1990) został uhonorowany nagrodami: Fipa d'Or '91 na Festiwalu Programów Audiowizualnych w Cannes, Gémeaux '91 oraz Metrostar '91 i '92. W dramacie "Będąc w domu z Claude" ("Being at Home with Claude", 1992) zagrał postać geja, który zamordował swojego kochanka Claude i próbuje wyjaśnić swoje motywy działania; film zdobył międzynarodowe uznanie i był oficjalnym reprezentantem Kanady na Festiwalu Filmowym w Cannes '92. Rola Alexa O’Neila w "Cap Tourmente" (1993) przyniosła mu nominację do niemieckiej nagrody Genie.
Następnie wystąpił w dramacie kryminalnym "Uwikłany" ("Entangled", 1993) u boku Pierce’a Brosnana, telewizyjnym dramacie CBS "Milion dolarowe dzieci" ("Milion Dollar Babies", 1994) jako Oliva Dionne, ojciec pięcioraczków, komedii "Rzut monetą" ("J'en suis!", 1997), komedii "Łatwa forsa" ("Free Money", 1998) z udziałem Marlona Brando, Davida Arquette, Thomasa Hadena Churcha, Charliego Sheena, Martina Sheena, Miry Sorvino i Donalda Sutherlanda, dramacie "Serafin: Serce kamienia" ("Séraphin: un homme et son péché", 2002), uhonorowanym nagrodą Oscara komediodramacie "Inwazja barbarzyńców" ("Les Invasions barbares", 2003) z Marie-Josée Croze, dramacie "Mechaniczne działo Moniki" ("Monica la mitraille", 2004). W 1996 roku wziął udział w reklamie dietetycznej Pepsi. Rola Alexandre Tourneura, który budzi się ze śpiączki długoterminowej w dramacie "Okrutne wspomnienia" ("Mémoires affectives", 2004) przyniosła mu nagrodę Jutra w Montrealu i Genie. Za kreację legendarnego kanadyjskiego hokeisty, Maurice’a Richarda w biograficznym dramacie sportowym "Maurice Richard: Rakieta" ("Maurice Richard", 2005) odebrał nagrodę na Międzynarodowym Festiwalu Filmowym w Tokio i nagrodę Genie.
Od 1994 roku jest związany z Céline Bonnier.

</doc>
<doc id="812649" url="https://pl.wikipedia.org/wiki?curid=812649" title="Kult (gra fabularna)">
Kult (gra fabularna)

Kult to gra fabularna (inaczej RPG) stworzona w 1991 roku w Szwecji. Wniosła w świat gier fabularnych nowe pojęcie horroru, koncentrując się na personalnym odczuwaniu strachu. Bogaty świat oraz fascynująca kosmologia przysporzyły mu wielu fanów na całym świecie, a wiele postaci opisanych w systemie było inspiracją dla twórców Świata Mroku.

</doc>
<doc id="812652" url="https://pl.wikipedia.org/wiki?curid=812652" title="Katarzyna z Palmy">
Katarzyna z Palmy

Katarzyna z Palmy, "Catalina Tomàs, Catalina Thomas, Catherine Tomas, Catherine Thomas"; na Majorce – "La Beateta") (ur. 1 maja 1533 w Valldemossa na Majorce w Hiszpanii – zm. 5 kwietnia 1574 w Palma de Mallorca) – święta Kościoła katolickiego, wizjonerka, augustianka.
Życiorys.
Osierocona w młodym wieku wychowywała się w domu krewnych w okolicach Valdemossa. Miała nieszczęśliwe dzieciństwo. Pracowała jako służąca i pasterka. Pragnęła zostać zakonnicą, jednak ponieważ była prostą dziewczyną ze wsi nie chciano jej przyjąć. Ostatecznie wstąpiła do klasztoru augustianek św. Marii Magdaleny w Palmie. Miała wizje aniołów, św. Antoniego z Padwy i św. Katarzyny Aleksandryjskiej.
Patronat.
Jest patronką miasta Valdemossa. Na wielu ścianach domów i murach widnieją ceramiczne, kolorowe kafle ze scenami z jej życia oraz prośbami o wstawiennictwo. W domu przy uliczce Rectoria, w którym się urodziła, urządzono kaplicę z figurą świętej.
Dzień obchodów.
Jej święto przypada 5 kwietnia. W rodzinnej Valdemossie jej święto jest obchodzone 27 i 28 lipca.
Proces beatyfikacyjny i kanonizacyjny.
Beatyfikowana 12 sierpnia 1792 przez Piusa VI Kanonizowana 22 czerwca 1930 przez papieża Piusa XI.

</doc>
<doc id="812662" url="https://pl.wikipedia.org/wiki?curid=812662" title="Wacław Tułodziecki">
Wacław Tułodziecki

Wacław Tułodziecki (ur. 13 sierpnia 1904 w Skępem, zm. 24 października 1985 w Warszawie) – polski nauczyciel i polityk, dyrektor Instytutu Głuchoniemych w Warszawie. Minister oświaty (1959–1966) oraz poseł na Sejm PRL II, III i V kadencji. 
Życiorys.
Syn Stanisława i Katarzyny. Ukończył Seminarium Nauczycielskie w Wymyślinie, po czym podjął pracę w charakterze nauczyciela w Grąbcu (1924–1928). W 1928 został absolwentem Państwowego Instytutu Pedagogiki Specjalnej w Warszawie i nauczycielem w Szkole Podstawowej nr 156 w Warszawie (którym był do 1939). W latach 1932–1938 sprawował funkcję sekretarza generalnego Robotniczego Towarzystwa Przyjaciół Dzieci. W okresie II wojny światowej organizator i działacz Tajnej Organizacji Nauczycielskiej. Od 1939 do 1948 uczył w Szkole Podstawowej nr 60, będąc jej kierownikiem. W latach 1948–1955 sprawował funkcję dyrektora Instytutu Głuchoniemych w Warszawie. Następnie (do 1956) był dyrektorem Zaocznego Studium Nauczycielskiego Pedagogiki Specjalnej. W latach 1956–1959 pełnił funkcje dyrektora Departamentu Zakładów Wychowawczych i Szkół Specjalnych w Ministerstwie Oświaty i sekretarza Centralnej Rady Związków Zawodowych (od 1957 będąc jednocześnie wiceprzewodniczącym zarządu głównego Związku Nauczycielstwa Polskiego).
W latach 1922–1948 należał do Polskiej Partii Socjalistycznej, z której został wykluczony na krótko przed zjednoczeniem „lubelskiej” PPS z Polską Partią Robotniczą. Od 1956 należał do Polskiej Zjednoczonej Partii Robotniczej.
Od 27 października 1959 do 11 listopada 1966 był ministrem oświaty w rządach Józefa Cyrankiewicza. W latach 1957–1965 i 1969–1972 sprawował mandat posła na Sejm PRL II, III i V kadencji. W czerwcu 1968 wszedł w skład Komitetu Przygotowawczego obchodów 500. rocznicy urodzin Mikołaja Kopernika.
Odznaczony m.in. dwukrotnie Orderem Sztandaru Pracy I (raz w 1964) oraz Krzyżem Komandorskim Orderu Odrodzenia Polski i odznaką tytułu honorowego „Zasłużony Nauczyciel Polskiej Rzeczypospolitej Ludowej”. 
Żonaty z Ireną Tułodziecką (1920–2004). Pochowany na cmentarzu Powązki Wojskowe w Warszawie (kwatera A31-tuje-6).

</doc>
<doc id="812664" url="https://pl.wikipedia.org/wiki?curid=812664" title="Taryfikator (telekomunikacja)">
Taryfikator (telekomunikacja)

Taryfikator – licznik rozmów telefonicznych; programowalne urządzenie przeznaczone do określania opłaty za połączenie telefoniczne, montowane przy lub wbudowane w aparat telefoniczny (taryfikator abonencki) albo w centrali telefonicznej.
Taryfikator abonencki zlicza sygnały telezaliczania ("teletaksy") – ciągi impulsów nadawane na częstotliwości 16 kHz (poza pasmem telefonicznym) lub innej, które są wysyłane z centrali telefonicznej synchronicznie z impulsami telefonicznymi podawanymi przez taryfikator zamontowany w centrali. Taka usługa jest oferowana przez wszystkie elektroniczne publiczne centrale. Stosowanie taryfikatorów ma sens wyłącznie w przypadku stosowania taryf opartych na jednostkach taryfikacyjnych.
Taryfikator w centrali telefonicznej (na schematach blokowych jako TX lub TAR) oblicza opłatę za połączenie i przesyła ją do centrum obliczeniowego, docelowo w celu zwiększenia licznika abonenta. Taryfikator wysyła także impulsy które sterują wysyłaniem do abonenta impulsów "teletaksy".
W starych systemach central zaliczanie rozmowy było jednorazowe (1 rozmowa = 1 impuls). Aby naliczać opłaty według taryf opartych na jednostkach taryfikacyjnych konieczna była modernizacja central (dołączanie urządzeń dodatkowych).

</doc>
<doc id="812672" url="https://pl.wikipedia.org/wiki?curid=812672" title="Tsuyoshi Ichinohe">
Tsuyoshi Ichinohe

 – japoński skoczek narciarski, reprezentant klubu Eins, ojciec skoczkini narciarskiej Kurumi Ichinohe.
W Pucharze Świata debiutował w 2003 w Sapporo (43. miejsce). W Pucharze Kontynentalnym zadebiutował w Sapporo na skoczni Miyanomori w 2003, zajmując 11. miejsce. Ma na swoim koncie dwa zwycięstwa w ramach Pucharu Kontynentalnego. Odniósł je 14 i 15 stycznia 2005. 
Swój rekord życiowy w długości skoku wynoszący 179 metrów i ustanowił na skoczni Vikersundbakken w 2004.

</doc>
<doc id="812683" url="https://pl.wikipedia.org/wiki?curid=812683" title="Hestur">
Hestur

Hestur (wym. ; także "Hestoy", wym. ; duń. "Hestø") – jedna z wysp archipelagu Wysp Owczych, stanowiącego terytorium zależne Danii. Nazwa wyspy oznacza z farerskiego "Koń" i jest powiązana z nazwą mniejszej wyspy leżącej opodal, Koltur, której nazwa po polsku brzmiałaby "Źrebię".
Geografia.
Wyspa Hestur zajmuje 6,1 km² powierzchni, co daje jej piętnaste miejsce pod tym względem w całym archipelagu.
Położenie.
Hestur jest położona w centralnej części archipelagu. Na południowym wschodzie widoczne są wody cieśniny Skupunarfjørður, a za nimi rozciąga się Morze Norweskie. Podobny widok zaobserwować można na zachodzie, gdzie znajdują się wody Oceanu Atlantyckiego. Na południu, za Skupunarfjørðurem, jest wyspa Sandoy z widoczną osadą Skopun. Na północy, za cienkim fiordem Hestsfjørður znajduje się Streymoy, największa wyspa archipelagu, natomiast na północnym zachodzie, przedzielona cieśniną Kolturssund widoczna jest wyspa Koltur.
Najdalej na południe wysuniętym punktem wyspy jest przylądek Skútin, na południe Hestsboði, na zachód Byrgistakkur, a na wschód Hvannagjógv.
Ukształtowanie wyspy.
Wyspa Hestur jest górzysta, choć posiada jedynie trzy szczyty, to tworzą one razem dość długie pasmo górskie. Dwa najwyższe wzniesienia znajdują się na północno-zachodnim krańcu wyspy. Są to: Múlin i Eggjarrók, oba mające po 421 m n.p.m. Dalej na południe wyspa wyraźnie się załagadza, by na południowym wschodzie znów nieco się wypiętrzyć do 269 metrów (szczyt Nakkur). Na niskim i bardziej płaskim południu znajduje się jedyne jezioro Hestur zwane Fagradalsvatn. Odchodzi od niego jedna rzeczka, wpadając następnie do wód Skupunarfjørður.
Tereny zamieszkane znajdują się po wschodniej stronie, a na południu ustawiono latarnię morską. Zachodnie brzegi wyspy zajmuje spora kolonia nurzyków. Do skał po zachodniej stronie wyspy, gdzie znajdują się owe kolonie, kursuje statek wycieczkowy "Norðlýsið" z Tórshavn. Przepływa on okolicznymi grotami, gdzie odbywają się także koncerty, z uwagi na świetną akustykę tych miejsc.
Historia.
Na Hestur zawsze istniała tylko jedna osada, jednak kiedyś umieszczona była ona w innym miejscu, zwanym Hælur, znajdującym się bardziej na południu, gdzie do dziś można podziwiać pozostałości wikińskich budowli z okresu średniowiecza. Niewiele wiadomo o losach ludności na wyspie aż do XX wieku. W 1919 roku doszło do wypadku łodzi w czasie połowu ryb. Utonęła wtedy większość mężczyzn z osady, przez co znacznie spadła jej liczebność. Chcąc zapobiec podobnym incydentom i przyciągnąć ludność do miejscowości, wybudowano tam basen w 1974 roku. Kościół w osadzie zbudowano w roku 1910 w miejscu zniszczonego tradycyjnego kościoła farerskiego.
Kiedyś Hestur leżał w osobnej gminie zwanej Hests kommuna, jednak w wyniku redukcji liczby gmin w 2005 roku wyspa została włączona do Tórshavnar kommuna, w której znajduje się do dzisiaj. Liczba ludności w jedynej osadzie stale spada. Jeszcze w 1985 roku mieszkało tam 58 osób, dziś już tylko 38.
Transport.
Istnieje tylko jedna możliwa droga dostania się na wyspę Hestur. Osoby zmotoryzowane muszą skorzystać z promu linii Smyril Line kursującym na trasie Gamlarætt (Streymoy) – Hestur – Skopun (Sandoy), kursujący pięć razy dziennie. W sferze planów leży także projekt tunelu Sandoyartunnilin, który miałby łączyć wyspy Streymoy z Sandoy, a przy okazji obejmować także leżącą między nimi wyspę Hestur. Realizacja tego projektu przewidziana jest na rok 2014. Jego łączna długość ma wynosić około 12 km, co sprawiłoby, że byłby to jeden z najdłuższych tuneli drogowych świata.

</doc>
<doc id="812690" url="https://pl.wikipedia.org/wiki?curid=812690" title="Aleksander Burski">
Aleksander Burski

Aleksander Burski (ur. 14 listopada 1904 w Łodzi, zm. 12 czerwca 1991) – polski tkacz, związkowiec i polityk komunistyczny. Poseł do Krajowej Rady Narodowej, na Sejm Ustawodawczy oraz na Sejm PRL II i III kadencji, w latach 1960–1968 przewodniczący Komitetu Pracy i Płac. Budowniczy Polski Ludowej.
Życiorys.
Syn Juliana i Teofili, zdobył wykształcenie średnie. Pracował w przemyśle włókienniczym. W 1923 został członkiem Związku Włókniarzy w Łodzi, następnie był członkiem Towarzystwa Uniwersytetów Robotniczych. Za działalność komunistyczną więziony w latach 1925, 1930 i 1938, w tym osadzony w obozie w Berezie Kartuskiej. Do Komunistycznej Partii Polski należał od 1927. Współpracował z Polską Partią Socjalistyczną, tworząc w Łodzi komitety dzielnicowe. W 1930 kandydował bez powodzenia do Sejmu z listy z listy Lewicy Związkowej, jako delegat robotników Fabryki Przygórskich. Działał w ruchu zawodowym na Górnym Śląsku i w Warszawie. Po wybuchu II wojny światowej uwolniony z więzienia w Łęczycy. Wyjechał do Białegostoku, gdzie pracował w zawodzie. Od 1941 w Warszawie, w 1942 wstąpił do Polskiej Partii Robotniczej i Gwardii Ludowej. W 1944 został wysłany do Okręgu Częstochowsko-Radomszczańskiego Armii Ludowej, gdzie działał do stycznia 1945.
W 1945 przewodniczący Zarządu Głównego Związku Zawodowego Pracowników Przemysłu Włókienniczego, należał do Komisji Centralnej Związków Zawodowych w od 1945 do 1949, której był zastępcą skarbnika i pełniącym obowiązki przewodniczącego. Wiceprzewodniczący Centralnej Rady Związków Zawodowych w okresie 1949–1952. Wszedł do Komitetu Wykonawczego Światowej Federacji Związków Zawodowych. W latach 1952–1954 dyrektor Bielawskich Zakładów Przemysłu Bawełnianego w Bielawie, następnie do 1958 dyrektor Zarządu Produkcji Włókienniczej, Odzieżowej i Skórzanej w Centralnym Związku Spółdzielczości Pracy, a od 1958 do 1960 wiceprezes Najwyższej Izby Kontroli.
Delegat na I i II Zjazd PPR (1945, 1948) i Kongres Zjednoczeniowy z terenu Łodzi w 1948, od kongresu członek Polskiej Zjednoczonej Partii Robotniczej. W 1945 kierownik wydziału przemysłowego Komitetu Wojewódzkiego PPR w Łodzi, był jego członkiem, jak również Komitetu Łódzkiego PZPR i jego egzekutywy. Od 1945 członek Komitetu Centralnego PPR, a od 1948 do 1952 KC PZPR. Pełnił mandat poselski do Krajowej Rady Narodowej, na Sejm Ustawodawczy oraz na Sejm PRL II i III kadencji, w KRN był przewodniczącym Komisji Pracy i Opieki Społecznej. Od 14 czerwca 1960 do 22 grudnia 1968 był przewodniczącym Komitetu Pracy i Płac w rządach Józefa Cyrankiewicza. Od 1970 prezes Rady Naczelnej Polskiego Komitetu Pomocy Społecznej. Działał także społecznie w ZBoWiD, był przewodniczącym Głównej Komisji Rewizyjnej tej organizacji.
Był żonaty z Natalią z domu Fronczak (1908–1994), mieli dzieci. Pochowany na Cmentarzu Wojskowym na Powązkach w Warszawie (kwatera HIII-4-16). 

</doc>
<doc id="812699" url="https://pl.wikipedia.org/wiki?curid=812699" title="Halifax Mooseheads">
Halifax Mooseheads

Halifax Mooseheads – juniorska drużyna hokejowa grająca w LHJMQ w konferencji wschodniej. Drużyna ma swoją siedzibę w mieście Halifax w Kanadzie.

</doc>
<doc id="812710" url="https://pl.wikipedia.org/wiki?curid=812710" title="Miroslav Iringh">
Miroslav Iringh



</doc>
<doc id="812713" url="https://pl.wikipedia.org/wiki?curid=812713" title="Hiddenit">
Hiddenit

Hiddenit – minerał z gromady krzemianów. Należy do grupy spodumenu - bardzo ceniona, jubilerska odmiana spodumenu. Po raz pierwszy został znaleziony w 1879 r. w Karolinie Północnej w USA.
Nazwa pochodzi od nazwiska odkrywcy tego minerału - Williama Earla Hiddena (1853-1918). 
Właściwości.
Jest przezroczysty, zazwyczaj tworzy kryształy jednoskośne o pokroju słupkowym, tabliczkowym.
Substancją nadającą barwę jest chrom lub żelazo. Wykazuje podobieństwo do berylu, chryzoberylu, diopsydu, euklazu, szmaragdu, turmalinu. 
Inne właściwości:
Występowanie.
Występuje w pegmatytach granitowych.
Miejsca występowania:
USA – Karolina Północna, Kalifornia, Dakota Południowa (kryształy osiągają wielkość kilkunastu metrów, a waga kilkadziesiąt ton; okazy nie mają wartości gemmologicznej), Birma, Brazylia – Minas Gerais, Kanada, Madagaskar, Rosja – Ural, Zabajkale, Wielka Brytania, Grenlandia. 
Zobacz też.
beryl, chryzoberyl, diopsyd, euklaz, szmaragd, turmalin. 

</doc>
<doc id="812718" url="https://pl.wikipedia.org/wiki?curid=812718" title="Kazuya Yoshioka">
Kazuya Yoshioka

 – japoński skoczek narciarski, zawodnik klubu Tsuchiya Home.
W reprezentacji zadebiutował w roku 1994. W Pucharze Świata zadebiutował w 1995 w Sapporo.
Ma na swoim koncie jedno podium zawodów Pucharu Świata – 20 stycznia 2001 był 3. na skoczni w Park City.
Jest brązowym medalistą mistrzostw świata juniorów w drużynie. W roku 1995 Japonia była trzecia w Gällivare. W 2011 wygrał konkurs na dużej skoczni podczas zimowych igrzysk azjatyckich.
Jego rekordem życiowym jest skok na odległość 200 metrów, oddany w Oberstdorfie w 2001 roku.
W marcu 2015 roku zakończył sportową karierę.

</doc>
<doc id="812721" url="https://pl.wikipedia.org/wiki?curid=812721" title="Choroby mitochondrialne">
Choroby mitochondrialne

Choroby mitochondrialne – choroby genetyczne wynikające z zaburzeń w funkcjonowaniu i strukturze mitochondriów. Objawy chorób mitochondrialnych związane są zwykle z tkankami o wysokim zapotrzebowaniu energetycznym np. mięśniami szkieletowymi lub układem nerwowym, i zazwyczaj obejmują miopatie, encefalopatie oraz neuropatie. Szacuje się, że na choroby mitochondrialne zapada 1 na 15 000 osób.
Choroby mitochondrialne mogą być spowodowane:
Dziedziczenie mitochondriów a choroby.
Mitochondria dziedziczone są niemal wyłącznie w linii matczynej, ponieważ wszystkie lub niemal wszystkie pochodzą z oocytu, a bardzo nieliczne (jeśli w ogóle) są przekazywane w plemniku, a w zygocie te pochodzące od ojca są niszczone. Zatem choroby mitochondrialne spowodowane mutacjami w genomie mitochondrialnym dziedziczą się po matce, natomiast zapada na nie potomstwo obu płci.
Komórka zawiera kilka tysięcy mitochondriów, a w każdym z nich znajduje się kilka cząsteczek mtDNA. Cząsteczki te nie zawsze są identyczne. Zjawisko to nazywa się heteroplazmia. Przy podziałach komórki mitochondria rozdzielane są do komórek potomnych losowo. Zatem objawy choroby zależą od stosunku prawidłowego mtDNA do mtDNA niosącego mutację i pojawiają się po przekroczeniu pewnej wartości progowej. Wartość progowa jest różna dla różnych tkanek (przy czym jest niższa dla tkanek o wysokim zapotrzebowaniu energetycznym, takich, jak mięśnie czy mózg) i dla różnych mutacji. Powoduje to, że objawy kliniczne chorób mitochondrialnych i ich nasilenie mogą się znacznie różnić u różnych pacjentów.
Leczenie.
Leczenie chorób mitochondrialnych jest objawowe. Stosuje się rehabilitację, aby poprawić siłę mięśni oraz leczenie operacyjne.
Publikacje z zakresu nauk podstawowych wskazują na możliwość zastosowania terapii genowej.

</doc>
<doc id="812738" url="https://pl.wikipedia.org/wiki?curid=812738" title="Ciprian Marica">
Ciprian Marica

Ciprian Andrei Marica (ur. 2 października 1985 roku w Bukareszcie, Rumunia) – rumuński piłkarz występujący na pozycji napastnika, reprezentant Rumunii.
Kariera piłkarska.
Kariera klubowa.
Jest wychowankiem Dinama Bukareszt, z którym w wieku siedemnastu lat zadebiutował w Divizii A. W ciągu trzech sezonów gry w tym klubie zdobył z nim dwa tytuły mistrza kraju i dwa Puchary. Pod koniec 2003 roku dołączył do swojego rodaka Răzvana Raţa w ukraińskim Szachtarze Donieck, gdzie od lipca 2004 roku trenerem był inny Rumun Mircea Lucescu.
Kiedy latem 2007 za 8 milionów euro Marica przechodził do zespołu mistrza Niemiec VfB Stuttgart, miał już na swoim koncie cztery tytuły mistrzowskie, dwa zdobyte z Dinamem i dwa z Szachtarem.
W I lidze rumuńskiej rozegrał 22 mecze i strzelił 4 gole.
W lipcu 2011 roku Marica podpisał kontrakt z Schalke 04 Gelsenkirchen. We wrześniu 2013 trafił do Getafe, w którym musi grać z imieniem na koszulce, gdyż jego nazwisko po hiszpańsku oznacza „pedał”. W latach 2014–2015 grał w Konyasporze, a w 2016 został zawodnikiem Steauy Bukareszt.
Kariera reprezentacyjna.
W listopadzie 2003 roku w towarzyskim meczu z Włochami po raz pierwszy zagrał w barwach reprezentacji Rumunii. Po zmianie selekcjonera, kiedy w grudniu 2004 roku Anghela Iordănescu zastąpił Victor Piţurcă, stracił miejsce w kadrze. Powrócił do niej dopiero we wrześniu 2006 roku na spotkanie eliminacji do Euro 2008 z Bułgarią, w którym zresztą strzelił gola. Dwa miesiące później zdobył bramkę w towarzyskim wygranym 1:0 meczu z Hiszpanią. Od tej pory jest regularnie powoływany do drużyny narodowej, zwykle występuje jako drugi napastnik, obok Adriana Mutu.

</doc>
<doc id="812740" url="https://pl.wikipedia.org/wiki?curid=812740" title="Martin Laursen">
Martin Laursen

Martin Laursen (ur. 26 lipca 1977 w Fårvang) – były duński piłkarz, grał na pozycji środkowego obrońcy. Wielokrotny reprezentant kraju. Z duńską drużyną narodową wystąpił na mistrzostwach świata 2002 oraz Euro 2000 i 2004.
Laursen karierę piłkarską rozpoczął w klubie Silkeborg IF. W 1998 roku przeniósł się do zespołu Serie A, Hellas Werona. Następnym jego klubem była AC Parma, z której, po trzech tygodniach treningów, przeszedł do AC Milan za 3 miliony funtów. W barwach AC Milan odniósł największe sukcesy m.in. zdobył mistrzostwo Włoch oraz wygrał Ligę Mistrzów. W 2004 roku za 3 miliony funtów został pozyskany przez Aston Villę, gdzie zadebiutował 21 maja 2004. Przed sezonem 2008-2009 Laursen został kapitanem Aston Villa w miejsce Garetha Barry'ego. W listopadzie 2008 roku został wybrany przez Duńską Federację Piłkarską najlepszym duńskim piłkarzem roku, wyprzedzając Nicklasa Bendtnera, Christiana Poulsena oraz Daniela Jensena.
15 maja 2009 roku postanowił zakończyć swoją piłkarska karierę po skomplikowanej kontuzji kolana, którą odniósł w grudniu 2008 roku w meczu z West Ham United.

</doc>
<doc id="812744" url="https://pl.wikipedia.org/wiki?curid=812744" title="Philip Michael Thomas">
Philip Michael Thomas

Philip Michael Thomas (ur. 26 maja 1949 w Columbus) – amerykański aktor i muzyk. Występował w roli detektywa Ricardo „Rico” Tubbsa z serialu NBC "Policjanci z Miami" (1984–1989) z Donem Johnsonem, z którym pojawił się także w serialu "Nash Bridges" (1997–2001) jako Cedrick Hawks.

</doc>
<doc id="812749" url="https://pl.wikipedia.org/wiki?curid=812749" title="His Name Is Alive">
His Name Is Alive

His Name Is Alive – projekt muzyczny założony przez multiinstrumentalistę Warrena Defevera w Livonii w stanie Michigan. Muzyka His Name Is Alive to eksperymentalny pop, a inspiracje zespołu obejmują tak różne gatunki muzyczne jak art rock, electronica, avant-pop, funk, R&amp;B, blues, jazz i soul.
Historia.
Defever zapoczątkował nagrania pod nazwą His Name Is Alive w 1986 roku, zainspirowany artystami takimi jak Eddie Cochran, King Tubby, Jimi Hendrix, Leadbelly, i nagrywającym dla 4AD Records – Cocteau Twins. W pierwszych latach istnienia zespołu wokalistkami były Angie Carozzo i (później) Karin Oliver, koleżanka z grupy Defevera na jego studiach na Eastern Michigan University (które porzucił, koncentrując się na tworzeniu muzyki). HNIA nagrali trzy kasety, które zainteresowały brytyjską wytwórnię 4AD. "Livonia", pierwszy album His Name Is Alive, ukazał się w 1990 roku.
W następnym roku ukazała się płyta "Home Is In Your Head". Defever odszedł na tej płycie od eterycznego klimatu pierwszego wydawnictwa na rzecz oszczędniejszych aranżacji; zaskoczeniem były także teksty ujawniające dziwne poczucie humoru frontmana i ilość utworów na płycie (23, z czego niektóre trwające tylko minutę).
"Mouth By Mouth" pojawiła się w 1993. Na trzeciej płycie Defever zaangażował wielu muzyków z zewnątrz, w tym nowego perkusistę Treya Many'ego. Połowa utworów z płyty była autorstwa grupy The Dirt Eaters, której Defever był członkiem. Odróżniał się stylistycznie od dwóch wcześniejszych wydawnictw HNIA, zawierając bardziej rockowe brzmienia.
W 1996 roku, po trwających trzy lata nagraniach, ukazał się album "Stars On E.S.P.". Album był wyrazem kolejnego stylistycznego zwrotu, a krytycy muzyczni odnajdywali w nowej muzyce HNIA wpływy muzyki dawnej i surf-rocka. W podobnej stylistyce był utrzymany album z 1998 roku, "Ft. Lake", na którym nowa wokalistka Lovetta Pippen zaśpiewała w trzech utworach („No Hiding Place”, „Wishing Ring”, „Everything Takes Forever”), nadając im wyraźnie bluesowy charakter. W innych utworach można usłyszeć awangardową artystkę, Darę, znaną z kilku wcześniejszych EPek zespołu i z utworu „Library Girl” pochodzącego z kompilacji 4AD "All Virgos Are Mad".
W 2000 roku Defever, po zakończeniu wieloletniej współpracy z Karin Oliver dokonał najbardziej kontrowersyjnej i dzielącej fanów zespołu wolty artystycznej, obierając kierunek wyznaczony przez twórców psychodelicznego R&amp;B, takich jak Jimi Hendrix i Isley Brothers. Album "Someday My Blues Will Cover The Earth", którego wydanie opóźniło się o rok z powodu rozwiązania wytwórni fonograficznej, ostatecznie ukazał się w 2001 roku. "Last Night" ukazał się w roku następnym, również z kilkumiesięcznym opóźnieniem.
Pod koniec 2002 roku ogłoszono, że His Name Is Alive nie jest już związany kontraktem z 4AD: jedne plotki mówiły o zerwaniu współpracy, inne o przyjacielskim porozumieniu. Kolejne albumy były wydawane przez niezależne wytwórnie lub sam zespół. Pod koniec 2003 roku ukazało się wydawnictwo timeSTEREO nowego materiału HNIA, "Brown Rice". Tytuł płyty został pożyczony od longplaya Dona Cherry’ego z lat 70. Płyta była w sprzedaży na niektórych koncertach zespołu i później, pod koniec 2004 roku, przez internet, na stronie timeStereo. "Detroit River", kompilacja remiksów i utworów z sesji nagraniowej ostatniego albumu, była sprzedawana na koncertach w 2004 roku.
W 2005 roku Defever założył label Silver Mountain Media Group, i wydał kolejne albumy "Raindrops Rainbow" i "Detrola".
Dyskografia.
Albumy 
Single i EPki
Kompilacje i remiksy
Albumy live

</doc>
<doc id="812754" url="https://pl.wikipedia.org/wiki?curid=812754" title="Pokémony elektryczne">
Pokémony elektryczne



</doc>
<doc id="812756" url="https://pl.wikipedia.org/wiki?curid=812756" title="Gregory Baxter">
Gregory Baxter

Gregory Baxter (ur. 4 września 1989 w Calgary) – kanadyjski skoczek narciarski, olimpijczyk (2006).
Jego największym sukcesem jest zajęcie trzeciego miejsca w zawodach Pucharu Kontynentalnego w Calgary w 2002. W tym samym roku został wicemistrzem Kanady. W 2006 wystąpił na igrzyskach w Turynie (odpadł w kwalifikacjach do obu konkursów indywidualnych i zajął 15. miejsce w zawodach drużynowych), a także zajął 10. miejsce w konkursie o tytuł mistrza świata juniorów w Kranju.

</doc>
<doc id="812757" url="https://pl.wikipedia.org/wiki?curid=812757" title="Wirówek (gmina Świdnica)">
Wirówek (gmina Świdnica)

Wirówek () – nieistniejąca już osada leśna w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.

</doc>
<doc id="812758" url="https://pl.wikipedia.org/wiki?curid=812758" title="Eugeniusz Stawiński">
Eugeniusz Stawiński

Eugeniusz Stawiński (ur. 23 września 1905 w Łodzi, zm. 28 lipca 1989) – polski technik tkacki i polityk. Prezydent Łodzi (1947–1949), minister przemysłu lekkiego (1949–1968) i wiceprezes Rady Ministrów (1956), poseł do Krajowej Rady Narodowej oraz na Sejm PRL I, II i III kadencji.
Życiorys.
Syn Antoniego i Marcjanny, uzyskał wykształcenie średnie. Od 1920 pracował w przemyśle włókienniczym. Działał w związkach zawodowych, w latach 30. był sekretarzem i przewodniczącym zarządu głównego Związku Zawodowego Pracowników Przemysłu Jedwabniczego. Podczas okupacji niemieckiej prowadził działalność konspiracyjną. Od 1945 do 1947 był sekretarzem generalnym zarządu głównego Związku Zawodowego Robotników i Pracowników Przemysłu Włókienniczego.
W latach 1930–1938 należał do Komunistycznej Partii Polski, od 1944 do Polskiej Partii Robotniczej, a od 1948 do Polskiej Zjednoczonej Partii Robotniczej. W latach 1948–1949 i 1968–1981 był członkiem Centralnej Komisji Rewizyjnej PZPR (od 1968 do 1980 członek prezydium CKR), zaś od 1949 zastępcą członka, a od 1956 do 1968 członkiem Komitetu Centralnego PZPR. Od lipca do października 1956 był zastępcą członka Biura Politycznego KC PZPR.
Był posłem do Krajowej Rady Narodowej oraz na Sejm PRL I, II i III kadencji. W okresie 1947–1949 był prezydentem Łodzi. Od 2 kwietnia 1949 do 11 kwietnia 1968 był ministrem przemysłu lekkiego w pięciu rządach. W okresie 4 maja–24 października 1956 był również wiceprezesem Rady Ministrów. Eugeniusz Stawiński był najdłużej kierującym tym samym resortem ministrem w historii Polski – 19 lat i 9 dni (6949 dni).
W 1981 był członkiem tzw. Komisji Grabskiego powołanej przez Komitet Centralny PZPR w celu ustalenia odpowiedzialności osobistej członków ekipy Edwarda Gierka.
Pochowany wraz z żoną Zofią z domu Tatar (1917–1989) na wojskowych Powązkach (kwatera C39-10-1).

</doc>
<doc id="812759" url="https://pl.wikipedia.org/wiki?curid=812759" title="Andrzej Kłossowski">
Andrzej Kłossowski

Andrzej Kłossowski (ur. 11 stycznia 1938 w Warszawie, zm. 30 stycznia 1997) – profesor bibliotekoznawstwa i informacji naukowej Uniwersytetu Mikołaja Kopernika w Toruniu, znawca badań nad książką polską za granicą, edytor i redaktor, bibliotekarz.
Życiorys.
Urodził się w Warszawie w 1938 roku, ojciec z wykształcenia inżynier leśnictwa, był długoletnim redaktorem-wydawcą, matka posiadała wykształcenie wyższe rolnicze. Uczęszczał do Liceum Ogólnokształcącego przy ul. Smolnej 30 (obecnie XVIII Liceum Ogólnokształcące im. Jana Zamoyskiego w Warszawie). Po uzyskaniu świadectwa dojrzałości wybrał się na studia rolnicze w SGGW (Szkoła Główna Gospodarstwa Wiejskiego), trochę za namową rodziców. Po pierwszym semestrze opuścił szkołę.
W 1958 roku rozpoczął studia bibliotekoznawstwa i informacji naukowej na Uniwersytecie Warszawskim. 
Największy wpływ na rozwój zainteresowań Andrzeja Kłossowskiego miał doc. Ksawery Świerkowski. Kontakty ze Świerkowskim po ukończeniu studiów w 1964 roku przerodziły się w przyjaźń. Pod jego opieką Kłossowski napisał dysertację pt. "Księgarnia Luksemburska Władysława Mickiewicza 1864–1869", którą obronił na Wydziale Filologicznym UW w 1973 roku. W roku 1991 na podstawie publikowanego dorobku uzyskał stopień naukowy doktora habilitowanego nauk humanistycznych w zakresie bibliotekoznawstwa i informacji naukowo-technicznej na Uniwersytecie Wrocławskim.
Pochowany na cmentarzu Bródnowskim (kwatera 22H II 30-31).
Doświadczenie zawodowe.
Kłossowski współpracował między innymi z:
Dorobek naukowy.
Najważniejszym obszarem jego badań naukowych była niewątpliwie problematyka historii książki polskiej na obczyźnie. Pisywał artykuły do "Księgarza", "Poligrafiki", "Roczników Bibliotecznych" i kilku innych. 
Ważniejsze publikacje dotyczące problematyki historii książki polskiej na obczyźnie:
Odrębne miejsce w dorobku prof. tworzyły wydawnictwa z zakresu bibliofilstwa. Był członkiem Towarzystwa Przyjaciół Książki w Warszawie od roku 1974, za aktywność otrzymał odznakę Zasłużonego dla Towarzystwa Przyjaciół Książki. W roku 1995 został członkiem Towarzystwa Bibliofilów w Toruniu. Był także członkiem Polskiego Towarzystwa Bibliologicznego. Był kolekcjonerem artystycznej książki.
Ważniejsze dzieła dotyczące problematyki bibliofilstwa:
Publikacje o charakterze teoretycznym:
Kłossowski wydał (łącznie z tekstami wykraczającymi poza problematykę księgoznawstwa polonijnego) 24 druki zwarte (książki i broszury), 200 artykułów zamieszczanych najczęściej w "Księgarzu", "Studiach o Książce", "Roczniku Biblioteki Narodowej", "Rocznikach Bibliotecznych", "Przeglądzie Bibliotecznym", ostatnio w "Wydawcy" i in. periodykach. Jest autorem 80 haseł, biogramów i artykułów w "Słowniku pracowników książki polskiej" (31), "Encyklopedii wiedzy o książce" (64) oraz 11 recenzji. 
Pomysłodawca serii "Instytucje Kultury Polskiej za Granicą i ich Zbiory", redaktor "Komunikatów Towarzystwa Przyjaciół Książki", współredaktor zeszytu berlińskiego pisma "Marginalien" (1983) poświęconego polskiemu bibliofilstwu. 
Kłossowski był koordynatorem programu powołania Biblioteki Polskiej w Paryżu, jednym z współzałożycieli Towarzystwa Rapperswilskiego promującego polską kulturę za granicą.
Bibliografia.
Kłossowski A., "Książka polska na obczyźnie. XX wiek" [wybrali, przygotowali do druku i wstępem poprzedzili Mirosław A. Supruniuk i Janusz Tondel], Uniwersytet Mikołaja Kopernika, Toruń 2003.

</doc>
<doc id="812763" url="https://pl.wikipedia.org/wiki?curid=812763" title="Miączyńscy herbu Suchekomnaty">
Miączyńscy herbu Suchekomnaty

Miączyńscy – szlachecki ród herbu Suchekomnaty, aspirujący do miana magnackiego, który dokonał skutecznej uzurpacji hrabiowskiej w okresie zaborów. 
Historia.
Wedle wzmianek z XIV wieku szczep rycerski używający herb z trąbką myśliwską z krzyżem u góry osiadł na Mazowszu. Już w końcu XIV wieku dziedzice Miączyna zażywali uczt u książąt mazowieckich. 
Jeden ze znanych rodów magnackich I Rzeczypospolitej w XVIII wieku. Ród Miączyńskich wywodzi się z miejscowości Miączyn (Wielki, Mały oraz na Luboradzu) woj. mazowieckie. W pobliżu Szereńska i Ciechanowa. 
Za jednego z przodków rodu uważa się Macieja z Miączyna (wzm. 1360 zm. 1434). Wedle wzmianek w 1421 roku otrzymał od książąt mazowieckich przywileje dla swoich dóbr na prawie niemieckim. Sciborz z Miączyna (stryjeczny brat Macieja) w 1473 roku był starostą makowskim. Pod koniec XV wieku wskutek wielu członków rodu, majątek został podzielony na wiele części. 
Rangę rodu podnieśli wpierw Piotr Miączyński, pułkownik oraz kompan wypraw Jakuba Sobieskiego, a następnie Atanazy Walenty Miączyński, przyjaciel króla Jana III Sobieskiego, wojewoda wołyński. Jego pozycja społeczna spowodowała, iż potomkowie byli spokrewnieni z najznakomitszymi rodami takimi jak Radziwiłłowie herbu Trąby, Potoccy, Ossolińscy herbu Topór, Rzewuscy herbu Krzywda, Czartoryscy herbu Pogoń Litewska. Wśród potomków znaleźli się generałowie, wojewodowie, starostowie, posłowie, uczestnicy Sejmu Wielkiego. Członków rodu, wychowywano w szczególnym duchu patriotycznym. Obecnie ostatnim z linii hrabiowskiej jest Michał Jerzy Miączyński wnuk Jerzego Miączyńskiego.
Dewiza rodu Miączyńskich herbu Suchekomnaty „Gentem ex virtute, virtutem ex gente. Defensor fidei et patriae” z rodu cnota, z cnoty ród. Obrońca wierności i Ojczyzny. 

</doc>
<doc id="812766" url="https://pl.wikipedia.org/wiki?curid=812766" title="Dobra (województwo lubuskie)">
Dobra (województwo lubuskie)

Dobra () – osada leśna w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.
Nazwa.
Nazwa miejscowości wywodzi się od polskiej nazwy oceniającej wartość - "dobra". Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia nazwę wsi jako "Dobra" podając jej znaczenie "Gutland" czyli po polsku "Dobra ziemia". Nazwa wsi została później fonetycznie zgermanizowana na "Dober" i utraciła swoje pierwotne znaczenie.
Historia.
Z dawnej przedwojennej kolonii nie pozostał już żaden dom, w lesie można znaleźć jedynie ich pozostałości. Przed wojną w osadzie Dobra znajdowała się nieistniejąca już restauracja wraz z miejscami noclegowymi.

</doc>
<doc id="812780" url="https://pl.wikipedia.org/wiki?curid=812780" title="Rausa Isłanowa">
Rausa Isłanowa

Rausa Isłanowa, ros. Рауса Исланова (ur. 8 lutego 1948 w Moskwie) – radziecka tenisistka, w 1968 roku piąta rakieta ZSRR.
Finalistka mistrzostw Rosji, które przegrała ze swoją główną krajową rywalką – Olgą Morozową.
Po zakończeniu kariery sportowej pracowała jako trenerka. Jej wychowankami były m.in. Anastasija Myskina i Jelena Diemientjewa. Oficjalna trenerka Marata Safina w latach 1986–1993.
Matka tenisistów, Dinary i Marata Safinów. Jej mężem jest Michaił (Misza) Safin.

</doc>
<doc id="812781" url="https://pl.wikipedia.org/wiki?curid=812781" title="Łochowo (gmina Świdnica)">
Łochowo (gmina Świdnica)

Łochowo – osada w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.

</doc>
<doc id="812783" url="https://pl.wikipedia.org/wiki?curid=812783" title="373 (chorwacka) Dywizja Piechoty (III Rzesza)">
373 (chorwacka) Dywizja Piechoty (III Rzesza)

373 (Chorwacka) Dywizja Piechoty () – związek taktyczny Wehrmachtu podczas II wojny światowej, złożony z chorwackich kolaborantów.
Zarys historyczny.
373 Dywizja Piechoty została powołana 6 stycznia 1943 w sile 15–16 tysięcy ludzi. Jej żołnierze przeszkolenie wojskowe przeszli w obozie szkoleniowym w Döllersheim w Austrii. Na jej czele stanął gen. por. Emil Zellner. Kadra oficerska i w dużej części podoficerska składała się z Niemców. Nieoficjalnie jednostka była nazywana przez Chorwatów (Tygrysia Dywizja). Żołnierze nosili mundury Wehrmachtu z tarczą w barwach flagi chorwackiej na prawym ramieniu. Dywizja składała się z dwóch pułków piechoty, pułku artylerii oraz oddziałów wsparcia i służb. Jej zadaniem była walka z partyzantką i ochrona linii komunikacyjnych na terenie Bośni. W tym celu przeniesiono ją do obszaru działań, który rozciągał się od miejscowości Karlovac na wschodzie do Sarajewa na zachodzie oraz od wybrzeża adriatyckiego Chorwacji na południu do linii rzeki Sawa na północy. Większość swoich walk toczyła w rejonie miejscowości Banja Luka-Bihać. Niemcy nie mieli o niej dobrego zdania z powodu licznych dezercji. 5 sierpnia 1943 nowym dowódcą został gen. por. Eduard Aldrian. Jesienią tego roku dywizję uzupełnili Chorwaci z rozformowanego we wrześniu Nowego Legionu Włosko-Chorwackiego.
W maju 1944 373 DP uczestniczyła w operacji „Rösselsprung”, która miała doprowadzić do schwytania i zabicia przywódcy NOVJ, Josipa Broz Tity. Jesienią w jej skład weszła 2 Brygada Strzelców Górskich Sił Zbrojnych Niepodległego Państwa Chorwackiego jako jej trzeci pułk. Na pocz. grudnia 373 DP brała udział w ciężkich walkach z partyzantami w obronie Knina, podczas których poniosła duże bardzo straty. Resztki jednostki wycofały się w kierunku północno-zachodnim na Bihać. Do stycznia 1945 Chorwaci walczyli w rejonie tej miejscowości w składzie niemieckiego XV Korpusu Górskiego. 10 stycznia nowym dowódcą został gen. mjr Hans Gravenstein. Do końca kwietnia 373 DP działała z kolei w rejonie miejscowości Kostajnica. W pierwszych dniach maja poddała się partyzantom na zachód od miasta Sisak.
Linki zewnętrzne.
Skład, organizacja i historia 373 (Chorwackiej) Dywizji Piechoty (jęz. angielski)

</doc>
<doc id="812789" url="https://pl.wikipedia.org/wiki?curid=812789" title="Mühldorf am Inn">
Mühldorf am Inn

Mühldorf am Inn, Mühldorf a.Inn – miasto powiatowe w Niemczech, w kraju związkowym Bawaria, w rejencji Górna Bawaria, w regionie Südostoberbayern, siedziba powiatu Mühldorf am Inn. Leży około 70 km na wschód od Monachium, nad Innem, przy drodze B12 i liniach kolejowych: Monachium – Wels; Rosenheim – Landshut; Monachium – Tittmoning – Salzburg.
Historia.
Najstarsza znana wzmianka o miejscowości pochodzi z 935, po raz pierwszy nazwana miastem w 1239. Mühldorf należało do archidiecezji Salzburga (księstwo arcybiskupie od 1213), której częścią pozostawało do 1802, gdy zostało włączone do Elektoratu Bawarii. W 1257 w mieście schronili się żołnierze czescy, następnie oblegani przez Bawarczyków. Konflikt zażegnano dzięki pośrednictwu arcybiskupa salzburskiego. Miasto ucierpiało w pożarach w 1285, 1495 i 1640. W 1322 w pobliżu miasta stoczona została bitwa, w której Bawarczycy pokonali Austriaków. W 1364 Bawarczycy oblegali miasto.
W epoce napoleońskiej na mocy umowy francusko-bawarskiej z 1802 miasto włączono do Bawarii. Austriacy jeszcze zajmowali miasto na krótko w 1805 i 1809. W 1871 wraz z Bawarią znalazło się w granicach Niemiec, otwarto wówczas linię kolejową łączącą z Monachium i Simbach am Inn. W trakcie II wojny światowej miasto zostało częściowo zniszczone wskutek dwóch nalotów, a u schyłku wojny zostało zdobyte przez wojsko amerykańskie.
Polityka.
Burmistrzem miasta jest Günther Knoblauch z SPD, rada miasta składa się z 24 osób.
Współpraca.
Miejscowości partnerskie:

</doc>
<doc id="812794" url="https://pl.wikipedia.org/wiki?curid=812794" title="Neumarkt-Sankt Veit">
Neumarkt-Sankt Veit

Neumarkt-Sankt Veit − miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Neumarkt-Sankt Veit. Leży około 15 km na północ od Mühldorf am Inn, nad rzeką Rott, przy drodze B299 i liniach kolejowych Rosenheim - Landshut; Pocking - Neumarkt-Sankt Veit.
Polityka.
Wójtem gminy jest Erwin Baumgartner z UWG, rada gminy składa się z 20 osób.

</doc>
<doc id="812805" url="https://pl.wikipedia.org/wiki?curid=812805" title="Waldkraiburg">
Waldkraiburg

Waldkraiburg – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Leży około 10 km na południowy zachód od Mühldorf am Inn, nad Innem, przy linii kolejowej Rosenheim - Landshut.
Polityka.
Wójtem gminy jest Siegfried Klika z CSU, rada gminy składa się z 30 osób.

</doc>
<doc id="812807" url="https://pl.wikipedia.org/wiki?curid=812807" title="Simon Baker">
Simon Baker

Simon Baker (ur. 30 lipca 1969 w Launceston) – australijski aktor filmowy i telewizyjny. Występował w roli Patricka Jane w serialu CBS "Mentalista".
Życiorys.
Wczesne lata.
Rok po narodzinach Simona Bakera rodzina przeprowadziła się na Nową Gwineę, gdzie wkrótce małżeństwo jego rodziców: Elizabeth Labberton (nauczycielki języka angielskiego) i Barry’ego Bakera (ogrodnika / mechanika), mających dwoje dzieci, zostało zakończone rozwodem. W 1972 r. nowym partnerem matki został Tom Denny z Sydney. Tam zabrał żonę, oraz Simona ze starszą siostrą Terri. Po kilku latach nastąpiła kolejna przeprowadzka, do miasta Ballina (Nowa Południowa Walia, Australia). Tutaj artysta spędził późne lata dzieciństwa oraz wczesnej młodości, nie znając swojego biologicznego ojca i nosząc nazwisko ojczyma. Uczęszczał najpierw do szkoły Francis Xavier Primary School, a w 1986 r. ukończył szkołę średnią Ballina High School. Jako nastolatek był mistrzem sportowym w surfingu i piłce wodnej na poziomie krajowym.
Kariera.
Pod koniec lat 80. brał udział w australijskich programach telewizyjnych. W 1991 roku pojawił się w teledyskach Melissy Tkautz do piosenki „Read My Lips” i grupy Euphoria „Love You Right” jako jeden z tancerzy. Następnie występował w australijskich operach mydlanych:
Jego debiut na wielkim ekranie to niewielka rola aktora-geja w hollywoodzkim filmie kryminalnym "Tajemnice Los Angeles" ("L.A. Confidential", 1997). W 2003 roku odebrał australijską nagrodę TV – Fugly. W 2001 roku trafił na srebrny ekran w serialu kryminalnym CBS "Obrońca" ("The Guardian", 2001–04), w którym grał rolę prawnika specjalizującego się w prawach dzieci. Za tę rolę był nominowany do nagrody Złotego Globu. Magazyn "People" ogłosił go jednym z 50. Najpiękniejszych Ludzi Świata 2002 roku. Zwrócił na siebie uwagę w dramacie komediowym "Księga miłości" ("Book of Love", 2004) w roli nauczyciela historii w szkole dla dziewcząt oraz w filmie "Diabeł ubiera się u Prady" ("The Devil Wears Prada", 2006) z Meryl Streep i Anne Hathaway, gdzie wystąpił w roli dziennikarza. Od 2008-2015 roku odtwarzał postać tytułowego bohatera serialu "Mentalista", Patricka Jane. Za tę rolę był nominowany do nagród Emmy (2009) i ponownie do Złotego Globu (2010). Przyniosła mu też międzynarodową sławę. W filmie "Chciwość" ("Margin Call") wcielił się w postać Jareda Cohena i otrzymał w 2011 r., wraz z pozostałymi aktorami, nominację do Nagrody Gotham: Najlepsza obsada. Podczas pracy przy serialach Simon Baker poznawał tajniki pracy reżyserskiej, kilkukrotnie stanął po przeciwnej stronie kamery, a następnie podjął się sprostać wyzwaniu podwójnej roli aktora i reżysera w filmie "Breath". Baker jest także współproducentem tego, powstałego w oparciu o nowelę australijskiego pisarza Tima Wintona, filmu. Projekt został zaanonsowany przez aktora w 2015 r. podczas festiwalu w Cannes.
Życie prywatne.
W 1998 roku poślubił aktorkę Rebeccę Rigg. Ma z nią troje dzieci: córkę Stellę (ur. 8 sierpnia 1993) oraz dwóch synów – Claude'a Blue (ur. 1998) i Harry’ego Fridaya (ur. 19 września 2001), którego matką chrzestną jest Nicole Kidman. Simon Baker ma dwie rezydencje – w Malibu w stanie Kalifornia i w Sydney w Australii.

</doc>
<doc id="812817" url="https://pl.wikipedia.org/wiki?curid=812817" title="Ignacy Miączyński (1760–1809)">
Ignacy Miączyński (1760–1809)

Ignacy Miączyński herbu Suchekomnaty (ur. 8 lipca 1760, zm. 25 października 1809) – polski hrabia (1803), syn Józefa Bonawentury Miączyńskiego (rotmistrza, starosty kamienopolskiego). Często mylony z innym Ignacym Miączyńskim z Galicji.
Starosta szmidzyński, rotmistrz kawalerii, marszałek Stanów Galicyjskich, poseł do Napoleona I. Swoją młodość spędził na nauce w Paryżu. Był właścicielem ogromnych terenów Pieniak i okolicznych miejscowości (13 tys. hektarów), «pan na Zarwanicy, Zubowie, Dobropolu».
Fundator klasztoru i szpitala Sióstr Miłosierdzia w Załoźcach, klasztoru bazylianów w Podhorcach. Odznaczony Orderem Orła Białego i Orderem Siętego Stanisława z oboma orderami został sportretowany przez Heinricha Fűgera.
Od 1784 mąż Anny z Bielskich herbu Jelita (według Adama Bonieckiego, jego żoną była Aniela z Bielskich herbu Jelita, córka hr. Antoniego Bielskiego i Tekli z Kalinowskich, starościanki winnickiej i dobrzyniowskiej). 

</doc>
<doc id="812821" url="https://pl.wikipedia.org/wiki?curid=812821" title="Little Big Adventure">
Little Big Adventure

Little Big Adventure (poza Europą wydana pod nazwą "Relentless: Twinsen's Adventure") – komputerowa gra przygodowa wyprodukowana przez francuskie studio Adeline Software International i wydana w 1994 roku przez Electronic Arts. Bohaterem gry jest Twinsen, człekokształtny stwór Quetch, który doświadczył proroctwa zwiastującego zagładę jego planety. Twinsen zostaje umieszczony w zakładzie psychiatrycznym przez klony doktora FunFrocka, tyrana sprawującego totalitarną władzę nad planetą. Wydostawszy się z zakładu, Twinsen próbuje obalić FunFrocka i przywrócić równowagę w przyrodzie, którą tyran próbuje zaburzyć celem uzyskania zdolności porównywalnych bóstwu.
"Little Big Adventure" jest przygodową grą akcji, której akcja toczy się w dwuwymiarowym, izometrycznym środowisku zamieszkanym przez trójwymiarowe postacie. Dysponując czterema trybami sterowania swoim bohaterem, gracz może wdawać się w konwersacje z postaciami niezależnymi, zbierać przedmioty potrzebne do dalszego postępu, jak również prowadzić walkę z wrogo nastawionymi postaciami.
Gra "Little Big Adventure" została wyreżyserowana przez twórcę "Alone in the Dark", Frédéricka Raynala, który, opuściwszy wytwórnię Infogrames po konflikcie z jej szefostwem, zebrał ekipę złożoną między innymi z grafików Yaël Barroz i Didiera Chanfraya. Po ponadrocznym okresie produkcyjnym gra "Little Big Adventure" spotkała się z pozytywnymi ocenami krytyków, którzy doceniali przede wszystkim jej oprawę audiowizualną, sceptycznie natomiast odnosili się do warstwy fabularnej. W 1997 roku gra doczekała się kontynuacji pod nazwą "Little Big Adventure 2", natomiast w 2015 roku ukazała się w reedycji wydanej przez DotEmu.
Fabuła.
Gra rozgrywa się na fikcyjnej planecie Twinsun, która znajduje się w punkcie libracyjnym pomiędzy dwoma słońcami, czego wynikiem jest obszar polarny wokół równika. Twinsun zamieszkują cztery rodzaje dwunożnych zwierząt; Quetch – człekokształtne istoty z kucykami; Sphero – niewielkie kuliste stworzenia, Grobo – antropomorficzne słonie, oraz Rabbibunnies – wysokie człekokształtne króliki. Początek gry ujawnia, iż wszystkie wspomniane zwierzęta zostały zapędzone na półkulę południową przez brutalnego tyrana o imieniu Dr FunFrock. Ten podporządkował planetę, rozwijając armię klonów, które podróżują za pomocą maszyn teleportacyjnych rozsianych po całej planecie. Gracz wciela się w młodego Quetcha imieniem Twinsen, który został uwięziony w szpitalu psychiatrycznym na Wyspie Cytadeli ze względu na prorocze sny o końcu świata.
Twinsen ucieka ze szpitala psychiatrycznego i wraca do swojego domu, który dzieli z dziewczyną Zoe. Kiedy jednak klony FunFrocka przybywają, aby go ponownie aresztować, Zoe ukrywa Twinsena i sama zostaje aresztowana. Twinsen później podróżuje między wyspami planety, starając się znaleźć sposób na zwyciężenie armii klonów FunFrocka i odzyskać Zoe. Odkrywa w międzyczasie, że jego dziwne sny są w rzeczywistości częścią Proroctwa, legendarnej opowieści o bogini Sendell, która ma zamieszkiwać rdzeń planety i czuwać nad populacją Twinsun. Sny Twinsena są w rzeczywistości telepatycznymi wiadomościami wysyłanymi przez Sendell, która wieki temu wybrała jego przodków, aby pomogli jej czuwać nad planetą. Twinsen ma za zadanie ostrzec mieszkańców planety o niebezpieczeństwie stwarzanym przez FunFrocka.
Zdając sobie sprawę, że znalezienie FunFrocka i spełnienie Przepowiedni jest jedynym sposobem na odzyskanie Zoe, Twinsen łączy siły z grupą rebeliantów przeciwko FunFrockowi. Rebelianci pomagają mu sabotować klony i maszyny teleportacyjne, po czym pomagają mu dostać się do północnej półkuli, gdzie FunFrock rozpoczął olbrzymią operację wwiercenia się do serca planety. Twinsen włamuje się do głównej fortecy FunFrocka i znajduje Zoe – pozornie zamkniętą w więzieniu, która jednak okazuje się klonem – przynętą stworzoną przez FunFrocka. FunFrock ujawnia, że zamykając Twinsena w fortecy, zamierza spokojnie przewiercić się do jądra planety, gdzie ma nadzieję przejąć boskie moce Sendell.
Twinsen ucieka z pułapki zastawionej przez klony FunFrocka, po czym bohaterowi udaje się wysadzić fortecę w powietrze. Dzięki temu może zapobiec całkowitemu wwierceniu się FunFrocka do siedziby Sendell. FunFrock czeka z Zoe przy wejściu do tejże siedziby. Tam twierdzi, że oszczędzi Twinsen i Zoe, jeśli otworzą studnię dla FunFrocka. Twinsen spycha FunFrocka w przepaść podczas walki na miecze i otwiera studnię w celu ukończenia przepowiedni, nieumyślnie umożliwiając FunFrockowi zdobycie boskich mocy. Twinsen pokonuje FunFrocka w ostatecznej konfrontacji, a on i Zoe spotykają Sendell, istotę składającą się wyłącznie z żarzącej się energii elektrycznej, która dziękuje im za uratowanie jądra planety. Sendell wykorzystuje swoje moce, aby sprowadzić Twinsen i Zoe z powrotem na powierzchnię, gdzie mieszkańcy planety przygotowali uroczystość na cześć Twinsena.
Rozgrywka.
"Little Big Adventure" jest utrzymana w konwencji przygodowej gry akcji. Gracz obserwuje rozgrywkę w dwuwymiarowym rzucie izometrycznym, a po świecie gry przemieszczają się trójwymiarowe postacie. Gracz, sterując Twinsenem, może się poruszać na cztery sposoby. W pierwszym z nich, normalnym, postać gracza może spacerować, zdobywać przedmioty oraz nawiązywać rozmowę z napotkanymi postaciami niezależnymi. Drugi, sportowy, pozwala graczowi biegać i skakać. W trzecim trybie, agresywnym, możliwe jest prowadzenie walki z wrogo nastawionymi postaciami. Wreszcie czwarty tryb, dyskretny, umożliwia przemykanie tuż obok wroga i chowanie się za obiektami. Gracz musi nieustannie zmieniać tryby poruszania się postaci, aby odnieść w grze sukces, przy czym wspomniane umiejętności umożliwiają różnorodne radzenie sobie z przeciwnikami – od otwartej walki z nimi po unikanie ich.
Produkcja.
"Little Big Adventure" została stworzona przez francuskie studio Adeline Software International, które powstało w wyniku konfliktu wytwórni Infogrames z jej pracownikiem Frédérickiem Raynalem. Raynal wraz z żoną Yaël Barroz, Laurentem Salmeronem oraz Didierem Chanfrayem opuścił w 1993 roku Infogrames, zakładając w Lyonie własną spółkę pod nazwą Adeline. Reżyserem gry został sam Raynal; za trójwymiarowe obiekty odpowiadał Chanfray (który wespół z Raynalem opracował również przerywniki filmowe), podczas gdy Barroz skoncentrowała się na tworzeniu teł. Muzykę oraz efekty dźwiękowe skomponowal Philippe Vachey. W oryginalnej, francuskiej wersji gry głosy pod postacie podłożyli Julie Bataille, Sylvain Caruso, Pierre-Alain de Garrigues oraz Catherine Margaillan.
Planując tworzenie "Little Big Adventure", pracownicy studia wykorzystali swoje doświadczenia z pracy nad "Alone in the Dark." Przede wszystkim trójwymiarowe obiekty w grze Adeline zostały stworzone z wielokątów cieniowanych metodą Gourauda. Po dwuwymiarowym świecie gry bez zbytniego obciążenia ówczesnych procesorów mogło się przemieszczać około sześciu postaci naraz. Pierwotna wersja "Little Big Adventure" obsługiwała tła wykonane w programie 3D Studio, w rozdzielczości SVGA (około 800 do 600 pikseli). Gra obsługiwała również 16-bitowe karty dźwiękowe, generując takie efekty dźwiękowe jak odgłosy materiałów, po których poruszał się sterowany przez gracza bohater.
Za międzynarodowe wydanie gry odpowiadała spółka Electronic Arts. Pierwotnie "Little Big Adventure" ukazała się w 1994 roku, w wersji na komputery osobiste obsługujące płyty CD-ROM. Później pojawiła się również wersja obsługująca dyskietki, pozbawiona jednak dubbingu postaci oraz przerywników filmowych. Gra doczekała się również wydania na konsolę PlayStation. Planowana była także konwersja gry na Super Nintendo Entertainment System, jednak nie doszła ona do skutku. W 2015 roku pojawiła się reedycja "Little Big Adventure", przeznaczona na urządzenia mobilne z systemami operacyjnymi Android oraz iOS. Jej dystrybutorem była spółka DotEmu.
Odbiór.
"Little Big Adventure" została bardzo pozytywnie przyjęta przez rodzimych recenzentów. Thierry Falcoz z pisma „Génération 4” opisywał scenariusz jako „szalony” ("délirant"), jednak mimo to twierdził, że świat gry pozostaje „logiczny i realistyczny”. Przy tym realizm miał dotyczyć przede wszystkim zachowania swobodnie się przemieszczających po świecie gry postaci niezależnych. Falcoz zasugerował ponadto, że twórcy "Little Big Adventure" czerpali inspirację z rodzimej gry "Crafton et Xunk" (1985), wydanej przez Ére Informatique. Recenzent z pisma „Joystick” zauważał wprawdzie, że scenariusz gry jest „całkiem prosty”, lecz stwierdzał, że stanowi on jedynie pretekst dla „jednej z najbardziej udanych gier jak na tę chwilę”. Przedmiotem pochwał za strony „Joysticka” były przede wszystkim szczegółowa oprawa graficzna oraz przerywniki filmowe.
Również w Stanach Zjednoczonych gra spotkała się z uznaniem. Recenzent pisma „Edge” zauważał, że jak na grę poświęconą walce z totalitarnym systemem świat przedstawiony wygląda jak „przyjazne miejsce, z parkami przeznaczonymi do spaceru [...], czystymi plażami oraz dobrym oświetleniem ulicznym”. W „Edge” dostrzeżono, że totalitarny system dyskretnie ingeruje w życie mieszkańców, którzy nie spodziewają się zagrożenia dla ich wolności. Znacznie bardziej sceptyczny wobec "Little Big Adventure" był Charles Ardai z „Computer Gaming World”, wytykając twórcom plastikową oprawę graficzną, postacie przywodzące na myśl zabawki Fisher Price oraz samą fabułę, będącą „dziwaczną mieszaniną książeczek dla dzieci oraz fantastyki naukowej o państwie policyjnym”. Koniec końców jednak dla Ardaia produkcja Adeline Software była „jedną z najprzyjemniejszych gier sezonu [1995]”.
"Little Big Adventure" odniosła również sukces komercyjny. Do lutego 1997 roku sprzedano około 320 tysięcy egzemplarzy, natomiast sprzedaż w sierpniu 1999 roku przekroczyła 500 tysięcy. Jednakże w Stanach Zjednoczonych sprzedano tylko 30 tysięcy sztuk, do czego zdaniem dziennikarza Daniela Ichbiaha mogła się przyczynić nieudana kampania promocyjna ze strony Electronic Arts.

</doc>
<doc id="812832" url="https://pl.wikipedia.org/wiki?curid=812832" title="Be Quick or Be Dead">
Be Quick or Be Dead

Be Quick or Be Dead – singel brytyjskiej heavymetalowej grupy Iron Maiden wydany w 1992 r. Jest pierwszym singlem promującym album "Fear of the Dark".
Tematem tytułowej piosenki są pieniądze oraz szemrane interesy, robione przez nieuczciwych urzędników, niezainteresowanych losem tych, których doprowadzili do ruiny swoimi oszustwami. Według piosenki trzeba być szybkim i sprytnym („"be quick"”), jeżeli nie ma się innego wyboru niż pracować z rzeczonymi oszustami. W przeciwnym wypadku można stać się martwym („"be dead"”), niekoniecznie w sensie fizycznym, ale co najmniej finansowym.
Utwór znalazł się na dwóch albumach koncertowych – "A Real Live One" i "Live at Donington" – oraz kompilacjach "Best of the Beast", "Ed Hunter" i "The Essential Iron Maiden".
Pierwszy utwór strony B płyty – „Nodding Donkey Blues” – jest, jak sama nazwa wskazuje, piosenką bluesmetalową. Jest to jedna z piosenek-żartów w wykonaniu Iron Maiden; w podobnym stylu co „The Sheriff of Huddersfield” czy „Black Bart Blues”. Opowiada ona o spotkanej gdzieś w barze nadzwyczaj tęgiej kobiecie, opisując szczegółowo wszystkie jej atrybuty. Tytuł utworu pochodzi od pseudonimu Iron Maiden („The Nodding Donkeys”), który przybierali podczas występów w pubach w czasie przygotowań do trasy koncertowej. Nie zostało ustalone, kto w piosence gra na fortepianie.
Utwór „Space Station No. 5” to cover piosenki zespołu Montrose, wydanej w 1973 na albumie "Montrose". Interesujące jest zakończenie piosenki, kiedy to Bruce Dickinson naśladuje komentatora jakiegoś wyścigu:
”"And at the finish it's prick followed by the wanker followed by cunt with arsehole finishing a close fourth!"„
Ostatnia ścieżka – „Bayswater Ain't a Bad Place to Be” – to zabawny, lecz dość wulgarny monolog Bruce’a Dickinsona, który naśladuje Roda Smallwooda.
Okładka singla przedstawia Eddiego duszącego pewnego mężczyznę na tle kolażu z gazetowych nagłówków. Przypuszcza się, że ów mężczyzna to Robert Maxwell – magnat prasowy zamieszany niegdyś w aferę finansową. Autorem okładki jest Derek Riggs.

</doc>
<doc id="812834" url="https://pl.wikipedia.org/wiki?curid=812834" title="The Guns of Brixton">
The Guns of Brixton

The Guns of Brixton – utwór nr 10 na "London Calling," trzeciej płycie zespołu The Clash z 1979 r. Jako singel utwór został wydany dopiero w 1990 r. (wersja po remasteringu) i doszedł do 57 miejsca na brytyjskich listach przebojów.
Powstanie utworu.
Autorem utworu "The Guns of Brixton" był basista zespołu Paul Simonon. Był to jego pierwszy tekst w dyskografii The Clash. "The Guns of Brixton" to także jeden z nielicznych utworów śpiewanych przez Simonona i jeden z nielicznych utworów, w których Simonon nie grał na basie. Partie gitary basowej wykonywał na koncertach Strummer, gdyż Simonon nie chciał śpiewać i grać jednocześnie.
Treść utworu.
Utwór opowiada o przemocy i przestępczości, charakterystycznych dla Brixton – dzielnicy południowego Londynu, w której wychowywał się Simonon. Chociaż tekst nie nawiązywał bezpośrednio do żadnego konkretnego wydarzenia w Brixton, okazał się proroczy: w latach 1981, 1985 i 1995 dochodziło tam do poważnych zamieszek ulicznych wymierzonych w służby policyjne.
Brixton to nieoficjalna stolica Jamajczyków i Karaibów żyjących w Londynie, w nawiązaniu do tego faktu w "The Guns of Brixton" słychać wpływy muzyki reggae. Potwierdza to także jedna ze strof, odwołująca się do historii Ivanhoe Martina opowiedzianej w filmie "The Harder They Come" z 1972 roku.

</doc>
<doc id="812839" url="https://pl.wikipedia.org/wiki?curid=812839" title="Sekretarz gminy">
Sekretarz gminy



</doc>
<doc id="812841" url="https://pl.wikipedia.org/wiki?curid=812841" title="Języki eskimoskie">
Języki eskimoskie



</doc>
<doc id="812848" url="https://pl.wikipedia.org/wiki?curid=812848" title="Spytko">
Spytko



</doc>
<doc id="812849" url="https://pl.wikipedia.org/wiki?curid=812849" title="Niemy krzyk (film 1984)">
Niemy krzyk (film 1984)

Niemy krzyk (tytuł oryginalny "The Silent Scream") – amerykański antyaborcyjny film, nakręcony w 1984 roku. Według jego autora jest to pierwszy film przedstawiający zabieg aborcji wykonany przy pomocy techniki ultrasonograficznej. Przedstawia on zabieg przerwania ciąży w trzecim miesiącu, oglądany na monitorze aparatu USG. Autorem nagrania jest amerykański lekarz ginekolog Bernard Nathanson. Według komentarza filmu widoczny ekranie USG płód cierpi, ucieka przed narzędziem lekarskim, krzyczy z bólu i strachu, co według krytyków filmu jest niezgodne z rzeczywistością.
Kontrowersje.
Wokół filmu powstało wiele kontrowersji. W 1985 r. zespół ekspertów medycznych amerykańskiej organizacji pro-choice Planned Parenthood uznał, że film jest „pełen błędów medycznych, naukowych i prawnych, jest w nim wiele mylących, przesadzonych stwierdzeń”. John Hobbins z Yale School of Medicine wskazywał, że nagranie z ultrasonografu jest początkowo puszczone w zwolnionym tempie, a następnie – gdy zostają wprowadzone narzędzia chirurgiczne – przyśpieszone, tak aby wywołać wrażenie, że „płód rzuca się w przerażeniu”. Hobbins kwestionował również tytułowy „krzyk”, podkreślając, że „płód spędza dużo czasu z otwartą buzią”, i że to, co uznano za „krzyk”, mogło być zwykłym ziewnięciem. Dodawał także, że rozpoznana na niewyraźnym nagraniu z ultrasonografu „buzia” w rzeczywistości mogła być przestrzenią między brodą a klatką piersiową.
Z kolei Edward Myer, przewodniczący Chair of Child Neurology na Virginia Commonwealth University, zauważał, że w dwunastym tygodniu mózg nie jest na tyle rozwinięty, aby płód mógł odczuwać ból. Członkowie American College of Obstetrics and Gynecology w październiku 1985 roku, w swojej deklaracji potępili film za szerzenie fałszywych i przesadnych stwierdzeń. Francuski lekarz Étienne-Émile Baulieu zarzucił autorowi filmu manipulację i fałszerstwo medyczne, w następstwie czego Baulieu został przez Nathansona oskarżony o zniesławienie. Francuski sąd, przed którym toczyła się sprawa, odrzucił oskarżenie i uniewinnił profesora Baulieu. "The Silent Scream" skrytykował również profesor Richard Berkowitz, specjalista od spraw ginekologii i położnictwa z Mount Sinai Medical Center w Nowym Jorku.
Z zarzutami wobec filmu nie zgodził się jeden z prekursorów ultrasonografii i zwolennik zakazu przerywania ciąży, prof. Ian Donald, który uważał, że "Niemy krzyk" jest prawdziwym dokumentem aborcji trzymiesięcznego płodu. Również polski lekarz ginekolog i polityk Bolesław Piecha, związany z ruchem pro-life, określił film jako całkowicie rzetelny merytorycznie.

</doc>
<doc id="812850" url="https://pl.wikipedia.org/wiki?curid=812850" title="Zamkowa Góra (Góry Opawskie)">
Zamkowa Góra (Góry Opawskie)

Zamkowa Góra – góra o wysokości 571 m n.p.m. w południowo-zachodniej Polsce, w Sudetach Wschodnich w Górach Opawskich (czes. "Zlatohorská vrchovina"). Trzeci co do wysokości szczyt Gór Opawskich.
Wzniesienie położone na obszarze Parku Krajobrazowego Gór Opawskich w masywie Biskupiej Kopy w północno środkowej części Gór Opawskich, na północnej ich krawędzi, zwanej Lasem Prudnickim, około 1,6 km na południowy zachód od centrum miejscowości Pokrzywna. Należy do Korony Parku Krajobrazowego Góry Opawskie.
Charakterystyka.
Wzniesienie w kształcie niewielkiego grzbietu o długości ok. 0,7 km rozciągającego się na kierunku NW – SE z dwoma mało wyrazistymi niskimi kopulastymi szczytami, oddzielonymi od siebie niewielkim siodłem. Wznosi się w zachodniej części Lasu Prudnickiego, w końcowym odcinku grzbietu odchodzącego od Biskupiej Kopy, między Szyndzielową Kopą po północnej stronie, od której oddzielone jest niewielkim obniżeniem a Srebrną Kopą po południowej stronie oddzielone jest Przełęczą pod Zamkową Górą. Wzniesienie charakteryzuje się regularną rzeźbą i ukształtowaniem oraz dość stromymi zboczami i prawie płaską powierzchnią szczytową z niewielkimi, skalnymi ostańcami na grzbiecie. Wzniesienie od strony zachodniej wyraźnie wydziela wykształcona dolina Bystrego Potoku. Wzniesienie zbudowane z skał osadowych pochodzenia morskiego, głównie piaskowców, szarogłazów. Zbocza wzniesienia pokrywa niewielka warstwa młodszych osadów z okresu zlodowaceń plejstoceńskich. Cała powierzchnia wzniesienia łącznie z partią szczytową porośnięta jest lasem mieszanym regla dolnego, na niższych partiach zboczy występują lasy bukowe. Zboczami trawersują liczne ścieżki i drogi leśne a północnym zboczem na szczyt prowadzi leśna ścieżka. U północno-zachodniego podnóża wzniesienia, położona jest mała miejscowość Pokrzywna. Położenie wzniesienia oraz kształt czynią wzniesienie rozpoznawalnym w terenie. Góra mimo swojej znacznej wysokości jest słabo widoczna w panoramie gór, gdyż w jej tle położone są wyższe masywy: Biskupiej i Srebrnej Kopy. Od wschodniej strony wzniesienie góruje nad doliną Bystrego Potoku z Rezerwatem przyrody „Cicha Dolina”. 
Historia.
Zamkowa Góra ma wyjątkowe położenie, od średniowiecza wyznaczała granice między księstwami i państwami. W przeszłości góra nosiła nazwę (niem "Hausberg" lub "Schlossberg"). Od 1596 r. aż do czasów polskich, kiedy to las upaństwowiono lasy porastające część zbocza Góry Zamkowej były własnością miasta Prudnika. Pamiątkę po tamtych czasach stanowią kamienne słupki z rzymskimi liczbami wyznaczające granice leśnych działów. Od XIV wieku na szczycie góry wznosił się niewielki zamek, który strzegł granicy między księstwem opawskim a nyskim księstwem biskupim oraz szlaku handlowego Wrocław - Morawy. Założycielem zameczku byli Rosenbergowie, założyciele miasta Prudnik. Ślady zamku odkryto podczas badań podczas badań archeologicznych przeprowadzonych w latach 70. XX wieku. Wschodnie stoki góry należały do właścicieli zamku w Łące Prudnickiej. W pobliżu granicy posiadłości, po prudnickiej stronie istniała drewniana chatka "Pücklerbaude", służąca myśliwym i turystom. Na południowych stokach rósł "Las Rosenau", o który toczono spór między Prudnikiem a Jindrichovem. Spór o las trwał do 1845 r., kiedy to las podzielono na dwie równe części. Przed I wojną światową na zboczu góry została wybudowana przez żołnierzy z garnizonu w Nysie "Saperska Droga", która obecnie stanowi zabytek techniki. W okolicy wzniesienia w przeszłości wypalano węgiel drzewny. Od XVII w. poszukiwano tu rud żelaza.
Szlaki turystyczne.
Przez szczyt prowadzi:
Poniżej szczytu północnym i zachodnim zboczem prowadzi:
Południowym podnóżem prowadzi.

</doc>
<doc id="812851" url="https://pl.wikipedia.org/wiki?curid=812851" title="Teodozy Wisłocki">
Teodozy Wisłocki

Teodozy Wisłocki OSBM (ur. 23 lutego 1738, zm. 10 maja 1801 w Supraślu) – biskup greckokatolicki.
Życiorys.
Pochodził z rodziny szlacheckiej z Nowosądecczyzny. Miał dwóch braci Bazylego oraz Jana, unickiego plebana łozińskiego, którego syn Bazyli w 1824 był profesorem I klasy przy szkołach "Normalnych Głównych w Nowym Sączu". 20 czerwca 1778 wybrany spośród supraskich bazylianów na opata. Formalnie godność przełożonego klasztoru (archimandryty), objął dopiero 6 marca 1786, po długoletnich staraniach u kolatorów Chodkiewiczów, metropolity unickiego, a także u nuncjusza apostolskiego i u przedstawicieli stronnictwa królewskiego. Wisłocki zdobywał wykształcenie w swoim zakonie, a także u jezuitów, u których pobierał nauki 2 lata we Lwowie oraz 2 lata w Warszawie. Studia zwieńczył tytułem doktora filozofii. Był też autorem książki. Jego wkład naukowy docenił król Stanisław August Poniatowski nagradzając Orderem św. Stanisława. W poglądach filozoficznych był raczej zwolennikiem nurtu tradycyjnego, niż ówczesnych trendów oświeceniowych. Kiedy jeden z zakonników, a w dodatku prefekt drukarni supraskiej ks. Melecy Ossuchowski, przetłumaczył i opublikował w nakładzie 1000 egzemplarzy książkę pt. "Wychowany człowiek w prawie natury", opat Wisłocki kazał ją spalić. Owa gorliwość i przygotowanie merytoryczne sprawiły, iż metropolita unicki Jason Junosza Smogorzewski mianował opata Wisłockiego cenzorem unickich książek. Teodozy Wisłocki oprócz pełnienia zwierzchności nad klasztorem bazylianów w Supraślu, był również zwierzchnikiem klasztorów filialnych opactwa supraskiego w Warszawie (na ul. Miodowej), w Kuźnicy, a od 12 sierpnia 1796 nad klasztorem w Drohiczynie (wcześniej klasztor drohiczyński podlegał generałowi bazylianów, pod którego jurysdykcję nie wchodziła archimandria supraska – jedyny o takim statusie ośrodek zakonny bazylianów w Polsce). Za jego rządów, 12 maja 1781 w obecności króla i nuncjusza apostolskiego wmurowano kamień węgielny pod budowę kompleksu filialnego z cerkwią Zaśnięcia Matki Bożej w Warszawie, zaprojektowanego przez królewskiego architekta Dominika Merliniego. Obiekt ten, poświęcono 25 sierpnia 1784. Do dnia dzisiejszego służy bazylianom i prowincjałowi tego zakonu. Jako biskup doprowadził również do powstania w 1800 parafii unickiej w Supraślu, która niosła posługę duchowną katolikom obu obrządków.
W dobie insurekcji kościuszkowskiej archimandryta Teodozy uczestniczył w pracach Komisji Porządkowej Powiatu Grodzieńskiego, pełniąc funkcję komisarza w Deputacji Skarbowej. W imieniu klasztoru przeznaczył na rzecz ruchu narodowego dwie armatki. Zostały one wysłane z Supraśla na zamek grodzieński 10 maja 1794. Na drugi dzień zgromadzeni w mieście Sokółce członkowie Komisji Porządkowej Powiatu Grodzieńskiego zwrócili się do opata supraskiego w następujących słowach: "Kommissja Porządkowa Powiatu Grodzieńskiego umieściwszy w protokóle ofiar dostarczone z czułego serca do ratunku Ojczyzny w[ielebne]go jks. Wisłockiego opata konwentu supraskiego armatek dwie, czyni nadzieję, iż raz czułość obywatelska nie dozwoli temuż odmówić – niniejszej rekwizycji Komisji Porządkowej, która zanosi o to, aby z drukarni swej raczył przysłać ludzi z prasso jedną, papierem i wszelkiemi rekwizytami do Sokółki, na czas kilkotygodniowy dla rozdrukowania wychodzących uniwersałłów, którym drukarczukom przyzwoitą żywność i miejsce wyznaczy Kommissja. Datt w Sokółce na sessji d. 11 maja r[o]ku. Fr[anciszek] Bouffał komisarz prezydujący. " Wyżej cytowana prośba komisarza Buffała została wysłuchana, bowiem supraślskie czcionki drukarskie odcisnęły Uniwersał Komisji Porządkowej Powiatu Grodzieńskiego, antydatowany na 5 maja 1794. Oprócz tego, klasztor w Supraślu przekazał powstańcom w sumie 33 kg srebra, a gdy już nie można było niczego uszczknąć ze skarbca konwentu, wówczas na wojnę z Rosją bazylianie ofiarowali swoje środki pieniężne. Klasztor supraski udzielił też pożyczki na cele powstania w kwocie 13 tys. zł, którą to sumę 25 września 1794 potwierdził magistrat miasta Warszawy i zobowiązał się do spłaty 5% należności rocznie. Archimandryta Wisłocki tak uzasadniał swoją wielką hojność: "Gdy chęć moja służenia Ojczyźnie zawsze będąc nieustanną, powołała już mię do czynienia różnych ofiar, w teraźniejszym zaś czasie, gdy mimo już danych w ofierze sreber kościelnych więcej z onego na potrzebę Ojczyzny udzielić nie mogę, przeto przykładając się do koniecznych potrzeb Ojczyzny zł pol. 2 tys... obywatelowi Ulińskiemu pułkownikowi moc zawiezienia sreber do Warszawy, wedle determinacji najwyższego Naczelnika, mającemu zaliczyłem i na to kwit, przez onego mnie wydany, wydziałowi Skarbowemu okazuję... (Grodno, 11 września 1794 r.).
Po III rozbiorze Polski, pismem metropolity Rostockiego z 6 października 1796 Teodozy Wisłocki podniesiony został do godności oficjała generalnego dla wszystkich unitów w Prusach Nowowschodnich. Po erygowaniu w Berlinie unickiej diecezji supraskiej, 27 listopada 1797 biskup płocki Onufry Kajetan Szembek otrzymał z Rzymu polecenie przeprowadzenia procesu informacyjnego o kwalifikacjach Wisłockiego na urząd pierwszego biskupa diecezji supraskiej. Bullą papieża Piusa VI "Apostolicum officium" z 27 marca 1799 wyniesiono go do godności biskupiej. 27 kwietnia 1800 w Warszawie odbyła się sakra Wisłockiego. Konsekracji dokonał biskup rzymskokatolicki Jan Albertrandi. Z okazji jego święceń drukarnia supraska wydała specjalny list otwarty. Posługa nowego biskupa trwała tylko jeden rok i 13 dni. Mimo to, w sprawach istotnych dla swojego obrządku i Kościoła, dał się poznać jako osoba bezkompromisowa.
Biskup Teodozy zmarł w Supraślu ok. północy 10 maja 1801. Pochowany został w klasztornej cerkwi Zwiastowania Najświętszej Maryi Panny w Supraślu, katedrze diecezji supraskiej. W Pomianniku klasztornym po śmierci hierarchy pojawił się następujący wpis w języku staroruskim: "1801 roku m[esja]ca Aprelja 28 [czyli 10 maja], nocju k 12 czase prestawi[ł]sja Preoswjaszczennyj Episkop Supraślskij Kir Teodosij Wisłockij, iże w preżde administratorom archimandryi ot roku 1780 do roku 1793. Archimandrytom ot 1793 do roku 1800 i czrez edin rok i dni 13 Episkopom Supraślskim. Pogrebien jest w grobnice ktitorskom w cerkwe ne lewoj strane. Da budet Emu wiecznaja pamjat".

</doc>
<doc id="812853" url="https://pl.wikipedia.org/wiki?curid=812853" title="Gustaw Jełowicki">
Gustaw Jełowicki

Gustaw Jełowicki (ur. 19 sierpnia 1880 w Koleśnikach, zm. 10 listopada 1965 w Bierzgłowie) – ksiądz kanonik Honorowy Kapituły Łuckiej, proboszcz katedry Łuckiej, sędzia protosynodalny, wikariusz kapitulny i administrator diecezji łucko - żytomierskiej i kamienieckiej.
Życiorys.
Urodził się 19 sierpnia (wg kalendarza juliańskiego) 1880 w Koleśnikach (obecna Ukraina), w rodzinie Wiktora i Wincentyny ze Zwolińskich. Ukończył gimnazjum w Ostrogu i seminarium żytomierskie (1899–1903). Do seminarium wstąpił 31 sierpnia 1899 r. Święcenia kapłańskie otrzymał 18 marca 1906 r. w katedrze Petersburskiej z rąk biskupa kowneiskiego Piotra Cyrtofta. Mszę prymicyjną odprawił przy Korpusie Paziów w Petersburgu. Akademię Duchowną w Petersburgu z tytułem magistra św. teologii, ukończył w czerwcu 1907 r. pracą magisterską pt. "Accio cleri polonii in renovanda vita intelectuali Stanislai Augusto regnant", napisaną pod kierunkiem ks. prof. (późn. arcybiskupa) Godlewskiego.
W 1907 r. delegowany do Rzymu przez kapitułę łucką, by utrącić kandydaturę ks. Stawińskiego na sufraganię łucką. Od 1908 r. do marca 1909 r. był wikarym w kościele św. Aleksandra w Kijowie, oraz administratorem klasztoru OO. Bernardynów w Zasławiu do 1915 r.
W dniu 21 lipca 1915 r. obrany administratorem Diecezji Łucko-Żytomierskiej oraz Diecezji Kamienieckiej (wikariusz kapitulny) i pełnił tę funkcję do 2 lutego 1917 r., kiedy mianowano ordynariuszem łuckim b-pa Ignacego Dubowskiego, a diecezję kamieniecką objął wkrótce bp Piotr Mańkowski. Po przekazaniu administracji diecezji przebywał w Kijowie. Z końcem 1920 r. został proboszczem i kapelanem kaplicy SS. Niepokalanek w Maciejowie k. Kowla. Od stycznia 1927 r. był proboszczem katedry Łuckiej i z probostwa tego ustąpił w grudniu 1932 r.
Od maja 1927 r. był pierwszym moderatorem Sodalicji Mariańskiej Pań w Łucku. Jako Prałat pracował w Kurii Biskupiej, jednocześnie był sędzią protosynodalnym i wizytatorem zakonów.
W dniach 30 sierpnia - 1 września 1927 r. uczestniczył wraz z arcybp. Piotrem Mańkowskiem w synodzie diecezjalnym. Po aresztowaniu bpa A.P. Szelążka, obok ks. Leopolda Szumana, był jednym z kapłanów wyznaczonych do objęcia zarządu diecezją łucką. Diecezję łucką opuścił w 1945 r. Od tego roku pełnił funkcję kapelana SS. Pasterek w Jabłonowie Pomorskim. W 1947 r. został mianowany przez bpa A.P. Szelążka kantorem łuckiej kapituły katedralnej. W 1951 r. wraz z całą kapitułą zamieszkał na Zamku Bierzgłowskim, gdzie zmarł. Pochowany w Toruniu, na cmentarzu parafialnym św. Jakuba.
Dorobek.
Pozostawił w rękopisie prywatne wspomnienia rodzinne oraz z pobytu w Akademii w Petersburgu i wiele notatek o diecezji łuckiej, jak i materiały rękopiśmienne i wypisy do historii diecezji łuckiej, którą zamierzał i nie zdążył napisać.

</doc>
<doc id="812855" url="https://pl.wikipedia.org/wiki?curid=812855" title="Fludrokortyzon">
Fludrokortyzon

Fludrokortyzon – organiczny związek chemiczny, lek z grupy kortykoidów o średniej aktywności glikokortykosteroidowej i silnej mineralokortykoidowej.

</doc>
<doc id="812856" url="https://pl.wikipedia.org/wiki?curid=812856" title="Karolina Bułat">
Karolina Bułat

Karolina Bułat (ur. 16 lutego 1975) – polska tenisistka, mistrzyni Polski w grze pojedynczej oraz w drużynowych mistrzostwach Polski.
Reprezentantka klubu AZS Poznań. Razem z koleżankami: Beatą Gomułą, Małgorzatą Galicką, Moniką Podsiadło i Urszulą Dotą zdobyła dla klubu tytuł mistrza Polski w 1992 roku. W grze pojedynczej również została mistrzynią kraju. W 1993 była w finale prestiżowego drużynowego turnieju juniorskiego, Continental Cup. Polski przegrały wówczas 0:3 z Argentyną. Bułat przegrała 1:6, 1:6 z Marianą Díaz-Olivą.
Karolina Bułat ma na koncie jeden tytuł gry pojedynczej kategorii ITF, wywalczony w Salerno w 1992 roku.
Razem z Katarzyną Malec, z którą w większości występowała w turniejach deblowych, wygrała w grudniu 2003 imprezę ITF na Florydzie na kortach ziemnych.
Nie występowała w zawodowych turniejach WTA, toteż jej miejsca rankingowe są dość niskie: piąta setka w grze podwójnej oraz szósta w grze pojedynczej.
Obecnie zajmuje się komentowaniem tenisa na antenie Eurosportu (od turnieju US Open 2006).

</doc>
<doc id="812858" url="https://pl.wikipedia.org/wiki?curid=812858" title="Kapuściaki to my">
Kapuściaki to my

Kapuściaki to my – książka Ireny Landau wydana w 1999 roku, opowiadająca o małych, wielonogich, zielonych stworkach – Kapuściakach: Feliksie, jego żonie Filemenie, córce Sabci, zięciu Polikarpie oraz wnuczkach Pąsi i Fąsi. Ich przyjaciele to Piotrek i Małgorzata Kwiatkowscy (rodzeństwo) oraz ich dziadkowie Stanisław i Katarzyna.

</doc>
<doc id="812866" url="https://pl.wikipedia.org/wiki?curid=812866" title="Wielki Gej Al">
Wielki Gej Al



</doc>
<doc id="812870" url="https://pl.wikipedia.org/wiki?curid=812870" title="Peter Pace">
Peter Pace

Peter Pace (ur. 5 listopada 1945 Nowym Jorku) – generał Piechoty Morskiej Stanów Zjednoczonych, przewodniczący Kolegium Połączonych Szefów Sztabów (2005–2007).
Zarys biografii.
Absolwent United States Naval Academy i George Washington University.
Uczestnik wojny wietnamskiej. Dowodził różnymi jednostkami piechoty morskiej. Od 1997 dowodził Południowym Korpusem Piechoty Morskiej Stanów Zjednoczonych. W 2000 został dowódcą USSOUTHCOM. W 2001 mianowany zastępcą Przewodniczącego Kolegium Połączonych Szefów Sztabów, a od 2005 do 2007 jego przewodniczący. Był pierwszym przewodniczącym wywodzącym się z US Marine Corps.
8 czerwca 2007 amerykański sekretarz obrony Robert Gates ogłosił, że 30 września Peter Pace odejdzie z Pentagonu. Nowym przewodniczącym zostanie dotychczasowy szef Sztabu US Navy admirał Michael Glenn Mullen.

</doc>
<doc id="812875" url="https://pl.wikipedia.org/wiki?curid=812875" title="Went">
Went

Went – okienko wentylacyjne do okien z pustaków szklanych.
Wykonane są z PVC i szkła. Zbudowane są z podwójnej szybki, zamka i uszczelki. Odznaczają się dużą trwałością. Ich grubość odpowiada wymiarom standardowego pustaka szklanego (8 cm), dzięki czemu moduł z pustaków szklanych pełni nie tylko funkcje dekoracyjną i oświetleniową, ale także funkcję okna, z możliwością wentylacji pomieszczenia, w którym jest zamontowany. Okna z pustaków szklanych z zastosowaniem okienek wentylacyjnych można stosować w piwnicach, garażach, łazienkach, budynkach gospodarczych. Okienka te występują w różnych rozmiarach, dzięki czemu można je dopasować do określonej powierzchni z pustaków szklanych. Można je też montować samodzielnie bez pustaków szklanych.
Istnieją wenty (okienka wentylacyjne) wykonane z samych luksferów dzięki czemu nie ingerują w estetykę szklanej ściany.

</doc>
<doc id="812879" url="https://pl.wikipedia.org/wiki?curid=812879" title="Aleksandras Lileikis">
Aleksandras Lileikis

Aleksandras Lileikis (ur. 1908, zm. 26 września 2000) – litewski zbrodniarz wojenny, w czasie II wojny światowej szef okręgu wileńskiego kolaborującej z Niemcami litewskiej Saugumy, od 1955 w USA, od 1976 obywatel USA, pozbawiony obywatelstwa w 1996 za zbrodnie podczas wojny. Jego proces odkładano ze względu na stan zdrowia, zmarł w wieku 93 lat.

</doc>
<doc id="812882" url="https://pl.wikipedia.org/wiki?curid=812882" title="Włodzimierz Kołos">
Włodzimierz Kołos

Włodzimierz Kołos (ur. 6 września 1928 w Pińsku, zm. 3 czerwca 1996 w Warszawie) – polski fizyk i chemik, jeden z twórców współczesnej chemii kwantowej, najbardziej znany z pionierskich prac w dziedzinie bardzo dokładnych obliczeń struktury elektronowej małych cząsteczek. Profesor, kierownik grup badawczych Instytutu Badań Jądrowych (1961–1966) oraz Wydziału Chemii Uniwersytetu Warszawskiego (1965–1996). Upamiętniony medalem im. Włodzimierza Kołosa przyznawanym przez Polskie Towarzystwo Chemiczne i Uniwersytet Warszawski.
Ojciec Roberta Kołosa, profesora chemii w Instytucie Chemii Fizycznej PAN.
Życiorys.
Dzieciństwo i młodość.
Włodzimierz Kołos urodził się w Pińsku w roku 1928 w rodzinie kolejarskiej. W 1933 r. Kołosowie przenieśli się do zachodniej Polski. Od trzynastego do siedemnastego roku życia (czasy okupacji niemieckiej) Włodzimierz Kołos pracował w laboratorium fotograficznym przy drogerii w Środzie Wielkopolskiej, tam też ukończył szkołę średnią w roku 1947. Studiował chemię na Uniwersytecie Poznańskim w latach 1947–1951, gdzie uzyskał stopień magistra filozofii, specjalizując się w chemii organicznej. Swoją karierę uniwersytecką zaczął jeszcze przed ukończeniem studiów jako asystent prof. Jerzego Suszki.
Kariera naukowa.
Początki kariery naukowej Kołosa przypadły na czas, w którym pojawiły się pierwsze możliwości zastosowania maszyn liczących do problemów chemii kwantowej. Praca doktorska Kołosa, "Wpływ zahamowanej rotacji na rozpraszanie niskoenergetycznych neutronów przez związane protony", obroniona w 1953 roku na Wydziale Fizyki Uniwersytetu Warszawskiego pod kierunkiem Leopolda Infelda nie miała jeszcze takiego charakteru, ale wyjazd w 1957 roku do University of Chicago, umożliwił rozpoczęcie obliczeń dla cząsteczki wodoru.
W latach 1961–1966 Kołos kierował grupą badawczą w Instytucie Badań Jądrowych w Świerku, a w 1965 roku stanął na czele Katedry Chemii Teoretycznej Wydziału Chemii Uniwersytetu Warszawskiego, przekształconej później w Pracownię Chemii Kwantowej. W 1969 roku został profesorem zwyczajnym i członkiem korespondentem Polskiej Akademii Nauk, a od 1976 roku członkiem rzeczywistym.
Wyróżnienia.
Otrzymał między innymi, Medal im. Mikołaja Kopernika przyznawany przez PAN, Medal Śniadeckiego Polskiego Towarzystwa Chemicznego, oraz tytuł doktora "honoris causa" jego macierzystej uczelni, Uniwersytetu im. Adama Mickiewicza.
Osiągnięcia Kołosa zostały też wcześnie dostrzeżone przez społeczność międzynarodową. W 1967 roku został uhonorowany medalem Międzynarodowej Akademii Nauk Kwantowo-Molekularnych ("IAQMS"), pierwszym przyznanym przez tę organizację, której później (1988) Kołos został członkiem (jedynym Polakiem oprócz Kołosa wyróżnionym medalem Międzynarodowej Akademii Nauk Kwantowo-Molekularnych i jej członkostwem jest Bogumił Jeziorski, uczeń i wieloletni współpracownik Kołosa). Włodzimierz Kołos otrzymał także, między innymi, Nagrodę Alexandra von Humboldta oraz medal Izraelskiej Akademii Nauk.
Prace Kołosa są szeroko znane i do tej pory często cytowane. Jeden z jego artykułów wskazany został w bazie Current Contents jako klasyk cytowań. Inny jest jednym z setki najbardziej cytowanych artykułów pisma „Reviews of Modern Physics”.
Tematyka badawcza.
Cząsteczka wodoru.
Obliczenia Kołosa energii dysocjacji cząsteczki wodoru były pierwszym przypadkiem w historii, gdy modelowanie metodami chemii kwantowej przyniosło wyniki znacznie bardziej dokładne niż doświadczenia spektroskopowe. Od 1958 roku Kołos, we współpracy najpierw z Clemensem Roothaanem z University of Chicago, później z Lutosławem Wolniewiczem z UMK w Toruniu obliczył szereg poprawek do energii cząsteczki wodoru. Zajmował się najpierw energią korelacji elektronowej za pomocą jawnie skorelowanych baz funkcyjnych pomysłu swojego i L. Wolniewicza w ramach przybliżenia Borna-Oppenheimera, a następnie adiabatycznymi, nieadiabatycznymi i relatywistycznymi poprawkami do tej energii. W rezultacie Gerhard Herzberg kilkakrotnie powtarzał swoje pomiary, by zbliżyć się do dokładności uzyskanej przez Kołosa i Wolniewicza. Obliczenia o podobnej jakości wykonał Kołos również dla stanów wzbudzonych cząsteczki wodoru.
Neutrina.
W latach osiemdziesiątych Kołos intensywnie zajmował się modelowaniem teoretycznym rozpadu beta trytu związanego w cząsteczkach lub ciele stałym. Wynikiem tych obliczeń były dane kluczowe dla prób ustalenia masy neutrina elektronowego z badań rozpadu cząsteczkowego trytu, używane do dziś w eksperymentach mających na celu określenie masy spoczynkowej neutrin.
Miony.
Innym polem działalności naukowej Kołosa była fuzja jądrowa katalizowana mionami. Pierwsze obliczenia stałej szybkości fuzji opublikował, wraz z Clemensem Roothaanem i Robertem Sackiem już w 1960, a tematykę rozwinął w latach osiemdziesiątych pod wpływem nowych doniesień eksperymentalnych. Kołos, wraz ze współpracownikami z Gainesville i Uniwersytetu Warszawskiego, opublikował bardzo dokładne obliczenia dla cząsteczek zawierających miony, uwzględniając nie tylko oddziaływanie elektrostatyczne, ale też oddziaływanie silne między jądrami trytu i deuteru. Prace te pozwoliły na opracowanie teoretycznych limitów wydajności katalizy mionowej.
Oddziaływania międzycząsteczkowe.
Włodzimierz Kołos przyczynił się również znacznie, wraz ze współpracownikami z Wydziału Chemii UW, do rozwoju teorii oddziaływań międzycząsteczkowych. Był jednym z pionierów rachunku zaburzeń o adaptowanej symetrii (ang. "symmetry adapted perturbation theory", SAPT) oraz prac nad nieaddytywnością oddziaływań międzycząsteczkowych.
Działalność pozanaukowa.
Włodzimierz Kołos, aktywny katolik, interesował się problemami relacji nauki i Kościoła Katolickiego. Brał udział w seminariach w Castel Gandolfo organizowanych na ten temat przez papieża Jana Pawła II. Angażował się w życie społeczne kraju i wspierał niezależny ruch intelektualny. Był między innymi jednym z sygnatariuszy listu otwartego (1988) do intelektualistów radzieckich w sprawie dialogu polsko-rosyjskiego i ujawnienia sprawców zbrodni katyńskiej.
Śmierć i wyróżnienia pośmiertne.
Włodzimierz Kołos zmarł 3 czerwca 1996 roku w Warszawie na chorobę nowotworową. Grób jego znajduje się na Powązkach (kwatera 334-3-19). Imieniem Włodzimierza Kołosa nazwano ulicę na warszawskim Kampusie Ochota oraz jedną z sal wykładowych Wydziału Chemii Uniwersytetu Warszawskiego. Upamiętniony został także medalem Kołosa przyznawanym przez Polskie Towarzystwo Chemiczne oraz Uniwersytet Warszawski oraz nagrodą naukową jego imienia przyznawaną przez Wydział Chemii Uniwersytetu Warszawskiego za wyróżniającą się rozprawę doktorską.

</doc>
<doc id="812894" url="https://pl.wikipedia.org/wiki?curid=812894" title="Ekranizacje dzieł Shakespeare'a">
Ekranizacje dzieł Shakespeare'a



</doc>
<doc id="812922" url="https://pl.wikipedia.org/wiki?curid=812922" title="Powieszony Bernardo di Bandino Baroncelli">
Powieszony Bernardo di Bandino Baroncelli

Powieszony Bernardo di Bandino Baroncelli – rysunek sporządzony 28 grudnia 1479 r. przez włoskiego artystę renesansowego Leonarda da Vinci.
Okoliczności powstania.
26 kwietnia 1478 r. w czasie niedzielnej mszy Bernardo di Bandino Baroncelli dźgnął śmiertelnie nożem Giuliana de’ Medici. Na początku grudnia został ujęty i skazany na śmierć. Wyrok wykonano, wieszając go 28 grudnia 1479 r. w oknie Bargello. Realizm przedstawienia wiszącego Bernarda wskazuje, iż Leonardo był tego świadkiem.
Przedstawienie.
Leonardo uchwycił dziwny spokój na rysunku wiszącego ciała ze związanymi rękami i bosymi stopami. Na chudej twarzy Bandina widać prawie smutek, jakby rozpamiętywał popełnione grzechy. W dolnym lewym rogu artysta umieścił rysunek głowy, nadając jej przez lekką zmianę kąta nachylenia wyraz rezygnacji. Notatki w prawym górnym rogu kartki dokumentują szczegóły stroju powieszonego.

</doc>
<doc id="812936" url="https://pl.wikipedia.org/wiki?curid=812936" title="Tadeusz Ważewski">
Tadeusz Ważewski

Tadeusz Ważewski (ur. 24 września 1896 w Wygnance obok Czortkowa, zm. 5 września 1972 w Rabce-Zdroju) – polski matematyk, przedstawiciel krakowskiej szkoły matematycznej. Zajmował się badaniem równań różniczkowych (cząstkowych i zwyczajnych) oraz teorią sterowania.
Życiorys.
W latach 1906–1911 uczęszczał do gimnazjum w Mielcu, a w latach 1911–1914 do I Gimnazjum w Tarnowie, w którym złożył egzamin dojrzałości. W latach 1914–1920 studiował na ówczesnym Wydziale Filozoficznym Uniwersytetu Jagiellońskiego. Zaczął od studiów fizyki, ale pod wpływem Stanisława Zaremby zajął się ostatecznie matematyką. W czasie I wojny otrzymał przydział służbowy jako saper do 5 Kompanii zapasowej saperów (legitymacja nr 2174). W latach 1921–23 studiował na Uniwersytecie Paryskim broniąc rozprawę doktorską z topologii w 1924. Od 1 sierpnia 1923 do 31 października 1926 był asystentem w Akademii Górniczej w Krakowie, od 1 listopada 1926 do 30 września 1933 zastępcą profesora na Uniwersytecie Jagiellońskim, zostając następnie (nominacja ma datę 16 września 1933) profesorem nadzwyczajnym. Aresztowany 6 listopada 1939 podczas Sonderaktion Krakau był więziony wraz z innymi profesorami w obozie koncentracyjnym w Sachsenhausen. Po zwolnieniu z obozu w lutym 1940 pracował w Szkole Handlowej Męskiej w Krakowie, angażując się jednocześnie w tajne nauczanie Uniwersytetu Jagiellońskiego. Profesorem zwyczajnym UJ Tadeusz Ważewski został mianowany we wrześniu 1945 roku pracował na Uniwersytecie Jagiellońskim do przejścia na emeryturę. Równocześnie z kierowaniem katedrą uniwersytecką, kierował działem Równań Różniczkowych w powołanym w 1949 Państwowym Instytucie Matematycznym, który następnie stał się Instytutem Matematycznym PAN. Pomagał w tworzeniu studiów matematycznych w Wyższej Szkole Pedagogicznej w Krakowie mając zajęcia zlecone. Zaraz po wojnie został powołany w poczet członków korespondentów Polskiej Akademii Umiejętności oraz Towarzystwa Naukowego Warszawskiego, a po powstaniu Polskiej Akademii Nauk został jej członkiem korespondentem, w roku 1958 wszedł do grona członków zwyczajnych PAN. W latach 1959-1961 był prezesem Polskiego Towarzystwa Matematycznego. 
Członek komitetu redakcyjnego Annales Polonici Mathematici i Journal of Differential Equations. Miejscem spoczynku profesora jest Cmentarz Rakowicki (kwatera Bc, rząd 9, grób 1)
Odznaczony Krzyżem Kawalerskim Orderu Odrodzenia Polski (1954) i Krzyżem Komandorskim Orderu Odrodzenia Polski oraz Orderem Sztandaru Pracy I klasy.

</doc>
<doc id="812947" url="https://pl.wikipedia.org/wiki?curid=812947" title="Czuwaj Przemyśl">
Czuwaj Przemyśl

Czuwaj Przemyśl – polski wielosekcyjny klub sportowy z siedzibą w Przemyślu.
Historia.
Klub sportowy Czuwaj został założony przez harcerzy z Gimnazjum im. Kazimierza Morawskiego w Przemyślu wiosną 1918.
27 maja 1928 obchodzono 10-lecie istnienia HKS Czuwaj Przemyśl. Do 3 stycznia 1929 funkcję prezesa zarządu HKS Czuwaj Przemyśl pełnił Edward Tadla, nowym prezesem wybrany został wówczas Edward Lech (wiceprezesem pozostawał por. Kazimierz Rolewicz). 23 marca 1930 prezesem zarządu został wybrany Antoni Trella, a jego zastępcą dr Stefania Kostrzewska.
W sezonie ligi okręgowej Lwowskiego OZPN 1938 Czuwaj zajął 13 miejsce na 14 uczestników i został zdegradowany do A-klasy. Po zakończeniu sezonu protest złożyły władze Czuwaju w związku z grą nieuprawnionego zawodnika Pogoni Stryj, co nie mogło już uniknąć degradacji wskutek przywrócenia dwóch punktów Koronie Sambor. Tuż po spadku do A-klasy w sierpniu 1938 przypadła 20 rocznica powstania klubu.
W 1958 obchodzono 40-lecie klubu. W ramach obchodów piłkarska drużyna Czuwaju pokonała w meczu towarzyskim przebywający w Polsce szwedzki zespół JIKG ze Sztokholmu 5:1. W tym roku klub zrzeszał ponad 2 tys. członków, w tym 600 zawodników trenujących i startujących w 16 sekcjach. Wśród nich były: piłka nożna, piłka ręczna, hokej na lodzie, koszykówka, lekkoatletyka, pływanie, gimnastyka, tenis ziemny, sport motocyklowy. Ponadto w latach 50. działały sekcje łucznictwa, tenisa stołowego, pięściarstwa. Pod koniec lat 50. Czuwaj należał do Federacji Sportowej „Kolejarz”.
Do lat 50. w zniszczeniu spowodowanym wojną i wylewami Sanu pozostawał stadion klubu, który przez lata usiłowano odbudować. W 1959 roku przez sześć miesięcy pozostawał zamknięty z uwagi na prace remontowe, po czym 16 sierpnia 1959 na odnowionym stadionie klubu rozegrano derby Przemyśla, w których Czuwaj pokonał Polonię 2:0. W tym czasie modernizowano i rozwijano także inną infrastrukturę sportową Czuwaju w otoczeniu stadionu.
26 października 1968 odbyły się obchody 50-lecia klubu, a w październiku 1988 obchody 70-lecia. 18 maja 1991 bp Stefan Moskwa poświęcił sztandar klubu i stadion Czuwaju, który nazwano imieniem mjr. Mieczysława Słabego, na cześć którego odsłonięto tablicę pamiątkową. W 1999 podczas walnego zgromadzenia ilością 25:21 głosów zlikwidowano klub. Następnie został reaktywowany przez inne stowarzyszenie pod nazwą Klub Sportowy Czuwaj.
Prezesi.
Od 1925 prezesem klubu był Julian Kolankowski. Na wiosnę 1937 prezesem został wybrany dr Szczepan Kreiżarek. Przed 1939 prezesem Czuwaju był dr Tadeusz Miszczak.

</doc>
<doc id="812954" url="https://pl.wikipedia.org/wiki?curid=812954" title="Oudtshoorn">
Oudtshoorn

Oudtshoorn – miasto w krainie Karru Małe w Południowej Afryce, w Prowincji Przylądkowej Zachodniej. Okolica znana jest z farm strusi. 95 933 mieszkańców.
Oudtshoorn znane jest jako "Dom Polskich Dzieci", gdzie mieszkały dzieci polskie ewakuowane w czasie działań wojennych w II wojnie światowej, z Bałkanów i ZSRR (działał w nim Tadeusz Kawalec, który w 1975 przekazał archiwum placówki na rzecz Hoover Institution.

</doc>
<doc id="812956" url="https://pl.wikipedia.org/wiki?curid=812956" title="Dan Whitesides">
Dan Whitesides

Dan Whitesides (ur. 7 lipca 1977) — perkusista amerykańskiego zespołu rockowego The Used. Zastąpił Brandena Steineckerta, który odszedł z zespołu w roku 2006 i przeszedł do Rancid. 
Whitesides zaczął grać na perkusji w wieku 14 lat. Jak sam stwierdził grał trochę na gitarze, ale wyłącznie dlatego, że jego krewni grali na tym instrumencie. Przed przyłączeniem się do "The Used" Whitesides był perkusistą w kilku zespołach z Salt Lake City w Utah, czyli "The New Transit Direction", "Mich!gan", "Sandkicker", "Fale", "Adherence", "Farenheit 451", "The Federation", "Sprinklerhead", "The Kill", "The Wolfs", "Form of Rocket" i "Young Blood".

</doc>
<doc id="812964" url="https://pl.wikipedia.org/wiki?curid=812964" title="Kuc Dartmoor">
Kuc Dartmoor

Dartmoor () – rasa kuca pochodząca z hrabstwa Devon, w południowo-zachodniej Anglii.
Mają obfite grzywy i grzywki oraz nie przekraczają 127 cm w kłębie. Rodzaje maści: gniada, kara, siwa, kasztanowata, dereszowata. 
Stada tych koni pasą się swobodnie na wrzosowiskach Dartmoor (Park Narodowy Dartmoor) co najmniej od XI wieku. W XIX wieku wykorzystywane były do transportu granitu wydobywanego w okolicznych kamieniołomach. W latach 50. XX wieku liczba kucy żyjących na wolności na terenie Dartmoor szacowana była na 30 tys., obecnie – około 1500.

</doc>
<doc id="812976" url="https://pl.wikipedia.org/wiki?curid=812976" title="Camagüey (ujednoznacznienie)">
Camagüey (ujednoznacznienie)



</doc>
<doc id="812978" url="https://pl.wikipedia.org/wiki?curid=812978" title="Burza (komedia)">
Burza (komedia)



</doc>
<doc id="812979" url="https://pl.wikipedia.org/wiki?curid=812979" title="Kościec">
Kościec



</doc>
<doc id="812984" url="https://pl.wikipedia.org/wiki?curid=812984" title="Diana Hayden">
Diana Hayden

Diana Hayden (ur. 1973 w Hajdarabad, Indie) – indyjska aktorka i modelka. W 1997 r. zdobyła koronę Miss World.
Ukończyła Royal Academy of Dramatic Arts w Londynie.

</doc>
<doc id="812987" url="https://pl.wikipedia.org/wiki?curid=812987" title="Ditranol">
Ditranol

Ditranol () – organiczny związek chemiczny z grupy polifenoli, jeden z najskuteczniejszych leków przeciwłuszczycowych, stosowany od ponad 90 lat.
Mechanizm działania.
Ditranol jest pochodną stosowanej wcześniej chryzarobiny, otrzymywanej z kory drzewa "Andira araroba". Cechuje się on działaniem antymitotycznym; blokuje syntezę DNA i białek. Mechanizm działania w głównej mierze opiera się na łatwości, z jaką pod wpływem ditranolu powstają tlen atomowy, aniony nadtlenkowe oraz rodniki hydroksylowe. Ponadto lek wykazuje silne działanie keratoplastyczne/keratolityczne (w zależności od stężenia), bakteriobójcze, grzybobójcze i przeciwłojotokowe oraz pochłania tlen z tkanek. Wynikiem tego jest zmniejszenie podziałów komórkowych oraz powolne cofanie się zmian łuszczycowych.
Jest substancją o silnych właściwościach redukujących. Bardzo łatwo ulega rozkładowi do nieczynnych związków, dlatego stosowany jest często z kwasem salicylowym, który zmniejsza jego wrażliwość na rozkład oraz wzmacnia działanie.
Właściwości farmakokinetyczne.
Lek nie wchłania się przez nieuszkodzoną skórę, nawet zmienioną chorobowo.
Wskazania.
Jeden z podstawowych leków stosowanych w leczeniu łuszczycy. Mimo wprowadzenia na rynek wielu nowych preparatów przeciwłuszczycowych, ditranol jest nadal jednym z najskuteczniejszych, a przy tym pozbawiony jest poważniejszych działań ubocznych. Stosowany jest również w przewlekłych dermatozach złuszczających.
Interakcje.
Nie należy stosować łącznie z kortykosteroidami.
Działania niepożądane.
Występują rzadko i mają charakter przemijający. Występuje pieczenie, zaczerwienienie skóry. Lek może powodować również powstawanie brązowych plam na skórze, które można usunąć wodnym roztworem chlorku wapnia.

</doc>
<doc id="812995" url="https://pl.wikipedia.org/wiki?curid=812995" title="Gaspar da Gama">
Gaspar da Gama

Gaspar da Gama lub Gaspar da India (ur. ok. 1450, zm. ok. 1510) – podróżnik żydowski urodzony prawdopodobnie w Królestwie Polskim, w Poznaniu, naturalizowany w Portugalii.
Według najpopularniejszej wersji opuścił Polskę razem z rodzicami, gdy tumulty antyżydowskie kazały przyjąć chrześcijaństwo (król polski nigdy nie wydał takiego nakazu). Od tamtej pory tułał się po świecie. Przebywał w Palestynie, Aleksandrii (miał tam przyjąć islam), Indiach. Będąc szpiegiem na usługach władcy Goa, został schwytany przez Vasco da Gamę i zmuszony do przyjęcia chrześcijaństwa. Wraz z chrztem przyjął jego nazwisko (Vasco da Gama był prawdopodobnie jego ojcem chrzestnym). Podróżując już na usługach portugalskich dotarł m.in. do Afryki Wschodniej, Indochin, Cejlonu, Jawy. Służył w kilku wyprawach portugalskich jako tłumacz i znawca miejscowych obyczajów. Doskonale znał wybrzeża Afryki Wschodniej, co w pierwszych latach po przetarciu szlaku przez Vasco da Gamę pomagało portugalskim żeglarzom w docieraniu do Indii słabo jeszcze znaną drogą. Miał być również uczestnikiem wyprawy Cabrala, podczas której odkryto Brazylię. W kronikach portugalskich ślad o nim urywa się w 1510 roku. "Encyclopaedia Judaica", wydana w Berlinie w 1931 roku, podaje informacje, że zginął w Indiach przy zdobywaniu Kalikatu, dzisiejszego miasta Kozhikode w stanie Kerala.
Życiorys.
Podstawowym źródłem wiedzy o Gasparze i o okolicznościach jego spotkania z Portugalczykami w Indiach jest relacja Álvaro Velho, jednego z uczestników wyprawy, która 8 lipca 1497 r. pod dowództwem Vasco da Gamy wyruszyła w celu odkrycia drogi morskiej do Indii. Relację Álvaro uporządkował, doskonale poinformowany o pierwszej podróży Vasco da Gamy, Damião de Goes, kierownik archiwum portugalskiego w XVI wieku, który wcześniej był dyplomatą m.in. wysłanym do Polski. W jego przekazie czytamy, że „...torturowany wyznał on, że jest Żydem z Królestwa Polskiego, z miasta Poznania, stolicy Wielkopolski i siedziby biskupa, znacznego i silnie obwarowanego miasta”.
Gaspar wraz z rodzicami opuścił Polskę w wieku ok. 10 lat. Jakiś czas przebywał w Wenecji, Jerozolimie i Aleksandrii. Stamtąd trafił do Indii prawdopodobnie w celach handlowych już jako doświadczony w podróżach młody kupiec. Tam pojął za żonę Żydówkę, która miała „odgrywać w życiu gminy żydowskiej w Koczinie dużą rolę”. W administracji Shaha Yusufa Adilowa Gaspar zajmował stanowisko shahbandara – osoby odpowiedzialnej za rokowania z obcymi kupcami oraz zarządzającej cłami. W maju 1498 r., kiedy Portugalczycy na czele z Vasco da Gamą przypłynęli do Indii, miał już dziewiętnastoletniego syna i oprócz włoskiego znał jeszcze hebrajski, arabski, chaldejski i kilka języków Indii. Kiedy po miesiącu od opuszczenia Kalikatu portugalskie statki zakotwiczyły przy wyspie Angediva (ok. 20 mil od Goi), na statku Vasco da Gamy zjawił się pewien tajemniczy człowiek, lat ok. czterdziestu, może pięćdziesięciu, z białą brodą, ubrany w lniane szaty, na głowie miał piękny turban, u pasa zaś krótki miecz. Pozdrowił Portugalczyków, prosząc po włosku o pozwolenie wejścia na pokład. Podejrzewając podstęp, Vasco da Gama kazał wziąć go na tortury, na których przyznał się do swej szpiegowskiej misji, wyznał też swoje pochodzenie. Portugalczycy mieli go zabić, ale Vasco da Gama szybko zorientował się, że przybysz znakomicie zna Indie, tutejszą mowę, zwyczaje i okoliczne wody. Postanowił więc skorzystać z jego usług i zaproponował mu przejście na służbę Portugalii. Postawił jednak warunek – musi się ochrzcić i przyjąć wiarę chrześcijańską. Nieznajomy przyjął ten warunek i już w drodze powrotnej, znając okoliczne wody, wyprowadził błądzących Portugalczyków na właściwy kurs. W Lizbonie nieznajomy został ochrzczony jako Gaspar, bo przypominał Portugalczykom dostojnego Mędrca ze Wschodu – Kacpra. Ojcem chrzestnym Gaspara został sam Vasco da Gama, który również dał mu swoje nazwisko. Przedstawił go również królowi Manuelowi I Szczęśliwemu jako wybawcę całej wyprawy i człowieka o ogromnej wiedzy. Gaspar został dworzaninem króla, uzyskując tytuł „kawalera mojego domu”, dzięki czemu miał nieograniczony dostęp do portugalskich bibliotek i archiwów, z czego skrzętnie skorzystał. Król Portugalii chwalił się nim w liście do papieża Aleksandra VI.
W 1500 Pedro Álvarez Cabral ze swoją wyprawą do Indii dotarł do brzegów Brazylii. Na jednym z okrętów Cabrala nawigatorem był Gaspar da Gama. Ponoć to on, uciekając przed rozszalałym żywiołem, poradził Cabralowi obranie kursu jeszcze dalej na zachód dzięki czemu dopłynęli do brzegów Ameryki. Gaspar i Nicolau Coelho byli pierwszymi osobami, które postawiły stopę na Nowym Lądzie. 
W latach 1502-03 Gaspar ponownie odbył podróż do Indii z Vasco da Gamą. Podczas pobytu w Indiach doprowadził do nawiązania przez władcę Koczinu stosunków handlowych z Portugalią i otwarcia kolejnych portugalskich faktorii na Półwyspie Indyjskim. W Koczinie znalazł też w 1505 r. swojego syna, którego przekonał do przyjęcia chrztu (dostał on imię Baltazar – jak trzeci z Mędrców).
Następnie przygotowywał Baltazara do objęcia funkcji tłumacza w lokalnej faktorii. Ślad o Gasparze da Gamie w kronikach portugalskich urywa się w 1510 r. – brał on wówczas udział w oblężeniu Kalikatu, gdzie podobno miał stracić życie. Inna wersja za miejsce śmierci Gaspara podaje Lizbonę, do której podobno wrócił, ponieważ jakoby ożenił się tam z Portugalką z wyższych sfer i miał z nią syna. 
Są też hipotezy, że nie wrócił już do Portugalii i zmarł ok. 1520 r. w wieku blisko 80 lat. Nie wiadomo, jaka jest prawda, ale nie ulega wątpliwości, że potomek poznańskich Żydów wyświadczył Portugalczykom nieocenione usługi nawigacyjne, geograficzne i administracyjne. Brak możliwości zweryfikowania informacji wynika głównie z utraty archiwów portugalskich (w tym rejestrów podróży Vasco da Gamy) podczas trzęsienia ziemi w Lizbonie 1 listopada 1755 r.

</doc>
<doc id="812997" url="https://pl.wikipedia.org/wiki?curid=812997" title="Camagüey (prowincja)">
Camagüey (prowincja)

Camagüey – największa spośród czternastu kubańskich prowincji. Jej stolicą jest Camagüey.
Teren prowincji jest równinny i położony na niewielkiej wysokości ponad poziomem morza. Głównymi gałęziami gospodarki jest hodowla bydła i uprawa trzciny cukrowej. Hoduje się również drób i uprawia ryż oraz cytrusy.
Prowincja dzieli się na trzynaście gmin:

</doc>
<doc id="813001" url="https://pl.wikipedia.org/wiki?curid=813001" title="Nagyhalász">
Nagyhalász

Nagyhalász – miasto na Węgrzech w komitacie Szabolcs-Szatmár-Bereg. Ludność: 5586 mieszkańców (styczeń 2011). Jego powierzchnia wynosi 44,31 km², a gęstość zaludnienia 126,07 os. na 1 km².

</doc>
<doc id="813004" url="https://pl.wikipedia.org/wiki?curid=813004" title="Baabul">
Baabul

Baabul – bollywoodzki dramat filmowy wyreżyserowany w 2006 roku przez Ravi Choprę (Baghaban, 2003). W rolach głównych wystąpili Amitabh Bachchan i Rani Mukerji. Tematem filmu jest i radość zakochania się i smutek utraty. Postawione zostało pytanie o to, czy w życiu kochamy tylko raz. Przyjaźń przeplata się tu z miłością. Film stawia też ważny w Indiach problem prawa wdowy do aktywnego udziału w życiu publicznym, który to udział jest sprzeczny z tradycją.
Fabuła.
Avinash (Salman Khan), ukochany jedynak bogatej i szczęśliwej pary Balraja i Shobny wraca po 7 latach z Ameryki do domu. Dumny z niego ojciec (Amitabh Bachchan) z radością przekazuje mu swoją firmę, ale Aviego bardziej niż praca intryguje młoda malarka Malvika (Milly- Rani Mukerji). Ich miłość wieńczy ślub. Wszyscy się cieszą śpiewając i tańcząc. Smutny pozostaje jedynie Rajat (John Abraham). Milly nie wie, że to, co od dziecka traktuje jako przyjaźń w oczach Rajata jest miłością. Tu kończy się wiele filmów, ale nie życie. Ono zaskoczy bohaterów zamieniając śmiech w łzy.

</doc>
<doc id="813007" url="https://pl.wikipedia.org/wiki?curid=813007" title="European Democrat Students">
European Democrat Students

European Democrat Students (EDS) – stowarzyszenie powstałe w 1961 r., zrzeszające organizacje studenckie o charakterze centro-prawicowym z krajów europejskich. Siedzibą stowarzyszenia jest Bruksela. EDS jest organizacją stowarzyszoną z Europejską Partią Ludową. Zajmuje się w szczególności organizacją konferencji i seminariów, w tym tzw. uniwersytetów letnich i zimowych, na które zapraszani są młodzi ludzie z całego świata.

</doc>
<doc id="813017" url="https://pl.wikipedia.org/wiki?curid=813017" title="T-18">
T-18



</doc>
<doc id="813037" url="https://pl.wikipedia.org/wiki?curid=813037" title="Enrico Platé">
Enrico Platé

Enrico Platé (ur. 28 stycznia 1909 w Mediolanie; zm. 2 lutego 1954 w Buenos Aires) – włoski kierowca oraz właściciel prywatnego zespołu wyścigowego Scuderia Enrico Platé.
Przez całą karierę był związany z włoską marką Maserati.
Jako kierowca wyścigowy debiutował jeszcze przed II wojną światową, w 1936 roku. Największy sukces odniósł rok później, zajmując drugie miejsce na niemieckim torze AVUS. Po wojnie startował w latach 1946-1948, jednak bez spektakularnych wyników.
Po zakończeniu czynnej kariery kontynuował współpracę z Maserati, tym razem jako właściciel prywatnego zespołu Scuderia Enrico Platé, w barwach którego sukcesy odnosił przede wszystkim Emmanuel de Graffenried (m.in. zwycięstwo w Grand Prix Wielkiej Brytanii w 1949 roku).
Zginął tragicznie podczas wyścigu Grand Prix Buenos Aires w 1954 roku. Argentyński kierowca Jorge Daponte stracił kontrolę nad samochodem i potrącił Platé, który stał w boksach przy stanowisku swojego zespołu.

</doc>
<doc id="813047" url="https://pl.wikipedia.org/wiki?curid=813047" title="Starsza ochotniczka">
Starsza ochotniczka

Starsza ochotniczka - jeden ze stopni w ZHR. Starsza ochotniczka łączy w sobie dwa lub trzy stopnie: ochotniczka i tropicielka lub ochotniczka, tropicielka i samarytanka. Stopień ten nadawany jest, gdy do drużyny wejdzie harcerka, która ma już 15 lat. Stopień może otworzyć rozkazem drużynowa.

</doc>
<doc id="813050" url="https://pl.wikipedia.org/wiki?curid=813050" title="Yokut">
Yokut



</doc>
<doc id="813054" url="https://pl.wikipedia.org/wiki?curid=813054" title="Duck Walk">
Duck Walk

Duck Walk (Kaczy Chód) – sposób poruszania się gitarzysty na scenie, pierwszy raz wykonany przez Chucka Berry’ego. Tę metodę poruszania się po Berrym przejęli Angus Young, gitarzysta hardrockowego zespołu AC/DC, oraz Rory Gallagher. Duck Walk polega na skakaniu na jednej nodze przy jednoczesnym poruszaniu drugą w przód i w tył, co przypomina chód kaczki. Duck Walk w wykonaniu Angusa Younga jest o wiele bardziej agresywny niż w wykonaniu Chucka Berry’ego.

</doc>
<doc id="813055" url="https://pl.wikipedia.org/wiki?curid=813055" title="Pico Turquino">
Pico Turquino

Pico Turquino – najwyższy (1974 m n.p.m.) szczyt Kuby, leżący w prowincji Santiago de Cuba w paśmie górskim Sierra Maestra. Obszar wokół szczytu zajmuje Park Narodowy Turquino, rozciągający się na powierzchni 229,38 km² (22 938 ha).

</doc>
<doc id="813056" url="https://pl.wikipedia.org/wiki?curid=813056" title="Yakut">
Yakut



</doc>
<doc id="813060" url="https://pl.wikipedia.org/wiki?curid=813060" title="Winidur">
Winidur



</doc>
<doc id="813065" url="https://pl.wikipedia.org/wiki?curid=813065" title="Ciego de Ávila">
Ciego de Ávila

Ciego de Ávila – miasto na Kubie, stolica prowincji Ciego de Ávila. Liczy około 86,1 tys. mieszkańców. Zostało założone w 1840.
W mieście rozwinął się przemysł spożywczy, odzieżowy, obuwniczy, maszynowy, metalowy. Ośrodek turystyczny. W mieście znajduje się port lotniczy Ciego de Ávila.

</doc>
<doc id="813066" url="https://pl.wikipedia.org/wiki?curid=813066" title="Ciego de Avila">
Ciego de Avila



</doc>
<doc id="813069" url="https://pl.wikipedia.org/wiki?curid=813069" title="Lymphoma">
Lymphoma



</doc>
<doc id="813072" url="https://pl.wikipedia.org/wiki?curid=813072" title="Klępczewo">
Klępczewo

Klępczewo (dawniej: niem. "Klemzow") – wieś w Polsce położona w województwie zachodniopomorskim, w powiecie świdwińskim, w gminie Świdwin.
We wsi znajduje się pałac klasycystyczny z XIX wieku oraz park z przełomu XVIII i XIX w.
W Klępczewie znajdują się małe jeziora takie jak: Czarne lub Oczko. Przy wjeździe od strony Świdwina po lewej stronie można zobaczyć duże prywatne jezioro.
Klępczewo po raz pierwszy wymieniono w dokumencie z 1499. Około 1843 wieś liczyła 202 mieszkańców, którzy zajmowali się głównie rolnictwem. W tym samym roku obszar gminy wynosił 1000,4 ha. Znajdowała się tu fabryka skrobi. W 1932 Klępczewo (wtedy "Klemzow") stało się dzielnicą "Klemzow-Schivelbein". Pod koniec II wojny światowej, 3 marca 1945 Klępczewo zajęły oddziały Armii Czerwonej. 
Wkrótce po tym rozpoczął się napływ Polaków.
Do 1945 Klępczewo było samodzielną parafią. Należało do kręgu Kościoła Schivelbein w województwie pomorskim, przynależało do Kościoła protestanckiego Starego Związku Pruskiego. Ostatnim niemieckim proboszczem był Kurt Lemke.
Klępczewo posiadało kościół zbudowany z drewna dębowego na planie prostokąta. Do kościoła należał też mały cmentarz otoczonym murem.
Kościół został zniszczony po 1945.
Szkołą w Klępczewie kierował Otto Bartelt (nauczyciel-organista). Jego następcą został Wendt (nauczyciel).

</doc>
<doc id="813076" url="https://pl.wikipedia.org/wiki?curid=813076" title="Carcinoma">
Carcinoma



</doc>
<doc id="813077" url="https://pl.wikipedia.org/wiki?curid=813077" title="Ciego de Avila (prowincja)">
Ciego de Avila (prowincja)

Ciego de Ávila – jedna spośród czternastu kubańskich prowincji. Jej stolicą jest Ciego de Ávila. Do 1975 była częścią prowincji Camagüey.
Dla północnego wybrzeża charakterystyczne są wysepki koralowa, zaś dla południowego lasy namorzynowe. Głównymi gałęziami gospodarki jest hodowla bydła i uprawa trzciny cukrowej, brzoskwiń oraz cytrusów.
Prowincja dzieli się na dziesięć gmin:

</doc>
<doc id="813078" url="https://pl.wikipedia.org/wiki?curid=813078" title="Czerwony karzeł (serial telewizyjny)">
Czerwony karzeł (serial telewizyjny)

Czerwony karzeł ("Red Dwarf") – brytyjski sitcom w konwencji science fiction, pierwotnie emitowany w latach 1988–1999 na antenie BBC Two, a następnie wznowiony po latach na antenie telewizji Dave (2009–2017). Jeden z najpopularniejszych brytyjskich seriali komediowych lat 90., wciąż powtarzany w telewizjach wielu krajów świata oraz dostępny na DVD.
Pierwotnie wyprodukowano 52 odcinki, podzielone na 8 serii. Wiosną 2009 swoją premierę miały 3 odcinki specjalne, zrealizowane po latach dla kanału Dave. W czerwcu 2010 twórcy ogłosili, iż powstanie także nowa, pełna seria (co w Wielkiej Brytanii oznacza sześć odcinków), do której zdjęcia miały rozpocząć się w styczniu 2011, jednak termin został potem przesunięty na grudzień 2011. Ostatecznie premierowa emisja nowych odcinków miała miejsce jesienią 2012.
Twórcami serialu byli scenarzyści Rob Grant i Doug Naylor. Po szóstej serii ta spółka autorska rozpadła się, zaś dalsze odcinki Naylor pisał sam lub z pomocą różnych autorów.
Fabuła.
Akcja serialu rozpoczyna się kilkadziesiąt lat w przyszłości (wymieniany jest rok 2044), w erze lotów kosmicznych na dużą skalę. Dave Lister i Arnold Rimmer pracują jako technicy na pokładzie górniczego statku kosmicznego „Czerwony karzeł”. Ambitny i egocentryczny Rimmer nie może znieść swojego jedynego podwładnego, mającego bardzo swobodny styl bycia Listera. Podczas ostatniego pobytu na Ziemi Lister przemycił na pokład ciężarną kotkę, choć zabieranie zwierząt w kosmos jest surowo wzbronione. Gdy dowiaduje się o tym kapitan statku, nakazuje mu oddać kotkę, która ma zostać następnie uśpiona. Lister stanowczo odmawia i zostaje skazany na 18 miesięcy pobytu w urządzeniu zwanym „stasis”, które powoduje zawieszenie wszelkich czynności życiowych – przebywający w nim traci świadomość, ale m.in. nie starzeje się.
Gdy Lister wychodzi z urządzenia, Holly - superkomputer zarządzający wszystkimi systemami na statku – informuje go, że wkrótce po jego skazaniu na pokładzie miał miejsce wyciek radioaktywnej substancji, która zabiła wszystkich poza ukrytą w ładowni kotką. Holly czekał z wypuszczeniem Listera, aż poziom promieniowania spadnie do bezpiecznego dla niego poziomu. W ten sposób, zamiast półtora roku, spędził w uśpieniu 3 miliony lat. Aby samotność mniej mu doskwierała, Holly na podstawie zachowanych danych tworzy holograficzną symulację komputerową jednego ze zmarłych członków załogi. Ku przerażeniu Listera, tym członkiem załogi jest Rimmer. Trzecim towarzyszem podróży jest przedstawiciel humanoidalnej formy życia, która w ciągu tych trzech milionów lat wyewoluowała z kotki. W serii III dołącza do nich mechonoid Kryten, a w serii VII niespełniona miłość Listera, Kristine Kochanski.
Główni bohaterowie.
Dave Lister (Craig Charles).
Pochodzi z biednej dzielnicy w północnej Anglii. Jako niemowlę został znaleziony porzucony pod stołem bilardowym w jednym z pubów. Przed katastrofą „Czerwonego karła” był młodszym technikiem podkładowym, jedynym podwładnym Rimmera. Po wypadku i upływie 3 milionów lat jest prawdopodobnie ostatnim człowiekiem we Wszechświecie. Lister jest człowiekiem bardzo niechlujnym i leniwym, nie dba o higienę osobistą, uwielbia robić innym prostackie dowcipy, pić piwo i obżerać się kalorycznymi daniami z kuchni indyjskiej. W chwilach smutku oddaje się refleksji na temat jego życia, które tak naprawdę ma już niewiele sensu. Przez pierwsze sześć serii serialu żyje wspomnieniem o swojej dawnej miłości, Kristine Kochanski. W serii 7 wreszcie udaje mu się ją odnaleźć i przez resztę serialu mniej lub bardziej otwarcie zabiega o jej względy.
Arnold Rimmer (Chris Barrie).
Technik pokładowy, bezpośredni przełożony Listera. Jako dziecko nie mógł sprostać oczekiwaniom swoich rodziców i był wyśmiewany przez kolegów, co wywarło trwały wpływ na jego charakter. Swoje głębokie kompleksy i niespełnione ambicje maskuje bardzo niemiłą powierzchownością – jest zarozumiały, apodyktyczny, nieczuły i złośliwy. Podobnie jak wszyscy członkowie załogi statku poza Listerem, ginie w wyniku radioaktywnego wycieku na „Czerwonym karle”. Superkomputer Holly przywraca go do życia jako hologram, aby dotrzymywał towarzystwa Listerowi (co początkowo doprowadza tego ostatniego do białej gorączki, choć po paru latach wspólnej tułaczki po kosmosie nawiązuje się między nimi skrywana nić przyjaźni). Przez pierwsze pięć serii Rimmer nie jest w stanie opuszczać statku ani wchodzić w fizyczne interakcje z innymi bohaterami, ponieważ nie posiada ciała, lecz jest tylko obrazem z wiązek światła. W serii 6 dzięki napotkanej nowej technologii staje się hologramem z „twardego światła”, co pozwala mu czuć i dotykać. W serii 7 opuszcza kolegów, aby zastąpić zmarłego Asa Rimmera – kosmicznego superbohatera, będącego alternatywną wersją Rimmera z innego wymiaru. Na koniec serii 7 „Czerwony karzeł” zostaje odbudowany do stanu sprzed katastrofy, a jego załoga wskrzeszona. W serii 8 Rimmer powraca więc do serialu, nie mając jednak świadomości wszystkiego tego, co przeżył jako hologram.
Kot (Danny John-Jules).
W ciągu trzech milionów lat po katastrofie „Czerwonego karła”, gdy wszyscy ludzie umarli, a jedyny ocalały Lister pozostawał w uśpieniu, jedyną formą życia na statku były stworzenia wywodzące się od kotki, którą Lister przemycił na pokład. W wyniku ewolucji przyjmują formę podobną do ludzi, choć są dalece mniej inteligentne. Kot jest jedynym ocalałym przedstawicielem tej rasy, którego Rimmer i Lister spotykają na statku wkrótce po przebudzeniu Dave’a. Kot ma obsesję na punkcie własnego wyglądu – jest niewolnikiem mody i lustra. Nie rozumie wielu dziejących się na statku rzeczy, dlatego jego wypowiedzi i komentarze są nieco oderwane od rzeczywistości.
Kryten (David Ross / Robert Llewellyn).
Kryten jest mechanoidem – robotem o ludzkich kształtach, zaprogramowanym jako pokładowy służący. Załoga odnajduje go na rozbitym statku w jednym z odcinków serii 2 (był wówczas grany przez Davida Rossa). Na początku serii 3 dowiadujemy się, iż został na stałe przygarnięty na „Czerwonego karła” (od tego czasu rolę przejmuje Robert Llewellyn). Początkowo Kryten – zgodnie ze swoim zaprogramowaniem – czuje się bardzo podrzędny wobec ludzi i pragnie im ciągle służyć, co skwapliwie wykorzystuje Rimmer. Z czasem – i z pomocą Listera – odblokowuje w sobie coraz więcej ludzkich emocji i zdobywa się na większą niezależność. Dzięki swej ogromnej bazie danych jest zdecydowanie najinteligentniejszym członkiem załogi. W serii 7 ważnym wątkiem fabuły staje się jego niechęć do Kristine – Kryten boi się, iż odbierze mu ona jego jedynego przyjaciela Listera. 
Holly (Norman Lovett / Hattie Hayridge).
Holly jest superkomputerem sterującym wszystkimi systemami na „Czerwonym karle”. Jest ważną postacią zwłaszcza w seriach 1 i 2 (jego awatar gra wówczas Norman Lovett), gdy pełni dla Listera, Rimmera i Kota funkcję swego rodzaju przewodnika objaśniającego nową rzeczywistość, w której się znaleźli. Holly ma bardzo surrealistyczne, często sarkastyczne poczucie humoru, bywa także złośliwy. Począwszy od serii 3, gdy wprowadzona zostaje postać Krytena, Holly schodzi nieco na drugi plan, zyskuje też nowy, kobiecy awatar (grany przez Hattie Hayridge). W serii 6 i przez większość 7 nie występuje w ogóle. Powraca z chwilą odbudowy statku w serii 8, ponownie grany przez Normana Lovetta. Od 9 serii nie występuje.
Kristine Kochanski (Clare Grogan / Chloë Annett).
Kristine Kochanski była wysokim oficerem na pokładzie „Czerwonego karła” i odgrywała rolę nawigatora. Na krótko przed katastrofą wdała się w przelotny, lecz intensywny, romans z Listerem. Podobnie jak inni członkowie załogi, zginęła w wyniku wycieku. W seriach 1-6 (z wyjątkiem pierwszego, pilotowego odcinka) jest postacią epizodyczną, pojawiającą się głównie w retrospekcjach. Grała ją wtedy Clare Grogan. W serii 7 bohaterowie nawiązują łączność z równoległym wymiarem, w którym to Kristine przeżyła wypadek. W wyniku splotu wydarzeń zostaje ona przeniesiona do wymiaru bohaterów i dołącza do załogi. Rolę przejmuje wówczas Chloë Annett. W jej interpretacji Kristine jest znakomicie wykształconą dziewczyną z wyższych sfer, która z trudem odnajduje się w męskim świecie pozostałych bohaterów.
Produkcja.
Przez pierwsze dwie serie „Czerwony karzeł” był produkowany przez firmę Paul Jackson Productions na zlecenie oddziału BBC w Manchesterze, w którego studiach realizowano też zdjęcia. Od serii trzeciej produkcję przejęła założona przez autorów serialu spółka Grant Naylor Productions, zaś od serii czwartej realizację przeniesiono do podlondyńskich Shepperton Studios. Po serii 6, emitowanej jesienią 1993, duet autorski Grant – Naylor rozpadł się. Głównym scenarzystą został Doug Naylor, który początkowo chciał skupić się na realizacji filmu pełnometrażowego. 
Gdy to się nie udało, w styczniu 1997 serial powrócił na ekrany po ponad trzyletniej przerwie, w odświeżonej postaci. Ósma i ostatnia jak dotąd seria była emitowana po kolejnych dwóch latach, zimą 1999 roku. W 2009 wyprodukowane zostały trzy odcinki specjalne, pod wspólnym tytułem "Red Dwarf: Back to Earth", wyemitowane w dniach 10-12 kwietnia 2009 na kanale Dave. Nieco ponad rok później, w czerwcu 2010, Craig Charles i Chris Barrie ogłosili, że odcinki te zostaną uznane w chronologii serialu za serię dziewiątą, natomiast zdjęcia do serii dziesiątej ruszą w styczniu 2011. Później okres zdjęciowy przesunięto na grudzień 2011 i styczeń 2012. Była ona emitowana na antenie brytyjskiej telewizji Dave w październiku i listopadzie 2012, niemal równolegle pokazywano ją również w australijskiej telewizji publicznej ABC. 
Serial cieszył się dużą popularnością poza Wielką Brytanią, w szczególności w USA, gdzie był emitowany głównie w stacjach należących do publicznej sieci PBS. W 1992 telewizja NBC zamówiła odcinek pilotażowy amerykańskiej wersji, nie zdecydowała się jednak na produkcję większej liczby epizodów.
Serial był emitowany również przez TVP w programach ośrodków regionalnych. Udźwiękowienie odbywało się w TVP Szczecin. Lektorem był Stanisław Heropolitański.

</doc>
<doc id="813080" url="https://pl.wikipedia.org/wiki?curid=813080" title="Lipce (województwo zachodniopomorskie)">
Lipce (województwo zachodniopomorskie)

Lipce (niem. "Liepz") – wieś w Polsce położona w województwie zachodniopomorskim, w powiecie świdwińskim, w gminie Świdwin.
We wsi zachował się dziewiętnastowieczny park krajobrazowy o powierzchni 8 ha. Na południe od wsi znajduje się pierścieniowate grodzisko nizinne z wczesnego średniowiecza, w pobliżu którego pracuje duża kopalnia kruszywa.
Zobacz też: Lipce.

</doc>
<doc id="813082" url="https://pl.wikipedia.org/wiki?curid=813082" title="Sean Kanan">
Sean Kanan

Sean Kanan, właśc. Sean Perelman (ur. 2 listopada 1966 w Cleveland) – amerykański aktor telewizyjny i filmowy.
Życiorys.
Wczesne lata.
Urodził się w Cleveland, w stanie Ohio w rodzinie żydowskiej właściciela sieci sklepów jubilerskich Dale’a Perelmana i Michele. Ma młodszą siostrę Robin. Wychowywany był w New Castle, w stanie Pensylwania. Mając trzynaście lat rozpoczął treningi karate. Po ukończeniu w 1985 roku Akademii Mercersburg w Mercersburg, w stanie Pensylwania, przez dwa lata uczęszczał na Uniwersytet w Bostonie, gdzie dorabiał jako wykidajło w barze. Ukończył studia na wydziale nauk politycznych Uniwersytetu Kalifornijskiego w Los Angeles.
Kariera.
Po raz pierwszy na dużym ekranie pojawił się w niewielkiej roli w filmie "Schowaj się i krzycz" ("Hide and Go Shriek", 1988). Podczas kręcenia zdjęć do dramatu sensacyjnego "Karate Kid III" ("The Karate Kid, Part III", 1989), w którym zagrał młodego terrorystę-karatekę, Mike’a Barnesa, doznał bardzo poważnego urazu i był bliski śmierci.
Swoją karierę na srebrnym ekranie rozpoczął od gościnnego udziału w sitcomie CBS "Krok za krokiem" ("Step by Step", 1993) z Patrickiem Duffym i Suzanne Somers. Od stycznia 1993 do czerwca 1997 roku odtwarzał rolę Alana „A.J.” Quartermaine Jr. w operze mydlanej ABC "Szpital miejski" ("General Hospital"), za którą w 1994 roku zdobył nominację do nagrody Soap Opera Digest.
W sierpniu 1999 przyjął rolę Jude'a Cavanaugha w operze mydlanej NBC "Sunset Beach", zanim jej realizacja została wstrzymana w Sylwestra. Od listopada 2000 do lutego 2005 wcielał się w postać Deacona Sharpe’a, byłego męża Bridget Forrester i biologicznego ojca małego Eryka w operze mydlanej CBS "Moda na sukces" ("The Bold and the Beautiful"). Za tę rolę był nominowany w 2002 roku do nagrody Daytime Emmy i w 2005 roku do nagrody Soap Opera Digest. W latach 2009–2011 występował gościnnie ponownie jako Deacon Sharpe w siostrzanej dla "Mody na sukces" operze mydlanej "Żar młodości".
Debiutował na scenie w spektaklu "Irish Coffee" w The Burbage Theater w Los Angeles, występował także w roli Austina w przedstawieniu "True West" w Zephyr Theater w Los Angeles.
Życie prywatne.
Od 1990 tworzył parę z psycholog Atheną Ubach, z którą od 29 września 1999 do września 2001 był żonaty. Ze związku z urodzoną w Portoryko Gladys Jimenez ma córkę Simone Andreę (ur. 2001). W 2012 roku poślubił Michele Vegę.

</doc>
<doc id="813083" url="https://pl.wikipedia.org/wiki?curid=813083" title="Park imienia Ronalda Reagana">
Park imienia Ronalda Reagana



</doc>
<doc id="813085" url="https://pl.wikipedia.org/wiki?curid=813085" title="FC Dallas">
FC Dallas

Football Club Dallas – amerykański klub piłkarski z Frisco, założony 6 czerwca 1995, występujący w Major League Soccer. Piłkarze zespołu występują na Toyota Stadium.
Historia.
Klub założony został w roku 1996 jako Dallas Burn. Zmiana nazwy na obecną miała miejsce w 2004.
Gracze FC Dallas pierwszy mecz rozegrali 14 kwietnia 1996 przeciwko San Jose Clash. Największą wygraną zanotowali w 10 lipca 1999 w potyczce z Kansas City Wizards, 5:0. Zaś największa przegrana nastąpiła z wielokrotnym mistrzem Stanów Zjednoczonych Los Angeles Galaxy. Spotkanie odbyło się 4 czerwca 1998 i było przez FC Dallas przegrane aż 8:1.
Największy sukces odnotowali 1997 roku, kiedy zwyciężyli MLS. W 2005 zostali wiceliderem swojej klasy piłkarskiej. Sięgnęli tylko raz po Puchar Major League Soccer.
W 2010 roku drużyna doszła do finału MLS, w którym to przegrała 1:2 z Colorado Rapids. Dzięki temu drużyna po raz pierwszy w historii zakwalifikowała się do Ligi Mistrzów, w której to w grupie C drużyna z siedmioma punktami zajęła trzecie miejsce.
Wiosną 2013 roku, drużyna U-15 FC Dallas przebywała na 10-dniowym obozie w Polsce, podczas którego rozegrali sparingowe mecze, m.in. z Wartą Poznań, z którą to wygrali 3:1.
Najbardziej zagorzałymi kibicami są tzw. "The Inferno". Z kolei maskotką zespołu jest byk "Tex Inferno".

</doc>
<doc id="813106" url="https://pl.wikipedia.org/wiki?curid=813106" title="Niekłonice (przystanek kolejowy)">
Niekłonice (przystanek kolejowy)

Niekłonice – nieczynny przystanek kolejowy w Niekłonicach, w województwie zachodniopomorskim, w Polsce, na linii kolejowej nr 202 łączącej stację Gdańsk Główny ze Stargardem.

</doc>
<doc id="813114" url="https://pl.wikipedia.org/wiki?curid=813114" title="Rycerzewko">
Rycerzewko

2 miejscowości w Polsce:

</doc>
<doc id="813119" url="https://pl.wikipedia.org/wiki?curid=813119" title="Gry wyścigowe">
Gry wyścigowe



</doc>
<doc id="813121" url="https://pl.wikipedia.org/wiki?curid=813121" title="Rycerzewko (województwo zachodniopomorskie)">
Rycerzewko (województwo zachodniopomorskie)

Rycerzewko (dawniej: niem. "Neu Ritzerow") – wieś w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Rycerzewko.

</doc>
<doc id="813127" url="https://pl.wikipedia.org/wiki?curid=813127" title="KVM">
KVM



</doc>
<doc id="813133" url="https://pl.wikipedia.org/wiki?curid=813133" title="Hans Georg Dehmelt">
Hans Georg Dehmelt

Hans Georg Dehmelt (ur. 9 września 1922 w Görlitz, zm. 7 marca 2017 w Seattle) – amerykański fizyk pochodzenia niemieckiego, laureat Nagrody Nobla w dziedzinie fizyki z 1989 roku.
Życiorys.
W 1940 roku zgłosił się do wojska, służył przy obsłudze działa przeciwlotniczego. Brał udział w bitwie stalingradzkiej, po jej zakończeniu został skierowany na Uniwersytet Wrocławski, gdzie przez rok studiował fizykę. W 1944 powrócił do wojska, brał udział w ofensywie w Ardenach, podczas której trafił do amerykańskiej niewoli.
Po powrocie z obozu jenieckiego w 1946 roku ponowił studia na Uniwersytecie w Getyndze. W 1948 ukończył studia, a w 1950 uzyskał stopień doktora. Wyjechał na staż na Uniwersytet Duke’a, a w 1952 przeniósł się na Uniwersytet w Seattle, gdzie pracował do emerytury, na którą przeszedł w 2002 roku.
W 1961 roku przyjął obywatelstwo amerykańskie.
W 1989 został wyróżniony Nagrodą Nobla w dziedzinie fizyki za skonstruowanie pułapek jonowych, razem z Wolfgangiem Paulem. Niezależnie od Paula i Dehmelta nagrodę w 1989 otrzymał Norman F. Ramsey.

</doc>
<doc id="813134" url="https://pl.wikipedia.org/wiki?curid=813134" title="Hans Dehmelt">
Hans Dehmelt



</doc>
<doc id="813135" url="https://pl.wikipedia.org/wiki?curid=813135" title="Monte Verde">
Monte Verde

Monte Verde - stanowisko archeologiczne w pobliżu miejscowości Puerto Montt w Chile ok. 56 km od wybrzeży Pacyfiku, odkryte w 1976.
Tom Dillehay z University of Kentucky i geolog Mario Pino odkryli w 1977 ślady obecności człowieka szacowane na ok. 12,5 tys. lat. Zdaniem Dillehay są to ślady małej osady zamieszkiwanej przez grupę 20-30 osób ok. 12-11,8 tys. lat temu. Datowanie radiowęglowe stanowiska Monte Verde II, w których stwierdzono ślady działalności człowieka wskazuje wiek 15-12,5 tys. lat. Dalsze badania na stanowisku Monte Verde I (1997) przyniosły kolejne artefakty szacowane tą samą metodą na 35-33 tys. lat.
Znaleziska wskazują, że Monte Verde zamieszkiwała wspólnota zbieracko-łowiecka zamieszkująca 12 podłużnych drewnianych domostw. W każdym z domów znajdowały się jamy wyłożone gliną służące prawdopodobnie do gotowania i ogrzewania.
Od 2004 Monte Verde znajduje się pod patronatem UNESCO.
Zobacz też: kultura Clovis, Calico Early Man Site

</doc>
<doc id="813136" url="https://pl.wikipedia.org/wiki?curid=813136" title="Hans G. Dehmelt">
Hans G. Dehmelt



</doc>
<doc id="813140" url="https://pl.wikipedia.org/wiki?curid=813140" title="Przełącznik KVM">
Przełącznik KVM

Przełącznik KVM (ang. "KVM switch", od słów "Keyboard, Video, Mouse") – urządzenie umożliwiające podłączenie do jednego (lub więcej) zestawu składającego się z klawiatury, myszy oraz monitora, dwóch lub większej liczby komputerów. Czasami posiadają też funkcje przełączenia wejścia mikrofonowego, wyjścia dźwięku lub portów USB. Funkcją przełączników KVM jest możliwość używania jednej konsoli (klawiatury, monitora i myszy) do pracy na kilku (kilkunastu, a nawet kilkudziesięciu) komputerach z łatwym przełączaniem się między nimi.
Stosuje się je najczęściej do podłączania komputerów w wersji desktop albo w wersji rack. Sam przełącznik może być w wersji desktop (do postawienia na biurku), do montażu na ścianie lub w wersji rackowej, gdzie zajmuje wysokość 1U lub więcej, np. 3U.
Jak działa przełącznik KVM.
Komputery są podłączone do przełącznika KVM za pomocą kabli CAT5 lub specjalnych kabli KVM. Klawiatura, monitor i myszy są podłączone do przełącznika KVM. Przełączanie pomiędzy jednym komputerami  a drugim komputerem realizowane jest za pomocą specjalnych przycisków sterujących na przełączniku klawiszy funkcyjnych na klawiaturze bądź przycisków ekranowych.
Przełączniki KVM może występować w wersji biurkowej najczęściej obsługują do 4 urządzeń, w wersji przeznaczonej do montażu w szafie rakowej (w tej wersji mogą być w celu oszczędności miejsca montowane w szafie rakowej bądź w stojakach od razu wyposażane np. we wbudowany monitor, klawiaturę, touchpad).
Odległość maksymalna na jaką przełączniki KVM są w stanie obsługiwać komputery zależy od jego rodzaju. W odległościach do 8 metrów wykorzystuje się przełączniki KVM ze standardowymi kablami KVM. Jeśli natomiast komputery podłączone do przełącznika KVM znajdują się w większej odległości powyżej 8 metrów do nawet 300 metrów używa się przewodów CAT5 i innego typu przełączników KVM obsługujących tego typu okablowanie.
Różnica pomiędzy przełącznikami KVM jest związana z liczbą obsługiwanych komputerów popularne przełączniki mogą obsługiwać od 2 do nawet 40 urządzeń końcowych. Przełączniki KVM można łączyć w klastry bądź szeregowo w celu obsługiwania większej liczby urządzeń końcowych za pomocą jednej myszy, klawiatury i monitora rozwiązanie to stosuje się głównie w środowiskach korporacyjnych i może obsługiwać do kilkuset komputerów.
Rodzaje przełączników KVM.
Na rynku dostępnych jest wiele różnych rodzajów przełączników KVM. Można wyróżnić kilka podstawowych typów przełączników KVM:
Cyfrowe przełączniki KVM.
Przełącznik ten umożliwia sterowanie komputerami przez sieć LAN z dowolnego adresu IP, z dowolnego miejsca. Komputery nadal muszą być bezpośrednio połączone z przełącznika KVM, natomiast użytkownik, który zamierza kontrolować komputery podłączone do przełącznika KVM, nie musi mieć bezpośredniego połączenia z przełącznikiem, natomiast musi być w samej sieci co przełącznik KVM. Cyfrowe przełączniki KVM emulują połączenia elektronicznie.
Analogowe przełączniki KVM.
Jest on obsługiwany przez bezpośrednie połączenie kablowe z komputera do przełącznika KVM. Mogą być użyte kable typu Coax lub CAT 5 w zależności od przełącznika. Przełączniki analogowe zazwyczaj wyposażone są w ręczny przełącznik odpowiadający za przełączanie wejść. Przełączniki KVM analogowe nie mają dwukierunkowej komunikacji z klawiaturą i myszą. Utrata połączenia występuje każdorazowo, gdy przełącznik KVM tego typu jest wyłączany, przełączniki te mają ograniczoną funkcjonalność i nie zaleca się ich stosowania w środowiskach przemysłowych, korporacyjnych lub pracy ciągłej. Fizyczne przełączanie może powodować szybkie zużycie przełącznika KVM i spowodować słabą jakość sygnału.
Przełączniki KVM do zastosowań dla pojedynczego użytkownika.
Przełącznik KVM tego typu stosowany jest głównie w biurach i małych środowiskach. Jeden użytkownik może obsługiwać do 8 komputerów z jednego miejsca
Wielofunkcyjne przełączniki KVM.
Przełącznik KVM tego typu stosowany jest w większych środowiskach i centrach danych, które wymagają wielu użytkowników do zarządzania wieloma komputerami lub serwerami.
W zależności od zastosowania pośród przełączników KVM urządzenia te podzielimy na:
Interfejsy w przełącznikach KVM.
Wszystkie typy przełączników KVM, aby móc obsłużyć rożnego rodzaju platformy, a także różne technologie muszą posiadać możliwość obsługi interfejsów myszy i klawiatur takich jak:
Przełącznik KVM w celu zapewnienia możliwości podłączenie różnych typów monitorów komputerowych obsługują również interfejsy wideo takie jak np.:
Przełączniki, które podłączone są z komputerami na większe odległości (powyżej 8 metrów) obsługują również interfejs sieciowy taki jak:
Przełącznik KVM to urządzenie, które jest niezależne od oprogramowania. Podłączenie przełącznika KVM do komputera jest równoznaczne z podłączeniem klawiatury, myszy i monitora oraz nie wymaga zainstalowania żadnego dodatkowego oprogramowania. Przełącznik KVM nie ma również wpływu na zainstalowane i uruchomione oprogramowanie na komputerze. Mogą zdarzyć się problemy z kompatybilnością z portami starszych komputerów. Większość komputerów posiada złącze mini DIN DIN PS / 2 lub USB, starsze komputery mogą posiadać 5-pinowe porty myszy DIN i RS232.
Zalety przełączników KVM.
Przełączniki KVM pozwalają na oszczędności związane z zakupem dodatkowych monitorów myszek i klawiatur, przez to że jeden zestaw myszka, klawiatura, monitor połączony do przełącznika KVM jest wstanie obdłużyć od 2 do kilkuset komputerów z jednego miejsca przez jednego użytkownika. Łatwa instalacja i konfiguracja sprawia, że przełącznik KVM znajdzie zastosowanie zarówno w zastosowaniach domowych, przez małe i średnie przedsiębiorstwa, jak również w dużych środowiskach i centrach danych. Ze względu na ergonomie przełącznik KVM zmniejsza zapotrzebowanie na dodatkowy sprzęt i miejsce w szafach serwerowych i serwerowniach, dlatego tak dobrze sprawdzają się w środowiskach korporacyjnych i rozproszonych, gdzie komputery którymi ma zarządzać użytkownik są od siebie oddalone lub jest ich znaczna ilość. Przełącznik ze względu na możliwość podłączenia wielu urządzeń skraca czas potrzebny na obsługę komputerów podłączonych do sieci firmowej. Przełączniki KVM pozwalają na łatwą obsługę wielu komputerów i znacząco poprawiają efektywność i komfort pracy osób, które zarządzają i wymagają dostępu do wielu komputerów oddalonych od ich stanowiska pracy.

</doc>
<doc id="813144" url="https://pl.wikipedia.org/wiki?curid=813144" title="Osowo (powiat świdwiński)">
Osowo (powiat świdwiński)

Osowo (niem. "Wussow") – wieś w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813145" url="https://pl.wikipedia.org/wiki?curid=813145" title="Gola Górna">
Gola Górna

Gola Górna (niem.: "Ober Göhle") – osada w Polsce położona w województwie zachodniopomorskim, w powiecie świdwińskim, w gminie Świdwin. W miejscowości znajduje się pałac z przełomu XIX i XX wieku oraz zabytkowy park. 

</doc>
<doc id="813146" url="https://pl.wikipedia.org/wiki?curid=813146" title="Stadion Gdańskiego Ośrodka Sportu">
Stadion Gdańskiego Ośrodka Sportu

Stadion Gdańskiego Ośrodka Sportu – stadion piłkarski i rugby w Gdańsku, w dzielnicy Aniołki. Od 2000 r. stanowi własność Gdańskiego Ośrodka Sportu (wcześniej funkcjonował pod nazwą Miejski Ośrodek Sportu i Rekreacji). W latach 1945–2011 swoje mecze rozgrywała drużyna piłkarska Lechii Gdańsk. Na co dzień funkcjonuje jako obiekt treningowy. Rozgrywają na nim mecze rugbiści Lechii Gdańsk, a w przeszłości także piłkarze Lechii Gdańsk rywalizujący w rozgrywkach Młodej Ekstraklasy.
Historia.
W pierwszej połowie lat 20. XX wieku nastąpiła eksplozja futbolu w Gdańsku. W ciągu zaledwie kilku lat rozpoczęło w Gdańsku działalność kilkanaście nowych klubów sportowych z sekcjami piłkarskimi, bądź samodzielnych drużyn futbolowych. Początkowo (wybudowany w 1927, a w 1935 zmodernizowany) stadion "Jahnkampfbahn" nie posiadał stałego "gospodarza". Dopiero w 1945, kiedy to utworzono klub Baltia, przekształcony później w Lechię Gdańsk, zaczęto rozgrywać na nim mecze ligowe. W sierpniu 2011 drużyna piłkarska seniorów Lechii przeniosła się na nowo wybudowany stadion PGE Arena Gdańsk. Na obiekcie pozostały jednak drużyny młodzieżowe, rezerwy, a także rugbyści.
Z obiektu korzystali również Świadkowie Jehowy, którzy na stadionie organizowali kongresy (1984, 1986–1988, 1990–2003; co roku go remontując). W 1990 roku na stadionie odbyły się „Igrzyska Solidarności”.
Jedyny mecz reprezentacji Polski na stadionie odbył się 12 kwietnia 1987 w ramach eliminacji do ME 1988. Polska zremisowała wtedy z reprezentacją Cypru 0:0.
Pozostałości po II wojnie światowej.
W 2006 r. robotnicy prowadzący prace ziemne pod trybuną krytą stadionu oraz parkingiem znajdującym się za tą trybuną, znaleźli niewybuchy z okresu II wojny światowej. Istnieją dwie hipotezy na temat ich znalezienia się w tym miejscu. Pierwsza mówi, że po prostu znajdował się tam magazyn amunicji. Druga zakłada, że Niemcy, wypierani z Gdańska w 1945 przez Armię Czerwoną, umyślnie podłożyli w tym miejscu materiały wybuchowe, aby na wypadek uroczystości organizowanej przez Rosjan móc je zdetonować.
Współczesność.
W ostatnich kilkunastu latach stadion modernizowano, m.in. zastąpiono na tzw. "trybunie prostej" drewnianych ław plastikowymi krzesełkami czy wymianę nawierzchni na płycie boiska. W przerwie zimowej sezonu 2007/2008 zostało zamontowane oświetlenie, zaś system podgrzewania murawy został zainstalowany w przerwie między sezonami w 2008 roku.
Położenie.
Stadion położony jest w naturalnym dole, który na potrzeby jego wybudowania został powiększony i wyrównany. Najwyższe rzędy trybun mieszczą się na wysokości głównych wejść.
Wejście boczne, z którego korzystają wyłącznie kibice gości, mieści się przy ul. Mariana Smoluchowskiego - dokładnie naprzeciwko zespołu budynków Gdańskiego Uniwersytetu Medycznego.
Trybuna leśna.
Stadion leży u podnóża porośniętej niewielkim lasem Szubienicznej Góry, której szczyt jest dobrym punktem widokowym w stronę stadionu. Gdy stadion był zamykany dla publiczności, kibice Lechii Gdańsk korzystali z tej dogodności, a obszar stoku góry jest nazywany "trybuną leśną".
Komunikacja.
Na stadion można dojechać liniami tramwajowymi nr 2, 3, 4, 6, 9, 11 i 12 (przystanek "Traugutta"), autobusowymi 115, 131 i 283 (przystanek "Centrum Medycyny Inwazyjnej") lub Szybką Koleją Miejską (przystanek "Gdańsk Politechnika").

</doc>
<doc id="813148" url="https://pl.wikipedia.org/wiki?curid=813148" title="Tadeusz Kostecki">
Tadeusz Kostecki

Tadeusz Kostecki (ur. 26 maja 1905 w Białej Podlaskiej, zm. 30 maja 1966 w Warszawie) – polski pisarz, autor powieści sensacyjnych, detektywistycznych i młodzieżowych. Publikował również pod pseudonimami: „Krystyn T. Wand”, „W.T. Christine” i „Tadeusz Kryswan”.
Życiorys.
Zadebiutował w 1938 publikując jako W.T. Christine powieści przygodowe utrzymane w konwencji westernu: "Krwawy szlak pogranicza" i "Żółtodziób" (w wydawnictwach zeszytowych). Trzy powieści powstałe w okresie okupacji ("Droga mężczyzny", "Plamy na słońcu" i "Sługa boży") zaginęły bezpowrotnie wskutek spłonięcia rękopisów podczas powstania warszawskiego. Po wojnie popularnością cieszyło się szereg jego powieści publikowanych w latach 40. przez wydawnictwa prywatne – m.in. osadzona w scenerii Alaski trylogia "Wilk" (1946) z postacią głównego bohatera Harry’ego Cossa (Kosa) – amerykańskiego detektywa polskiego pochodzenia.
W 1951 wszystkie jego utwory wydane pod pseudonimami zostały wycofane z polskich bibliotek oraz objęte cenzurą. Wydawnictwa państwowe dopiero od 1954 wydawnictwa zaczęły publikować jego powieści, poczytne zwłaszcza w latach pięćdziesiątych. Wśród nich ukazał się "Zaułek mroków" (1956), nietypowo ukazujący w pozytywnym świetle działania UB, nacechowane bohaterstwem walki z ówczesną przestępczością o wyraźnym tle politycznym. W 1988 przez Wydawnictwo „Epoka” została wznowiona trylogia "Wilk".
W 1992 wrocławskie wydawnictwo „Enigma” wydało powieść "Droga powrotna Płowego Jima" jako "Krwawe pogranicze", przypisując jej autorstwo Alistairowi MacLeanowi (rzekomo napisana w 1962 pod tytułem "Bloody Borderland") – na tle ówczesnej popularności książek MacLeana wydawca wykorzystał wtedy niemal już zapomnianą powieść Kosteckiego (wydaną w 1946 i nigdy nie wznawianą), w której dokonał zmiany tytułu i autora.
Niektóre z powieści doczekały się wydania w wersji dźwiękowej.
Pochowany na cmentarzu Powązkowskim (kwatera 189-5-28).

</doc>
<doc id="813150" url="https://pl.wikipedia.org/wiki?curid=813150" title="Odwzorowanie regularne">
Odwzorowanie regularne

Odwzorowanie regularne – rodzaj odwzorowania różniczkowalnego w analizie matematycznej.
Definicja.
Niech formula_1 będą przestrzeniami unormowanymi oraz formula_2 niepustym podzbiorem formula_3 Odwzorowanie formula_4 nazywamy regularnym, jeśli
Twierdzenia.
Przykład:
Odwzorowanie formula_17 określone wzorem formula_18 jest regularne, ale nie jest dyfeomorfizmem, gdyż nie jest odwracalne (ze względu na okresowość funkcji trygonometrycznych).

</doc>
<doc id="813151" url="https://pl.wikipedia.org/wiki?curid=813151" title="Stadion Lechii Gdańsk">
Stadion Lechii Gdańsk



</doc>
<doc id="813153" url="https://pl.wikipedia.org/wiki?curid=813153" title="Kunowo (powiat świdwiński)">
Kunowo (powiat świdwiński)

Kunowo (dawniej: niem. "Kuhnow") – osada w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Kunowo.

</doc>
<doc id="813165" url="https://pl.wikipedia.org/wiki?curid=813165" title="Osiedle Moniuszki (Żary)">
Osiedle Moniuszki (Żary)

Osiedle Moniuszki – największe terytorialnie i najludniejsze żarskie osiedle mieszkaniowe liczące około 9000 mieszkańców, zlokalizowane w zachodniej części Śródmieścia. Osiedle budowane od drugiej połowy lat 60. aż do lat 80. XX wieku w systemie wielkiej płyty przy ulicy Stanisława Moniuszki, jednej z głównych arterii komunikacyjnych miasta. Administratorem około 60% obszaru osiedla jest żarska Spółdzielnia Mieszkaniowa przy ul. Wieniawskiego 1, natomiast pozostałe tereny są administrowane przez wspólnoty mieszkaniowe. Osiedle to graniczy z niewielkim Osiedlem Odbudowanym.
Nazwa osiedla.
Nazwa osiedla pochodzi od nazwy ulicy Stanisława Moniuszki, gdyż pierwsze budynki nowo budowanego osiedla powstawały właśnie przy tej ulicy. Osiedle to określane jest wśród mieszkańców również jako "Osiedle Muzyków", ze względu na nazwy ulic osiedla. Jest to "de facto" błędne nazewnictwo, ponieważ pierwotna nazwa Osiedle Moniuszki została nadana do celów projektowych i planistycznych jeszcze przed podjęciem uchwał w sprawie nadania nazw poszczególnym ulicom tego osiedla. Z tego też powodu w oficjalnych dokumentach Urzędu Miejskiego używa się nazwy pierwotnej, natomiast wśród mieszkańców upowszechniła się nazwa "Osiedle Muzyków".
Obszar osiedla.
Osiedle Moniuszki położone jest na około 40 ha, na których znajduje się około 60 bloków mieszkalnych. W początkowej fazie projektowania obszar osiedla został podzielony na 5 etapów budowy:
&gt; Moniuszki 36-38, 42, 50-50d, 54,
&gt; Kurpińskiego 1, 2, 3, 4, 6, 8-20, 22, 24, 40, 42, 44-56,
&gt; Wieniawskiego 13, 15, 17-23, 25-27, 29-35, 37-39, 41-47, 49-51,
&gt; Wieniawskiego 2-10,
&gt; Paderewskiego 2-18, 20-30, 32-42, 44-54,
&gt; Szymanowskiego 1-7, 9-15, 17, 19, 21, 23, 25, 27,
&gt; Paderewskiego 56-64, 66, 68, 70, 72, 74, 76, 78-84,
&gt; Szymanowskiego 29-37, 39-45, 47-55, 57-65,
&gt; Krótka 1-15, 17-27, 29-35,
Szczegółowe plany urbanistyczne Osiedla Moniuszki znajdują się w siedzibie Spółdzielni Mieszkaniowej przy ul. Wieniawskiego 1.
Po zmianie ustroju w Polsce i wprowadzeniu gospodarki rynkowej, kolejne etapy budowy osiedla w obrębie ulicy Strzelców zostały wstrzymane, a niezagospodarowane tereny dopiero w 2006 roku zostały sprzedane pod budowę kolejnego supermarketu w mieście. Obecnie budownictwo mieszkaniowe na Osiedlu Moniuszki skupia się przy końcu ul. Wieniawskiego, gdzie nowe bloki buduje jedna z żarskich firm budowlanych. Obok pływalni Wodnik, znajduje się kręgielnia "Pod Papugami", zaś w jej sąsiedztwie hala widowiskowo-sportowa wraz z restauracją "Amber".
Pomiędzy ulicami Szymanowskiego i Chopina, znajduje się park rekreacji i wypoczynku z wyodrębnionym placem zabaw dla dzieci, skateparkiem, mini miasteczkiem ruchu drogowego, minisiłownią oraz stołami do gry w szachy i tenisa.

</doc>
<doc id="813180" url="https://pl.wikipedia.org/wiki?curid=813180" title="Wydział Pedagogiczny Uniwersytetu Warszawskiego">
Wydział Pedagogiczny Uniwersytetu Warszawskiego

Wydział Pedagogiczny Uniwersytetu Warszawskiego – jeden z 20 wydziałów Uniwersytetu Warszawskiego. Został założony w 1953.

</doc>
<doc id="813182" url="https://pl.wikipedia.org/wiki?curid=813182" title="Kassel-Wilhelmshöhe">
Kassel-Wilhelmshöhe

Kassel Wilhelmshöhe – największy dworzec kolejowy w Kassel (Hesja, Niemcy). Obsługuje dziennie około 20 tys. pasażerów. Nazwa nawiązuje do Wilhelmshöhe, "Wzgórza Wilhelma", na szczycie którego znajduje się pomnik Herkulesa.

</doc>
<doc id="813184" url="https://pl.wikipedia.org/wiki?curid=813184" title="Cienfuegos (ujednoznacznienie)">
Cienfuegos (ujednoznacznienie)



</doc>
<doc id="813187" url="https://pl.wikipedia.org/wiki?curid=813187" title="Karol Fryderyk Woyda">
Karol Fryderyk Woyda

Karol Fryderyk Woyda (ur. 23 listopada 1771 w Lesznie, zm. 21 lutego 1846 w Warszawie) – prezydent Warszawy, nadzwyczajny radca stanu, dyrektor wydziału administracji ogólnej Komisji Rządowej Spraw Wewnętrznych, Duchownych i Oświecenia Publicznego, członek Rady Stanu Królestwa Polskiego w 1834 roku, referendarz Rady Stanu Księstwa Warszawskiego w 1812 roku, kalwinista, wolnomularz.
Życiorys.
Studiował w Niemczech. Od 1792 pracował w poselstwie polskim w Niemczech. Uczestniczył w insurekcji kościuszkowskiej. W latach 1791–1801 walczył w Legionach.
W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego.
6 stycznia 1816 został mianowany przez namiestnika Józefa Zajączka prezydentem miasta. 30 listopada 1830 ustąpił z urzędu prezydenta i wyjechał z Warszawy. Jako prezydent chciał rozbudować i unowocześnić Warszawę, ale przez swoją służalczość i lojalizm wobec władz carskich był nielubiany przez społeczeństwo Warszawy.
Karol Woyda zmarł 21 lutego 1846 w Warszawie i został pochowany na cmentarzu ewangelicko-reformowanym (kwatera F-6-6). Jego synem był Kazimierz Woyda, również prezydent Warszawy.
Odznaczony Orderem Świętego Stanisława I klasy w 1815 roku.

</doc>
<doc id="813189" url="https://pl.wikipedia.org/wiki?curid=813189" title="Ścieżki miłości">
Ścieżki miłości

Ścieżki miłości (hiszp. "Las vias del amor") – telenowela meksykańska, która była emitowana przez Televisę w 2002 roku.
Wersja polska.
W Polsce serial emitowany był w telewizji TVN i TVN Siedem.

</doc>
<doc id="813198" url="https://pl.wikipedia.org/wiki?curid=813198" title="Piłka nożna na Letnich Igrzyskach Olimpijskich 1996">
Piłka nożna na Letnich Igrzyskach Olimpijskich 1996

Wyniki turnieju piłki nożnej odbywającego się na Letnich Igrzyskach Olimpijskich w roku 1996 w Atlancie.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Grupa D.
Tabela końcowa.
Grupa D

</doc>
<doc id="813201" url="https://pl.wikipedia.org/wiki?curid=813201" title="Wydział Studiów Międzynarodowych i Politycznych Uniwersytetu Jagiellońskiego">
Wydział Studiów Międzynarodowych i Politycznych Uniwersytetu Jagiellońskiego

Wydział Studiów Międzynarodowych i Politycznych Uniwersytetu Jagiellońskiego został utworzony mocą uchwały Senatu Uniwersytetu Jagiellońskiego z dnia 20 grudnia 2000 i do niedawna był najmłodszym wydziałem Uniwersytetu. Obecnym dziekanem WSMiP jest dr hab. Paweł Laidler, prof. UJ.

</doc>
<doc id="813202" url="https://pl.wikipedia.org/wiki?curid=813202" title="Cienfuegos (prowincja)">
Cienfuegos (prowincja)

Cienfuegos – najmniejsza spośród czternastu kubańskich prowincji. Jej stolicą jest Cienfuegos. Powstała wskutek podziału dawnej prowincja Santa Clara
Z wyjątkiem gór Sierra del Escambray prowincja jest równinna i nisko położona. Kluczowym sektorem gospodarki jest uprawa i przetwórstwo trzciny cukrowej
Prowincja dzieli się na osiem gmin:

</doc>
<doc id="813203" url="https://pl.wikipedia.org/wiki?curid=813203" title="Kazimierz Woyda">
Kazimierz Woyda

Kazimierz Karol Woyda (ur. 2 lipca 1810 w Warszawie, zm. 15 maja 1877 tamże) – prezydent Warszawy, wolnomularz.
Życiorys.
Był synem Karola Fryderyka Woydy, prezydenta Warszawy w latach 1816–1830, wychowankiem Liceum Warszawskiego. W 1830 uzyskał stopień magistra administracji. W 1833 był pomocnikiem archiwisty, od 1835 referentem, a w 1836 mianowany urzędnikiem do szczególnych zleceń w Komisji Rząd. Spraw Wewnętrznych. W 1837 był naczelnikiem Wydziału Kas Zarządu Municypalnego Warszawy, w 1838-1846 komisarzem obwodu, a potem naczelnikiem powiatu kujawskiego we Włocławku.
Prezydentem Warszawy był od lutego 1862 do 27 maja 1863. Podczas inauguracyjnego posiedzenia nowej Rady Miasta przedstawił program rozwoju miasta. Postulował reorganizację samorządu, rozbudowę komunikacji miejskiej. Powołał też spółkę, która miała wybudować domy dla robotników. 15 sierpnia 1863 został odwołany z funkcji prezydenta miasta przez Aleksandra Wielopolskiego.
Zmarł 15 maja 1877 w Warszawie i został pochowany na cmentarzu Powązkowskim (kwatera 46-6-29/30).

</doc>
<doc id="813204" url="https://pl.wikipedia.org/wiki?curid=813204" title="Flash and the Pan">
Flash and the Pan

Flash and the Pan był australijską grupą nowofalową utworzoną w późnych latach siedemdziesiątych jako projekt międzyprodukcyjny przez Harry'ego Vandę i George'a Younga (starszego brata Angusa i Malcolma – obaj z AC/DC), byłych członków zespołu The Easybeats. W Wielkiej Brytanii, aż do wydania "Waiting for a Train" w roku 1983 byli artystą jednego przeboju.

</doc>
<doc id="813208" url="https://pl.wikipedia.org/wiki?curid=813208" title="Baltexpo">
Baltexpo

Baltexpo (pełna nazwa Międzynarodowe Targi Morskie Baltexpo) – największe w Polsce targi dotyczące branży morskiej.
Targi Baltexpo odbywają się według nowego harmonogramu w cyklu co dwuletnim, w lata nieparzyste (w celu uniknięcia niepotrzebnej konkurencji z odbywającymi się w Hamburgu w lata parzyste targami o podobnym profilu – "Shipbuilding Machinery &amp; Marine Technology – International Trade Fair"). Ekspozycje wystawowe firm reprezentowanych na targach znajdowały się w hali Olivia w Gdańsku Oliwie, w 2013 w Centrum Wystawienniczo-Kongresowym AmberExpo w Gdańsku Letnicy.
Zakres wystawowy targów gdańskich obejmuje m.in. wyposażenie terminali przeładunkowych, budownictwo okrętowe, urządzenia napędowe, wyposażenie pokładowe i elektroniczne jednostek pływających, remonty i przebudowy statków jak i wszelkiego rodzaju usługi morskie (holownicze, armatorskie i w zakresie infrastruktury).
Targi Baltexpo mają znaczący wpływ na nowo uzyskane zamówienia zakładów z polskiego sektora stoczniowego.

</doc>
<doc id="813212" url="https://pl.wikipedia.org/wiki?curid=813212" title="Hazardziści (film 1998)">
Hazardziści (film 1998)

Hazardziści (ang. "Rounders") – dramat kryminalny produkcji amerykańskiej, nakręcony w 1998 roku i wyreżyserowany przez Johna Dahla.

</doc>
<doc id="813214" url="https://pl.wikipedia.org/wiki?curid=813214" title="Edward White">
Edward White



</doc>
<doc id="813215" url="https://pl.wikipedia.org/wiki?curid=813215" title="Gola Dolna">
Gola Dolna

Gola Dolna (niem.: "Nieder Göhle") – wieś w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813219" url="https://pl.wikipedia.org/wiki?curid=813219" title="Głuszkowo">
Głuszkowo

Głuszkowo (dawniej: niem. "Holzkathen") – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813223" url="https://pl.wikipedia.org/wiki?curid=813223" title="Sortowanie koktajlowe">
Sortowanie koktajlowe

Sortowanie koktajlowe, znane także jako dwukierunkowe sortowanie bąbelkowe i sortowanie przez wstrząsanie (które również odwołuje się do odmiany sortowania przez wybieranie) – odmiana sortowania bąbelkowego, które jest stabilnym algorytmem sortowania sortującym za pomocą porównań. Algorytm w przeciwieństwie do sortowania bąbelkowego sortuje liczby w zbiorze w dwóch kierunkach.
Opis algorytmu.
Sortowanie koktajlowe oparte jest na spostrzeżeniu, iż każdy obieg wewnętrznej pętli sortującej umieszcza na właściwym miejscu element najstarszy, a elementy młodsze przesuwa o 1 pozycję w kierunku początku zbioru. Jeśli pętla ta zostanie wykonana w kierunku odwrotnym, to wtedy najmłodszy element znajdzie się na swoim właściwym miejscu, a elementy starsze przesuną się o jedną pozycję w kierunku końca zbioru. Łącząc te dwie pętle sortując wewnętrznie naprzemiennie w kierunku normalnym i odwrotnym, otrzymujemy algorytm sortowania koktajlowego.
Kod źródłowy.
Przykład implementacji algorytmu w pseudojęzyku:
 function cocktail_sort(list, list_length) // pierwszy element zbioru ma indeks 0
 bottom = 0;
 top = list_length - 1;
 zamiana = true;
 while(zamiana == true) // jeżeli żaden element nie został zamieniony, lista jest posortowana
 zamiana = false;
 for(i = bottom; i &lt; top; i = i + 1)
 if(list[i] &gt; list[i + 1]) // sprawdzamy czy elementy są na właściwych miejscach
 zamien(list[i], list[i + 1]); // zamieniamy elementy miejscami
 zamiana = true;
 // zmniejszamy wartość `top` ponieważ element o największej wartości jest posortowany 
 top = top - 1;
 for(i = top; i &gt; bottom; i = i - 1)
 if(list[i] &lt; list[i - 1])
 zamien(list[i], list[i - 1]);
 zamiana = true;
 // zwiększamy wartość `bottom` ponieważ element o najmniejszej wartości jest posortowany 
 bottom = bottom + 1;
Różnice w stosunku do sortowania bąbelkowego.
Sortowanie koktajlowe jest odmianą sortowania bąbelkowego. Różni się od niego tym, że zamiast wielokrotnie przechodzić przez listę od dołu do góry przechodzi na przemian z dołu do góry i następnie z góry do dołu. Dzięki temu ma trochę lepsze osiągi niż standardowe sortowanie bąbelkowe. Wynika to z tego że sortowanie bąbelkowe przechodzi przez listę tylko w jednym kierunku, zatem może cofać się jedynie o jedną pozycję bez możliwości powtarzania.
Np. posortowanie elementów (2,3,4,5,1) metoda koktajlową wymaga tylko jednego przejścia aby elementy zostały posortowane, zaś jeśli użyjemy metody bąbelkowej, będziemy potrzebowali czterech przejść.
Złożoność.
Typowa czasowa złożoność obliczeniowa sortowania koktajlowego jest klasy formula_1 jednak przy sortowaniu zbiorów w znacznym stopniu posortowanych klasa złożoności obliczeniowej redukuje się do formula_2

</doc>
<doc id="813224" url="https://pl.wikipedia.org/wiki?curid=813224" title="Tajemnica statystyczna">
Tajemnica statystyczna

Tajemnica statystyczna – termin prawniczy wprowadzony ustawą z dnia 29 czerwca 1995 r. o statystyce publicznej.
Trybunał Konstytucyjny zezwala na zwolnienie z tajemnicy statystycznej.

</doc>
<doc id="813225" url="https://pl.wikipedia.org/wiki?curid=813225" title="Kowanowo">
Kowanowo

2 miejscowości w Polsce:

</doc>
<doc id="813231" url="https://pl.wikipedia.org/wiki?curid=813231" title="Not Too Late">
Not Too Late

Not Too Late – trzeci album amerykańskiej wokalistki Norah Jones, wydany w roku 2007. Producentem płyty został Lee Alexander, autor tekstów i basista poprzednich albumów Jones. 

</doc>
<doc id="813232" url="https://pl.wikipedia.org/wiki?curid=813232" title="Hawana (prowincja)">
Hawana (prowincja)

Hawana – jedna z kubańskich prowincji. Istniała w latach 1902-2010, jej terytorium podzielono między prowincje Artemisa i Mayabeque.
W przeciwieństwie do innych prowincji, tu gospodarka opiera się na hodowli bydła, uprawie warzyw i owoców. 
Prowincja dzieli się na dziewiętnaście gmin:

</doc>
<doc id="813233" url="https://pl.wikipedia.org/wiki?curid=813233" title="Kowanowo (województwo zachodniopomorskie)">
Kowanowo (województwo zachodniopomorskie)

Kowanowo (dawniej: niem. "Schönfeld") – osada w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Kowanowo.

</doc>
<doc id="813235" url="https://pl.wikipedia.org/wiki?curid=813235" title="Jakub Ignacy Łaszczyński">
Jakub Ignacy Łaszczyński

Jakub Ignacy Łaszczyński (ur. 24 lipca 1791 w Poznaniu, zm. 18 września 1865 w Warszawie) – prezydent Warszawy, gubernator, tajny radca, członek Rady Stanu Królestwa Kongresowego, członek Towarzystwa Rolniczego w Królestwie Polskim w 1858 roku.
Życiorys.
Od 1807 był związany z administracją Księstwa Warszawskiego, a później Królestwa Polskiego. W latach 1831–1837 był prezydentem Warszawy. Od 1840 do 1845 był gubernatorem cywilnym Guberni Mazowieckiej, a następnie – do 1864 – był gubernatorem cywilnym Guberni Warszawskiej. Pochowany w kościele w Starych Babicach wraz z żoną Florentyną ze Znamierowskich Łaszczyńską (zm. 1841).

</doc>
<doc id="813244" url="https://pl.wikipedia.org/wiki?curid=813244" title="Bedlno (województwo zachodniopomorskie)">
Bedlno (województwo zachodniopomorskie)

Bedlno – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813245" url="https://pl.wikipedia.org/wiki?curid=813245" title="Baczo Kiro">
Baczo Kiro

Baczo Kiro, bułg. Бачо Киро, właśc. Kiro Petrow Zanew, bułg. Киро Петров Занев (ur. 7 lipca 1835 we wsi Gorni Turczeta (obecnie miasto Biała Czerkwa), zm. 28 maja 1876 w Wielkim Tyrnowie) – bułgarski nauczyciel, literat, historyk, animator kultury, folklorysta i działacz niepodległościowy. Uczestnik powstania kwietniowego.
Urodził się w rodzinie pasterza Petyra Zanewa, miał dwóch braci, Gawraiła Trifonowa, który został popem oraz Christa Irinczewa. Podstawowe wykształcenie zdobył w wiejskiej szkole przyklasztornej, po czym wstąpił do monasteru Batoszewskiego. Od 1852 pracował jako nauczyciel we wsiach Kojówci (obecnie Koewci), Musina, Michalci, Wiszograd. W 1857 powrócił do Białej Czerkwi i tam nauczał aż do śmierci, z roczną przerwą w 1871. Działał na rzecz rozwoju kultury zakładając czytelnie i świetlice. Zaangażował się także w walkę o restytucję Bułgarskiego Kościoła Prawosławnego niezależnego od Patriarchatu Konstantynopolitańskiego (Egzarchat Bułgarski), za co dwukrotnie, w 1861 i 1864, był więziony. Od 1870 do 1871 pracował jako korespondent wydawanej w Konstantynopolu gazety "Makedonia". Napisał dramat "Żebrak Tanczo" (bułg. "Сиромах Танчо") oraz kilka notatek z własnych podróży.
Działalność niepodległościową prowadził od 1869, współpracując m.in. z Wasylem Lewskim. W lutym 1872 został przewodniczącym komitetu powstańczego w Białej Czerkwi, podległego Bułgarskiemu Centralnemu Komitetowi Rewolucyjnemu, uczestniczył także w zebraniach rewolucjonistów w Bukareszcie, Stambule i Belgradzie. Wziął udział w przygotowaniach do powstań starozagorskiego oraz kwietniowego. Po wybuchu tego ostatniego wraz z popem Haritonem, Petyrem Parmakowem i Christem Karamnikowem zorganizował zbrojny oddział (tzw. czetę) liczący ponad 200 osób. Czeta dotarła do monasteru Drianowskiego, gdzie, po dziesięciu dniach oblężenia, została rozbita przez armię osmańską. Na skutek zdrady Baczo Kiro dostał się do niewoli i po osądzeniu w Wielkim Tyrnowie został powieszony.

</doc>
<doc id="813247" url="https://pl.wikipedia.org/wiki?curid=813247" title="Paweł Banaś">
Paweł Banaś



</doc>
<doc id="813249" url="https://pl.wikipedia.org/wiki?curid=813249" title="Antoine Forqueray">
Antoine Forqueray

Antoine Forqueray (ur. we wrześniu 1672 w Paryżu, zm. 28 czerwca 1745 w Mantes) – francuski kompozytor późnego baroku.
Był królewskim kapelmistrzem, a także drugim obok Marin Marais najważniejszym francuskim gambistą na dworze Ludwika XIV. Jego synem był Jean-Baptiste-Antoine Forqueray, również kompozytor.
Życiorys.
Gdy był małym chłopcem, miał okazję zademonstrować Ludwikowi XIV swoje umiejętności w grze na viola da gamba. Król postanowił zainwestować w edukację muzyczną chłopca. W roku 1689 Forqueray został "Musicien de la Chambre du Roy" (muzykiem królewskim). Na dworze współpracowali z nim kompozytorzy, tacy jak klawesynista François Couperin czy gitarzysta Robert de Visée. Forqueray pozostał muzykiem królewskim do roku 1731, kiedy to pojechał do Mantes sur Seine (dziś Mantes-la-Jolie). Jego syn przejął stanowisko na dworze w 1742 roku.
Twórczość.
Większość dzieł Forqueraya nie została wydana. Syn wydał część z nich jako "Pièces de Viole" w 1747 roku. Styl Forqueraya był wzorowany na energicznym stylu włoskim, zamiast na delikatnym i introwertycznym, typowo francuskim, w którym celował Marin Marais, z tego powodu mówiono w Wersalu, że Marais grał jak "anioł" ("comme un ange"), a Forqueray jak "diabeł" ("comme une diable")

</doc>
<doc id="813250" url="https://pl.wikipedia.org/wiki?curid=813250" title="Karpno (powiat świdwiński)">
Karpno (powiat świdwiński)

Karpno (dawniej: niem. "Kolanushof") – osada w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Karpno.

</doc>
<doc id="813251" url="https://pl.wikipedia.org/wiki?curid=813251" title="Tajemnica dziennikarska">
Tajemnica dziennikarska

Tajemnica dziennikarska – termin prawniczy wprowadzony ustawą z dnia 26 stycznia 1984 r. Prawo prasowe.
Tajemnica dziennikarska została też potwierdzona w Kodeksie postępowania karnego, który w art. 180 § 2 włącza dziennikarza do katalogu osób, które mogą być przesłuchiwane co do faktów objętych tajemnicą tylko wtedy, gdy jest to niezbędne dla dobra wymiaru sprawiedliwości, a okoliczność nie może być ustalona na podstawie innego dowodu. Z tajemnicy dziennikarskiej może zwolnić sąd lub prokurator.
Szczególną okoliczność stanowi sytuacja, gdy informacja, którą dziennikarz uzyskał dotyczy przestępstwa określonego w art. 240 Kodeksu karnego (przepis Prawa prasowego został znowelizowany w 2018, przed 31 sierpnia 2018 r. odnosił się do wcześniejszego kodeksu). W tej sytuacji tajemnica nie obowiązuje. Przywołany przepis Kodeksu karnego mówi o odpowiedzialności za niedoniesienie o przygotowaniach do najcięższych przestępstw, ich usiłowaniu i dokonaniu (ludobójstwa, zamachu stanu, pozbawienia Rzeczypospolitej niepodległości, oderwania od Rzeczypospolitej części obszaru, zmiany przemocą konstytucyjnego ustroju, zamachu na konstytucyjne organy państwa, szpiegostwa, zamachu na życie głowy państwa, zamachu na jednostkę sił zbrojnych RP, zabójstwa, ciężkiego uszkodzenia ciała, sprowadzenia niebezpieczeństwa zagrażającego życiu zdrowiu lub mieniu w wielkich rozmiarach, zgwałcenia kwalifikowanego, czynu pedofilskiego oraz aktów terrorystycznych – uprowadzenia osoby, porwania statków powietrznych lub wodnych i wzięcia zakładników). 
Wynika z tego, że w tych szczególnych przypadkach dziennikarz ma nie tylko prawo, ale i obowiązek powiadomić organy ścigania, a za brak takiego zawiadomienia odpowiada karnie.
Zgodnie z treścią art. 225 Kodeksu postępowania karnego organ prowadzący postępowanie dowodowe może dokonać konfiskaty treści objętych tajemnicą dziennikarską, jednakże nie jest uprawniony do zapoznania się z nimi. Tego typu treści w zabezpieczonej postaci dostarczane są sądowi i to on decyduje wówczas o uchyleniu tajemnicy dziennikarskiej lub zwróceniu materiałów do pierwotnego dysponenta.
Naruszenie przez dziennikarza tajemnicy zawodowej stanowi występek zagrożony grzywną albo karą ograniczenia wolności.

</doc>
<doc id="813253" url="https://pl.wikipedia.org/wiki?curid=813253" title="Kawczyno">
Kawczyno

Kawczyno – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813256" url="https://pl.wikipedia.org/wiki?curid=813256" title="William Gaddis">
William Gaddis

William Gaddis (ur. 29 grudnia 1922 w Nowym Jorku, zm. 16 grudnia 1998 w East Hampton) – amerykański pisarz, postmodernista. 
Życiorys.
William Thomas Gaddis urodził się na Manhattanie. Wychowywał się w miejscowości Massapequa w stanie Nowy Jork. Ukończył Farmingdale High School na Long Island. Studiował literaturę angielską na Uniwersytecie Harvarda. Pisał w tym czasie wiersze, opowiadania, eseje i recenzje dla „Harvard Lampoon”. Z powodu incydentu z policją został nakłoniony do opuszczenia uczelni. Podczas pobytu w Nowym Jorku spędzał czas w Greenwich Village z Allenem Ginsbergiem, Jackiem Kerouakiem i innymi pisarzami z kręgu Beat Generation. Po opuszczeniu nowego Jorku w drugiej połowie lat 40. podróżował po Europie, Afryce Północnej, Meksyku i Ameryce Środkowej. Wziął nawet udział w wojnie domowej w Kostaryce po stronie powstańców. Wrócił do USA w 1951, a by utrzymać rodzinę zarabiał na życie pisząc przemówienia dla kadry kierowniczej i scenariusze do filmów rządowych.
Był dwukrotnie żonaty. Miał dwoje dzieci z pierwszego małżeństwa.
Zmarł na raka prostaty.
Twórczość.
Zadebiutował powieścią "The Recognitions" (1955), ambitną i wysoko ocenioną, która jednak nie odniosła sukcesu komercyjnego. Tygodnik „Time” zalicza dziś książkę do 100 najwybitniejszych amerykańskich powieści wydanych od 1923. 20 lat później wydał drugą powieść, "J R", satyrę na amerykański wielki biznes, która spotkała się z uznaniem krytyków i zdobyła w 1976 National Book Award. Odtąd pisarz mógł poświęcić się wyłącznie twórczości prozatorskiej. Napisał jeszcze trzy większe utwory, z których "A Frolic of His Own" zdobyła ponownie National Book Award w 1994.
W Polsce przetłumaczono "Carpenter's Gothic" ("Ciesielski gotyk", wyd. 1991).
Pisarze pozostający pod jego wpływem to: Don DeLillo, Thomas Pynchon, Jonathan Safran Foer, David Foster Wallace, Jonathan Franzen, czyli czołówka współczesnych autorów amerykańskich z głównego nurtu.

</doc>
<doc id="813257" url="https://pl.wikipedia.org/wiki?curid=813257" title="Blizno (województwo zachodniopomorskie)">
Blizno (województwo zachodniopomorskie)

Blizno – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813259" url="https://pl.wikipedia.org/wiki?curid=813259" title="Tajemnica lekarska">
Tajemnica lekarska

Tajemnica lekarska – termin prawniczy wprowadzony w art. 40 ustawy z dnia 5 grudnia 1996 r. o zawodzie lekarza.
Przysięga Hipokratesa w przedostatnim akapicie głosi "Cokolwiek bym podczas leczenia, czy poza nim, z życia ludzkiego ujrzał, czy usłyszał, czego nie należy na zewnątrz rozgłaszać, będę milczał, zachowując to w tajemnicy."
Przyrzeczenie Lekarskie w punkcie 4 nakazuje "dochować tajemnicy lekarskiej nawet po śmierci chorego."
Kodeks Etyki Lekarza Weterynarii w art. 28 mówi: t"ajemnicą zawodową objęte jest wszystko, o czym lekarz weterynarii dowiedział się w trakcie wykonywania czynności zawodowych." Z tajemnicy może zwolnić lekarza weterynarii: opiekun zwierzęcia, zagrożenie zdrowia publicznego lub gdy wymagają tego przepisy prawa.

</doc>
<doc id="813262" url="https://pl.wikipedia.org/wiki?curid=813262" title="Śliwno (województwo zachodniopomorskie)">
Śliwno (województwo zachodniopomorskie)

Śliwno (dawniej: niem. "Fülgen") – osada w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Śliwno.

</doc>
<doc id="813263" url="https://pl.wikipedia.org/wiki?curid=813263" title="Dziwka">
Dziwka

Dziwka (hiszp. "Yo puta") – hiszpański film fabularny w reżyserii Maríi Lidón z 2004 roku.
Film jest stylizowaną na film dokumentalny adaptacją powieści Isabel Pisano "Yo puta". Główną bohaterką jest Rebecca (Denise Richards), studentka antropologii zbierająca materiały do książki na temat prostytucji.

</doc>
<doc id="813267" url="https://pl.wikipedia.org/wiki?curid=813267" title="Wolny obszar celny w Gdańsku">
Wolny obszar celny w Gdańsku

Wolny obszar celny w Gdańsku (zwany w skrócie „WOC”) – wyodrębniona strefa (wolny obszar celny) w porcie morskim Gdańsk, gdzie obowiązuje jednolity system celny. Powierzchnia całkowita obszaru wynosi 58,5 ha.
Charakterystyka.
Leży w obrębie dzielnicy Nowy Port i graniczy od zachodu z Parkiem Brzeźnieńskim. WOC obejmuje całkowicie portowy Basen Władysława IV (z nabrzeżami WOC I i WOC II) w porcie wewnętrznym, nieopodal wejścia do Kanału Portowego.

</doc>
<doc id="813268" url="https://pl.wikipedia.org/wiki?curid=813268" title="Krzyż termoelektryczny">
Krzyż termoelektryczny

 
Krzyż termoelektryczny – termoelektryczny przyrząd pomiarowy służący do pomiaru natężenia prądu lub napięcia elektrycznego. Przyrząd składa się z drutu oporowego rozpiętego między dwoma wspornikami oraz termopary, której złącze znajduje się w środku długości drutu oporowego.
Przyrządu tego używa się m.in. do pomiaru natężenia prądów zmiennych, a zwłaszcza prądów o bardzo wysokich częstotliwościach oraz o nieznanym przebiegu.
Ciepło Joule'a prądu, proporcjonalne do kwadratu natężenia prądu, powoduje podwyższenie temperatury w punkcie spojenia, to zaś wywołuje siłę elektromotoryczną w termoparze, którą mierzy się za pomocą galwanometru. Siły elektromotoryczne są na ogół niewielkie, co jest wadą przyrządu.
Ciepło odprowadzane do otoczenia, a tym samym także napięcie wskazywane przez przyrząd zależy od ciśnienia gazu; wraz ze wzrostem ciśnienia zmniejsza się napięcie wytworzone w ramionach krzyża termoelektrycznego, zmieniając jego czułość.

</doc>
<doc id="813269" url="https://pl.wikipedia.org/wiki?curid=813269" title="Jean-Baptiste-Antoine Forqueray">
Jean-Baptiste-Antoine Forqueray

Jean-Baptiste-Antoine Forqueray (ur. 3 kwietnia 1699 w Paryżu, zm. 19 lipca 1782 tamże) – francuski kompozytor.
Życie i twórczość.
Forqueray pochodził z rodziny muzyków. Tak jak jego ojciec Antoine Forqueray był cudownym dzieckiem i grał dla króla jako pięciolatek. Jako ulubiony wirtuoz na dworze ściągnął na siebie niechęć i zazdrość ojca, który doprowadził do wypędzenia syna z kraju. W lutym 1726 Jean-Baptiste-Antoine Forqueray powrócił z dwumiesięcznego wygnania i został członkiem grupy muzycznej organizującej publiczne koncerty w Paryżu Concerts Spirituels. W 1727 razem z innym kompozytorem Jeanem-Pierre'em Guignonem wyruszył na tournée do Rennes i Nantes. Odtąd był człowiekiem znanym wielu kręgom arystokratycznym także za granicą. Fryderyk Wielki, król Prus, korespondował z nim, omawiając kwestie muzykologiczne.
Jesienią 1737 Forqueray grał razem z kompozytorem niemieckim Georgiem Philippem Telemannem. Razem wykonywali "Nouveaux Quatuors" ("Nowe kwartety") Telemanna. We wrześniu 1742 przejął stanowisko ojca na dworze, które piastował do 1761. Potem służył u księcia Conti. Po śmierci arystokraty w 1776 Forqueray wycofał się z życia muzycznego. Z drugiego małżeństwa ze słynną klawesynistką Marie-Rose Dubois Forqueray miał dwoje dzieci.

</doc>
<doc id="813270" url="https://pl.wikipedia.org/wiki?curid=813270" title="Przybyradz (powiat świdwiński)">
Przybyradz (powiat świdwiński)

Przybyradz (dawniej: niem. "Bullenberg") – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813274" url="https://pl.wikipedia.org/wiki?curid=813274" title="Hershel Gober">
Hershel Gober

Hershel Wayne Gober (ur. 21 grudnia 1936) – amerykański działacz państwowy, który dwukrotnie pełnił tymczasowo funkcję sekretarza spraw weteranów Stanów Zjednoczonych w administracji prezydenta Billa Clintona (1997-1998, oraz 2000-2001).
Urodzony w Monticello w stanie Arkansas uczęszczał na Alaska Methodist University. Przez 20 lat służył w szeregach amerykańskiej marynarki wojennej i piechoty morskiej, w tym w czasie wojny wietnamskiej (odznaczany m.in. Purpurowym Sercem i Srebrną Gwiazdą). Żonaty z Mary Lou Keener.
W czasie, gdy Clinton był gubernatorem Arkansas, Gober był jednym z jego bliskich i zaufanych współpracowników i kierował stanowym departamentem spraw weteranów. Kiedy Clinton został prezydentem, jedną z jego pierwszych nominacji było obdarzenie go stanowiskiem zastępcy sekretarza spraw weteranów, który jest drugim pod względem wielkości departamentem. Piastował je do końca kadencji Clintona.
Mimo formalnie dość niskiej pozycji w administracji Gober faktycznie miał więcej obowiązków i wpływów, niż większość innych wiceministrów. Niektórzy oceniają, iż przez większość czasu to on był faktycznym kierownikiem departamentu. M.in.:
Ponadto był członkiem Rady Planowania i Budżetu, a także występował w wielu misjach z ramienia Clintona, w tym do Wietnamu.
Dwukrotnie formalnie stał na czele resortu. Nie był co prawda sekretarzem zatwierdzonym i zaprzysiężonym, ale ze względu na jego rolę i pozycję wielu go tak niemalże traktowało.

</doc>
<doc id="813275" url="https://pl.wikipedia.org/wiki?curid=813275" title="Run to the Hills">
Run to the Hills

Run to the Hills – singel heavymetalowego zespołu Iron Maiden. Pochodzi on z trzeciego studyjnego albumu grupy – "The Number of the Beast". Jest to pierwszy singel Iron Maiden nagrany z Bruce'em Dickinsonem.
„Run to the Hills” został wydany także w wersji koncertowej.
W warstwie tekstowej tytułowy utwór dotyczy starć północnoamerykańskich Indian z żołnierzami amerykańskimi. Konflikt przedstawiony jest z punktu widzenia obydwu stron – ludu Kri i białych przybyszów. Autorem muzyki i tekstu jest Steve Harris.
Utwór znalazł się na albumach koncertowych "Live After Death", "A Real Dead One", "Live at Donington", "Rock in Rio", "Beast Over Hammersmith", "BBC Archives" i "Death on the Road" oraz kompilacjach "Best of the Beast", "Ed Hunter", "Edward the Great", "The Essential Iron Maiden" i "".
Druga ścieżka – „Total Eclipse” (ang. "pełne zaćmienie") – opisuje koniec świata spowodowany katastrofą ekologiczną.
Okładka, której autorem jest Derek Riggs, przedstawia Eddiego walczącego na głazie z diabłem. Scena rozgrywa się prawdopodobnie w piekle.
W 2002 wydana została dwuczęściowa reedycja singla. Pierwsza część zawiera nagranie studyjne „Run to the Hills”, utwory „22, Acacia Avenue” i „The Prisoner” w wersji koncertowej z 28 sierpnia 1982 z festiwalu w Reading. Dołączony jest także teledysk „Run to the Hills” zmodyfikowany przez studio animacji Camp Chaos.
Druga część reedycji składa się z „Run to the Hills” w wersji z albumu "Rock in Rio", utworów „Children of the Damned” i „Total Eclipse” zarejestrowanych 28 sierpnia 1982 na festiwalu w Reading. Jako dodatek wideo zamieszczone jest nagranie „Run to the Hills” z festiwalu Rock in Rio.

</doc>
<doc id="813277" url="https://pl.wikipedia.org/wiki?curid=813277" title="Persocom">
Persocom



</doc>
<doc id="813285" url="https://pl.wikipedia.org/wiki?curid=813285" title="Chera (Hiszpania)">
Chera (Hiszpania)

Chera () – gmina w Hiszpanii, we wspólnocie autonomicznej Walencja, w prowincji Walencja, w comarce Plana de Utiel-Requena.
Powierzchnia gminy wynosi 49,7 km². W 2011 roku liczyła 582 mieszkańców. Wysokość bezwzględna gminy równa jest 600 metrów. Współrzędne geograficzne gminy to 39°35'29"N, 0°58'32"E. Kod pocztowy do gminy to 46317.
Obecnym burmistrzem gminy jest Salvador Herrero Lacruz z Hiszpańskiej Partii Ludowej. 2 sierpnia i 17 stycznia w gminie odbywają się regionalne fiesty.

</doc>
<doc id="813286" url="https://pl.wikipedia.org/wiki?curid=813286" title="Robert Coover">
Robert Coover

Robert Coover (ur. 4 lutego 1932) – amerykański pisarz. Najbardziej znana jego powieść, "The Public Burning" (1977), opowiada o sprawie Rosenbergów metodą realizmu magicznego. Zaliczany do grupy najważniejszych pisarzy amerykańskiego postmodernizmu, takich jak Thomas Pynchon, John Barth, Walter Abish, Donald Barthelme oraz William H. Gass.

</doc>
<doc id="813292" url="https://pl.wikipedia.org/wiki?curid=813292" title="Nowy Przybysław">
Nowy Przybysław

Nowy Przybysław (dawniej: niem. "Neu Pribslaff") – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813294" url="https://pl.wikipedia.org/wiki?curid=813294" title="Catch a Fire">
Catch a Fire

Catch a Fire – piąty album studyjny jamajskiego zespołu reggae Bob Marley &amp; The Wailers, wydany przez wytwórnię płytową Island Records w 1973.
Popularność albumu sprawiła, że zespół i Bob Marley stali się znani na całym świecie i od tego czasu datuje się ich międzynarodowa sława.
W 2003 album został sklasyfikowany na 123. miejscu listy 500 albumów wszech czasów magazynu „Rolling Stone”.

</doc>
<doc id="813296" url="https://pl.wikipedia.org/wiki?curid=813296" title="Anderson Rodrigues">
Anderson Rodrigues

Anderson Oliveira de Rodrigues (ur. 21 maja 1974 roku w Belo Horizonte) – siatkarz brazylijski, grający na pozycji atakującego. Gwiazda reprezentacji Brazylii sprzed lat. 
Waży 95 kg. Jego średni zasięg w ataku wynosi 330 cm, w bloku 321 cm. Mieszka obecnie w Rio de Janeiro. Jego zainteresowania poza siatkówką to podróże i muzyka. Odniósł wraz z reprezentacją Brazylii wszelkie możliwe zwycięstwa. Dzięki temu jest elementem żywej legendy.
Jego żona Ana Paula Guth jest siatkarką. 
Jako zawodnik.
Sukcesy klubowe.
Liga brazylijska:
Puchar Włoch:
Sukcesy reprezentacyjne.
Mistrzostwa Ameryki Południowej:
Liga Światowa: 
Puchar Ameryki: 
Puchar Wielkich Mistrzów: 
Mistrzostwa Świata:
Igrzyska Panamerykańskie: 
Puchar Świata: 
Igrzyska Olimpijskie:
Puchar Panamerykański: 
Jako trener.
Sukcesy klubowe.
kobiety.
Superpuchar Szwajcarii:
Puchar Szwajcarii:
Liga szwajcarska:
mężczyźni.
Liga brazylijska:

</doc>
<doc id="813298" url="https://pl.wikipedia.org/wiki?curid=813298" title="Wiadomości (tygodnik emigracyjny)">
Wiadomości (tygodnik emigracyjny)

Wiadomości – polski emigracyjny tygodnik społeczno-kulturalny wydawany w latach 1946–1981 w Londynie. 
Historia.
Czasopismo stanowiło kontynuację przedwojennego tygodnika „Wiadomości Literackie” (1924–1939), oraz wydawanego podczas II wojny światowej w latach 1940–1944 „Wiadomości Polskich, Politycznych i Literackich”.
Założycielami pisma byli Mieczysław Grydzewski i Antoni Borman, redaktorami naczelnymi kolejno: Mieczysław Grydzewski (oficjalnie do śmierci w 1970, "de facto" do 1966, kiedy został częściowo sparaliżowany), Michał Chmielowiec (do 1974) i Stefania Kossowska. Pismo nawiązywało do tradycji przedwojennych „Wiadomości Literackich”. Stale współpracowali z nim m.in. Stanisław Baliński, Stanisław Frenkiel, Ferdynand Goetel, Marian Hemar, Paweł Hostowiec, Marian Kukiel, Jan Lechoń, Wacław Lednicki, Józef Łobodowski, Rafał Malczewski, Józef Mackiewicz, Zygmunt Nowakowski, Adam Pragier, Jan Rostworowski, Stanisław Stroński, Tymon Terlecki, Wiktor Weintraub, Ignacy Wieniewski, Kazimierz Wierzyński i Józef Wittlin. W ostatnich latach tygodnik zamieszczał prace poetów współczesnych, którzy debiutowali już po II wojnie światowej, m.in.: Stanisława Barańczaka, Adama Zagajewskiego, Floriana Śmiei, Bogdana Czaykowskiego, Adama Czerniawskiego, Andrzeja Włodarczyka.
W latach 1958–1990 „Wiadomości” przyznawały corocznie Nagrodę Wiadomości dla najlepszej książki wydanej na emigracji (niekoniecznie z zakresu literatury pięknej). Ufundował ją angielski polonofil Auberon Herbert. Wśród laureatów znaleźli się m.in.: Marek Hłasko (pierwszy nagrodzony), prof. Tadeusz Sulimirski, Witold Gombrowicz, Leopold Tyrmand, Czesław Miłosz, Włodzimierz Odojewski.
Archiwum „Wiadomości” znajduje się w Archiwum Emigracji w Bibliotece Uniwersyteckiej w Toruniu, gdzie znalazło stałe miejsce po czasowym pobycie w pomieszczeniu Fundacji z Brzezia Lanckorońskich w Londynie i zakupie przez Archiwum Emigracji na różnych aukcjach zaginionych wcześniej listów do redakcji i z redakcji „Wiadomości”.
Ostatni, pożegnalny numer tygodnika ukazał się na przełomie marca i kwietnia 1981.

</doc>
<doc id="813299" url="https://pl.wikipedia.org/wiki?curid=813299" title="Afera korupcyjna w polskiej piłce nożnej">
Afera korupcyjna w polskiej piłce nożnej

Afera korupcyjna w polskiej piłce nożnej – medialne określenie nieprawidłowości i przestępstw popełnianych przez sędziów piłkarskich, piłkarzy, trenerów, działaczy klubowych i działaczy związkowych w strukturach PZPN i okręgowych związkach piłkarskich związanych z pozasportowym wpływem na przebieg rozgrywek ligowych i pucharowych piłki nożnej mężczyzn w Polsce. Ściganie takich działań przez organy wymiaru sprawiedliwości stało się możliwe po wprowadzeniu z dniem 1 lipca 2003 do kodeksu karnego przestępstwa tzw. "przekupstwa sportowego".
Przebieg śledztwa.
Postępowania karne prowadzone były przez prokuratorów z "Wydziału VI ds. przestępczości zorganizowanej" Prokuratury Okręgowej we Wrocławiu, a następnie przez prokuratorów z Prokuratury Apelacyjnej we Wrocławiu.
Śledztwo dotyczące domniemanej korupcji w polskiej piłce nożnej rozpoczęło się w maju 2004, po zamieszczeniu artykułu we wrocławskiej edycji „Gazety Wyborczej”. Według dziennikarzy tego dziennika, przed rozegranym 8 maja 2004 meczem II ligi, pomiędzy Polarem Wrocław i Zagłębiem Lubin (0:4), piłkarze obu klubów kontaktowali się ze sobą celem ustawienia wyniku spotkania. Ten wątek, w mediach zwany "sprawą Polaru", w toku śledztwa został wydzielony do osobnego postępowania prowadzonego przez Prokuraturę Rejonową Wrocław-Psie Pole.
Sprawa największej ujawnionej korupcji w polskim futbolu uzyskała jeszcze większy rozgłos rok później – w maju 2005, kiedy to dzięki współpracy Policji z prezesem GKS Katowice Piotrem Dziurowiczem (w późniejszych wywiadach dla „Gazety Wyborczej” z 3 i 4 sierpnia 2005 Dziurowicz szczegółowo opisał sytuację w polskiej piłce nożnej w ostatnich latach) – podczas prowokacji policyjnej – przyjmowania łapówki – aresztowano pierwszoligowego sędziego piłkarskiego Antoniego Fijarczyka oraz obserwatora meczowego i szefa Kolegium Sędziów przy Śląskim ZPN Mariana Duszę (do wręczenia kontrolowanej łapówki doszło 20 maja 2005, a podejrzanych zatrzymano 21 maja 2005). Aresztowanie pierwszego arbitra w śledztwie prezes PZPN Michał Listkiewicz skwitował słowami "wśród dziesięciu tysięcy arbitrów niestety znalazła się jedna tzw. czarna owca". Rozwijające się dynamicznie postępowanie objęło znacznie większą liczbę sędziów piłkarskich, obserwatorów i kwalifikatorów sędziowskich, także szefa szkolenia sędziowskiego i przewodniczących kolegiów sędziów przy wojewódzkich związkach piłkarskich. Opierając się na zeznaniach zatrzymanych, w niecały miesiąc później aresztowano kolejnego sędziego, Krzysztofa Zdunka.
W wywiadzie dla „Gazety Wyborczej” Piotr Dziurowicz wskazał na kluby: GKS Katowice, GKS Bełchatów, Śląsk Wrocław, Górnik Łęczna, Szczakowiankę Jaworzno i Wisłę Płock jako na zespoły biorące udział w ustawianiu meczów.
Efektem zeznań wcześniej zatrzymanych osób była kolejna fala zatrzymań w środowisku piłkarskim z początku lipca 2005. Wątek ten, związany z działalnością korupcyjną dwóch piłkarzy Piasta Gliwice – podejrzenie kupienia dwóch wiosennych meczów w sezonie 2003/2004 z Aluminium Konin (22 maja 2004, 1:0; sprawa wydała się, gdy jeden z piłkarzy Aluminium odmówił sms-em wyjazdu do Gliwic powiadamiając o sprzedaniu meczu kierownika konińskiej drużyny) i Polarem Wrocław (11 czerwca 2004, 2:0) oraz prezesa tego klubu – podejrzenie „ustawienia” wyniku meczu ze Świtem Nowy Dwór Mazowiecki w sezonie 2004/2005 (23 października 2004, 2:1), został również wydzielony do osobnego śledztwa.
Według wrocławskiej prokuratury dużą grupą, która kupowała i sprzedawała mecze w polskiej lidze kierował były działacz Amiki Wronki – Ryszard Forbrich, znany w środowisku jako „Fryzjer”. Prokuratura stawia mu ponad 50 zarzutów dotyczących korupcji, z których głównym jest założenie i kierowanie jedną ze zorganizowanych grup przestępczych działających w środowisku polskiego futbolu od roku 2000. Grupa miała zajmować się tzw. ustawianiem meczów piłkarskich w polskich I, II oraz III lidze, a F. nakłaniać, pośredniczyć i wręczać łapówki, m.in. sędziom piłkarskim i obserwatorom PZPN. Miał w ten sposób wpłynąć na wyniki ponad 30 meczów. Przegląd Sportowy w sierpniu 2006 opublikował tzw. listę Fryzjera – listę sędziów piłkarskich, z którymi „Fryzjer”, według dziennika, rzekomo próbował utrzymywać kontakty.
W lipcu 2007 prowadzenie śledztwa przejęła Prokuratura Apelacyjna we Wrocławiu.
Procesy karne.
Sprawa Polaru.
Śledztwo w "sprawie Polaru" zakończyło się serią procesów sądowych toczących się przed Sądem Okręgowym we Wrocławiu od 24 stycznia 2006, w którym oskarżeni byli czterej byli piłkarze Polaru oraz Zagłębia Lubin. Ze względu na zły stan zdrowia psychicznego jednego z czterech oskarżonych piłkarzy proces już w marcu 2006 został odroczony do 6 kwietnia, a następnie z podobnych powodów na wniosek obrońców – utajniony. Początkowo, 10 czerwca 2008, nieprawomocnym wyrokiem sądu ukaranych zostało dwóch byłych piłkarzy Polaru Wrocław: Tomasz R. i Jacek S. (4 miesiące w zawieszeniu na 2 lata), jednocześnie byłego zawodnika Zagłębia Lubin Zbigniewa M. oraz byłego zawodnika Polaru Marka G. sąd uniewinnił i utajnił uzasadnienie wyroku. Sąd apelacyjny uchylił wyrok.
Na początku marca 2009, w kolejnej odsłonie procesu, Zbigniew M. przyznał się do udziału w ustawieniu meczu i zgodził się na karę roku pozbawienia wolności i grzywnę. Natomiast Jacek S. i Tomasz R. początkowo zgodzili się na wyrok bez procesu, następnie zmienili zdanie, gdyż nie byli w stanie oddać łapówki, jaką mieli przyjąć. Ich proces oraz Marka G. będzie się toczył osobno. Już 7 kwietnia wszyscy oskarżeni piłkarze nie przyznali się przed sądem do zarzutów i odmówili składania zeznań.
Proces ws. Arki Gdynia.
14 grudnia 2007 rozpoczął się przewód sądowy ws. domniemanej korupcji w Arce Gdynia. Na ławie oskarżonych zasiadły 34 osoby, z których 17 poddało się dobrowolnie karze. Pozostałym 17 oskarżonym prokuratura zarzuciła przestępstwa m.in. z art. 258 i 296b kodeksu karnego, tj. udział i kierowanie związkiem przestępczym mającym na celu nieuczciwe zachowania w związku z organizacją profesjonalnych zawodów sportowych (łącznie zarzutów było ponad 200, w tym „ustawienie” 41 meczów).
3 kwietnia 2009 sąd I instancji uznał wszystkich oskarżonych za winnych stawianych im zarzutów i wydał wyroki skazujące:
Ponadto wszyscy oskarżeni zostali ukarani grzywnami finansowymi. Sąd zgodził się również na używanie pełnych nazwisk skazanych, jak i ujawnianie ich wizerunków.
16 września 2009 do Sądu Apelacyjnego we Wrocławiu trafiły odwołania dotyczące powyższego wyroku. Złożyły je zarówno prokuratura, jak i obrońcy oskarżonych. Procesu w tej sprawie można spodziewać się w grudniu.
Proces ws. Korony Kielce.
31 grudnia 2008 skierowany został do Sądu Rejonowego Wrocław-Śródmieście akt oskarżenia w tzw. „wątku Korony Kielce”, przygotowany przez prokuratorów z Wydziału XI Prokuratury Krajowej we Wrocławiu. Oskarża się w nim 43 osoby: 19 piłkarzy, 12 sędziów, 6 obserwatorów PZPN oraz 6 trenerów i działaczy o „ustawienie” 23 meczów w lll ligowym sezonie 2003/04. Spośród oskarżonych, 28 osób przyznało się do zarzutów i mogły one być skazane bez procesu.
16 września 2009 przed obliczem „Temidy” stanęła grupa „skruszonych” – przyznających się do winy i chcących poddać się karze dobrowolnie. Kielecki sąd skazał:
Na kolejnym posiedzeniu 21 września sąd zajmie się m.in. byłym kapitanem kielczan – Arkadiuszem B. Proces tych, którzy nie przyznają się do zarzutów (m.in. trenera Jerzego E. juniora i Hermesa N. S.) rozpocznie się 23 września przed Sądem Rejonowym w Kielcach.
Konsekwencje.
W związku z aferą oskarżono około 600 osób [stan 6 października 2011] – obserwatorów, sędziów, działaczy klubowych, trenerów (w tym byłego selekcjonera reprezentacji narodowej), piłkarzy, a nawet masażystów Górnika Łęczna oraz Lecha Poznań, sekretarkę Arki Gdynia czy burmistrza Janikowa – część z nich aresztowano, część po złożeniu zeznań zwolniono (w tym kilkunastu za kaucją z zakazem opuszczania kraju). Na koniec października 2008 według danych z wrocławskiej Prokuratury Krajowej w proceder korupcyjny były zaangażowane 52 kluby piłkarskie.
Rozmiary afery korupcyjnej sięgające zarządu PZPN (w styczniu 2007 zatrzymano Wita Żelazko – jednego z członków Zarządu, byłego arbitra, obserwatora i komentatora piłkarskiego stacji Canal+ Sport, eksperta od spraw sędziowskich) i brak zdecydowanej reakcji na nie, były jednym z przyczynków do zawieszenia przez Ministra Sportu Tomasza Lipca Zarządu Związku i wprowadzenia doń kuratora w okresie 19 stycznia – 5 marca 2007 (więcej w haśle PZPN).
Także najważniejsi sponsorzy rozgrywek piłkarskich w Polsce – Telekomunikacja Polska S.A. (główny sponsor reprezentacji i właściciel operatora sieci komórkowej PTK Centertel, sponsora Orange Ekstraklasy) oraz – po raz pierwszy już w sierpniu 2005 roku, po publikacji w Gazecie Wyborczej wywiadów z Piotrem Dziurowiczem – stacja telewizyjna Canal+ (właściciel praw do transmisji I ligowych meczów piłkarskich) zdecydowanie wyrazili swoje zaniepokojenie zjawiskiem, przejawem czego było m.in. odwołanie przez Canal+ w 2007 roku dorocznej uroczystej gali towarzyszącej wręczaniu nagród ufundowanych przez stację – Piłkarskich Oscarów, a także ograniczenie liczby kategorii, tak „by nagrodzić wyłącznie piłkarzy, a nie całe środowisko futbolowe”. W wywiadzie z 27 lutego 2007 udzielonym Gazecie Wyborczej szef polskiego oddziału Canal+ Arnaud de Villeneuve przedstawił po raz kolejny poparcie firmy dla jak najszybszego oczyszczenia skorumpowanego środowiska, ukarania winnych i uzdrowienia polskiej piłki nożnej.
Kluby, działacze i piłkarze.
14 marca korzystając z zapisów w nowym regulaminie PZPN, działacze Górnika Polkowice zgłosili gotowość dobrowolnego poddania się karze, pod warunkiem, że nie będzie nią degradacja z II ligi.
15 marca przed WD PZPN rozpoczęło się składanie wyjaśnień przez przedstawicieli obwinianych klubów. Przedstawiciele kolejnych trzech: Górnika Łęczna, KSZO Ostrowiec Świętokrzyski i Podbeskidzia Bielsko-Biała byli skłonni przyznać się do winy i zaproponować związkowi rodzaj kar dla siebie. Prawnicy reprezentujący Arkę Gdynia zdecydowanie wykluczyli możliwość dobrowolnego poddania się karze przez ich klienta, natomiast Zawisza Bydgoszcz S.A. dokonał właściwie samoukarania, rozwiązując wiosną swoją II-ligową drużynę.
22 marca 2007 WD PZPN podjął decyzję objętą rygorem natychmiastowej wykonalności o miesięcznym zawieszeniu klubu Arka Gdynia w rozgrywkach organizowanych przez PZPN. W ciągu tego miesiąca Arka miała rozegrać siedem meczów – 5 w Orange Ekstraklasie i po jednym w Pucharze Ekstraklasy i w Pucharze Polski. Zgodnie z regulaminami PZPN i rozgrywek OE nierozegrane pojedynki traktowane są jak walkowery, zaś trzy kolejne walkowery oznaczają, że drużyna „zostaje automatycznie wyeliminowana z rozgrywek i (...) zdegradowana o dwie klasy niżej, bez względu na liczbę zdobytych punktów”.
27 marca podejrzewani o korupcję prezesi Arki Jacek Milewski i Grzegorz Gąsiorowski zrezygnowali z pełnienia funkcji w zarządzie klubu.29 marca 2007 WD PZPN zawiesił Górnika Łęczna na jeden miesiąc w rozgrywkach organizowanych przez PZPN. Podobnie, jak w przypadku Arki Gdynia, decyzja objęta została rygorem natychmiastowej wykonalności.
Początkowo decyzją WD PZPN z 12 kwietnia 2007 roku:
Jednocześnie podjęto decyzję o uchyleniu zawieszenia i przywrócono Górnikowi Łęczna i Arce Gdynia możliwość uczestniczenia w rozgrywkach Orange Ekstraklasy.
Kolejne zatrzymania związane z poznańską drużyną miały miejsce 2 lutego 2009. Zatrzymani zostali Piotr Reiss oraz były członek zarządu tego klubu Przemysław E. Zawodnik oświadczył, że podczas przesłuchania nie przyznał się do handlu meczami, a także zrezygnował z prawa do ochrony wizerunku, co pozwala m.in. na podawanie jego nazwiska w pełnym brzmieniu. Przemysławowi E. postawiono cztery zarzuty korupcyjne. Po ich zatrzymaniu, mec. Masiota ponownie złożył oświadczenie sugerujące brak możliwości prawnych ukarania KKS Lech Poznań nawet w przypadku udowodnienia zatrzymanym winy. 3 lutego 2009 zatrzymany został kolejny długoletni gracz Lecha Poznań – Waldemar K., który podobnie, jak Reiss nie przyznał się do zarzutów stawianych przez prokuraturę. 4 lutego tego samego roku celem złożenia zeznań dobrowolnie do wrocławskiej prokuratury udał się Czesław Michniewicz ex-trener zespołu sezonu 2003/04, twórca ostatnich sukcesów Lecha: Pucharu i Superpucharu Polski. Fakt zdobycia trofeów w tym samym sezonie, którego dotyczą zatrzymania, według niektórych mediów, może być podstawą do ich odebrania klubowi. 19 lutego 2009 w obliczu związanych z aferą korupcyjną licznych zatrzymań obecnych lub byłych graczy i działaczy Lecha, klub skierował do WD PZPN wniosek o wydanie potwierdzenia, że obecny Lech (KKS) nie jest prawnie odpowiedzialny za niezgodne z prawem dawne czyny Lecha.

</doc>
<doc id="813302" url="https://pl.wikipedia.org/wiki?curid=813302" title="Rogowacenie czarne">
Rogowacenie czarne



</doc>
<doc id="813303" url="https://pl.wikipedia.org/wiki?curid=813303" title="Miłobrzegi">
Miłobrzegi

Miłobrzegi (dawniej: niem. "Friedensburg") – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813304" url="https://pl.wikipedia.org/wiki?curid=813304" title="Monika Bronicka">
Monika Bronicka

Monika Bronicka (ur. 4 maja 1977 w Olsztynie) – polska żeglarka regatowa, podróżniczka, rzeczoznawca majątkowy, autorka książki dla dzieci „Przygoda na rafie”.
Ukończyła mrągowskie Szkoły Podstawowe nr 2 i 1. Później uczyła się w Liceum Ogólnokształcącym nr 1 im. Obrońców Westerplatte w Mrągowie, uzyskując w 1996 r. dyplom maturalny. Następnie skończyła studia z zarządzania nieruchomościami na Uniwersytecie Warmińsko-Mazurskim w Olsztynie.
Swoją przygodę z żeglarstwem rozpoczynała jako młoda dziewczyna w wieku ośmiu lat. Jej pierwszym trenerem był jej ojciec Jan. Przez wiele lat była zawodniczką Bazy Mrągowo. W trzeciej klasie szkoły średniej znalazła się w kadrze olimpijskiej. Później broniła barw olsztyńskiego AZS UWM. Startowała na jednoosobowej, olimpijskiej klasie Europa. Jest trzykrotną mistrzynią Polski z 2000, 2002 i 2003 r. w żeglarstwie. Brała udział w Letnich Igrzyskach Olimpijskich w Sydney i Letnich Igrzyskach Olimpijskich w Atenach. Jest wielokrotną uczestniczką mistrzostw świata i Europy oraz brązową medalistką Mistrzostw Europy Juniorów z 1996 r. Szósta zawodniczka Mistrzostw Świata w 1998 r.

</doc>
<doc id="813305" url="https://pl.wikipedia.org/wiki?curid=813305" title="Buczyna (województwo zachodniopomorskie)">
Buczyna (województwo zachodniopomorskie)

Buczyna (niem. "Emilienhof") – osada w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="813306" url="https://pl.wikipedia.org/wiki?curid=813306" title="Wartościowanie dzieła literackiego">
Wartościowanie dzieła literackiego

Wartościowanie dzieła literackiego – etap analizy literackiej następujący po interpretacji; obejmuje nie tylko utwór traktowany jako całość, ogranicza się głównie do jego wybranych przekrojów, części.
Wartościowanie jest swego rodzaju odpowiedzią na wartość, w której wybranej części dzieła literackiego świadczy się uznanie, podziw, etc. Jednakże na początku trzeba ową wartość wydobyć ze stanu potencjalności.
Istnieje zbiór kryteriów pozwalających zidentyfikować wartość:
Wartościowanie powinno uwzględniać odczucia twórcy, epokę, w której tworzył i środowisko, w którym powstało dzieło literackie.
Kategorie:

</doc>
<doc id="813308" url="https://pl.wikipedia.org/wiki?curid=813308" title="Psary (województwo zachodniopomorskie)">
Psary (województwo zachodniopomorskie)

Psary (niem. "Stadthof") – osada w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Psary.

</doc>
<doc id="813310" url="https://pl.wikipedia.org/wiki?curid=813310" title="Beira Litoral">
Beira Litoral

Beira Litoral – prowincja w Portugalii położona między miastami Figueira da Foz i Porto. Na wybrzeżu ośrodki turystyczne, wewnątrz prowincji żyzne gleby. Głównymi artykułami handlowymi są sól i wodorosty. Główne miasto: Coimbra.

</doc>
<doc id="813311" url="https://pl.wikipedia.org/wiki?curid=813311" title="Krasna (województwo zachodniopomorskie)">
Krasna (województwo zachodniopomorskie)

Krasna (dawniej: niem. "Fischersruh") – osada w Polsce położona w województwie zachodniopomorskim, w powiecie świdwińskim, w gminie Świdwin.
Zobacz też: Krasna.

</doc>
<doc id="813312" url="https://pl.wikipedia.org/wiki?curid=813312" title="Anasazi">
Anasazi



</doc>
<doc id="813313" url="https://pl.wikipedia.org/wiki?curid=813313" title="Noël Coward">
Noël Coward

Sir Noël Peirce Coward (ur. 16 grudnia 1899 w Teddington, zm. 26 marca 1973 w Blue Harbour na Jamajce) − angielski dramaturg, kompozytor, reżyser, aktor i piosenkarz.
Teatr.
Utrwalił się w powszechnej świadomości głównie jako twórca rewii, komedii i musicali. Do charakterystycznych dla tego twórcy dramatów można zaliczyć "Young Idea" (Młoda idea, 1921), "Private Lives" (Życie prywatne, 1930), "Blithe Spirit" (Seans, 1941). Jego sztuki opowiadają o iluzoryczności więzi społecznych, o głębi indywidualnego doświadczenia wobec przyjętego sztampowego konwenansu. 
W 1924 wyreżyserował spektakl na podstawie dramatu własnego autorstwa "The Vortex" (Wir, 1924). Było to skandalizujące przedstawienie, opowiadające o relacjach syna-narkomana i jego rozwiązłej matki. Aby zwiększyć zainteresowanie publiczności Coward twierdził, że opowiada w nim swoją własną historię. W tym samym roku powstał także dramat rodzinny "The rat trap" (Pułapka na szczury). 
"Cavalcade".
Wyjątkowym w karierze Cowarda był monumentalny patriotyczny spektakl "Cavalcade" (Kawalkada, 1931). Grupa aktorska licząca 250 osób odgrywała dzieje Wielkiej Brytanii od początku XX wieku do roku 1929. Początkiem tytułowego korowodu postaci był pogrzeb królowej Wiktorii, jego metą klub nocny o wymownej nazwie "Chaos". Całość opowiadała o postępującym upadku imperium brytyjskiego. Coward operował wyrazistymi kontrastami i chwytami melodramatycznymi. Spektakle kończyły się odśpiewaniem przez widownię hymnu "God Save the King". 
"Cavalcade" odniosła sukces frekwencyjny, z czasem jednak pojawiły oskarżenia o szerzenie szowinizmu, co spowodowało zdjęcie sztuki z afisza. Spektakl wywarł wpływ na brytyjska kulturę: wyświetlany w latach 70. serial telewizyjny "Upstairs, Downstairs" wprost nawiązywał do spektaklu, a w kampanii wyborczej Margaret Thatcher w 1983 roku pojawiały się nieświadome zapożyczenia z dramatu Cowarda.
Film.
Na podstawie sztuki Noela Cowarda "Easy Virtue" Alfred Hitchcock zrealizował w 1928 dramat "Łatwa cnota". W 2008 powstał film "Wojna domowa".
Życie prywatne.
Był gejem. Przez 19 lat pozostawał w związku z Jerzym księciem Kentu z brytyjskiej rodziny królewskiej, a przez kolejne 30 lat, aż do swojej śmierci, z aktorem filmowym Grahamem Paynem.

</doc>
<doc id="813315" url="https://pl.wikipedia.org/wiki?curid=813315" title="Jaśkowa Dolina">
Jaśkowa Dolina

Jaśkowa Dolina (dawniej niem. "Jäschkentaler Weg") – ulica w Gdańsku, w dzielnicy Wrzeszcz Górny, a także obszar historyczny.
Historia.
Pierwotnie przysiółek Trzebisławice, prawdopodobnie jednodworcza osada rycerska, wzmiankowana w 1358 r. jako "Trsibislauitz". W 2. połowie XVI wieku objęła go gdańska rodzina Köhne-Jaski, która nadała mu dzisiejszą nazwę. W XVIII wieku istniały Stara Jaśkowa Dolina ("Alt Jaeschkenthal") w okolicach dzisiejszego adresu ul. Jaśkowa Dolina 112, prawdopodobnie dawne Trzebisławice, oraz Nowa Jaśkowa Dolina ("Neu Jaeschkenthal") w okolicach ul. Jaśkowa Dolina 86. Stara zanikła po wojnach napoleońskich, Nowa zaś przekształciła się w kompleks kawiarni i ogrodów Kaffee Schröder, istniejących do 1945 r..
Zabudowa wzdłuż ulicy.
Początek Jaśkowej Doliny to skrzyżowanie z Aleją Grunwaldzką nieopodal centrum handlowego Manhattan. Zabudowa dolnego przebiegu Jaśkowej Doliny jest zdominowana stylowymi zabudowaniami willowymi z końca XIX wieku i pierwszej połowy XX wieku, w stylu podmiejskich pałacyków. Górny przebieg ulicy, a zarazem końcowy (nowo powstały na skutek zabudowy Górnego Tarasu w latach 70. i 80.) to przede wszystkim zabudowa blokowa dzielnicy Piecki-Migowo.
Charakterystyczne budynki:
Wartości turystyczno-krajoznawcze.
Równolegle do ulicy przebiega turystyczny „Szlak Wzgórzami Trójmiasta”. Północno-zachodnia krawędź ulicy to dawna część Lasów Oliwskich (odciętych od pozostałego kompleksu leśnego poprzez nowo powstające struktury wewnątrzmiejskie) zwana „Jaśkowym Lasem” i „Gajem Gutenberga”. Dawniej było to popularne miejsce rekreacji; w organizowanych tu zabawach sobótkowych uczestniczyło nawet 20 tys. osób. W 2016 dokonano rewitalizacji dawnego założenia parkowego pod nr 67, w ramach której przywrócono zabytkową rzeźbę Fortuny oraz klasycznej gloriety. W bezpośrednim sąsiedztwie ulicy znajdują się również zrewitalizowany z inicjatywy Integracyjnego Klubu Artystycznego Winda – Teatr Leśny z 1911 r. i Oddział PAN w Gdańsku. U podnóża Strzyskiej Góry znajduje się „Harcerska Baza Obozowa Morena” zwana potocznie Moreną. Opodal niej w 2021 przystąpiono do budowy zbiornika retencyjnego.
Jesienią 2014 roku rozebrano schody przy ul. Jaśkowa Dolina 73, zbudowane z płyt nagrobnych z dawnego kirkutu i zastąpiono je nowymi, wykonanymi z drewna. Zachowane stare nagrobki przewieziono na cmentarz na Srebrzysku.
Bezpośrednio przy ulicy i na posesjach rośnie kilka drzew uznanych za pomniki przyrody:
W parku Jaśkowej Doliny znajduje się krzyż upamiętniający załogę brytyjskiego bombowca Lancaster, który rozbił się tu w 1942 roku.

</doc>
<doc id="813317" url="https://pl.wikipedia.org/wiki?curid=813317" title="Imipramina">
Imipramina

Imipramina () – organiczny związek chemiczny, trójpierścieniowy lek przeciwdepresyjny. Pierwszy w pełni skuteczny lek przeciwdepresyjny, zastosowany w 1957. Hamuje wychwyt zwrotny noradrenaliny i serotoniny ze szczeliny synaptycznej. Wykazuje umiarkowane działanie przeciwcholinergiczne obwodowe i ośrodkowe oraz słabe działanie przeciwhistaminowe. Wchłania się z przewodu pokarmowego w 50%, metabolizowany w wątrobie do dezypraminy, czynnego metabolitu, który ma także działanie psychotropowe. Silnie wiąże się z białkami osocza, okres półtrwania wynosi 10–16 godz., wydalana z moczem i kałem w ciągu jednej doby po podaniu, przenika do mleka. Lek może działać teratogennie.
Przeciwwskazania.
zalecana ostrożność:
ostrzeżenia:
Działania niepożądane.
rzadsze działania niepożądane:
Dawkowanie (dawki w mg/dobę).
Monitorować obraz krwi, czynność wątroby i nerek, przy narastaniu poziomu mocznika i kreatyniny – przerwać leczenie. Podczas zażywania nie prowadzić pojazdów, nie obsługiwać niebezpiecznych urządzeń mechanicznych, nie pić alkoholu.
Preparaty.
Francja: w formie chlorowodorku jako surowiec farmaceutyczny do receptury aptecznej.

</doc>
<doc id="813318" url="https://pl.wikipedia.org/wiki?curid=813318" title="Wielki Skok Naprzód">
Wielki Skok Naprzód



</doc>
<doc id="813322" url="https://pl.wikipedia.org/wiki?curid=813322" title="Piotr Fiorentini">
Piotr Fiorentini

Piotr Fiorentini (ur. 1791 w Wilnie, zm. 13 lipca 1858 w Warszawie) – polski oficer, urzędnik; kolekcjoner.
Pochodził z włoskiej rodziny, przybyłej do Polski w XVII wieku. Syn Baltazara i Katarzyny z Lewickich. Rodzina uzyskała u władz rosyjskich potwierdzenie szlachectwa.
Kapitan Wojska Polskiego; zaciągnął się w 1812 r., walczył w kampanii 1813 r. w Niemczech; kawaler Legii Honorowej. W 1814 wysłany do Anglii z misją wymiany polskich jeńców wojennych.
Złożył dymisję w 1817 roku i zatrudnił się jako urzędnik skarbowy; od 1823 przez 20 lat naczelnik komory celnej w Krakowie; od 1843 nadzorca komór celnych jako urzędnik do szczególnych poruczeń w Komisji Rządowej Przychodów i Skarbu. Kilkukrotnie oskarżany o nadużycia, każdorazowo oczyszczał się z zarzutów. Ze służby ustąpił w 1851, po przejęciu administracji celnej przez władze rosyjskie.
Jako zamożny dyletant (dorobił się, m.in., kamienicy w Warszawie) kolekcjonował obrazy. Skłócony z rodziną, swoją kolekcję 200 obrazów zapisał warszawskiej Szkole Sztuk Pięknych (m.in. rzekome autentyki "Giocondy" Leonarda da Vinci, "Chrztu Chrystusa" Tintoretta, "Polowania Diany" Rubensa oraz Snydersa); zbiór ten został później przejęty przez Muzeum Narodowe.
W 1819 należał do loży „Astrea”.

</doc>
<doc id="813324" url="https://pl.wikipedia.org/wiki?curid=813324" title="Prawo podatkowe">
Prawo podatkowe

Prawo podatkowe – ogół przepisów regulujących zasady powstawania, ustalania oraz wygasania zobowiązań podatkowych oraz obowiązki podatników, płatników i inkasentów poszczególnych podatków. Prawo podatkowe stanowi także o obowiązujących procedurach, które winny być przestrzegane przez organy podatkowe oraz strony w trakcie postępowania podatkowego i wykonywania innych czynności zmierzających do ustalenia prawidłowej wysokości zobowiązania podatkowego i skutecznego poboru podatku.
Prawo podatkowe jest jedną z podgałęzi prawa finansowego, przez część przedstawicieli doktryny prawa uważana za odrębny dział.
Pojęcie prawa podatkowego w Polsce.
W Polsce prawo podatkowe tworzą:
Klasyfikacja podatków.
Podatki klasyfikuje się pod względem następujących kryteriów:
Przerzucalność podatkowa.
To przesuwanie ciężaru podatku przez podatnika na inne podmioty. Może być różna w zależności od wielkości przerzuconego ciężaru:
Przerzucalność występuje, gdy ustawa podnosi stawki podatkowe lub ustala nowy podatek. Procedury przerzucania nie są korzystne m.in. z punktu zasady sprawiedliwości podatkowej.
Przerzucalność można podzielić ze względu na kogo zostaną przerzucone podatki:

</doc>
<doc id="813325" url="https://pl.wikipedia.org/wiki?curid=813325" title="Jan Winczakiewicz">
Jan Winczakiewicz

Jan Winczakiewicz, pseudonim „Cezary Lutecki” (ur. 6 marca 1921 w Kielcach, zm. 24 marca 2012 w Lailly-en-Val) – polski żołnierz, poeta, prozaik, dramaturg, krytyk literacki i teatralny; od 1945 mieszkał we Francji; laureat Nagrody Fundacji im. Kościelskich (1963), współpracownik miesięcznika „Kultura”, tygodnika „Wiadomości”, miesięcznika „Teatr”; tłumacz literacki, malarz; wolnomularz.
Życiorys.
W 1938 ukończył Gimnazjum im. Adama Asnyka w Kaliszu a następnie szkołę podchorążych w Szczypiornie. W czasie II wojny światowej uczestniczył w kampanii wrześniowej, a następnie walczył w Normandii w 1 Dywizji Pancernej gen. Stanisława Maczka; został ranny w bitwie pod Bredą (1944).
Po wojnie osiadł we Francji, której uzyskał obywatelstwo. Został pracownikiem Sekcji Polskiej Radia Francuskiego (ORTF) aż do emerytury (1974). Zajmował się również twórczością literacką, malarską. Tłumaczył literaturę hiszpańską, w tym poezje Federica Garcíi Lorki. W 1963 zdobył Nagrodę Fundacji im. Kościelskich. Swoje prace malarskie wystawiał w wielu krajach zachodniej Europy, w 1972 zdobył we Włoszech nagrodę Grand Premio Della Cita Eterna. Wydał także pisany z punktu widzenia Polaka przewodnik po Paryżu "Polak zwiedza Paryż" (1972).
W 1990 odwiedził Kalisz, w tamtejszym Klubie Międzynarodowej Prasy i Książki zorganizowano wystawę, a następnie aukcję jego prac, z której dochód artysta przeznaczył na renowację kaliskich cmentarzy. Zbiór jego poezji "Wiersze przesiane" opublikowała w 1992 redakcja tygodnika „Ziemia Kaliska”. W 1995 otrzymał tytuł Honorowego Obywatela Miasta Kalisza.
Zmarł 24 marca 2012 w Lailly-en-Val; został pochowany na cmentarzu Les Champeaux w Montmorency pod Paryżem.

</doc>
<doc id="813326" url="https://pl.wikipedia.org/wiki?curid=813326" title="Joan Didion">
Joan Didion

Joan Didion (ur. 5 grudnia 1934 w Sacramento, zm. 23 grudnia 2021 w Nowym Jorku) – amerykańska dziennikarka, eseistka, powieściopisarka i scenarzystka. Przedstawicielka nurtu Nowego Dziennikarstwa.
Życiorys.
Urodziła się 5 grudnia 1934 w Sacramento. W 1956 roku uzyskała bakalaureat na Uniwersytecie Kalifornijskim w Berkeley. Dzięki zwycięstwu w konkursie literackim magazynu „Vogue” Didion przeniosła się po studiach do Nowego Jorku, by pracować w jego redakcji (1956–1963). W tym samym okresie pracowała nad debiutancką powieścią "Run River", która ukazała się w 1963 roku. Po ślubie z Johnem Gregorym Dunne’em powróciła w 1964 roku do rodzinnej Kalifornii. Małżeństwo współpracowało przez wiele lat przy pisaniu artykułów i scenariuszy.
Didion tworzyła w duchu Nowego Dziennikarstwa, jej prace porównywano m.in. do Toma Wolfeʼa. W swojej twórczości dziennikarskiej opisywała świat z brutalną szczerością, jednocześnie zdradzając nostalgię za mityczną Ameryką swojego dzieciństwa. W jej oszczędnym stylu można wyczuć wpływ dzieł Ernesta Hemingwaya. Do jej najbardziej znanych prac należą dwa zbiory wcześniej publikowanych artykułów prasowych: "Slouching Towards Bethlehem" oraz "The White Album", w których bezkompromisowo opisała Amerykę (a w szczególności Kalifornię) lat 60. i 70., portretując m.in. ruch hippisowski, czy kreśląc pogardliwy obraz feminizmu jako nurtu, który wiktymizuje kobiety, stawiając je w roli ofiar mężczyzn.
W 2005 roku zdobyła National Book Award za "Rok magicznego myślenia", opowieść o jej małżeństwie i śmierci męża. Dwa lata później dokonała adaptacji teatralnej książki.
W 2013 roku Didion przyznano National Humanities Medal. W 2017 roku powstał o niej dokument pod tytułem "Joan Didion: The Center Will Not Hold""."
Odbiór w Polsce.
W warszawskim Teatrze Studio pod opieką artystyczną Bartosza Zaczykiewicza powstał monodram na podstawie "Roku magicznego życia", w którym zagrała Ewa Błaszczyk. Premiera miała miejsce 14 listopada 2008 roku.
Twórczość.
Za źródłem:
Scenariusze filmowe.
Wraz z mężem:

</doc>
<doc id="813336" url="https://pl.wikipedia.org/wiki?curid=813336" title="Bombardowanie">
Bombardowanie

Bombardowanie – zrzucanie bomb lotniczych różnego przeznaczenia z samolotów lub innych statków powietrznych na naziemne i morskie cele.
Bombardowanie wykonuje się z lotu poziomego, nurkującego i koszącego. 
Regulamin wojny lądowej z 1907 r. zabrania bombardowania "w jakikolwiek sposób bezbronnych miast, wsi, domów mieszkalnych i budowli". Reguły wojny powietrznej z 1923 zabraniają bombardowania lotniczego "w celu zastraszenia ludności cywilnej albo niszczenia czy uszkadzania własności prywatnej nie mającej charakteru wojskowego bądź zranienia niewalczących" (art. 23). Podobny zakaz zawierał art. 4 projektu "Konwencji o ochronie ludności cywilnej przed nowymi narzędziami wojny" przyjętego na konferencji Stowarzyszenia Prawa Międzynarodowego w Amsterdamie w 1938 r. Jednomyślna uchwała Zgromadzenia Ligi Narodów z 30 września 1938 r. uznawała "rozmyślne bombardowanie ludności cywilnej za bezprawne".

</doc>
<doc id="813340" url="https://pl.wikipedia.org/wiki?curid=813340" title="Park Krajobrazowy Orlich Gniazd">
Park Krajobrazowy Orlich Gniazd

Park Krajobrazowy Orlich Gniazd – park krajobrazowy położony na terenie województwa śląskiego i małopolskiego, rozciągnięty od Częstochowy po Olkusz i Dąbrowę Górniczą.
Obszar parku podlega pod Zespół Parków Krajobrazowych Województwa Małopolskiego (do 2009 roku Zespół Jurajskich Parków Krajobrazowych) i Zespół Parków Krajobrazowych Województwa Śląskiego.
W 2014 roku został ustanowiony plan ochrony parku na okres 20 lat (Uchwała NR IV/48/2/2014 Sejmiku Województwa Śląskiego).
Położenie.
Park Krajobrazowy Orlich Gniazd (PKOG) położony jest w północno-wschodniej części województwa śląskiego, jego granice rozciągają się od przełomu Warty koło Mstowa do doliny Białej Przemszy. Zachodni kraniec PKOG stanowi tzw. kuesta jurajska – próg strukturalny. Od wschodu mniej wyraźnie widoczna jest granica z Niecką Nidziańską.
Budowa geologiczna.
PKOG zbudowany jest głównie ze skał mezozoicznych. Zasadnicza część utworów pochodzi z dna morza, które istniało na tym terenie w okresie jurajskim, czyli 180 milionów lat temu. Początek skałom wapiennym dały szczątki organizmów zbudowane głównie z węglanu wapnia, które osadzały się na dnie zbiornika. W trzeciorzędzie ciepły i wilgotny klimat sprzyjał zjawiskom krasowym. W czwartorzędzie w obniżeniach pomiędzy wapiennymi wzgórzami, wody wypływające spod topniejącego lądolodu skandynawskiego naniosły olbrzymie ilości piasków, na których wykształciły się gleby bielicowe porośnięte przez bór sosnowy.
Najbardziej charakterystycznym elementem krajobrazu PKOG są pasma skalne urozmaicone licznymi ostańcami wapiennymi. Wyróżnia się 3 główne pasma skalne: Smoleńsko-Niegowonickie, Zborowsko-Ogrodzienieckie i Mirowsko-Olsztyńskie. Ostańce skalne zbudowane są z najbardziej odpornej na niszczenie odmiany wapieni – wapieni skalistych. Przyjmują one przeróżne formy, takie jak iglice, ambony, baszty, mury, stopnie czy bramy. Najwyższym wzniesieniem jest Góra Janowskiego, a jej wysokość to 516 m n.p.m.
Flora.
Dzięki licznym glebom wapiennym park charakteryzuje mnogość taksonów związanych z tego rodzaju podłożem. Na terenie Orlich Gniazd stwierdzono występowanie rzadkich i chronionych roślin m.in. liczne storczykowate: obuwik pospolity, buławnik czerwony, buławnik mieczolistny, buławnik wielkokwiatowy, gółka długoostrogowa, gnieźnik leśny, storzan bezlistny, podkolan biały, podkolan zielonawy, żłobik koralowy, storczyk kukawka, kruszczyk szerokolistny, kruszczyk rdzawoczerwony, a także inne rzadkie rośliny: warzucha polska – endemit, przytulia krakowska – endemit, wawrzynek wilczełyko, śnieżyczka przebiśnieg, lilia złotogłów, goryczuszka gorzkawa i orzęsiona, języcznik zwyczajny, pomocnik baldaszkowy.
Fauna.
Między innymi:

</doc>
<doc id="813343" url="https://pl.wikipedia.org/wiki?curid=813343" title="Jacob Mulenga">
Jacob Mulenga

Jacob Mulenga (ur. 12 lutego 1984 w Kitwe) – piłkarz zambijski grający na pozycji napastnika.
Kariera klubowa.
Mulenga jest wychowankiem klubu z rodzinnej miejscowości, Afrisports FC Kitwe. Do pierwszej drużyny trafił w 2002 roku i wtedy to zadebiutował w zambijskiej 2 Division w wieku 18 lat. W 2003 roku talent Mulengi rozbłysł. Utalentowany napastnik zdobył 28 goli w lidze i z dobrej strony pokazał w Coca Cola Cup. Piłkarzem zainteresował się francuski Stade Rennais FC, jednak zawodnik nie przeszedł pomyślnie testów. W 2004 roku Jacob był bliski przejścia do któregoś z klubów Egiptu lub RPA, jednak ostatecznie latem trafił do LB Châteauroux (parę dni wcześniej nie doszedł do skutku jego transfer do Bastii). Tym samym Mulenga stał się dopiero drugim piłkarzem pochodzącym z Zambii, po Andrew Tembo (zaliczył epizod w Olympique Marsylia w 1994 roku), który został zawodnikiem francuskiego klubu. W sezonie 2004/2005 zajął z Châteauroux 5. miejsce w Ligue 2 i zdobył 5 goli w lidze. Rok później dorobek bramkowy Mulengi wyniósł 6 goli w 25 meczach, a ze swoim zespołem zakończył sezon na 15. pozycji. Od początku sezonu 2006/2007 Mulenga był piłkarzem podstawowej jedenastki swojego klubu.
Latem 2007 Mulenga zmienił barwy klubowe i przeszedł do grającego w Ligue 1 RC Strasbourg. W Strasbourgu grał przez rok, jednak spadł z nim do Ligue 2. W 2008 roku wrócił do Châteauroux, a latem 2009 odszedł do holenderskiego FC Utrecht.
W 2014 roku Mulenga został zawodnikiem klubu Adana Demirspor. Zagrał w tureckiej 1. lig 15 meczów i strzelił 8 bramek.
15 stycznia Jacob przeniósł się do Shijiazhuang Ever Bright, a w 2018 do Liaoning Whowin.
Kariera reprezentacyjna.
Swoją reprezentacyjną karierę Mulenga rozpoczął od występów w reprezentacji Zambii U-20. W 2003 roku zagrał z nią w Młodzieżowych Mistrzostwach Afryki w RPA. Z Zambią doszedł do finału, w którym jego rodacy pokonali Malawi 4:1. Mulenga w tym turnieju zagrał w 5 meczach i zdobył 1 gola. Następnie Mulenga brał udział z kadrą U-23 w eliminacjach do Igrzysk Olimpijskich w Atenach.
W pierwszej reprezentacji Zambii Jacob zadebiutował 25 maja 2004 roku w wygranym 2:0 meczu z Sudanem. 10 dni później Mulenga w drugim swoim występie zdobył gola w kadrze, w wygranym 1:0 meczu z Togo, rozegranym w ramach eliminacji do Mistrzostw Świata w Niemczech.

</doc>
<doc id="813345" url="https://pl.wikipedia.org/wiki?curid=813345" title="1919 w muzyce">
1919 w muzyce



</doc>
<doc id="813346" url="https://pl.wikipedia.org/wiki?curid=813346" title="Gender identity">
Gender identity



</doc>
<doc id="813347" url="https://pl.wikipedia.org/wiki?curid=813347" title="Standardowe wejście">
Standardowe wejście



</doc>
<doc id="813349" url="https://pl.wikipedia.org/wiki?curid=813349" title="Wilkołak (film 1941)">
Wilkołak (film 1941)

Wilkołak (ang. "The Wolf Man") – amerykański horror z 1941 roku, na podstawie scenariusza Curta Siodmaka w reżyserii George’a Waggnera.
Fabuła.
Śmierć młodego Talbota sprowadza do zamku Talbotów jego brata Larry’ego. Ojciec John jest z tego powodu niezmiernie szczęśliwy. Chce aby między nim i Larrym układało się jak najlepiej, a sam Larry aby został tu jak najdłużej. Już pierwszego dnia Larry zauważa piękną Gwen Conliff, z którą umawia się na wieczór. A sposobność ku temu jest przednia – oto do miasteczka przyjechali cyganie, którzy jak wiadomo słyną z przepowiadania przyszłości. Przed zapowiadanym wieczorem Larry jeszcze zakupił w sklepie Conliffów laskę ze srebrną głową wilka, dzięki której usłyszał od Gwen miejscową legendę o wilkołakach.
Podczas filmu miejscowi mieszkańcy recytują poemat:
Gwen razem ze swoją przyjaciółką idą z Larrym do obozu cyganów za miastem. Najbardziej swojej przyszłości ciekawa jest przyjaciółka, którą Larry i Gwen z chęcią puszczają jako pierwszą, a sami idą na spacer. Jednak Bela – cygan nie czuje się najlepiej, a na dłoni kobiety zauważa znak pentagramu. Każe dziewczynie uciekać. Za chwile Larry i Gwen słyszą przeraźliwy krzyk kobiety. Okazuje się, że została ona zaatakowana przez wilka. Niestety, dzielny Larry przybył za późno i kobieta zmarła, a Larry został ugryziony przez wilka. Na szczęście ostatkiem sił zdołał zabić wściekłe zwierzę. Następnego dnia okazuje się, że w miejscu bójki znajdują się jeszcze jedne zwłoki – cygana Beli oraz srebrna laska Larry’ego. Larry staje się głównym podejrzanym, ale zarzuty ze względu na szacunek dla rodziny Talbotów zostają oddalone. Jednak od tego momentu Larry zaczyna zachowywać się coraz dziwniej. Odwiedza starą cygankę, która tłumaczy mu całą sytuację. Larry został ugryziony przez Belę, który owej feralnej nocy zamienił się w wilka przez co Larry powoli zmienia się wilkołaka podczas pełni księżyca. Na początku Larry nie wierzy w te zabobony, jednak szybko na własnej skórze odczuwa skutki ugryzienia...
Efekty specjalne.
Filmowa przemiana Chaneya (Lawrence’a) z człowieka na potwora została dokonana poprzez dokładną charakteryzację aktora. Do jego głowy została przyklejona gruba warstwa włosów jaka, które zostały pomalowane świetną barwą kolorów, co pasowało do koloru sierści potwora. Kolejne etapy przemiany były nakręcane pojedynczo, klatka po klatce, a do każdego kolejnego ujęcia doklejano więcej włosów. W filmie uporządkowano każdą scenę po kolei. Lon Chaney Jr. na przemianę musiał poświęcić 10 godzin, a w filmie trwała ona zaledwie parę sekund. Już po rozpoczęciu II wojny światowej Universal Pictures miało problemy ze zdobycie włosów ze wschodniej Azji. Dlatego też wilkołak pojawiał się „gościnnie” z nieobrośniętymi rękami w następnych filmach o tej tematyce, takich jak: "Dom Frankensteina" (1944) czy "Dom Draculi" (1945).
Nawiązania.
Wiele następnych horrorów firmy Universal Pictures odwoływało się do postaci wilkołaka. Także mnóstwo z wymyślonych w późniejszych czasach potworów było wzorowanych na postaci Lawrence’a Talbota, który staje się bestią żądną do zabijania, pomimo że tego, on sam nie chciał. Kolejnym wątkiem, do którego potem często nawiązywano, to pomysł, że tylko śmierć może dać wolność ale przekleństwo przechodzi na zabijającego.
Scenarzysta Curt Siodmak napisał, że największy wpływ na niego podczas pisania scenariusza, miała mitologia grecka.
Według niepotwierdzonych źródeł, scenarzysta zupełnie zdziwaczał po napisaniu tego scenariusza. Podobno widział swoich własnych sąsiadów nagle zamieniających się w morderców.
Znaczenie.
Postać wilkołaka jest, obok Drakuli i Frankensteina, jedną z najbardziej rozpoznawalnych w historii kina. Obraz ten, jako pierwszy poruszył tą tematykę. W 2010 został nakręcony remake filmu.

</doc>
<doc id="813351" url="https://pl.wikipedia.org/wiki?curid=813351" title="Vítězslav Nezval">
Vítězslav Nezval

Vítězslav Nezval (ur. 26 maja 1900 w Biskoupkach koło Třebíča na Morawach, zm. 6 kwietnia 1958 w Pradze) – czeski poeta, prozaik i tłumacz, współtwórca poetyzmu, przedstawiciel czeskiego surrealizmu.
Zarys biografii.
Był synem wiejskiego nauczyciela. Imię otrzymał na cześć Vítězslava Hálka. Studiował prawo w Brnie i filozofię w Pradze, studiów jednak nie ukończył. Był uczniem F. X. Saldy. Pod wpływem antologii współczesnych poetów francuskich dał początek nowemu kierunkowi poetyckiemu – poetyzmowi, charakterystycznemu dla czeskiej lewicy skupionej wokół grupy "Devětsil". W 1922 razem z Karolem Teige przystąpił do "Devětsilu", jednak już w 1924 od niego się zdystansował. W tymże roku wstąpił do Komunistycznej Partii Czechosłowacji, której odtąd był aktywnym członkiem. Przejściowo (1925) był sekretarzem wydawnictwa encyklopedycznego "Masarykův slovník naučný". Później całkowicie poświęcił się pracy twórczej.
W 1934 założył w Pradze Grupę Surrealistów, rozwiązał ją jednak po wystąpieniu paryskich surrealistów przeciwko partii komunistycznej. Utrzymywał szerokie kontakty z działaczami i pisarzami radzieckimi, w 1934 był delegatem na ich zjazd. Publikował m.in. w prasie lewicowej („Rudé právo”, „Tvorba”, „Odeon”, „Nové scéna”, „Lidové Noviný”). Podczas wojny działał w antyfaszystowskiej Gminie Pisarzy Czeskich.
Zmarł nagle w domu podczas świąt wielkanocnych, najprawdopodobniej na zawał serca.
Twórczość.
Debiutował w 1922 tomikiem wierszy "Most". Z radykalizmem przekonań łączył nowatorstwo formy. W latach 20. był jednym z głównych przedstawicieli czeskiego poetyzmu. Pod względem twórczym wykazywał stopniową metamorfozę, przechodząc od witalistycznej poezji młodzieńczej do surrealizmu. Z czasem jego poezja odchodziła od barwnych metafor, skojarzeń i beztroski, mających służyć za wzór proletariatowi, by skłonić się ku gorzkiej refleksji nad światem technicznej cywilizacji, a także odnajdywaniu głębin ludzkiego wnętrza w wizjach surrealistycznych. Po zerwaniu z nadrealizmem powrócił do poezji dyskursywnej i klasycznych form wypowiedzi, takich jak ballada czy sonet. W twórczości dawał wyraz poglądom antyfaszystowskim. 
Po wojnie jako zagorzały komunista zwrócił się ku socrealizmowi, dając mu wyraz przede wszystkim w utworach "Stalin" (1949) i "Wielki zegar ratusza" ("Veliký orloj" 1949), atakującym „burżuazyjną” mentalność. Pisał również dramaty, z których najbardziej znanym był "Manon" (1940), inspirowany powieścią Prévosta.
Był autorem książki dla dzieci "Ania Skrzatek i Słomiany Hubert" ("Anička skřítek a Slaměný Hubert"), na podstawie której powstał czechosłowacki animowany serial telewizyjny oraz spektakl Teatru Lalki i Aktora „Kubuś” w Kielcach zaprezentowany 2 stycznia 1974 podczas III Telewizyjnego Festiwalu Widowisk Lalkowych dla Dzieci.
Polskie przekłady.
Na język polski wiersze i poematy Vítězslava Nezvala tłumaczyli między innymi Kazimierz Andrzej Jaworski, Jarosław Iwaszkiewicz, Anna Kamieńska, Józef Waczków i Adam Włodek.

</doc>
<doc id="813352" url="https://pl.wikipedia.org/wiki?curid=813352" title="Boteti">
Boteti

Boteti – rzeka w północnej Botswanie. Jej długość wynosi ok. 305 km. Początek bierze w bagnach Okawango niedaleko miasta Maun. Początkowo płynie na południowy wschód do jeziora Xau, a następnie skręca na północ i zasila bagna Makarikari.

</doc>
<doc id="813353" url="https://pl.wikipedia.org/wiki?curid=813353" title="Zespół ostrej ciężkiej niewydolności oddechowej">
Zespół ostrej ciężkiej niewydolności oddechowej



</doc>
<doc id="813354" url="https://pl.wikipedia.org/wiki?curid=813354" title="Banatki Małe">
Banatki Małe

Banatki Małe – przysiółek wsi Kadłub w Polsce położony w województwie opolskim, w powiecie strzeleckim, w gminie Strzelce Opolskie.
Wieś stanowi przysiółek sołectwa Kadłub.

</doc>
<doc id="813355" url="https://pl.wikipedia.org/wiki?curid=813355" title="Ryszard Mrozek">
Ryszard Mrozek

Ryszard Mrozek (ur. 14 czerwca 1954 w Wałczu) – polski piłkarz, obrońca. Wychowanek Radomiaka Radom, w którym spędził całą piłkarską karierę z przerwą na służbę wojskową w Czarnych Radom. Grał w nim na boiskach od ligi okręgowej aż po rozgrywki ekstraklasy, w których w 28 spotkaniach strzelił 1 bramkę. 
Kariera piłkarska.
Pierwsze piłkarskie kroki stawiał w Radomiaku jako junior pod okiem trenera Kazimierza Kszczotka. Początkowo grał w pomocy, ale później przekwalifikowany został na prawego obrońcę.
W 1977 roku z Radomiakiem awansował do II ligi, a w 1984 do I ligi. W 1. kolejce ligowej sezonu 1984/84 strzelił bramkę w wygranym meczu z Bałtykiem Gdynia 3:0. Do końca rozgrywek nie rozegrał jedynie dwóch meczów. Przez pierwsze 3 kolejki ze swoją drużyną obejmował pozycję lidera, a rundę jesienną zakończył na 5. miejscu. Po słabszej grze jesienią zajął przedostatnią lokatę i razem z Wisłą Kraków spadł z najwyższej klasy ligowej. W 1986 roku Mrozek zakończył karierę.
Styl gry.
Słynął z twardej i zdecydowanej gry, ale nigdy nie grał brutalnie. Mierząc 168 cm, pojedynkował się z bardziej rosłymi rywalami i zazwyczaj te potyczki wygrywał. Określany jako "mały wzrostem, ale wielki duchem". Ani razu nie został ukarany czerwoną kartką. W Radomiaku pełnił również funkcję kapitana. 
Po zakończeniu kariery.
W 1995 roku został wybrany najlepszym piłkarzem Radomiaka z okazji obchodów 85-lecia klubu. Po zakończeniu kariery grywał w piłkę nożną amatorsko. Grał w amatorskiej drużynie „Taxi”. Był także taksówkarzem, a potem został kierowcą w jednej z radomskich firm.
Równolegle w sezonie 2001/2002 występował w reaktywowanej drużynie Radomiaka II.

</doc>
<doc id="813358" url="https://pl.wikipedia.org/wiki?curid=813358" title="Frans Snyders">
Frans Snyders

Frans Snyders (ur. 1579 w Antwerpii, zm. 1657 tamże) – flamandzki malarz barokowy, animalista.
Życie i edukacja.
Był uczniem Pietera Brueghla (młodszego) i Hendricka van Balena, żył i pracował w Antwerpii, gdzie był mistrzem cechowym w gildii św. Łukasza. Kilka lat przebywał we Włoszech, w Rzymie i Neapolu. Pracował z kilkoma mistrzami malarstwa m.in. z Rubensem, Jordaensem i van Dyckiem, dla których malował detale (zwierzęta i owoce) na ich obrazach. Tematem jego prac były początkowo kwiaty i martwe natury, później głównie zwierzęta i dynamiczne sceny z polowań. Tworzył wielkoformatowe przedstawienia polowań, w których sfory psów atakowały dzikie zwierzęta, malował kuchnie i spiżarnie z ubitą zwierzyną oraz martwe natury z myśliwskimi trofeami.
W 1611 ożenił się z Małgorzatą, siostrą Cornelisa i Paula de Vosów. Pracował dla Albrechta VII Habsburga namiestnika hiszpańskich Niderlandów, Leopolda Wilhelma Habsburga i Filipa IV, króla Hiszpanii. Kolekcjonował dzieła sztuki, miał m.in. 16 obrazów Rubensa. Uczniem Snydersa był Jan Fyt.

</doc>
<doc id="813366" url="https://pl.wikipedia.org/wiki?curid=813366" title="1920 w muzyce">
1920 w muzyce



</doc>
<doc id="813369" url="https://pl.wikipedia.org/wiki?curid=813369" title="MOF">
MOF



</doc>
<doc id="813370" url="https://pl.wikipedia.org/wiki?curid=813370" title="Władysław Stopiński">
Władysław Stopiński

Władysław Stopiński (ur. 14 lutego 1915 w Wielkiej Wsi, zm. 19 grudnia 2010 w Lipowym Polu Skarbowym) – kapral Wojska Polskiego, obrońca Westerplatte. Odznaczony Krzyżem Srebrnym Orderu Virtuti Militari 
Życiorys.
W 1938 wcielony do 4 pułku piechoty Legionów w Kielcach. W marcu 1939 przeniesiony do Wojskowej Składnicy Tranzytowej na Westerplatte. W czasie jej obrony walczył na placówce „Prom”. Po kapitulacji dostał się do niemieckiej niewoli w stalagu. 
Po wojnie pracował w PKP w Skarżysku-Kamiennej jako komendant Służby Ochrony Kolei, nastawniczy, kierownik pociągów towarowych i majster w warsztatach wagonowych. Pełnił też funkcję drugiego sekretarza egzekutywy PZPR. W 1975 roku przeszedł na emeryturę.
Od 1998 Honorowy Obywatel Miasta Gdańska (uhonorowany wraz z obrońcami Westerplatte). Został także nominowany na stopień podporucznika w stanie spoczynku (1990), a następnie – kapitana. 
W 1995 głośnym echem odbiło się zaproszenie przez niego na obchody swoich 80. urodzin Martina Menzla –
celowniczego z pancernika „Schleswig-Holstein”. Podczas mszy świętej doszło do symbolicznego pojednania obu kombatantów.
1 września 2009 otrzymał honorowe obywatelstwo Skarżyska-Kamiennej w uznaniu zasług dla ojczyzny i pracy na rzecz miasta.
Mieszkał w miejscowości Lipowe Pole Skarbowe, niedaleko Skarżyska-Kamiennej.

</doc>
<doc id="813377" url="https://pl.wikipedia.org/wiki?curid=813377" title="Zespół niewydolności wielonarządowej">
Zespół niewydolności wielonarządowej



</doc>
<doc id="813378" url="https://pl.wikipedia.org/wiki?curid=813378" title="Dwuwęglik wapnia">
Dwuwęglik wapnia



</doc>
<doc id="813379" url="https://pl.wikipedia.org/wiki?curid=813379" title="Diwęglik wapnia">
Diwęglik wapnia



</doc>
<doc id="813380" url="https://pl.wikipedia.org/wiki?curid=813380" title="Koralowce ośmiopromienne">
Koralowce ośmiopromienne

Koralowce ośmiopromienne (Octocorallia) – podgromada osiadłych lub półosiadłych, kolonijnych koralowców (Anthozoa) z 8 przegrodami w jamie gastralnej i 8 pierzastymi czułkami. Do przykładowych przedstawicieli należą koral szlachetny ("Corallium rubrum") i wachlarz Wenery ("Gorgonia flabellum").
Charakterystyka.
Występują we wszystkich morzach i na różnych głębokościach. Zdecydowana większość gatunków tworzy kolonie. Antopolipy samotnie żyjące należą do wyjątków. Jedynym dobrze udokumentowanym przypadkiem jest "Taiaroa tauhou".
Kolonie są rozgałęzione, mają kształt drzewkowaty, osiągają do 3 m długości. Polipy wykazują symetrię ośmiopromienną, rosną powoli i należą do zwierząt długowiecznych. Przegrody jam chłonąco-trawiącej są zupełne – wszystkie przyrastają do gardzieli. Chorągiewki mięśniowe na krawędziach przegród są zwrócone w jednym kierunku. Gonady w kształcie gron wiszą na ściankach przegród w jamie gastralnej. Komórki parzydełkowe typu stomoknidy.
Większość gatunków ma wewnętrzny szkielet mezenchymatyczny, wapienny lub rogowy, zbudowany z pojedynczych elementów o bardzo różnych kształtach. Zdobnice (Helioporacea) mają zewnętrzny szkielet aragonitowy, co jest uważane za cechę konwergentną do szkieletów korali rafotwórczych (Scleractinia).
Klasyfikacja.
Do Octocorallia zaliczono około 3000 współcześnie żyjących gatunków zgrupowanych w rzędach:
Dotychczasowe badania nie ujawniły relacji pokrewieństwa pomiędzy wymienionymi rzędami, chociaż cała grupa (Octocorallia) jest uznawana za takson monofiletyczny.
Dawniej wyróżniano od 2 (Kükenthal, 1925) do 6 (np. Madsen, 1944) rzędów wyłanianych na podstawie stopnia złożoności kolonii. Oprócz wyżej wymienionych były to jeszcze:
Podziały te nie odzwierciedlały jednak relacji pokrewieństwa. Alcyonacea, Gorgonacea, Stolonifera i Telestacea zostały wyłonione bez określenia cech diagnostycznych, dlatego w 1981 gatunki obejmowane przez te rzędy włączono do jednego – Alcyonacea.

</doc>
<doc id="813384" url="https://pl.wikipedia.org/wiki?curid=813384" title="Dumortieryt">
Dumortieryt

Dumortieryt – minerał z gromady krzemianów. Należy do grupy minerałów rzadkich.
Nazwa pochodzi od nazwiska francuskiego paleontologa M.E. Dumortiera (1803-1876). 
Właściwości.
Zazwyczaj tworzy kryształy o pokroju słupkowym, pręcikowym, igiełkowym. Występuje w skupieniach włóknistych, rozetowych i promienistych. 
Występowanie.
Występuje w pegmatytach i skałach metamorficznych. Występuje w paragenezie z topazem, berylem, turmalinem. 
Miejsca występowania: USA, Kanada, Meksyk, Brazylia, Madagaskar, Francja, Włochy, Niemcy, Wielka Brytania, Norwegia.
W Polsce opisany w pegmatytach ze Szklarskiej Poręby i okolic Karpacza (Krucze Skały). 
Zobacz też.
topaz, beryl, turmalin, krzemiany.

</doc>
<doc id="813385" url="https://pl.wikipedia.org/wiki?curid=813385" title="Vitězslav Nezval">
Vitězslav Nezval



</doc>
<doc id="813386" url="https://pl.wikipedia.org/wiki?curid=813386" title="Administracja rządowa w Polsce">
Administracja rządowa w Polsce

Administracja rządowa w Polsce dzieli się na:
Administracją rządową kieruje Rada Ministrów: "Ministrowie kierują określonymi działami administracji rządowej lub wypełniają zadania wyznaczone im przez Prezesa Rady Ministrów. Zakres działania ministra kierującego działem administracji rządowej określają ustawy." (art. 149 ust. 1 Konstytucji).
W administracji rządowej wyróżnia się dwa rodzaje stanowisk:
Prezes Rady Ministrów jest zwierzchnikiem służbowym pracowników (będących funkcjonariuszami publicznymi) administracji rządowej.
Przedstawicielem Rady Ministrów w województwie jest wojewoda.
Lokalizacja urzędów centralnych.
Siedziby jednostek wchodzących w skład centralnej administracji rządowej znajdują się głównie w Warszawie. W tym mieście zlokalizowano 93 siedzib tych instytucji.

</doc>
<doc id="813388" url="https://pl.wikipedia.org/wiki?curid=813388" title="Album koncepcyjny">
Album koncepcyjny

Album koncepcyjny () – album muzyczny, na którym zawarte utwory tworzą całość pod względem literackim lub muzycznym i są skupione wokół pozamuzycznego tematu.
Definicja.
Dokładne zdefiniowanie albumu koncepcyjnego spotyka się z trudnościami i często pojęcie to jest raczej ujmowane intuicyjnie. Kwestia przyporządkowania albumu do tej kategorii może być kontrowersyjna ze względu na nieostrą granicę między spójnością muzyczno-tekstową i kolejnością utworów wynikającą z konceptu a wynikającą z innych względów. Przykładowo, umieszczenie piosenki "The Show Must Go On" na końcu albumu "Innuendo" Queen nie jest przypadkowe, gdyż jest on podsumowaniem działalności tego zespołu, jednak nie jest to wystarczające do uznania całej płyty za album koncepcyjny. Niektóre albumy mogą być przez to uważane za koncepcyjne przez jednych, a nieuznawane przez innych. Przykładem jest "Aqualung" Jethro Tull, który, co prawda ma pewne motto związane z grafiką na okładce i tytułowym bohaterem, ale według niektórych nie są one w istocie związane z treścią poszczególnych utworów.
W większości albumy koncepcyjne są zbudowane z utworów słowno-muzycznych, przez co w niektórych opracowaniach definiowane są w oparciu o spójność tekstową, choć wyjątkowo zdarzają się albumy koncepcyjne zawierające jedynie utwory instrumentalne (np. "The Six Wives of Henry VIII" Ricka Wakemana). Album koncepcyjny może być dziełem jednego wykonawcy lub wielu wykonawców (np. '). Na całość konceptu składa się w większości wypadków też oprawa graficzna (okładka, wkładka) albumu. Przemyślana koncepcja albumu tego typu powoduje, że często utwory nie tylko są powiązane, ale ich kolejność nie jest przypadkowa, tworząc narrację (np. historia Pinka w "The Wall" Pink Floyd), choć czasem jedynie oscylują one wokół jednego tematu nie tworząc fabuły (np. "Tales from Topographic Oceans" Yes opisujące zdobywanie wiedzy tajemnej). Jako kryterium wyróżniania tego typu albumu brana jest również deklaracja samych twórców, choć bywa ono podważane. Kolejnym kryterium jest przystawanie konceptu do całego albumu, tzn. według niektórych badaczy album można uznać za koncepcyjny jedynie w całości, co wyklucza albumy, w których koncept dotyczy jedynie części płyty. W takim przypadku spójną część albumu można uznać za suitę rockową. Suita rockowa lub opera rockowa może pokrywać się z albumem, a wówczas – po spełnieniu pozostałych warunków – jest on jednocześnie suitą, operą i albumem koncepcyjnym (np. ' Dream Theater).
Często motywem nadającym koncept albumowi jest jakieś wcześniejsze dzieło – zwykle tekst, ale też film lub dzieło plastyczne. Można je uznać wówczas za adaptację. Przykładem są "Dust and Dreams" Camela inspirowany "Gronami gniewu" Steinbecka lub "Der Prozess" Armii inspirowany "Procesem" Kafki.
Historia.
Początki albumu koncepcyjnego sięgają lat trzydziestych i związane są w jazzową wokalistką Lee Wiley oraz wytwórnią Liberty Records. W latach 40. zalążki albumów koncepcyjnych stworzyli m.in. pianista Pete Johnson oraz muzyk folkowy Woody Guthrie.
Poruszając temat albumu koncepcyjnego nie można zapomnieć o płycie Johnny’ego Casha z 1960 roku – "Ride This Train", która uważana jest przez część znawców tematu za faktycznie pierwszy album koncepcyjny. Rok później Johnny Cash nagrał drugi album koncepcyjny – "The Lure of the Grand Canyon", opowiadający o Wielkim Kanionie (płyta zawiera autentyczne dźwięki nagrane w kanionie).
Jedną z pierwszych prób nagrania albumu stanowiącego całość był "The Doors" z roku 1967, w którym kolejno następujące piosenki połączone są wspólną ideą, prowadzą wzajemny dialog i uzupełnienie. W zamyśle Jima Morrisona pierwsza ("Break on Through") i ostatnia ("The End") piosenka – miały tworzyć pętlę odsyłającą do ponownego przesłuchania albumu od początku. Jednymi z najważniejszych albumów koncepcyjnych lat 60. są: "Are You Experienced" Jimiego Hendriksa, "Sgt. Pepper’s Lonely Hearts Club Band" zespołu The Beatles i "Pet Sounds" grupy The Beach Boys.
Pierwszym polskim albumem koncepcyjnym była płyta Mrowisko zespołu Klan z roku 1971.
W latach 70., kiedy nastąpiła popularyzacja muzyki rockowej, zaczęto rozróżniać dwa rodzaje albumów: tworzące spójność pod względem muzycznym jak "The Dark Side of the Moon" zespołu Pink Floyd oraz tworzące fabularną całość jak "The Wall" tego samego zespołu.
Jednym z przykładów albumów koncepcyjnych jest wydany w 1974 roku przez grupę Genesis "The Lamb Lies Down on Broadway". Muzycznie album różnił się od poprzednich płyt Genesis, ponieważ został zdominowany przez dźwięki instrumentów klawiszowych. Warstwa literacka opowiadała o Raelu, który zstępuje do podziemi Nowego Jorku i spotyka tam liliowo-białą Lilith, Lamie, Kolonię Oślizgłych, doktora Dypera, który go kastruje i czarnego Kruka, który dziobie jego jądra. Teksty nie poddawały się łatwej interpretacji, a muzyka sprowadziła się do roli dźwiękowej ilustracji.

</doc>
<doc id="813390" url="https://pl.wikipedia.org/wiki?curid=813390" title="Johannes Halbig">
Johannes Halbig



</doc>
<doc id="813394" url="https://pl.wikipedia.org/wiki?curid=813394" title="James Reilly (astronauta)">
James Reilly (astronauta)

James Francis Reilly II (ur. 18 marca 1954 w wojskowej bazie lotniczej Mountain Home Air Force Base w stanie Idaho) – amerykański astronauta, doktor geologii.
Loty kosmiczne.
23 stycznia 1998 po raz pierwszy znalazł się w kosmosie. Był specjalistą misji (MS-1) podczas wyprawy STS-89 wahadłowca Endeavour. W załodze promu znajdowali się także: Terrence W. Wilcutt (dowódca misji), Joe F. Edwards, Jr. (pilot wahadłowca), Michael P. Anderson (specjalista misji – MS-2), Bonnie J. Dunbar (MS-3), Saliżan Szaripow (MS-4) i Andy Thomas (MS-5). Podczas wyprawy prom Endeavour połączył się z rosyjską stacją kosmiczną Mir (było to ósme tego rodzaju przedsięwzięcie wykonane przez amerykański wahadłowiec). Astronauta Andy Thomas zastąpił dotychczasowego członka stałej załogi Mira – Davida Wolfa, który pracował na stacji ponad cztery miesiące. Ponadto Endeavour dostarczył na stację przeszło cztery tony wody, żywności i wyposażenia naukowego. Po blisko dziewięciu dniach lotu, 31 stycznia 1998 prom wylądował na Przylądku Canaveral.
12 lipca 2001 po raz drugi poleciał w kosmos. Był trzecim (MS-3) specjalistą misji STS-104, realizowanej przez załogę promu Atlantis. W wyprawie uczestniczyli także: Steven Lindsey (dowódca misji), Charles Hobaugh (pilot wahadłowca), Michael Gernhardt (specjalista misji – MS-1) i Janet Kavandi (MS-2). Był to dziesiąty lot wahadłowca na Międzynarodową Stację Kosmiczną z tzw. misją montażową (ISS 7A). Podczas wyprawy załoga promu pracowała wspólnie z członkami stałej obsady ISS. Wraz z Gernhardtem trzykrotnie wychodził na zewnątrz stacji kosmicznej, dokonując prac montażowych: 15 lipca przez blisko sześć godzin astronauci instalowali na bocznym węźle cumowniczym modułu Unity ważącą 6,5 tony śluzę powietrzną Quest, 18 lipca wyposażyli moduł w trzy zbiorniki z powietrzem oraz sprawdzili ich szczelność, zaś 21 lipca podłączyli czwarty zbiornik z powietrzem i dokonali przeglądu mechanizmu rozkładania baterii słonecznych – wtedy też po raz pierwszy do wyjścia w otwartą przestrzeń kosmiczną została użyta śluza Quest. Ich spacery kosmiczne trwały łącznie 16,5 godziny. Podczas realizacji planu zadań doszło do kilku awarii (m.in. twardego dysku komputera, wykryto także nieszczelność połączenia stacji z komponentem Quest), wskutek których kierownictwo lotu podjęło decyzję o jego przedłużeniu o jeden dzień, pragnąc w pełni zrealizować program misji. Następnie doszło do ponownego wydłużenia wyprawy, tym razem z powodu złych warunków atmosferycznych panujących na półwyspie Floryda. Ostatecznie prom wylądował w KSC 25 lipca 2001.

</doc>
<doc id="813396" url="https://pl.wikipedia.org/wiki?curid=813396" title="Missoula">
Missoula

Missoula – miasto w Stanach Zjednoczonych, w stanie Montana, nad rzeką Clark Fork. Ośrodek administracyjny hrabstwa Missoula. Z populacją 75,5 tys. mieszkańców, jest drugim co do wielkości miastem Montany.
Missoula powstała w 1860 roku jako punkt handlowy na Mullan Road, pustynnym szlaku kolejowym między Fort Benton (Montana) i Walla Walla (Waszyngton). Dawniej nazywano ją "Hellgate Village". 
Missoula jest domem dla University of Montana, publicznego uniwersytetu badawczego.
W mieście rozwinął się przemysł drzewny, papierniczy oraz spożywczy.

</doc>
<doc id="813401" url="https://pl.wikipedia.org/wiki?curid=813401" title="Winhoring">
Winhoring



</doc>
<doc id="813402" url="https://pl.wikipedia.org/wiki?curid=813402" title="Winhoering">
Winhoering



</doc>
<doc id="813404" url="https://pl.wikipedia.org/wiki?curid=813404" title="Neuotting">
Neuotting



</doc>
<doc id="813405" url="https://pl.wikipedia.org/wiki?curid=813405" title="Neuoetting">
Neuoetting



</doc>
<doc id="813406" url="https://pl.wikipedia.org/wiki?curid=813406" title="Toging am Inn">
Toging am Inn



</doc>
<doc id="813407" url="https://pl.wikipedia.org/wiki?curid=813407" title="Toeging am Inn">
Toeging am Inn



</doc>
<doc id="813409" url="https://pl.wikipedia.org/wiki?curid=813409" title="Muhldorf am Inn">
Muhldorf am Inn



</doc>
<doc id="813410" url="https://pl.wikipedia.org/wiki?curid=813410" title="Muehldorf am Inn">
Muehldorf am Inn



</doc>
<doc id="813414" url="https://pl.wikipedia.org/wiki?curid=813414" title="Reprezentacyjny Polski Zespół Pieśni i Tańca „Wileńszczyzna”">
Reprezentacyjny Polski Zespół Pieśni i Tańca „Wileńszczyzna”

Zespół Pieśni i Tańca Wileńszczyzna - polski zespół folklorystyczny mający swoją siedzibę w Wilnie.
Zespół powstał w 1980. Jego dyrektorem od samego początku był Gabriel Jan Mincewicz – były poseł na sejm Ziemi Wileńskiej.
W swoim repertuarze posiada między innymi pieśni regionu wileńskiego. Ma opracowanych kilka programów tematycznych, opartych zasadniczo na folklorze wileńskim. Są to: „Wesele Wileńskie”, „Zaloty”, „Kaziuki Wileńskie” i „Noc Świętojańska na Wileńszczyźnie”.
Od ponad 10 lat zespół organizuje i przeprowadza szeroko znany festyn ”Kwiaty Polskie”. Koncertował przede wszystkim w Polsce, a poza tym w USA, Niemczech, Francji, Australii, Watykanie, Belgii, Holandii, Anglii, Danii, Austrii i Włoszech.
Swój repertuar zespół bazuje na miejscowym podwileńskim folklorze. 
"Wileńszczyzny drogi kraj" to sztandarowa pieśń wykonywana przez zespół:

</doc>
<doc id="813416" url="https://pl.wikipedia.org/wiki?curid=813416" title="Kodeks Ramirez">
Kodeks Ramirez

Kodeks Ramirez – średniowieczny rękopis opisujący historię Azteków od ich wędrówki z krainy Aztlan po najazd konkwistadorów hiszpańskich.
Opis.
Kodeks Ramirez znany również jako "Manuskrypt Tovar", powstał pod koniec XVI wieku i na jego całość składają się dwa rękopisy – rękopis Tovar i rękopis Olmos. Pierwszy nosił oryginalny tytuł "Relación del origen de los indios que hábitan esta Nueva España según sus Historias" i został napisany prawdopodobnie przez jezuitę Juan de Tovar. Bliższe badania stwierdzają, iż manuskrypt ten opierał się na innym dokumencie spisanym w języku nahuatl przez jakiegoś schrystianizowanego Indianina. Prawdopodobnie ten sam dokument był pierwowzorem dla innego rękopisu – Kodeksu Durana. Drugi manuskrypt przypisywany jest franciszkaninowi, ojcu Andrés de Olmos a jego oryginalny tytuł hiszpański brzmiał "Historia de los Mexicanos por sus pinturas ". Również i ten dokument opierał się na starszych rękopisach i opisywał historię Azteków od roku 1530.
Treść.
Kodeks Ramirez jest podzielony na cztery części. Pierwsza rozpoczyna się od startu ludu azteckiego z mitycznych siedmiu jaskiń w Aztlan jako punktu rozpoczęcia wędrówki. Część druga zawiera informacje o podróży do Coatepec w Cerro of Tula znane jako miejsce z dużą ilością ryb. Trzecia część poświęcona jest kolejnemu miejscu postoju Cerro de Chapultepec i czwarta opowiada o dotarciu do jeziora i założeniu
Tenochtitlán. Opisywane wydarzenia w kodeksie są więc najważniejszymi etapami w historii Azteków i ich kontaktów z mieszkańcami Doliny Meksykańskiej poczynając od zawiązaniu silnej koalicji, która zniszczyła miasto Chapultepec stolicę Tepanecs a kończąc na założeniu miasta w 1322 i jego historii do 1529 roku. Kodeks zawiera również cenne informacje na temat wyglądu wojowników,
obrazowe opisy bitw, rysunki kobiet Azcapotzalco, proszących o łaskę Azteków oraz opisuje jakieś nieznane aspekty azteckiej religii.
Całość została wykonana prostą techniką tubylczą i napisana w języku hiszpańskim.
Historia.
Rękopis Tovar został odkryty w 1856 przez José Fernando Ramírez w bibliotece klasztoru San Francisco w Meksyku. Tam wykonał dwie kopie rękopisu, gdzie jedna znajduje się obecnie w Meksykańskim Narodowym Muzeum Antropologii, a drugi w bibliotece Johna Cartera Browna, na wyspie Rhode.
Rękopis Olmos został po raz pierwszy opublikowany i przetłumaczony przez XIX-wiecznego historyka Henry'ego Phillipsa Jr. w 1880 roku. Nadał on nazwę kodeksowi po biskupie Ramírez de Fuenleal, który jako pierwszy określił jego wiek na 1532 rok.
Obecnie Kodeks Ramirez znajduje się w Bibliotece Uniwersytetu Teksasu w Austin.

</doc>
<doc id="813419" url="https://pl.wikipedia.org/wiki?curid=813419" title="San Rideau">
San Rideau



</doc>
<doc id="813428" url="https://pl.wikipedia.org/wiki?curid=813428" title="Dwumetyloketon">
Dwumetyloketon



</doc>
<doc id="813430" url="https://pl.wikipedia.org/wiki?curid=813430" title="Dimetyloketon">
Dimetyloketon



</doc>
<doc id="813432" url="https://pl.wikipedia.org/wiki?curid=813432" title="Buchbach (Bawaria)">
Buchbach (Bawaria)

Buchbach – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Leży około 20 km na północny zachód od Mühldorf am Inn.
Polityka.
Wójtem gminy jest Thomas Einwang junior z CSU/PF, wcześniej urząd ten obejmował Hans Rambold, rada gminy składa się z 16 osób.
Oświata.
W gminie znajdują się 3 przedszkola (125 miejsc) oraz szkoła podstawowa z częścią Hauptschule (24 nauczycieli, 408 uczniów).

</doc>
<doc id="813433" url="https://pl.wikipedia.org/wiki?curid=813433" title="Valter Birsa">
Valter Birsa

Valter Birsa (ur. 7 sierpnia 1986 w Šempeterze pri Gorici) – piłkarz słoweński grający na pozycji napastnika. Nosi przydomek „Biky”.
Kariera klubowa.
Birsa pochodzi z małej miejscowości koło Novej Goricy. Piłkę zaczął kopać w wieku 5 lat w klubie NK Bilje z sąsiedniej wioski. Pokazał wówczas swój talent i był bliski przejścia do NK Primorje, jednak ostatecznie trafił do pobliskiej Novej Goricy, do tamtejszego klubu ND Gorica. W klubie tym zadebiutował w sezonie 2004/2005, a w 8. kolejce, 22 września w wygranym 2:0 meczu z NK Bežigrad Lublana zdobył swoją pierwszą bramkę w pierwszej lidze Słowenii. Wskoczył do pierwszej jedenastki i łącznie w lidze uzyskał 7 goli w 26 meczach, a z ND Gorica wywalczył mistrzostwo Słowenii. W sezonie 2005/2006 powtórzył ten sukces, stając się jednocześnie z 19 golami drugim strzelcem ligi po koledze z zespołu, Miranie Burgiciu.
Latem 2006 Birsa za około milion euro trafił do francuskiego FC Sochaux. W Ligue 1 zadebiutował w 1. kolejce ligowej, 5 sierpnia w wygranym 2:1 wyjazdowym meczu z AS Saint-Etienne. Już tydzień później uzyskał swojego pierwszego gola w barwach Sochaux, w 52. minucie meczu z AJ Auxerre ustalił wynik spotkania na 1:1. O miejsce w podstawowej jedenastce „Les Lionceaux” rywalizuje z Moumounim Dagano, Anthonym Le Tallekiem i Álvaro Santosem. Pod koniec 2006 roku Birsa został wybrany Piłkarzem Roku w Słowenii w plebiscytach ston internetowych sportnamreza.com i nogomania.com.
W styczniu 2009 wypożyczono go do AJ Auxerre, następnie postanowiono odkupić Valtera na stałe. W 2011 roku odszedł z Auxerre do włoskiej Genoi.
Kariera reprezentacyjna.
W reprezentacji Słowenii Valter Birsa zadebiutował 28 lutego 2006 w przegranym 0:1 towarzyskim meczu z Cyprem. Od tego czasu stał się podstawowym napastnikiem reprezentacji i wystąpił także w meczach eliminacyjnych do Euro 2008. Pierwszego gola dla reprezentacji strzelił w meczu z Polską, wygranym przez Słoweńców 3-0. Wraz z reprezentacją zagrał na Mundialu w RPA. Rozegrał tam 2 mecze i strzelił 1 gola.

</doc>
<doc id="813436" url="https://pl.wikipedia.org/wiki?curid=813436" title="Fernet Branca">
Fernet Branca

Fernet Branca – włoskie digestivo, czyli gorzka wódka ziołowa – we Włoszech zwana amaro.
Składa się z wyciągu z ziół, m.in.: mirry, kardamonu, aloesu, szafranu, rumianku, rabarbaru oraz alkoholu destylowanego z winogron, dodatkowo jest ona koloryzowana na ciemny kolor za pomocą karmelu. 
Fernet Branca zawiera ok. 40% alkoholu. Jest bardzo popularnym trunkiem w Argentynie i w San Francisco w USA. Receptura została wypracowana przez Marię Scalę w 1845 r. w Mediolanie, która po ślubie przyjęła nazwisko swego męża Branca. Stąd pochodzi nazwa trunku.

</doc>
<doc id="813437" url="https://pl.wikipedia.org/wiki?curid=813437" title="Tanguero">
Tanguero

Tanguero (pol. tangero) – miłośnik tanga (obowiązkowo mężczyzna), tancerz tanga argentyńskiego lub osoba studiująca i pasjonująca się historią, muzyką lub liryką tanga argentyńskiego.
Przykładem polskiego tanguero jest Jerzy Płaczkiewicz.

</doc>
<doc id="813438" url="https://pl.wikipedia.org/wiki?curid=813438" title="Propan-2-on">
Propan-2-on



</doc>
<doc id="813439" url="https://pl.wikipedia.org/wiki?curid=813439" title="2-propanon">
2-propanon



</doc>
<doc id="813441" url="https://pl.wikipedia.org/wiki?curid=813441" title="Koburg">
Koburg

Słowo jest spolszczeniem wyrazu "Coburg" (zobacz też Coburg)

</doc>
<doc id="813443" url="https://pl.wikipedia.org/wiki?curid=813443" title="1 Brygada Artylerii Armat">
1 Brygada Artylerii Armat

1 Warszawska Brygada Artylerii Armat im. Józefa Bema – związek taktyczny artylerii ludowego Wojska Polskiego.
Formowanie brygady.
Brygada została sformowana w Sielcach nad Oką na podstawie rozkazu organizacyjnego nr 1 dowódcy 1 Korpus Polskich Sił Zbrojnych w ZSRR z 19 sierpnia 1943. Dowódca brygady 3 września 1943 wydał pierwszy rozkaz dzienny. 24 września 1943 jednostka otrzymała imię Józefa Bema.
Organizacja Brygady Artylerii im. Józefa Bema w okresie od września do grudnia 1943 przedstawiała się następująco:
W grudniu 1943 roku jednostki wydzielono z brygady, z wyjątkiem 3 pac który rozformowano, tworząc trzy dywizjony artylerii ciężkiej podporządkowane dowództwu 1 BAA (nazwa taktyczna – 1 Brygada Artylerii Ciężkiej).
1 kwietnia 1944 Brygada została włączona w skład 1 Armii Polskiej w ZSRR, a w lipcu 1944 w skład 1 Armii Wojska Polskiego.
Żołnierze brygady.
Dowódcy brygady
Zastępcy dowódcy ds. polityczno-wychowawczych
Zastępcy dowódcy ds. technicznych
Szefowie sztabu
Marsze i działania bojowe.
Działania bojowe prowadziła w składzie 1 Armii WP, poczynając od wsparcia ogniowego pod Smoleńskiem (luty 1944) poprzez walki pod Turzyskiem, Puławami (lipiec – sierpień 1944). W 1945 r. brała udział w walkach o Wał Pomorski (luty – marzec 1945), następnie w operacji berlińskiej (kwiecień – maj 1945), kończąc nad Łabą szlak bojowy.
Okres powojenny.
Po zakończeniu działań wojennych do 4 lipca 1945 r. pełniła służbę okupacyjną w Niemczech, a następnie sztab oraz część pododdziałów skierowano do Bielska. Dywizjony ogniowe pozostały nad zachodnią granicą, w rejonie Kostrzyna, gdzie zastała je w październiku reorganizacja brygady.
Po rozwiązaniu, na bazie sztabu i pododdziałów brygady, sformowano:
W 1949 roku 24 i 25 dac razem z 27 dac zostały dyslokowane do garnizonu Węgorzewo i tam włączone w skład 15 Brygady Artylerii Ciężkiej. Dowódcą został mianowany ppłk Borys Chmielnicki, zastępcą ds. politycznych mjr Marian Fedak, szefem sztabu mjr Kazimierz Szoszka, a kwatermistrzem został mjr Stanisław Ślusarz. 19 stycznia 1958 roku wręczono sztandar dla brygady. 13 sierpnia 1958 roku przeglądu brygady dokonał minister obrony narodowej gen. broni Marian Spychalski.
W 1961 roku na podstawie rozkazu dowódcy Warszawskiego Okręgu Wojskowego nr 0141 z 24 lipca po rozwiązaniu sztabu 8 Dywizji Artylerii Przełamania, 15 Warszawska Brygada Artylerii Armat stała się jednostką samodzielną podporządkowaną bezpośrednio dowództwu WOW.
Na podstawie rozkazu Nr 07 Ministra Obrony Narodowej z 4 maja 1967 roku jednostka została przemianowana na 1 Warszawską Brygadę Artylerii Armat im. gen. Józefa Bema. 26 września 1974 roku wizytował brygadę I sekretarz KC PZPR Edward Gierek oraz minister obrony narodowej gen. armii Wojciech Jaruzelski. 9 maja 1975 roku brygada otrzymała Order Sztandaru Pracy II klasy. 13 grudnia 1981 roku decyzją Wojskowej Rady Ocalenia Narodowego na obszarze całego kraju wprowadzony został stan wojenny. Brygada postawiona została w stan pełnej gotowości bojowej. Zgodnie z rozkazem pełniła służbę patrolową na obszarze województw suwalskiego i olsztyńskiego.
W marcu 1985 brygada brała udział na poligonie toruńskim w ćwiczeniach taktycznych pod kryptonimem „Laweta 85”. Brygadę wizytował główny inspektor szkolenia, wiceminister obrony narodowej gen. broni Eugeniusz Molczyk i dowódca Wojsk Rakietowych i artylerii WP gen. bryg. Włodzimierz Kwaczeniuk.
W 1989 na podstawie zarządzenia Szefa Sztabu Generalnego WP nr 088/Org. z 10 czerwca 1989 brygadę przeformowano w 1 Ośrodek Szkolenia Specjalistów Wojsk Rakietowych i Artylerii. Ośrodek składał się ze Szkoły Podchorążych Rezerwy, Szkoły Podoficerów Zawodowych oraz dwóch Szkół Podoficerów Zasadniczej Służby Wojskowej. Na wypadek wojny ośrodek miał formować 1 BAA. Ośrodek funkcjonował do 1993, kiedy to na jego bazie utworzono 1 Mazurską Brygadę Artylerii.
Sztandar brygady.
Sztandar ufundowany przez Związek Patriotów Polskich wręczony został brygadzie w dniu przysięgi 11 listopada 1943 roku w Dziwowie. Wykonany został w Moskwie.
Opis sztandaru:
Płat o wymiarach 90 × 90 cm, obszyty z trzech stron żółtą frędzlą, przymocowany do drzewca za pomocą skórzanej tulei. Drzewce z jasnego, politurowanego drewna z dwóch części skręconych za pomocą okuć stalowych. Głowica w kształcie orła wspartego na cokole skrzynkowym z napisem: "1 Brygada Artylerii im. Józefa Bema".
Strona główna:
Czerwony krzyż kawalerski, pola między ramionami krzyża białe. Pośrodku aplikowany i haftowany biało-szarą nicią orzeł w otoku wieńca laurowego aplikowanego z żółtego jedwabiu i haftowanego żółto-szaro-beżową nicią. Na ramionach napisy haftowane białą nicią: „HONOR I OJCZYZNA”, „ZA NASZĄ I WASZĄ WOLNOŚĆ”. Na białych polach, ozdobionych gałązkami lauru, haftowane biało-szarą nicią inicjały: „3 P.A.C.”, „4 P.PANC", „1 D.M.”, „1 D.P-lot.”.
Strona odwrotna:
Rysunek jak na stronie głównej. Pośrodku aplikowany i haftowany kolorowo wizerunek gen. Józefa Bema w otoku wieńca laurowego. Pod wizerunkiem napis biało-szarą nicią: „1 BRYGADA ARTYLERII IM. JÓZEFA BEMA”. Na dwu górnych białych polach, ponad gałązkami lauru, daty: „1848" „1943 11 XI”, na dolnych gałązki lauru.

</doc>
<doc id="813445" url="https://pl.wikipedia.org/wiki?curid=813445" title="Izochora">
Izochora



</doc>
<doc id="813446" url="https://pl.wikipedia.org/wiki?curid=813446" title="Gars am Inn">
Gars am Inn

Gars am Inn, Gars a.Inn – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Gars am Inn. Leży około 21 km na południowy zachód od Mühldorf am Inn, nad Innem, przy linii kolejowej Rosenheim - Landshut.
Polityka.
Wójtem gminy jest Norbert Strahllechner z FWG, wcześniej urząd ten obejmował Georg Otter, rada gminy składa się z 16 osób.
Współpraca.
Miejscowość partnerska:
Oświata.
W gminie znajduje się przedszkole (90 miejsc), szkoła podstawowa z Hauptschule (31 nauczycieli, 432 uczniów) i gimnazjum (65 nauczycieli i 1 074 uczniów).

</doc>
<doc id="813447" url="https://pl.wikipedia.org/wiki?curid=813447" title="Unterreit">
Unterreit

Unterreit – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Gars am Inn. Leży około 20 km na południowy zachód od Mühldorf am Inn.
Polityka.
Wójtem gminy jest Gerhard Forstmeier z FWGW, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="813448" url="https://pl.wikipedia.org/wiki?curid=813448" title="Marcus Jean Pirae">
Marcus Jean Pirae

Marcus Jean Pirae – angielski aktor filmowy i telewizyjny.
Życiorys.
Pochodzi z Kent. W wieku 18. lat poznawał techniki aktorskie Stelli Adler, Sandy Meisner i Michaiła Czechowa. Ukończył Lee Strasberg Theatre Studio w Londynie. Na wielkim ekranie zadebiutował u boku Seanna Williama Scotta w komedii sensacyjnej sci-fi "Kuloodporny" ("Bulletproof Monk", 2003). W telewizyjnym filmie płaszcza i szpady Hallmark/RTL "Muszkieterka" ("La Femme Musketeer", 2004) zagrał czarny charakter bezwzględnego kapitana Villeroi stojącego na czele oddanej gwardii kardynalskiej, a jego ekranowymi partnerami byli: Gérard Depardieu, Michael York, Nastassja Kinski, Christopher Cazenove i John Rhys-Davies.

</doc>
<doc id="813450" url="https://pl.wikipedia.org/wiki?curid=813450" title="Haag in Oberbayern">
Haag in Oberbayern

Haag in Oberbayern, Haag i.OB – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Leży około 27 km na południowy zachód od Mühldorf am Inn, przy skrzyżowaniu drogi B12 z B15.
Gegrafia.
Miasteczko jest położone na Wyżynie Bawarskiej w południowo-wschodniej Bawarii, 50 kilometrów na wschód od stolicy regionu, Monachium i kilka kilometrów na zachód od doliny Inn. 
Historia.
Gród Haag powstał w latach 926-36, z czasem rozwinęła się osada na podgrodziu. Miejscowość w źródłach pisanych pojawia się po raz pierwszy w 980 r. jako siedziba rodu rycerskiego. Około 1200 r. Haag stało się główną siedzibą niewielkiego hrabstwa. W 1245 r. terytorium uzyskało status hrabstwa rzeszy, co oznaczało faktyczną niezależność. W 1324 r. Haag uzyskało prawa targowe. W 1566 r. wraż ze śmiercią hrabiego Władysława von Frauenburg-Haag przeszło we władanie książąt Bawarii, mimo to do 1804 r. utrzymało faktyczną niezależność. W wyniku reformy administracyjnej w 1818 r. powołano gminę Haag. W 1831 r. miasteczko ucierpiało w wyniku pożaru. W latach 1900-74 istniało połączenie kolejowe do Thann. 
Polityka.
Wójtem gminy jest Hermann Dumbs, rada gminy składa się z 20 osób.

</doc>
<doc id="813454" url="https://pl.wikipedia.org/wiki?curid=813454" title="Toke">
Toke

Toke ("Gekko gecko") – gatunek jaszczurki z rodziny gekonowatych (Gekkonidae).
Wygląd.
Jeden z największych żyjących obecnie gekonów. Ma dużą głowę i krępe, muskularne ciało. Oczy są pozbawione ruchomych powiek. Ogon długi, walcowaty. Posiada silnie rozwinięte przylgi zakończone pazurkami. Skóra pokryta delikatnymi łuskami. Niektóre z łusek tworzą wyraźne wyrostki. Ubarwienie od blado szarego do ciemnoniebieskiego. Gekon pokryty jest charakterystycznymi czerwonymi bądź pomarańczowymi plamkami.
Zasięg występowania.
Gatunek ten występuje powszechnie w całej południowo-wschodniej Azji (Indonezja, Bangladesz, Indie, południowe Chiny, Nepal, Mjanma, Tajlandia, Kambodża, Laos, Wietnam, Malezja i Filipiny). Zamieszkuje przede wszystkim w pobliżu siedzib ludzkich, w komórkach, na strychach, często wewnątrz domów. Po odnalezieniu dogodnego do rozmnażania miejsca para zajmuje je na całe życie i samiec broni go zaciekle.
Zachowanie.
Gekon raczej trudny do oswojenia, aczkolwiek jest to osiągalne. Wobec ludzi są agresywne i nieufne. Zwykle płochliwe. Biegają i skaczą bardzo szybko przez co trudno je złapać. Potrafią bardzo mocno gryźć, mogą boleśnie pokąsać, gdy są zdenerwowane. Wykazują silny terytorializm – nie tolerują innych gatunków na swoim terenie.
Pożywienie.
W naturze żywią się pająkami, dużymi owadami, czasem ptakami, małymi gryzoniami i jaszczurkami. Podczas hodowli warto jak najobficiej urozmaicać pokarm (np. ćmy, muchy, koniki polne). Trzeba pamiętać, że owady z odłowu mogą przenosić pasożyty, grzyby czy roztocza. Również, aby regularnie w niewielkich dawkach podawać wapń i witaminy dla prawidłowego rozwoju.
Terrarium.
Terrarium najlepiej typu wertykalnego (wysokie) ze względu na wspinaczkę. Wentylowane. Optymalne wymiary 80/50/100 cm (długość/głębokość/wysokość), im większe tym bardziej komfortowo będą się czuły. Przynajmniej jedna a najlepiej wszystkie ściany z korka. Obowiązkowo mata grzewcza lub kamienie podgrzewane. Jako podłoże najlepiej stosować włókno kokosowe. Ważne jest, by posiadało co najmniej kilka kryjówek.

</doc>
<doc id="813455" url="https://pl.wikipedia.org/wiki?curid=813455" title="Kuba Płucisz">
Kuba Płucisz

Kuba Płucisz, właśc. Jakub Płucisz (ur. 6 sierpnia 1964 w Białobrzegach) – polski gitarzysta rockowy, kompozytor, autor tekstów utworów muzycznych. Założyciel polskiej grupy rockowej IRA, której w latach 1987–1996 był również liderem, menadżerem i współtwórcą większości przebojów. Od drugiej połowy lat 90. XX wieku mieszkający w Holandii, gdzie prowadzi własną firmę. Z wykształcenia jest magistrem ekonomii. Od 2015 roku związany z projektem muzycznym Kuba Płucisz i Goście.
Życiorys.
Do 11 roku życia mieszkał w Białobrzegach, następnie w Radomiu. Karierę muzyczną rozpoczął w 1979 w Radomiu, kiedy to założył pierwszy amatorski zespół. Nazwę "ira" (1982) zaczerpnął ze słownika języka łacińskiego. Fascynował się wtedy heavymetalowym zespołem TSA. Zespół występował na lokalnych przeglądach, co zaowocowało dostaniem się na próby do radomskiego Domu Kultury. Łącznie w latach 1979–1986 Płucisz grał w siedmiu kapelach, z czego wszystkie nosiły nazwę "ira". Zespoły dość szybko się rozpadały z powodu odbywania służby wojskowej przez ich członków. Wiosną 1986 do zespołu Płucisza trafił perkusista Wojciech Owczarek. Grupa prezentowała muzykę zbliżoną do funky metalu. W czerwcu 1987, Płucisz nagłaśniał w radomskim amfiteatrze koncert grupy "Landrynki dla dziewczynki", w którym występował Artur Gadowski. Po koncercie Płucisz, który szukał wokalisty do nowo powstającego projektu muzycznego, złożył ofertę pracy Gadowskiemu, który parę tygodni później ofertę przyjął.
Po uformowaniu się składu grupy, w listopadzie 1987 założył w rodzinnym Radomiu rockowy zespół Ira. W 1990 ściągnął do zespołu drugiego gitarzystę Piotra Łukaszewskiego. W latach 1992-1993 był menadżerem rockowej grupy Kramer. Także w 1993, wspólnie z Waldemarem Najgrodzkim w Krakowie założył firmę fonograficzną Akar. Na krążkach "1993 rok" oraz "Znamię", Płucisz zrezygnował z aktywnego komponowania, na rzecz prowadzenia interesów związanych z zespołem. W 1995 podczas festiwalu "Marlboro Rock – In 95" wraz z Tomkiem Lipińskim (Brygada Kryzys) zasiadał w jury konkursu.
Po słabym zainteresowaniu płytą "Ogrody" wydaną w 1995, zespół coraz mniej koncertował. 1 września 1996, wskutek braku aktywnego koncertowania oraz nieporozumień w zespole, opuścił grupę. Parę miesięcy później zespół zawiesił swoją działalność. Z zespołem Ira wystąpił jeszcze raz, w 1998 na koncercie w USA w programie Jerzego Owsiaka "Kręcioła".
W 2000 roku na łamach miesięcznika „Machina” deklarował chęć powrotu wraz z Irą na scenę. Po rozbracie z muzyką zajmował się m.in. handlem samochodami. W 2014 roku zaczął pracę nad solową płytą i na dobre wrócił do muzyki. 31 lipca 2015 roku wystąpił jako Kuba Płucisz i Goście na 21. Przystanku Woodstock.
Ma żonę oraz dwóch synów, Mikołaja i Michała.

</doc>
<doc id="813460" url="https://pl.wikipedia.org/wiki?curid=813460" title="Zygmunt Ostrowski">
Zygmunt Ostrowski

Zygmunt Henryk Ostrowski (ur. 19 lutego 1911 w Zawadzie, zm. 20 lutego 1988 w Warszawie) – polski inżynier mechanik i polityk, w latach 1962–1965 minister przemysłu ciężkiego. Prezes Głównego Urzędu Miar i Centralnego Urzędu Jakości i Miar w latach 1965–1972.
Życiorys.
Syn Tomasza i Antoniny, uzyskał tytuł zawodowy inżyniera mechanika, w 1934 ukończył naukę w Państwowej Szkole Przemysłowej w Bydgoszczy. W II Rzeczypospolitej był pomocnikiem biurowym w Komunalnej Kasie Oszczędności w Gostyninie, technikiem ruchu w Gazowni Miejskiej w Toruniu oraz konstruktorem kierownikiem montażu w Firmie „Aeosolo” w Gdyni. W latach 1941–1945 kreślarz i konstruktor w Fabryce „Lehnert” w Bydgoszczy. Po wojnie do 1950 kierownik produkcji, dyrektor handlowy i dyrektor naczelny w Pomorskich Zakładach Budowy Maszyn w Bydgoszczy. Następnie był zastępca dyrektora ds. inwestycyjnych w Centralnym Zarządzie Budowy Maszyn Ciężkich w Gliwicach oraz dyrektorem naczelnym Centralnego Zarządu Ogólnego Budownictwa Maszynowego w Warszawie i Centralnego Zarządu Przemysłu Urządzeń Mechanicznych w Warszawie. W latach 1953–1958 dyrektor departamentu w Państwowej Komisji Planowania Gospodarczego, potem do 1960 dyrektor generalny Zjednoczenia Przemysłu Taboru Kolejowego „Tasko” w Poznaniu.
W 1945 wstąpił do Polskiej Partii Robotniczej, a w 1948 do Polskiej Zjednoczonej Partii Robotniczej. Od 1964 do 1968 był zastępcą członka Komitetu Centralnego PZPR. W 1960 został podsekretarzem stanu w Ministerstwie Przemysłu Ciężkiego, a od 1962 do 1965 pełnił urząd ministra tegoż resortu. Po odejściu z rządu w latach 1965–1972 prezes Głównego Urzędu Miar i Centralnego Urzędu Jakości i Miar.
Odznaczony Orderem Sztandaru Pracy II (1954) i I (1964) klasy oraz Medalem 10-lecia Polski Ludowej (1954).

</doc>
<doc id="813461" url="https://pl.wikipedia.org/wiki?curid=813461" title="Kraiburg am Inn">
Kraiburg am Inn

Kraiburg am Inn, Kraiburg a.Inn – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Kraiburg am Inn. Leży około 10 km na południowy zachód od Mühldorf am Inn, nad Innem.
Polityka.
Wójtem gminy jest Michael Loher z UWG, rada gminy składa się z 16 osób.
Oświata.
W gminie znajdują się dwa przedszkola (125 miejsc) oraz szkoła podstawowa z częścią Hauptschule (14 nauczycieli, 224 uczniów).

</doc>
<doc id="813462" url="https://pl.wikipedia.org/wiki?curid=813462" title="Milonga (miejsce)">
Milonga (miejsce)

Milonga - oznacza miejsce albo imprezę taneczną, na której tańczy się tango argentyńskie. 

</doc>
<doc id="813463" url="https://pl.wikipedia.org/wiki?curid=813463" title="Tommaso di Giovanni Masini">
Tommaso di Giovanni Masini

Tommaso di Giovanni Masini (zwany Zoroastro) – (ur. 1462 we wsi Peretola, zm. 1520 w Rzymie) – włoski artysta renesansowy, uczeń Leonarda da Vinci.
Życiorys.
Był synem ogrodnika, lecz twierdził, że jest nieślubnym synem Bernarda Rucellaia – szwagra Wawrzyńca Wspaniałego. W 1481 r. wstąpił we Florencji do pracowni Leonarda da Vinci. Zoroastro pracował dla pracowni Lenarda jako rzemieślnik. Zajmował się obróbką metalu. Ucierał także farby, robił świeczniki i zajmował się zakupami. Mistrz wykonał dla niego kostium z orzechów galasowych, wskutek czego nazywano go Il Gallozzolo (Galas). Podobnie jak Leonardo był wegetarianinem. W 1482 r. wyjechał ze swoim mistrzem do Mediolanu. Zajął się tam sztuką magii, przez co nazywano go Indovino (Wróżbita). Przydomkiem Zoroastro podpisał się w 1498 r. w dedykowanym da Vinciemu wierszu. Pomagał Leonardowi przy pracach nad dziełem "Bitwa pod Anghiari" w Pałacu Vecchio, co potwierdzają dokumenty wypłaty z kwietnia i sierpnia 1505 r.
Później wyjechał do Rzymu, gdzie mieszkał u Giovanniego Ruccelaia, a następnie u Ridolfiego. Wówczas interesował się alchemią i chemią, powiązanymi z metalurgią. Hodował także gady i tworzył freski przedstawiające groteskowe twarze i gadające zwierzęta. Po śmierci w 1520 r. został pochowany w kościele Sant' Agata dei Goti między grobami Tressina i Giovanniego Lascariego. Epitafium wykute na jego grobie brzmiało: "Zoroastro Masina, człowiek wyjątkowo prawy, czystego i szczodrego serca, prawdziwy filozof, który badał mroczne tajniki natury z podziwu godną korzyścią dla niej samej".
Zoroastro w literaturze.
Komediopisarz i poeta Anton Francesco Grazzini umieścił postać szalonego czarnoksiężnika Zoroastra w swoim zbiorze nowel "Le Cene" ("Wieczerza"), które powstało w połowie XVI w.
W 1637 r. opublikowano pismo "Opusculi Scipiona Ammirata", które zawierało życiorys Tommasa.

</doc>
<doc id="813466" url="https://pl.wikipedia.org/wiki?curid=813466" title="Geoffrey Unsworth">
Geoffrey Unsworth

Geoffrey Unsworth (ur. 24 maja 1914 w Londynie, zm. 28 października 1978 w Bretanii) – brytyjski operator filmowy. Laureat Oscara.
Debiutował w 1943 jako operator dokumentu "The People’s Land". Pracował w Europie i Stanach Zjednoczonych. Był laureatem wielu nagród (m.in. BAFTA), dwukrotnie jego zdjęcia nagrodzono Oscarem. Pierwszego przyniósł mu "Kabaret" Boba Fosse’a (1973), drugim – za "Tess" Romana Polańskiego – Unsworth został uhonorowany pośmiertnie. Brytyjczyk zmarł w czasie kręcenia właśnie tego filmu, a ostatnim jego ukończonym dziełem był "Superman". Ponadto był autorem zdjęć do takich filmów jak "Milioner bez grosza" (1953), "" (1968), "Morderstwo w Orient Ekspresie" (1974) czy "O jeden most za daleko" (1977).

</doc>
<doc id="813467" url="https://pl.wikipedia.org/wiki?curid=813467" title="Gorce (Boguszów-Gorce)">
Gorce (Boguszów-Gorce)

Gorce (niem. "Rothenbach") – jedna z dzielnic Boguszowa-Gorców, położona pomiędzy Mniszkiem a Boraczą. Gorce w latach 1962-1973 były samodzielnym miastem. W Gorcach mieszka obecnie ponad 5000 mieszkańców.
W Gorcach znajduje się stacja kolejowa Boguszów Gorce Zachód.
Gęstość zaludnienia: 714 os/km², powierzchnia: 8 km².
Gorce razem z Jabłowem tworzą parafię w dekanacie Dekanat Wałbrzych-Południe w diecezji świdnickiej
Historia.
Już w XV wieku istniała tu osada (pierwsza wzmianka o istnieniu osiedla zwanego Rothenbach pochodzi z 1499 r.), a jej mieszkańcy zatrudnieni byli w okolicznych kopalniach rud srebra i ołowiu. Osadę trawiły liczne pożary i zarazy. Na przełomie XVIII i XIX wieku odkryto bogate pokłady węgla kamiennego.
W latach 1945-54 siedziba wiejskiej gminy Gorce. W 1954 r. utworzono gromadę Gorce, którą przekształcono w osiedle Gorce. W 1962 r. osiedle uzyskało prawa miejskie. W 1973 r. weszło w skład nowo utworzonego miasta Boguszów-Gorce.

</doc>
<doc id="813468" url="https://pl.wikipedia.org/wiki?curid=813468" title="Jettenbach (Bawaria)">
Jettenbach (Bawaria)

Jettenbach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Kraiburg am Inn. Leży około 15 km na południowy zachód od Mühldorf am Inn, nad Innem, przy linii kolejowej Rosenheim - Landshut.
Polityka.
Wójtem gminy jest Alfons Obermaier, rada gminy składa się z 8 osób.
Oświata.
W gminie znajduje się przedszkole (25 miejsc).

</doc>
<doc id="813470" url="https://pl.wikipedia.org/wiki?curid=813470" title="Taufkirchen (powiat Mühldorf am Inn)">
Taufkirchen (powiat Mühldorf am Inn)

Taufkirchen – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Kraiburg am Inn. Leży około 10 km na południe od Mühldorf am Inn.
Polityka.
Wójtem gminy jest Jakob Bichlmaier z FW, rada gminy składa się z 12 osób.

</doc>
<doc id="813471" url="https://pl.wikipedia.org/wiki?curid=813471" title="Tyran północny">
Tyran północny

Tyran północny, tyran piripiri ("Tyrannus tyrannus") – gatunek średniej wielkości ptaka z rodziny tyrankowatych (Tyrannidae). Wędrowny, pospolity na obszarze swojego występowania. Gniazduje od południowej Kanady po południowe Stany Zjednoczone, odlatuje w stadach na zimowiska do Ameryki Środkowej i Południowej aż po północną Argentynę (najczęściej jednak zimuje w zachodniej Amazonii). Nie wyróżnia się podgatunków.
Środowisko.
Tereny otwarte, sady, zadrzewienia śródpolne i skraje większych zadrzewień. Często nad strumieniami. Potrzebuje otwartych przestrzeni, aby żerować, oraz drzew i krzewów dla założenia gniazda.
Pożywienie.
Odżywia się głównie owadami łapanymi w locie. Podczas żerowania przesiaduje na drutach lub tyczkach, zrywa się by złapać przelatującego owada i powraca na to samo miejsce. Na zimowiskach zjada również jagody i inne małe owoce, a zrywając je z krzewów zawisa w powietrzu.
Lęgi.
Wyprowadza jeden lęg w roku, od początku czerwca do lipca.
Status.
IUCN uznaje tyrana północnego za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight w 2017 roku szacowała liczebność populacji na około 27 milionów dorosłych osobników. Trend liczebności populacji uznawany jest za spadkowy.

</doc>
<doc id="813473" url="https://pl.wikipedia.org/wiki?curid=813473" title="Kościół szkolny w Sierpcu">
Kościół szkolny w Sierpcu



</doc>
<doc id="813477" url="https://pl.wikipedia.org/wiki?curid=813477" title="Christopher Katongo">
Christopher Katongo

Christopher Katongo (ur. 31 sierpnia 1982 w Mufulirze) – zambijski piłkarz występujący na pozycji pomocnika. Brat Felixa Katongo.
Kariera.
Karierę rozpoczynał w 1998 roku w zambijskim klubie, Kalulushi Modern Stars i balansował z tym klubem na granicach pierwszej i drugiej ligi. W roku 2001 klub ten zmienił swoją nazwę z Kalulushi na Chibuluma i spadł z ligi. Jednak w przerwie między rundami Katongo zdecydował się zmienić klub na Green Buffaloes, z którym zajął 7. miejsce, strzelając 5 goli w 17 meczach. W sezonie 2002 rozegrał 30 meczów i strzelił 6 bramek, a jego klub zajął 3. miejsce z jednopunktową stratą do lidera. W sezonie 2003 Katongo sięgnął po wicemistrzostwo kraju. Rozegrał 28 meczów i 9 razy trafiał na listę strzelców.
W sezonie 2004/2005 Katongo wypatrzyli działacze klubu z Południowej Afryki, Jomo Cosmos. Strzelił 8 bramek w 28 meczach, a jego nowa drużyna utrzymała się w lidze, zajmując 13. miejsce. Od przerwy zimowej sezonu 2006/2007 Katongo został zawodnikiem duńskiego Brøndby IF, podpisując kontrakt na cztery lata. Przed wyjazdem do Danii Zambijczyk z 15 golami w 15 meczach był liderem klasyfikacji strzelców ligowych. W Brøndby Katongo grał do końca sezonu 2007/2008, ale nie odniósł większych sukcesów.
Latem 2008 wyjechał do niemieckiej Arminii Bielefeld, która zapłaciła za niego kwotę 2 milionów euro. W 2010 roku został piłkarzem Skody Xanthi, a w 2011 roku Henan Construction. Następnie występował w zespołach Lamontville Golden Arrows, Bidvest Wits oraz Green Buffaloes. W 2017 roku zakończył karierę.
Kariera reprezentacyjna.
W latach 2003–2016 Katongo rozegrał 105 spotkań i zdobył 23 bramki w reprezentacji Zambii. Ma za sobą udział w eliminacjach do Mistrzostw Świata 2006, a także występy podczas Pucharu Narodów Afryki 2006 w Egipcie.
Z reprezentacją Zambii zdobył Puchar Narodów Afryki 2012 i został uznany najlepszym zawodnikiem turnieju.

</doc>
<doc id="813478" url="https://pl.wikipedia.org/wiki?curid=813478" title="Radhakrishnan">
Radhakrishnan



</doc>
<doc id="813481" url="https://pl.wikipedia.org/wiki?curid=813481" title="Tanda (muzyka)">
Tanda (muzyka)

Tanda – kilka utworów muzycznych granych w czasie milongi.
Najczęściej tanda to 3-5 utworów muzycznych granych w tym samym stylu, np. tango walz, tango milonga, lub tango. Tanda może być przedzielona cortiną.

</doc>
<doc id="813482" url="https://pl.wikipedia.org/wiki?curid=813482" title="Salezjanki">
Salezjanki

Zgromadzenie Córek Maryi Wspomożycielki (siostry salezjanki; nazwa łacińska: "Congregatio Filiarum Mariae Auxiliatricis"; skrót zakonny: FMA/CMW) – żeńskie zgromadzenie zakonne założone we Włoszech 5 sierpnia 1872 roku przez św. Jana Bosko i św. Marię Dominikę Mazzarello. Zgromadzenie liczy ok. 15.000 sióstr działających w 89 krajach świata. W Polsce Zgromadzenie jest podzielone na dwie inspektorie: Warszawską z siedzibą w Łomiankach k. Warszawy i Wrocławską z siedzibą we Wrocławiu.
Początki zgromadzenia.
Święty Jan Bosko, założyciel zakonu salezjanów, oddającego się przede wszystkim wychowaniu młodzieży, założył bratnie zgromadzenie żeńskie zgodnie z sugestią papieża Piusa IX. Dopomógł mu w tym poznany w 1862 ksiądz ks. Dominik Pestarino, wikary z parafii w Mornese, opiekun Córek Maryi Niepokalanej – grupy dziewcząt moronezyjskich. Z grupy tej wywodzi się 11 dziewcząt, które 5 sierpnia 1872 r. złożyły pierwsze śluby w nowym zakonie. Na jego czele stanęła Maria Dominika Mazzarello, uznana przez Kościół za współzałożycielkę zgromadzenia.
Salezjanki w Polsce.
Zakon rozwijał się szybko. Do Polski pierwsze salezjanki przybyły w 1922. Pierwsza placówka, założona przez Czcigodną Służebnicę Bożą siostrę Laurę Meozzi powstała w Różanymstoku. Siostry założyły sierociniec i szkołę, w których opiekowały się ofiarami I wojny światowej. W czasie II wojny światowej polskie salezjanki musiały się rozproszyć, a po wojnie ograniczyć działalność do pracy katechetycznej. Podjęły wówczas, a dokładnie w 1946 r., pracę m.in. w Połczynie-Zdroju, na terenie Pomorza Zachodniego, kilka lat później w pobliskim Czaplinku.
W 1982 r. na skutek wzrostu liczby sióstr powstały dwie inspektorie, które po roku 1989 rozszerzyły działalność zgromadzenia w Polsce o działalność wychowawczą. W 2008 r. w Polsce pracowało ok. 500 salezjanek.

</doc>
<doc id="813486" url="https://pl.wikipedia.org/wiki?curid=813486" title="Władysław Dzierżyński">
Władysław Dzierżyński

Władysław Dzierżyński (ros. Владислав Эдмундович Дзержинский, ur. 11 marca 1881 w Oziembłowie, zm. 20 marca 1942 w Zgierzu) – polski lekarz neurolog i psychiatra, profesor uniwersytetu w Jekaterynosławiu, autor pierwszego polskiego podręcznika akademickiego do neurologii, pułkownik lekarz Wojska Polskiego, najmłodszy z dzieci Edmunda, brat Feliksa Dzierżyńskiego.
Życiorys.
Jego rodzicami byli Edmund (1839–1882) i Helena z Januszewskich (1850–1896). Ojciec pochodził ze starej polskiej rodziny szlacheckiej h. Sulima, był emerytowanym profesorem gimnazjalnym fizyki i matematyki. Matka pochodziła z rodziny inteligenckiej; była córką Ignacego Januszewskiego – cenionego wileńskiego profesora, specjalisty od zagadnień komunikacji i drogownictwa. Miał liczne rodzeństwo: siostry: Aldonę (1870–1966), Jadwigę (1871–1949) i Wandę (1878–1892) oraz braci: Stanisława (1872–1917), Kazimierza (1875–1943), Feliksa (1877–1926) i Ignacego (1879–1953). Dwoje tu nie wymienionych zmarło w bardzo młodym wieku.
Urodził się 11 marca 1881 roku w rodzinnym majątku w Oziembłowie pod Stołpcami (Białoruś), którego nazwę po ukończeniu w 1880 r. nowego domu rodzice zmienili na Dzierżynowo. Od 1892 roku uczył się w I Gimnazjum w Wilnie, potem w I Gimnazjum w Petersburgu, które ukończył w 1900 roku. W tym samym roku podjął studia medyczne na wydziale medycznym Uniwersytetu Moskiewskiego, które ukończył w 1906 roku. Po otrzymaniu dyplomu podjął pracę w ośrodku psychiatrycznym w miejscowości Buraszewo. Od 1908 pracował jako pozaetatowy ordynator w moskiewskiej przychodni neurologicznej u prof. Władimira Rotha. Tytuł doktora nauk medycznych otrzymał w Moskwie w 1911 r. na podstawie dysertacji "Onto-, filo- i histogeneza nadnercza". W 1913 r. został ordynatorem Gubernialnego Szpitala Ziemskiego w Charkowie. W tym samym roku opublikował swoją najbardziej znaną pracę dotyczącą zaburzeń rozwojowych pod nazwą "Dystrophia periostalis hyperplastica familiaris" (rodzinne zwyrodnienie okołokostne rozrostowe). W 1915 r. został mianowany docentem na Uniwersytecie Charkowskim, w Katedrze neurologii i psychiatrii.
Podczas I wojny światowej służył m.in. w szpitalu wojskowym w Penzie. Był też na froncie w Karpatach.
Jeden ze współorganizatorów Uniwersytetu w Jekaterynosławiu, m.in. wraz z chirurgiem, prof. Wincentym Tomaszewiczem, na którym otrzymał tytuł profesora w 1919 roku (w wieku 38 lat). Od 1920 roku dziekan Wydziału Lekarskiego, a w 1921 roku wybrany prorektorem tego uniwersytetu. Podczas działalności w Rosji wydał drukiem 92 prace naukowe.
W końcu pierwszej połowy 1922 roku wyjechał do Polski. Tu wstąpił do Wojska Polskiego w randze podpułkownika lekarza, ze starszeństwem od 1 lipca 1919 roku.
Otrzymał przydział do 10. Szpitala Wojskowego w Przemyślu. Tu też rozpoczął pracę nad pierwszym polskim podręcznikiem akademickim do neurologii, którego pierwszy tom pt. „Podręcznik Chorób Nerwowych – Neurologia ogólna” ukazał się w 1925, tom drugi z podtytułem „Neurologia szczegółowa” opublikował w 1927 roku. Publikację tę zadedykował „Wojskowej Służbie Zdrowia Odrodzonej Polski”.
Prawdopodobnie w połowie 1928 przeniósł się do Krakowa, gdzie podjął pracę w 5. Wojskowym Szpitalu Okręgowym. Poza tym prowadził prywatną praktykę lekarską w swoim gabinecie w Krakowie przy al. J. Słowackiego 60. W 1930 wygrał konkurs, z wysoko ustawioną poprzeczką wymaganych kwalifikacji, na ordynatora oddziału neurologicznego w nowo oddanym do użytku – 25 kwietnia 1930 – najnowocześniejszym podówczas szpitalu w Polsce, w Szpitalu Kasy Chorych w Łodzi im. prez. I. Mościckiego (obecnie Szpital Kliniczny Uniwersytetu Medycznego w Łodzi im. N. Barlickiego przy ul. S. Kopcińskiego). W związku z wygranym konkursem zwrócił się – jako czynny wojskowy – o przeniesienie do Łodzi, co dokonało się rozkazem ministra spraw wojskowych z czerwca 1930 r.; tu na stanowisko st. ordynatora oddziału neurologicznego w tutejszym 4. Okręgowym Szpitalu Wojskowym.
2 grudnia 1930 roku Prezydent Rzeczypospolitej Ignacy Mościcki nadał mu stopień pułkownika ze starszeństwem z 1 stycznia 1931 roku i 7. lokatą w korpusie oficerów sanitarnych, w grupie lekarzy. Jednocześnie zezwolił mu na nałożenie oznak nowego stopnia przed 1 stycznia 1931 roku.
Kontynuował prywatną praktykę mieszkając w tym czasie w centrum miasta, przy ul. R. Traugutta 5 (w pobliżu Grand Hotelu). W roku 1933 roku został zastępcą członka Tymczasowego Zarządu Głównego Polskiego Towarzystwa Neurologicznego. W roku 1936 wszedł do grona założycieli oddziału łódzkiego PTN, którego został pierwszym prezesem. Po sądowej rejestracji Polskiego Towarzystwa Neurologicznego w 1937 roku został wybrany na członka Zarządu Głównego PTN. Z dniem 30 czerwca 1934 przeszedł w wojsku w stan spoczynku. Prawdopodobnie odszedł też z pracy w szpitalu wojskowym. W latach 30. przeszedł operację raka szczęki, co później wiązało się z koniecznością noszenia protezy podniebienia. Niedługo przed wojną zbudował lub zakupił okazałą modernistyczną willę przy ul. E. Orzeszkowej 7 w willowej dzielnicy Łodzi na Julianowie (zachowała się), w której mieszkał do czasu aresztowania przez Niemców w lutym 1942 roku.
Po wybuchu II wojny światowej, zapewne ze względu na wiek (58 lat), nie został powołany do czynnej służby wojskowej. Po rozpoczęciu okupacji niemieckiej w Łodzi (od 8 września) uniknął aresztowania podczas pierwszej fali prześladowań łódzkiej inteligencji (w ramach „Intelligenzaktion”) przez miejscowe gestapo w listopadzie 1939 r., ponieważ wcześniej zadeklarował narodowość białoruską. Pomimo tego został jednak usunięty z pracy w szpitalu Kasy Chorych. Ordynaturę po nim objął jego dotychczasowy podwładny, Niemiec z pochodzenia – dr Oskar Winter. W związku z tym prywatna praktyka lekarska stała się jedynym źródłem jego utrzymania. Prowadził ją w swojej willi przy ówczesnej Nelkenweg 7 (wcześniej i obecnie E. Orzeszkowej).
Przez długi czas w historiografii łódzkiego AK utrzymywał się mylny pogląd, że był pierwszym szefem Służba Zdrowia Okręgu AK w Łodzi.
Aresztowany 13 lutego 1942 r. podczas dużej fali zatrzymań w okręgu łódzkim AK. Najpierw osadzony w więzieniu łódzkiej policji i gestapo przy Robert-Koch-Str. (S. Sterlinga) 16. Stąd już ok. 15 lutego przewieziony do Rozszerzonego Więzienia Policyjnego na Radogoszczu (Erweitertes Polizeigefängnis, Radegast). Tu najpierw umieszczony na ogólnej sali więziennej, ale po kilku dniach – prawdopodobnie za sprawą dra Oskara Wintera, który w tym czasie był również lekarzem łódzkich więzień – przeniesiony na izbę chorych, gdzie były nieco lepsze warunki bytowania. Według współwięźnia – Mieczysława Sudry – dr Winter odnosił się do prof. Dzierżyńskiego przez cały czas jego pobytu na Radogoszczu z szacunkiem i pomagał mu w miarę swoich możliwości. Inni współwięźniowie wspominają, że przez cały czas pobytu w tym więzieniu wyróżniał się godną postawą. Nie ulegał wachmanom radogoskim. Gdy z innymi był wypędzany na apele nie krył się przed ich razami, schodził spokojnie, z podniesioną głową. Taka postawa groziła przynajmniej ciężkim pobiciem.
Zginął 20 marca 1942 r., podczas zgierskiej egzekucji 100 Polaków na ówczesnym pl. Stodół. Egzekucja była odwetem za zastrzelenie w Zgierzu, 6 marca tego roku dwóch gestapowców, przez członka AK Józefa Mierzyńskiego, w trakcie ujawniania przez niego miejsca ukrycia broni. Mimo że Niemcy znali sprawcę, celem sterroryzowania narodu polskiego zastosowali zbiorową odpowiedzialność. Była to największa publiczna egzekucja nie tylko na terenie Kraju Warty i jedna z największych na terenie całego okupowanego przez Niemców obszaru Polski. Pozostaje do źródłowego wyjaśnienia przyczyna dołączenia profesora do straconych w tej egzekucji.
Ciała ofiar egzekucji zostały zakopane na terenie lasu lućmierskiego (niedaleko drogi Zgierz – Ozorków). Dziś upamiętnia to miejsce, oprócz zaznaczonego w lesie miejsca pochówku, niewielki obelisk stojący przy drodze ze Zgierza do Ozorkowa (fragment trasy Łódź – Gdańsk). Natomiast w miejscu egzekucji stoi pomnik, a sam plac nosi miano Placu Stu Straconych.
Dzierżyński był postrzegany przez współpracowników jako wysokiej klasy lekarz i naukowiec, który chętnie dzielił się swoją wiedzą np. ze swoimi asystentami. Między innymi wśród nich był w latach 1930–1936 późniejszy twórca polskiej neurochirurgii – prof. Adam Kunicki (1903–1989). W życiu codziennym był jednak nieco oschłym człowiekiem i ascetą, chociaż służył bezinteresowną pomocą np. podczas pobytów w rodzinnym Dzierżynowie, lecząc tam okoliczną ludność. Zapalony myśliwy. W końcu lat 30. aktywnie współuczestniczył w ostrym konflikcie pomiędzy łódzkimi lekarzami pochodzenia nieżydowskiego a żydowskiego z pozycji antysemickiej. W gronie rodzeństwa Dzierżyńskich najbliższe stosunki łączyły go z siostrą Aldoną i bratem Feliksem, chociaż nie podzielał jego poglądów.
16 marca 1928 r. został odznaczony Złotym Krzyżem Zasługi.
Rodzina.
Władysław Dzierżyński był dwukrotnie żonaty. Po raz pierwszy z Zofią Siła-Nowicką, którą poślubił w maju 1905 roku. Poznał ją poprzez jej brata – Aleksandra (1878–1941), kolegę z uczelni, a później stryja znanego mecenasa i doradcy „Solidarności” w latach 1986–1989 – Władysława Siły–Nowickiego (1913–1994). W maju 1906 r. urodziła im się córka – Zofia. Małżeństwo rozpadło się na początku lat 20. Zofia Siła-Nowicka zmarła w 1943 w Ałma-Acie. Ich córka, Zofia Kowalewska, zmarła w Moskwie w 1984 roku.
Po raz drugi ożenił się z Katią (Katarzyną; 1888–1976), primo voto Awierianową, wdową po carskim prokuratorze, który zginął podczas rewolucji październikowej. Ślub wzięli w Jekaterynosławiu 8 lutego 1922 roku, niedługo przed wyjazdem do Polski. Pochowana została na cmentarzu prawosławnym na Dołach w Łodzi, przy ul. Telefonicznej (w pobliżu spoczywa jej córka – Wiera).
Katarzyna z pierwszego małżeństwa miała córkę – Wierę, która jeszcze przed wojną ukończyła medycynę.
Po II wojnie światowej w Łodzi zamieszkała jego siostra – Aldona (1870–1966), która wzięła dwukrotnie udział w próbie ratowania gen. Fieldorfa, ps. „Nil” – na prośbę żony generała: raz po aresztowaniu, drugi raz po wyroku. Obie interwencje zakończyły się niepowodzeniem. Natomiast dzięki jej wstawiennictwu nie wykonano wyroku śmierci na jej krewnym, Władysławie Siła-Nowickim z oddziału „Zapory” WiN-u. Spoczywa w części katolickiej na cmentarzu Doły.
Dorobek naukowy.
Władysław Dzierżyński opisał zespół, określany w starszym polskojęzycznym piśmiennictwie jako „zespół Dzierżyńskiego” (dystrophia periostalis hyperplastica familiaris; rodzinne zwyrodnienie okołokostne rozrostowe).
Autor pierwszego polskiego podręcznika akademickiego z zakresu neurologii, który został wydany w 1925 pod tytułem "Podręcznik chorób nerwowych. Część I: Neurologia ogólna". W przedmowie do tej publikacji (tom I) prof. Kazimierz Orzechowski, polski neurolog, napisał:
"Autor zebrał w niej podstawowe wiadomości ze wszystkich działów medycyny, konieczne do głębszego wniknięcia we właściwą klinikę neurologiczną. Znajdujemy tu zebrane razem w zwięzłą całość wiadomości, których trzeba było dotąd szukać w rozlicznych podręcznikach odpowiednich gałęzi medycyny. (...) Dotychczas liczni słuchacze naszych Wszechnic wiadomości neurologiczne, które znajdują w Jego książce, czerpać byli zmuszeni z dzieł w obcych pisanych językach. Tutaj otrzymają je w dźwiękach ojczystej mowy, które trwalej i wnikliwiej skojarzą i zapamiętają, zyskując ponadto na treści dzieła, przewyższającego wartością większą część używanych obecnie przez medyków podręczników, a z najlepszemi wytrzymującego porównania. (...) Autor książki jest w naszej literaturze zupełnie nieznanym. Jest on jednym z tych wielu, „którzy wrócili na Ojczyzny łono”, przynosząc ze sobą chęć szczerą do pracy, popartą rozległem doświadczeniem i dużą wiedzą. W osobie Prof. Dzierżyńskiego zyskuje neurologja polska pracownika nieprzeciętnej miary."
Podobno podręcznik ten służył studentom medycyny na polskich akademiach jeszcze do końca lat 60.

</doc>
<doc id="813488" url="https://pl.wikipedia.org/wiki?curid=813488" title="Guna (hinduizm)">
Guna (hinduizm)

Guna (dewanagari गुण) – w sanskrycie słowo oznaczające "więź", "nić" lub "cechę". W hinduizmie termin ten rozumiany jest jako jakość, cecha.
Trzy guny.
Według samkhji istnieją trzy guny:
To znaczenie słowa guna jest najczęściej używane, nie tylko w samkhji, lecz także w innych prądach filozofii indyjskiej, w ajurwedzie i indyjskiej psychologii.
Każda wiedza, którą otrzymujemy w tym materialnym świecie, jest zanieczyszczona przez trzy siły natury materialnej. Lecz istnieje też wiedza inna, wolna od tego skażenia, która nazywana jest wiedzą transcendentalną. Aby zdobyć taką wiedzę, należy rozwinąć w sobie wszystkie cechy duchowe. Żywa istota, jako że jest transcendentalna, nie ma nic wspólnego z tą materialną naturą. Jednakże będąc uwarunkowaną przez ten świat materialny, działa pod wpływem trzech sił natury. Przewaga którejś z gun natury przejawia się w naszym postępowaniu, czynnościach, jedzeniu itd. Przez praktykę można rozwinąć gunę dobroci i w ten sposób pokonać gunę ignorancji i pasji. Podobnie można rozwinąć gunę pasji i pokonać dobroć i ignorancję, czy też rozwinąć gunę ignorancji, pokonując pasję i dobroć. To, pod wpływem jakiej guny natury znajduje się dana osoba, można rozpoznać po manifestowanych przez nią czynnościach.
Wisznu nigdy nie znajduje się pod wpływem Maji, która to włada gunami. To raczej dusze uwarunkowane, czyli nieskończenie małe, integralne cząstki Boga, ulegają jej wpływowi i pojawiają się w różnych ciałach.
Objaśnienia Kryszny.
W Bhagawadgicie Kryszna zdefiniował i opisał wszystkie trzy guny. Opowiedział również o podziale m.in. stanów umysłu, żywności, darów, ofiar na sattwiczne, radżasowe i tamasowe.

</doc>
<doc id="813489" url="https://pl.wikipedia.org/wiki?curid=813489" title="Witosław (województwo lubuskie)">
Witosław (województwo lubuskie)

Witosław (niem. "Wittig Ziegelei") – wieś w Polsce położona w województwie lubuskim, w powiecie świebodzińskim, w gminie Świebodzin.
W latach 1975–1998 miejscowość administracyjnie należała do województwa zielonogórskiego.
Historia.
Osada powstała w 1854 roku, obok założonej przez Louisa Kramma cegielni. Dalsze losy Witosławia, związane są ściśle z rozbudową i unowocześnianiem istniejącej cegielni, co spowodowało między innymi stworzenie osiedla dla zatrudnionych w fabryce ceglarzy. W 1914 roku zakład przejął Max Wittig, ówczesny właściciel majątku dworskiego w Glińsku. Po 1945 roku cegielnia została zlikwidowana, jednak osada rozwinęła się dzięki zlokalizowaniu na jej terenie PGR, obok którego postawiono bloki mieszkalne dla pracowników oraz przedszkole.

</doc>
<doc id="813490" url="https://pl.wikipedia.org/wiki?curid=813490" title="Samkhja">
Samkhja



</doc>
<doc id="813491" url="https://pl.wikipedia.org/wiki?curid=813491" title="Nowe Klęcino">
Nowe Klęcino

Nowe Klęcino – nieoficjalny przysiółek wsi Klęcino w Polsce położony w województwie pomorskim, w powiecie słupskim, w gminie Główczyce.
Miejscowość położona jest przy drodze wojewódzkiej nr 213, wchodzi w skład sołectwa Główczyce.
W latach 1975–1998 miejscowość administracyjnie należała do województwa słupskiego.

</doc>
<doc id="813496" url="https://pl.wikipedia.org/wiki?curid=813496" title="Cabeceo">
Cabeceo

Cabeceo - tradycyjny sposób zapraszania do tanga argentyńskiego za pomocą tylko kontaktu wzrokowego i ruchu głowy. 
Cabeceo jest zapoczątkowane przez mężczyznę (tradycyjnie) lub kobietę (dziś dozwolone i stosowane powszechnie), który(a) kieruje wzrok na, zazwyczaj siedzącą, kobietę (mężczyznę). Osoba proszona może odwrócić głowę, co oznacza, że nie chce tańczyć z osobą zapraszającą. Jeżeli jednak podtrzymuje kontakt wzrokowy, to jest to znak zaproszenia. Mężczyzna, nie spuszczając wzroku, podchodzi do kobiety i eskortuje ją na parkiet. Następnie oboje stają na linii tańca, przeciwnie do wskazówek zegara i mężczyzna podaje swoją lewą dłoń. Następnie mężczyzna prawą ręką obejmuje kobietę i pokazuje w jakiego rodzaju trzymaniu (bliskim lub dalekim) chce tańczyć. Kobieta odpowiada objęciem i tym samym ustala jego rodzaj preferowany przez siebie (bliskie lub dalekie) 
Ten styl zaproszenia do tańca wywodzi się z tradycyjnych klubów tanga w Buenos Aires, jednak jest wciąż powszechnie stosowany we wszystkich krajach świata jako kanon dobrych obyczajów na zdecydowanej większości milong. Bardziej bezpośrednie style zapraszania do tanga są dozwolone na milongach alternatywnych, tzw neolongach oraz w lokalnych środowiskach. Zastosowanie ich bez uzasadnienia w lokalnym obyczaju danego środowiska (nazywane "desantem") jest powszechnie uznawane za brak ogłady i często kończy się odmową.

</doc>
<doc id="813500" url="https://pl.wikipedia.org/wiki?curid=813500" title="Ajurweda">
Ajurweda

Ajurweda (dewanagari: आयुर्वेद, ) – tradycyjna medycyna indyjska, zapoczątkowana w XII wieku p.n.e. Jej obecna forma ukształtowała się między V w. p.n.e. a V w. n.e.. Termin „ajurweda” jest złożeniem słów „ajuh" (sanskr. आयु āyuh) – „życie” oraz „weda” (dewanagari वेद), czyli „wiedza o życiu” lub „przebieg życia”. Ajurweda zajmuje się zdrowiem fizycznym, psychicznym i duchowym. Jest jednym z niewielu systemów medycyny tradycyjnej, wykorzystujących chirurgię. Światowa Organizacja Zdrowia w pełni uznaje ajurwedę (tak samo, jak np. tradycyjną medycynę chińską) za naukę medyczną. System ajurwedy jest przez medycynę konwencjonalną (zachodnią) uznawany za medycynę komplementarną lub pseudonaukę w związku z łączeniem zjawisk empirycznych z koncepcjami metafizycznymi. Niektórzy badacze określają ją jako system protonaukowy lub pozanaukowy.
Medycyna alternatywna.
Eksperymenty laboratoryjne sugerują, że niektóre substancje używane w ajurwedzie mogą zostać wykorzystane w opracowaniu skutecznych leków. Nie ma jednak dostatecznych dowodów na ich skuteczność w terapiach medycznych stosowanych obecnie. Na podstawie badań organizacji Cancer Research UK nie ma żadnego dowodu naukowego, który wykazywałby efektywność ajurwedy w kuracji jakichkolwiek schorzeń. Masaże oraz techniki relaksacyjne są często korzystne dla niektórych pacjentów onkologicznych. Na podstawie eksperymentów przeprowadzonych na zwierzętach istnieją podstawy, by twierdzić, iż ziołowe produkty używane w systemie ajurwedy mogą być dalej rozwijane. Z badań przeprowadzonych w 2008 roku na temat sprzedaży leków przez Internet wynika, że około 21% wyprodukowanych w USA i Indiach opatentowanych produktów medycznych odnoszących się do ajurwedy zawierało niebezpieczną ilość metali ciężkich takich jak ołów, rtęć i arsen.
Historia.
Najwcześniej znanymi lekarzami byli i Suszruta. Do dziś z ich podręczników do medycyny korzystają studenci medycyny ajurwedyjskiej. Ćaraka specjalizował się w medycynie chorób wewnętrznych, Suszruta natomiast był chirurgiem i wierzył, że chirurgia jest najlepszym sposobem leczenia, gdyż pozwala uzyskać natychmiastowe rezultaty. Ćarakasanhita oraz Suszrutasanhita zostały napisane w VII w. p.n.e..
W obrębie ajurwedy opracowano osiem specjalizacji:
Teoria.
Koncepcja pięciu żywiołów (panća mahabhuta).
Według ajurwedy wszystko składa się z pięciu żywiołów, czyli "bhut" („panća mahabhutas”). Wyróżnia ona: eter (akaśa), powietrze (waju), ogień (agni), wodę (dźala) i ziemię (prythwi). Znajdować się mają one we wszystkich elementach świata, przejawiają się jednak na różne sposoby i w różnym natężeniu. Istoty żyjące posiadają jeszcze jeden element (prana). Prana to siła życiowa, podstawowa energia odpowiadająca za fizyczne, umysłowe i duchowe zdrowie oraz siłę.
Właściwości.
Każdemu żywiołowi ajurweda przypisuje zestaw właściwości i cech, czyli "gun". "Guny" połączyć można w przeciwstawne pary, w których każda właściwość / cecha stanowi kraniec spektrum. Wyróżnia się dziesięć takich par: suchy - tłusty, lekki - ciężki, ruchliwy - statyczny, szorstki - gładki, zimny - gorący, przejrzysty - zamglony, twardy - miękki, płynny - gęsty, ostry - tępy, subtelny - pokaźny.
Konstytucje.
Żywioły i właściwości łączą się w konstytucje, czyli "dosze", które opisują to, jak natura odzwierciedla się w danej jednostce. Ajurweda wyróżnia trzy "dosze": "vata" (żywioły: eter i powietrze; właściwości: lekki, ruchliwy, przejrzysty, subtelny, suchy, szorstki, twardy, zimny) "pitta" (żywioły: ogień i woda; właściwości: lekki, ostry, tłusty lub suchy, gorący, płynny) i "kapha" (żywioły: woda i ziemia; właściwości: ciężki, statyczny, gęsty, tłusty, gładki, miękki, tępy, zamglony, pokaźny, ciepły lub chłodny). Odpowiadają one za tkanki, narządy i funkcje ciała. Tak jak w przypadku żywiołów, wszystkie trzy dosze występują w każdej jednostce, jednak w różnym natężeniu. To, w jakich proporcjach dosze przejawiają się w danej jednostce, ajurweda nazywa pierwotną konstytucją, czyli prakriti.
Prana.
Prana w sanskrycie oznacza „oddech” i jest rozumiana jako siła podtrzymująca życie, energia witalna. Jest to podstawowe założenie ajurwedy i jogi. Energia ta przepływa przez kanały subtelne zwane nadi oraz podtrzymuje życie w ciele i umyśle.
Agni.
Agni to ogień trawienny. To właśnie agni pozwala dobrze trawić pokarm i sprawia, że wszystkie składniki odżywcze docierają do tkanek. To dzięki agni umysł ma moc, aby za pomocą inteligencji i dyscypliny osiągnąć wewnętrzne piękno. To także agni oczyszcza ciało z toksyn i produktów przemiany materii.
Terapia oczyszczająca (panća karma).
Panća karma oznacza dosłownie „pięć działań oczyszczających”. Terapia stanowi głębokie oczyszczenie ciała z nieczystości oraz ponowne odżywienie tkanek, dzięki czemu poprawia się stan zdrowia, a oznaki starzenia się organizmu znikają. Ciało nabiera witalności, dosze są w równowadze, co pozwala na zachowanie dobrego zdrowia oraz harmonii. Pięć działań oczyszczających składających się na zabieg panća karma:
W terapii oczyszczającej dużą rolę odgrywają faza przygotowania organizmu (purwa karma) oraz regeneracji (paszat karma). Purwa karma to seria zabiegów rozluźniających i rozgrzewających, na które składają się masaż synchroniczny abhjanga, udwartana – masaż z peelingiem oraz garszana – masaż jedwabnymi rękawicami. Po masażach następują udrożniające kanały energetyczne zabiegi ziołowe, np. baspa sweda – kąpiel parowa z ziołami, nadi sweda – przykładanie wężyka z parą do wybranych punktów na ciele, tapa sweda – sauna lub przebywanie w pobliżu ogniska. Celem purwa karmy jest usunięcie złogów, zbędnych produktów przemiany materii i toksyn z organizmu. Intensywny masaż służy przesunięciu tychże w stronę dużych organów (np. żołądka), dzięki czemu będą mogły zostać usunięte z organizmu podczas panća karmy.
Paszat karma ma miejsce po panća karmie i służy regeneracji i odbudowie organizmu po intensywnym oczyszczaniu. W fazie tej kuracjusz poddawany jest delikatnym, odprężającym masażom i pije wzmacniające zioła. Do potrzeb pacjenta dostosowywana jest również dieta.
Masaże i zabiegi ajurwedyjskie.
Masaż jest terapią, która pozwala odblokować kanały energetyczne (nadi) dla prawidłowego przepływu energii witalnej.

</doc>
<doc id="813503" url="https://pl.wikipedia.org/wiki?curid=813503" title="Osogóra">
Osogóra

Osogóra (niem. "Friedrichstabor") – przysiółek wsi Rudgerzowice w Polsce, położony w województwie lubuskim, w powiecie świebodzińskim, w gminie Świebodzin.
W latach 1975–1998 przysiółek administracyjnie należał do województwa zielonogórskiego.
Historia.
Osogóra powstała w 1774 roku, jako nowe osiedle dla niemieckich kolonistów w ramach akcji zwanej kolonizacją frederycjańską. Dziesięć działek wydzielono z dominium w Rakowie, zapewniając dla przyszłych kolonistów po 10 ha gruntów rolnych na każde gospodarstwo. Osogóra posiada jednolite założenie osadnicze ze szczytami domów skierowanymi ku drodze, za którymi były zlokalizowane budynki gospodarcze. Wieś około 1790 roku była zamieszkiwana przez dziesięć rodzin i mniej więcej podobna liczba utrzymała się aż do dziś, na przeszkodzie w rozwoju wsi zaważyło położenie na uboczu głównych dróg, słabe gleby oraz znaczna odległość od Świebodzina.

</doc>
<doc id="813511" url="https://pl.wikipedia.org/wiki?curid=813511" title="Warren Burger">
Warren Burger



</doc>
<doc id="813513" url="https://pl.wikipedia.org/wiki?curid=813513" title="Tango nuevo">
Tango nuevo

Tango nuevo – termin ma dwa znaczenia: 
Tango nuevo jako styl tańca powstało pod koniec lat osiemdziesiątych w Buenos Aires. Jego twórcami byli dwaj tancerze - Fabian Salas i Gustavo Naveira. Opracowali oni sposób uczenia tanga i wprowadzili do niego wiele nowych elementów, przywracając jednocześnie improwizacyjny charakter tego tańca. Dało to początek nowej fali tancerzy, którzy eksperymentowali z tangiem coraz bardziej je rozwijając. Wielu z nich rozwinęło własny, niepowtarzalny styl jak Pablo Veron, Roberto Herrera, Norberto "El Pulpo" Esbrez - zwany "Ośmiornicą" ze względu na charakterystyczny sposób tańczenia z "przeplataniem" nóg, "Chicho" Frúmboli, Pablo Villaraza, Dana Frigoli, Pablo Inza, i Eugenia Parilla.
Wraz z rozwojem nowych form tańca zaczęła rozwijać się nowoczesna muzyka. Stare tanga remiksowano lub komponowano całkiem nowe utwory, często mieszając elementy tanga, muzyki house, jazzu, a nawet hip hopu. Tak powstał nurt muzyczny nazywany electrotango (lub electro tango). Znany muzyk Carlos Libedinsky mówił o potrzebie nowej muzyki w ten sposób: "Było coś, co wydawało mi się dziwne. Wielu eksperymentowało z nowymi formami tańca, ale muzyka do której tańczyli nie wydawała się z tymi próbami harmonizować. Ja także czułem w milongach bogactwo żywej energii, ale jednocześnie cała grana tam muzyka została stworzona przez ludzi od dawna nie żyjących. Ważny kawałek tradycji wydawał się pozostawać jakby opuszczony.". Najbardziej znani twórcy nurtu electrotango to: Gotan Project, Bajofondo Tango Club, Electroqtango, Otros Aires, Carlos Libedinsky. Tango nuevo może być tańczone zarówno do tradycyjnych tang, muzyki Astora Piazzolli, electrotango, a także współczesnej muzyki niebędącej tangiem.

</doc>
<doc id="813515" url="https://pl.wikipedia.org/wiki?curid=813515" title="Wawel Wirek">
Wawel Wirek

Górniczy Klub Sportowy Wawel Wirek - amatorski klub piłkarski z siedzibą w Rudzie Śląskiej.
Historia.
Został założony w Wirku krótko po powstaniu Górnośląskiego Okręgowego Związku Piłki Nożnej. Swoje największe sukcesy odnosił w latach 60. XX wieku: przez jeden sezon w roku 1960 występował na szczeblu II ligi, odnosząc w 22 meczach pięć zwycięstw (nad Stalą Mielec, Stalą Rzeszów, Wawelem Kraków, Górnikiem Radlin i Concordią Knurów) oraz dwukrotnie bezbramkowo remisując (z Cracovią oraz Garbarnią Kraków). Kolejne lata przyniosły stopniowy upadek klubu, do czego walnie przyczyniły się kłopoty finansowe głównego sponsora, Kopalni Węgla Kamiennego „Wanda - Lech” (obecnie wchodzącej w skład KWK „Pokój”). Obecnie (w sezonie 2006/2007) zespół występuje w klasie okręgowej, bezskutecznie usiłując dostać się do IV ligi z której spadł w sezonie 2001/02.
Prócz sekcji piłkarskiej w klubie działały również m.in., dziś już nieistniejące, sekcje tenisa stołowego oraz piłki ręcznej.
W 2016 trenerem klubu został Tomasz Grozmani.

</doc>
<doc id="813516" url="https://pl.wikipedia.org/wiki?curid=813516" title="Frejm">
Frejm



</doc>
<doc id="813517" url="https://pl.wikipedia.org/wiki?curid=813517" title="Digestivo">
Digestivo

Digestivo – włoskie napoje ułatwiające trawienie i pite na zakończenie obfitych posiłków. Najczęściej są to ziołowe likiery na bazie alkoholu, ale niektórzy – zwłaszcza kierowcy – zadowalają się bardzo mocną kawą, a starcy i chorzy – herbatą z rumianku. Jest to stały element uroczystych kolacji we Włoszech.

</doc>
<doc id="813519" url="https://pl.wikipedia.org/wiki?curid=813519" title="Jan Rabanowski">
Jan Rabanowski

Jan Rabanowski (ur. 10 czerwca 1907 w Warszawie, zm. 21 marca 1958 tamże) – polski inżynier elektryk i polityk. Poseł do Krajowej Rady Narodowej, na Sejm Ustawodawczy oraz Sejm PRL I kadencji, kierownik resortu komunikacji, poczt i telegrafów (1944), kierownik resortu i minister komunikacji (1944–1951), skierowany przez Polską Partię Robotniczą, której był członkiem, do organizacji Stronnictwa Demokratycznego. Minister kolei (1951) i minister łączności (1956–1958). Prezes Głównego Urzędu Pomiarów Kraju (1951–1952) i Centralnego Urzędu Geodezji i Kartografii (1952–1956).
Życiorys.
Syn Józefa i Marii, urodził się w rodzinie kolejarskiej. W latach 1927–1932 praktykant, monter w Polskich Kolejach Państwowych. Ukończył studia na Wydziale Elektrycznym Politechniki Warszawskiej (1932). Ponownie zatrudniony na PKP (1934–1939). W 1939 pracownik Ministerstwa Łączności. Od 1927 działacz Związku Niezależnej Młodzieży Socjalistycznej „Życie” i Międzynarodowej Organizacji Pomocy Rewolucjonistom, a od 1928 Komunistycznego Związku Młodzieży Polski. W latach 1940–1943 przebywał w ZSRR, m.in. w charakterze inżyniera w Elektrowni w Nowosybirsku. W 1943 został oficerem 1 Polskiej Dywizji Piechoty im. Tadeusza Kościuszki. W 1 Armii Wojska Polskiego, od maja do października 1944 pełnił obowiązki zastępcy dowódcy 1 Samodzielnego pułku łączności ds. polityczno-wychowawczych (ppłk.). Należał do Polskiej Partii Robotniczej (1944), następnie do Stronnictwa Demokratycznego. Członek Centralnego Komitetu SD, prezydium Rady Naczelnej SD, wiceprezes Rady ds. Techniki przy prezesie Rady Ministrów.
Od 4 listopada 1944 do 11 grudnia 1944 był kierownikiem resortu komunikacji, poczt i telegrafu w Polskim Komitecie Wyzwolenia Narodowego. Od 11 grudnia 1944 do 28 lutego 1951 był kierownikiem resortu i ministrem komunikacji, a od 14 marca do 27 czerwca 1951 ministrem kolei. Od 13 czerwca 1956 do 25 lutego 1958 był ministrem łączności. Poseł do Krajowej Rady Narodowej, na Sejm Ustawodawczy oraz Sejm PRL I kadencji. Od lipca 1951 do maja 1952 prezes Głównego Urzędu Pomiarów Kraju, a następnie do czerwca 1956 prezes Centralnego Urzędu Geodezji i Kartografii.
Za udział w II wojnie światowej został odznaczony Orderem Virtuti Militari V klasy, za współpracę z rządem szwedzkim – Orderem Gwiazdy Polarnej I klasy. Odznaczony również Orderem Białego Lwa I klasy, a także Krzyżem Komandorskim z Gwiazdą Orderu Odrodzenia Polski (1946), Orderem Sztandaru Pracy I i II klasy, Medalem za Warszawę 1939–1945 (1946) oraz Orderem 9 września 1944 I stopnia (Bułgaria, 1948).
Był żonaty z Teresą Haliną Rabanowską z domu Auerbach (1911-1995). Pochowany w Alei Zasłużonych na Cmentarzu Wojskowym na Powązkach 25 marca 1958 (kwatera A25-tuje-1).
Jego wnukiem jest pisarz Marcin Wicha.

</doc>
<doc id="813526" url="https://pl.wikipedia.org/wiki?curid=813526" title="Tango vals">
Tango vals

Tango vals – jedna z trzech głównych form muzyki tanga argentyńskiego (obok milongi i tanga). Tango vals jest tańczone w rytmie walca.
Jednym z najbardziej znanych utworów tego gatunku jest "Desde el alma" (walc bostoński).

</doc>
<doc id="813528" url="https://pl.wikipedia.org/wiki?curid=813528" title="Bazylika Mariacka">
Bazylika Mariacka



</doc>
<doc id="813529" url="https://pl.wikipedia.org/wiki?curid=813529" title="Bazylika mariacka">
Bazylika mariacka



</doc>
<doc id="813531" url="https://pl.wikipedia.org/wiki?curid=813531" title="Milonguero">
Milonguero

Milonguero (pol. milongeros) – tancerz tanga argentyńskiego albo styl tańczenia tanga. 
Styl milonguero (apilado, tango klub, confiterias) jest tańczony z lekkim nachyleniem i stałym kontaktem partnerów. Apilado ma stosunkowo ograniczony repertuar (figur) ze względu na bardzo bliski kontakt. Typowymi krokami są ocho cortado, balanceos. Milonguero charakteryzuje się delikatnym prowadzeniem (markowaniem) ruchów. Termin określający ten styl został wprowadzony przez Susanę Miller w latach 1990.

</doc>
<doc id="813532" url="https://pl.wikipedia.org/wiki?curid=813532" title="Lidové noviny">
Lidové noviny

Lidové noviny – czeski dziennik, jedna z trzech głównych gazet codziennych w tym kraju (obok "Mladej fronty Dnes" i "Hospodářskich novin").
Dziennik został założony w 1893 r. w Brnie. W 1952 r. został zlikwidowany przez komunistyczną władzę. Ponownie zaczął wychodzić w podziemiu w 1987 r., a od 1989 r. legalnie.
Publikowali w nim tak znani pisarze i dziennikarze jak Karel Čapek, Josef Čapek, Eduard Bass, Karel Poláček, Rudolf Těsnohlídek, Jiří Mahen, Jan Drda, Václav Řezáč, Ferdinand Peroutka, a także prezydenci Tomáš Garrigue Masaryk i Edvard Beneš.
Należy do niemieckiego wydawcy Rheinische Post, który jest również właścicielem "Mladej fronty Dnes".
Historia.
Pierwszy numer ukazał się w sobotę 16 grudnia 1893 roku i miał 14 stron. Na pierwszej stronie widniała informacja o 100 tys. egzemplarzach nakładu, cenach prenumeraty i wiadomość, że jest to gazeta codzienna, organ partii ludowej, najbardziej rozpowszechniona gazeta na Morawach i najtańsza w Czechach. W związku z szybko rosnącą popularnością i zainteresowaniem reklamodawców, od 18 grudnia 1905 roku redakcja przygotowywała również wydanie wieczorne. W 1909 roku Lidové noviny stały się główną ogólnokrajową gazetą codzienną. W 1919, już po powstaniu niepodległej Czechosłowacji, gazeta otworzyła oddział w Pradze.
Podczas niemieckiej okupacji w latach 1938–1945 gazeta ukazywała w ograniczonym nakładzie i podlegała cenzurze. W czerwcu 1945 roku prezydent Edward Beneš ogłosił, że gazety, które współpracowały z okupantem, nie mogą się ukazywać. Dotyczyło to również Lidovych novin. 23 maja 1945 roku ukazał się więc pierwszy numer gazety Svobodne noviny, czyli dotychczasowe Lidove noviny pod zmienionym tytułem. 9 maja 1948 roku gazecie pozwolono powrócić do swojej dawnej nazwy. Ukazywała się do 8 lutego 1952 roku po czym została zamknięta przez władze komunistyczne.
11 września 1987 roku z numerem 0 Lidove noviny zaczęły ukazywać się ponownie, jako miesięcznik w drugim obiegu. Pierwszy numer liczył 24 strony formatu A4 i 300 sztuk nakładu. Od grudnia 1989 gazeta ukazuje się oficjalnie. Od stycznia 1990 roku – dwa razy w tygodniu, a od 2 kwietnia 1990 – codziennie.
W 1993 roku 51% udziałów w gazecie kupił szwajcarski koncern wydawniczy Ringier, od 1998 roku tytuł jest w całości własnością Rheinisch-Bergischer Druckerei und Verlagsgesellschaft GmbH.

</doc>
<doc id="813533" url="https://pl.wikipedia.org/wiki?curid=813533" title="Indianapolis Colts">
Indianapolis Colts

Indianapolis Colts - zawodowy zespół futbolu amerykańskiego z siedzibą w Indianapolis, w stanie Indiana. Drużyna jest częścią Dywizji Południowej konferencji AFC.
Drużynę założono w roku 1953 pod nazwą Baltimore Colts. W latach 1947-1950 grała inna drużyna pod tą samą nazwą, która rozpoczęła zawodową karierę jako Miami Seahawks, członek założyciel ligi All-America Football Conference. Zespół przeniósł się w roku 1947 do Baltimore, w stanie Maryland, gdzie trzy lata później dołączył do ligi NFL po rozwiązaniu AAFC. Jednakże po jednym sezonie zespół rozwiązano ku niezadowoleniu lokalnych kibiców. W roku 1953 NFL zezwoliła na odrestaurowanie drużyny Colts na bazie resztek po rozwiązanej franczyzie Dallas Texans. Grając w Baltimore zespół zdobył 4 Mistrzostwa NFL, włączając Super Bowl V.
Przed sezonem 1984 Colts przenieśli się do Indianapolis, w stanie Indiana, w dość nietypowy sposób: w śnieżną noc 29 marca przewieziono konwojem ciężarówek wszystkie sprzęty klubowe do nowej siedziby. Przeprowadzka tak rozsierdziła wielu kibiców z Baltimore oraz byłych zawodników drużyny, że całkowicie odżegnali się od zespołu z Indianapolis. Od czasu przenosin Colts dziesięciokrotnie pojawili się w fazie play-off konferencji i wygrali Super Bowl XLI.
Letnim obiektem treningowym drużyny jest Rose-Hulman Institute of Technology in Terre Haute, w stanie Indiana.
Zawodnicy polskiego pochodzenia w Colts: Chris Gardocki (1995-1998)

</doc>
<doc id="813537" url="https://pl.wikipedia.org/wiki?curid=813537" title="Marco d’Oggiono">
Marco d’Oggiono

Marco d’Oggiono (ur. ok. 1473 r. w Lecco, zm. ok. 1528 r. w Mediolanie) - włoski malarz renesansowy, uczeń Leonarda da Vinci.
Marco był synem zamożnego złotnika Cristofora, pochodzącego z Oggiono. Wstąpił do pracowni Leonarda już jako wykształcony i niezależny materialnie malarz. W 1487 r. miał już własnego ucznia, Protasia Crivellego.

</doc>
<doc id="813545" url="https://pl.wikipedia.org/wiki?curid=813545" title="Szyk liniowy">
Szyk liniowy

Szyk liniowy - taktyka walki morskiej, polegająca na płynięciu okrętów w szyku jednej linii torowej i ostrzeliwaniu okrętów przeciwnika salwami burtowymi artylerii. 
Początkowo taktyką walki na morzu był głównie szyk roju, w którym okręty płynęły w grupie, z najsilniejszymi jednostkami na zewnątrz, a słabszymi pośrodku. W takim szyku tylko część jednostek mogła użyć artylerii przed starciem eskadr, które szybko zmieniało się w walkę w rozproszeniu pojedynczych okrętów, dążących do abordażu. W miarę doskonalenia artylerii okrętowej, wzrostu jej mocy oraz wprowadzania coraz większych okrętów, rola artylerii wzrastała i od XVI wieku zaczęto stopniowo stosować szyki, w których większa liczba okrętów mogła ostrzeliwać wroga przed starciem. Szyk taki wydłużał się i w końcu przyjął postać linii, w której okręty płynęły jeden za drugim i każdy mógł użyć swojej artylerii rozmieszczonej w bateriach burtowych. 
Prawdopodobnie jako pierwszy zastosował szyk zbliżony do szyku liniowego dowódca straży przedniej Vasco da Gamy, Vincente Sodre w bitwie z flotą muzułmańską u wybrzeża Malabaru w 1502 roku, kiedy niewielka eskadra portugalska rozgromiła flotę egipsko-kalikacką. W niektórych późniejszych bitwach dowódcy stosowali zbliżone szyki. Początkowo szyki składały się jednak także ze słabszych jednostek, płynących z reguły z tyłu, a część okrętów operowała w grupach lub osobno. 
Szyk liniowy został ostatecznie ukształtowany i przyjęty jako podstawowa taktyka walki od końca XVII wieku, równolegle ze wzmocnieniem i standaryzacją artylerii dużych galeonów. Wzrost siły ognia artylerii okrętowej spowodował, że możliwe stało się niszczenie okrętów przeciwnika za pomocą samej artylerii, a szyk liniowy ułatwiał koncentrację salwy, zwłaszcza przy niewielkim zasięgu XVII-XVIII wiecznej artylerii (do 2 km). Bitwy morskie przekształciły się w starcia dwóch równoległych linii okrętów, wymieniających salwy. Zasady walki w szyku liniowym skodyfikował na potrzeby marynarki francuskiej kapelan admirała Anne'a Hilariona de Tourville'a, matematyk i jezuita Paul Hoste w swojej pracy "L'art des armees navales" (Morska sztuka wojenna) opublikowanej w 1697 roku. Od sposobu walki w szyku liniowym, wykształcona z galeonów klasa podstawowych dużych okrętów wojennych otrzymała określenie "okręty liniowe" (ang. "ship of the line"). Najsilniejsze okręty, o zbliżonych do siebie parametrach, tworzyły floty liniowe. Jako pierwsi szyk liniowy jako celową taktykę zastosowali jednostronnie Anglicy przeciwko Holandii w bitwie pod Gabbard w 1653 roku, a pierwszą bitwą rozegraną w szyku liniowym z obu stron była bitwa morska pod Lowestoft w 1665 roku między tymi samymi stronami. Szyk liniowy znany jest przede wszystkim ze starć okresu wojen napoleońskich. Za ostatnią bitwę żaglowców w szyku liniowym uważa się bitwę pod Helgolandem w 1864, szyk liniowy powtórzył się jeszcze we fragmencie bitwy pod Cuszimą w 1905. 
Ewolucja artylerii okrętowej w II połowie XIX wieku, wiążąca się ze znacznym wzrostem jej zasięgu i możliwością ostrzeliwania celów we wszystkich kierunkach, jak też wzrost manewrowości okrętów o napędzie mechanicznym spowodowały, że tradycyjny szyk liniowy stał się nieadekwatny. Pewne elementy szyku liniowego przetrwały do I wojny światowej. Mimo jednak, że często zespoły okrętów podczas I i II wojny światowej płynęły podczas starć w szykach torowych, nie był to już szyk liniowy, rozumiany jako wymiana ognia dwóch linii okrętów, lecz były to walki manewrowe, cechujące się częstymi zmianami szyków i kursów, w tym przyjmowaniem szyków złożonych.

</doc>
<doc id="813551" url="https://pl.wikipedia.org/wiki?curid=813551" title="Don (film 2006)">
Don (film 2006)

Don (z ang. "Don: The Chase Begins Again" – indyjski tytuł) – wyreżyserowany w 2006 roku przez Farhan Akhtara (Dil Chahta Hai 2001 i „Lakshya” – 2004) bollywoodzki thriller, remake kultowego w Indiach filmu z 1978 roku pt. "Don". W filmie tym aktor indyjski Shah Rukh Khan gra dwie role: pozytywną i negatywną. Tematem filmu jest walka policji z gangiem narkotykowym, podczas której policjantom udaje się przeniknąć do gangu podstawiając zamiast szefa bandy człowieka będącego jego sobowtórem.
Opis.
Don (Shah Rukh Khan) to bezwzględny szef gangu handlującego narkotykami. Zabija ludzi bez mrugnięcia okiem. W ten sposób zabija Ramesha, swojego człowieka, gdy ten próbuje od niego odejść, aby zmienić swoje życie u boku Kamini (Kareena Kapoor). Śmierć Ramesha oznacza dla Dona zemstę dwóch kobiet, jego siostry Romy (Priyanka Chopra) i narzeczonej Kamini. Ale wrogów jest więcej. Pętla wokół niego zaciska się i kiedy policjantom udaje się go zabić, w gangu pojawia się podstawiony sobowtór Dona, zarabiający dotychczas na życie tańcem i śpiewem Vijay (Shah Rukh Khan). Powodzeniu tej akcji zagraża jednak spragniona zemsty Roma i tajemniczy Jasjit (Arjun Rampal). Dodatkowym obciążeniem dla Vijaya staje się śmierć jedynego oficera policji, który znał jego prawdziwą tożsamość...
Muzyka i piosenki.
Film zawiera 7 piosenek skomponowanych przez trio Shankar-Ehsaan-Loy także twórców muzyki do filmu „Nigdy nie mów żegnaj”:

</doc>
<doc id="813552" url="https://pl.wikipedia.org/wiki?curid=813552" title="Mława-Wólka">
Mława-Wólka

Mława-Wólka – dzielnica Mławy zwana również Dzielnicą Przemysłową. Znajduje się tam stacja kolejowa wraz z dworcem oraz kilka zakładów przemysłowych. Największy z nich to LG wraz z kooperantami i ubojnia drobiu Wipasz.
Historia.
Historia Wólki Mławskiej albo Mławki sięga 1877 roku. Wtedy funkcjonowała jako osada, w ówczesnym powiecie mławskim guberni płockiej, położona w odległości 3 wiorst od Mławy, połączona z nią aleją wysadzoną drzewami. Wówczas też rozpoczęła się budowa Kolei Nadwiślanej, pobudowano nowoczesny, jak na owe lata dworzec kolejowy oraz bazę przeładunkową z budynkami komory celnej obsługującą ruch towarowy pomiędzy Rosją a Prusami. Otwarcie kolei zapoczątkowało rozwój dzielnicy. Wytyczono ulice, przy których budowano kolejne domy. Osiedlali się tam głównie kolejarze, ale także rzemieślnicy, handlarze, rolnicy, nie brakowało niestety złodziei i przemytników.
W 1899 powstała szkoła kolejowa oraz Ochotnicza Straż Pożarna – później Kolejowa Straż Pożarna. Na Wólce powstała Mławska Kolej Dojazdowa Powstała też parafia pw. Św. Jana Kantego, pobudowano kościół i cmentarz. W Wólce stacjonował rosyjski pułk dragonów.
Po odzyskaniu przez Polskę niepodległości, Wólka została przyłączona do Mławy i stała się dzielnicą miasta.

</doc>
<doc id="813554" url="https://pl.wikipedia.org/wiki?curid=813554" title="Jonatan Netanjahu">
Jonatan Netanjahu

Jonatan Netanjahu, również Joni Netanjahu (hebr. "יונתן „יוני” נתניהו", ur. 13 marca 1946 w Nowym Jorku, zm. 4 lipca 1976 w Entebbe) – izraelski wojskowy. Dowódca Sajjeret Matkal. Zginął, dowodząc izraelskimi oddziałami specjalnymi podczas operacji Entebbe. Brat Binjamina, późniejszego premiera Izraela.
Życiorys.
Urodził się w Nowym Jorku jako starszy syn historyka Bencijjona i Cilli. Wkrótce po jego narodzinach rodzina przeniosła się do Tel Awiwu, gdzie urodził się Binjamin, późniejszy wieloletni premier Izraela.
Jonatan Netanjahu służbę wojskową rozpoczął w 1964. Brał udział w wojnie sześciodniowej. Po jej zakończeniu rozpoczął studia na Uniwersytecie Harvarda, jednak po roku wrócił do kraju. Kontynuował naukę na Uniwersytecie Hebrajskim, ale wkrótce ponownie zaciągnął się do wojska i rozpoczął służbę w elitarnej Sajjeret Matkal. Służąc w tej jednostce, brał udział w wojnie Jom Kipur oraz w szeregu akcji antyterrorystycznych – m.in. w operacji Gniew Boży polegającej na tropieniu na całym świecie członków i liderów Czarnego Września, organizacji odpowiedzialnej za zamach terrorystyczny na Olimpiadzie w Monachium.
W 1975 Netanjahu, w stopniu pułkownika, został dowódcą Sajjeret Matkal.
Zginął podczas akcji odbicia pasażerów porwanego samolotu w Entebbe (Uganda). Po stronie izraelskiej był jedyną śmiertelną ofiarą zakończonej sukcesem operacji. Przeszła ona do historii pod kryptonimem "operacja Entebbe", nazywana jest jednak także "operacją Jonatan" ("Miwca Jonatan").
Za swoją służbę był wielokrotnie nagradzany, również pośmiertnie.
W filmie "Atak na Entebbe" w reżyserii Irvina Kershnera w rolę Netanjahu wcielił się Stephen Macht.

</doc>
<doc id="813555" url="https://pl.wikipedia.org/wiki?curid=813555" title="Helmuth Koinigg">
Helmuth Koinigg

Helmuth Koinigg (ur. 3 listopada 1948 w Wiedniu, zm. 6 października 1974 na torze Watkins Glen, Nowy Jork) – jeden z najbardziej utalentowanych młodych kierowców wyścigowych początku lat 70. XX wieku. Zadebiutował w Formule 1 w Grand Prix Austrii w 1974 roku. Zginął tragicznie w wypadku podczas Grand Prix Stanów Zjednoczonych w 1974 roku.
Na torze Watkins Glen, na zakręcie znanym jako Toe, awaria zawieszenia w bolidzie Koinigga spowodowała, że podczas hamowania uderzył frontalnie w zewnętrzne armco. Bariera, w którą uderzył, była źle zamontowana. W momencie uderzenia odgięła się i pojazd wślizgnął się pod nią, ścinając Koiniggowi głowę i zabijając go na miejscu.

</doc>
<doc id="813556" url="https://pl.wikipedia.org/wiki?curid=813556" title="Jonathan Netanjahu">
Jonathan Netanjahu



</doc>
<doc id="813559" url="https://pl.wikipedia.org/wiki?curid=813559" title="Yonatan Netanyahu">
Yonatan Netanyahu



</doc>
<doc id="813560" url="https://pl.wikipedia.org/wiki?curid=813560" title="Jonathan Netanyahu">
Jonathan Netanyahu



</doc>
<doc id="813565" url="https://pl.wikipedia.org/wiki?curid=813565" title="Tony Kushner">
Tony Kushner

Tony Kushner (ur. 16 lipca 1956 w Nowym Jorku) – dramatopisarz amerykański, znany najbardziej jako autor dwuczęściowego dramatu "Anioły w Ameryce", za który otrzymał Nagrodę Pulitzera oraz dwie Tony Awards, dwie Drama Desk Awards, the Evening Standard Award, the New York Critics Circle Award, the Los Angeles Drama Critics Circle Award and the LAMBDA Liberty Award for Drama. W 1998 roku londyński National Theatre uznał "Anioły w Ameryce" za jedną z dziesięciu najlepszych sztuk teatralnych XX wieku.
Inne sztuki Kushnera to m.in.: "A Bright Room Called Day", "Hydrotaphia, or the Death of Dr Browne", "Slavs!: Thinking About the Longstanding Problems of Virtue and Happiness", "Homebody/Kabul". Kushner jest także autorem adaptacji "Stelli" Goethego, "Dybuka" Szymona An-skiego, "Dobrego człowieka z Seczuanu" Bertolta Brechta, "Iluzji" Corneille'a. Napisał scenariusz do telewizyjnej wersji "Aniołów w Ameryce", wyreżyserowanej przez Mike'a Nicholsa, jest też współautorem scenariusza do filmów Stevena Spielberga: "Monachium" oraz "Lincoln".
Po polsku opublikowano cztery sztuki Tony'ego Kushnera: "Anioły w Ameryce" w przekładzie Jacka Poniedziałka (Wydawnictwo TR), "Zapiski o Akiwie" w przekładzie Jolanty Różyło (magazyn żydowski "Chidusz"), "Zrywanie" w przekładzie J. Różyło ("Chidusz") oraz "Odwrotna transkrypcja," tłum. J. Różyło ("Chidusz").
Jest gejem. Jego wieloletnim partnerem jest felietonista Mark Harris. W kwietniu 2003 roku w Nowym Jorku miał miejsce uroczysty ślub pary.

</doc>
<doc id="813566" url="https://pl.wikipedia.org/wiki?curid=813566" title="Eurocopter Tiger">
Eurocopter Tiger

Eurocopter Tiger – dwusilnikowy, dwumiejscowy, wąskokadłubowy śmigłowiec szturmowy opracowany przez europejskie konsorcjum Eurocopter. W Niemczech znany jako Tiger, we Francji i Hiszpanii jako Tigre. Występuje także pod oznaczeniami EC665 i PAH-2.
Historia.
W 1984 rządy Francji i Niemiec określiły wymagania na nowy wielozadaniowy śmigłowiec bojowy. Do opracowania nowej konstrukcji powołano joint venture składające się z firm Aerospatiale i MBB. Z powodu wysokich kosztów program anulowano w 1986 aby w następnym roku go reaktywować. W listopadzie 1989 Eurocopter otrzymał kontrakt na budowę pięciu prototypów. Trzy egzemplarze były nieuzbrojone i przeznaczone do testów w locie, jeden opracowano w wersji przeciwpancernej dla Niemiec a jeden w wersji eskortowej dla Francji.
14 stycznia 2013 francuska DGA wydała certyfikat dla wersji Tiger HAD. 19 kwietnia 2013 Francja odebrała pierwszą maszynę w wersji HAD. 4 marca 2013 w Bawarii rozbił się niemiecki Tiger UHT wykonujący lot szkoleniowy nad górami.
26 lipca 2017 rozbił się jeden z dwu niemieckich Tigerów biorących udział w misji ONZ w Mali
Budowa.
Kadłub wykonany jest m.in. z kevlaru i włókien węglowych. Łopaty wirnika wykonano z materiałów kompozytowych. Aby zmniejszyć wykrycie śmigłowca przez czujniki termiczne pokryto go farbą odbijającą ciepło. Zminimalizowano też powierzchnie odbijające fale radarowe. Kadłub może wytrzymać trafienie pocisków z działka kal 23 mm. Śmigłowiec jest zdolny do walki w dzień i w nocy. Jest odporny na skażenie chemicznie, biologicznie, promieniotwórcze oraz na EMP.
Wersje.
Produkowany w wersjach:
W kulturze popularnej.
Jeden z pierwszych egzemplarzy śmigłowca Tiger został przedstawiony w "GoldenEye" (jednym z filmów o Bondzie) jako "odpowiedź Europy na elektroniczne pole walki". Służył do ucieczki po wybuchu impulsu elektromagnetycznego, który zniszczył myśliwce rosyjskie.

</doc>
<doc id="813567" url="https://pl.wikipedia.org/wiki?curid=813567" title="Francesco Napoletano">
Francesco Napoletano

Francesco Napoletano (właśc. Francesco Galli, ur. ? w Neapolu, zm. ok. 1501 w Wenecji) – włoski malarz renesansowy, uczeń Leonarda da Vinci.
W latach 90. XV w. Fracesco zajmował się malarstwem, głównie portretami, przejmując styl Leonarda. 8 sierpnia 1494 r. został wymieniony w książęcym liście obok Leonarda i Ambrogia de Predis jako twórca monet. W chwili śmierci mieszkał ze swoją konkubiną Andreiną Rossini, z którą miał dwoje małych wówczas dzieci.

</doc>
<doc id="813568" url="https://pl.wikipedia.org/wiki?curid=813568" title="Dąbki (powiat bytowski)">
Dąbki (powiat bytowski)

Dąbki (dodatkowa nazwa w j. kaszub. Dąbczi) – osada w Polsce położona w województwie pomorskim, w powiecie bytowskim, w gminie Bytów.
Osada kaszubska, na Pojezierzu Bytowskim. Osada wchodzi w skład sołectwa Dąbie
W latach 1975–1998 miejscowość administracyjnie należała do województwa słupskiego.

</doc>
<doc id="813572" url="https://pl.wikipedia.org/wiki?curid=813572" title="Catalina Thomás">
Catalina Thomás



</doc>
<doc id="813574" url="https://pl.wikipedia.org/wiki?curid=813574" title="Karol Fabiani">
Karol Fabiani

Karol Fabiani (ur. 1 listopada 1716, zm. po 9 kwietnia 1791) – jezuita, kaznodzieja.
W 1732 wstąpił do zakonu jezuitów. 1 lutego 1750 złożył śluby zakonne. od 2 lutego 1772 do zniesienia zakonu był rektorem kolegium jezuitów w Poznaniu. Po kasacie zakonu jezuitów zamieszkał w Łeczycy, gdzie był mansjonarzem. Jesienią 1779 został kanonikiem kaliskim i kaznodzieją szkół wydziałowych kaliskich
Wydał zbiory kazań: 

</doc>
<doc id="813575" url="https://pl.wikipedia.org/wiki?curid=813575" title="Nieczulice (województwo pomorskie)">
Nieczulice (województwo pomorskie)

Nieczulice – osada w Polsce położona w województwie pomorskim, w powiecie bytowskim, w gminie Bytów. 
Mała osada kaszubska na Pojezierzu Bytowskim. Miejscowość jest częścią sołectwa Świątkowo.
W latach 1975–1998 miejscowość położona była w województwie słupskim.

</doc>
<doc id="813576" url="https://pl.wikipedia.org/wiki?curid=813576" title="Anioły w Ameryce">
Anioły w Ameryce

Anioły w Ameryce (oryg. "Angels in America: A Gay Fantasia on National Themes"), dokładnie "Anioły w Ameryce. Gejowska fantazja na motywach narodowych" – sztuka teatralna Tony'ego Kushnera z 1991 (data wystawienia). Na jej podstawie powstały opera (adaptacja autorstwa Petera Eötvösa) i miniserial telewizyjny "Anioły w Ameryce" w reżyserii Mike'a Nicholsa.
Historia produkcji.
Sztuka została wystawiona w ostatecznej wersji po raz pierwszy na Broadwayu w Walter Kerr Theatre w 1993, reżyseria George C. Wolfe. Pierwszą część, "Millennium Approaches", przedstawiono w maju, a drugą, "Perestroika", w listopadzie. Obydwie części "Aniołów" otrzymało Tony Awards i Drama Desk Awards dla najlepszych sztuk roku (rozdania nagród w 1993 i 1994).
Przegląd treści.
Dramat Tony'ego Kushnera opowiada o perypetiach grupy nowojorskich homoseksualistów w obliczu pandemii AIDS. Problemy, z którymi borykały się Stany Zjednoczone połowy lat osiemdziesiątych, stają się punktem wyjścia dla znacznie szerszych rozważań. Centrum wymowy dramatu stanowi nie epidemia AIDS i kryzys lat osiemdziesiątych, ale problem uwiedzenia Amerykanów przez ich własny mit.
Zakończenie sztuki ukazuje projekt nowej rodziny, a jego swoisty ewangelizm sceny staje się fundamentem projektu Nowej Ameryki w ogóle. W finałowej scenie przedstawiona jest rodzina złożona z trzech gejów (WASP-a, Żyda i Afroamerykanina) oraz mormonki w średnim wieku. Nowa rodzina składa się przede wszystkim z mniejszości seksualnych – homoseksualistów i kobiet; tych, którzy do tej pory nie mieli prawa głosu w amerykańskiej kulturze, mogą zaś przyczynić się do jej przemiany.
"Ta sztuka jest o braku miłości, chwilowych, plastikowych uczuciach, zagrożeniu chorobami, śmierci. Ale także o braku duchowości w naszym świecie. Gubimy ją gdzieś po drodze, odrzucamy, nie będąc na nią gotowi, bojąc się jej, nie rozumiejąc. Wydaje się nie być nam potrzebna. Nie jesteśmy stworzeni tylko po to, aby pracować, zarabiać, rozmnażać się i umierać. W nasze życie wpisana jest duchowość i bez niej nie jesteśmy ludźmi. Anioł jest naszym duchowym wcieleniem, który otwiera nam pewną możliwość. Możemy z niej skorzystać lub nie. Wybór należy do każdego z nas." – powiedziała o sztuce Magdalena Cielecka.
Recepcja.
Kushner otrzymał za "Anioły w Ameryce" wiele nagród, w tym te najbardziej prestiżowe: Nagrodę Pulitzera oraz dwie Tony Awards, dwie Drama Desk Awards, the Evening Standard Award, the New York Critics Circle Award, the Los Angeles Drama Critics Circle Award and the LAMBDA Liberty Award for Drama. W 1998 roku londyński National Theatre uznał "Anioły w Ameryce" za jedną z dziesięciu najlepszych sztuk teatralnych XX wieku. Harold Bloom umieścił sztukę na swojej liście najważniejszych prac literackich w historii, w tzw. "Kanonie Zachodnim" (1994).
Realizacje w Polsce.
Adaptację sztuki Kushnera pt. "Anioły Ameryki" w reżyserii Wojciecha Nowaka zrealizował w 1995 gdański Teatr Wybrzeże. Premiera odbyła się 26 marca 1995.
Pierwsze polskie przedstawienie sztuki Kushnera odbyło się 30 września 2000 w toruńskim Teatrze W. Horzycy. Spektakl wyreżyserował Marek Fiedor, scenografię stworzyła Monika Jaworska, a muzykę skomponował Tomasz Hynek. Obsada toruńskiej wersji "Aniołów":
Inne Osoby:
17 lutego 2007 w warszawskim Teatrze Rozmaitości odbyła się premiera dramatu w reżyserii Krzysztofa Warlikowskiego, w przekładzie Jacka Poniedziałka i obsadzie:
Linki zewnętrzne.
About Gay Movies – Angels in America 

</doc>
<doc id="813582" url="https://pl.wikipedia.org/wiki?curid=813582" title="Marlena Drozdowska">
Marlena Drozdowska

Marlena Drozdowska z domu Wiśniewska (ur. 15 lipca 1958 w Giżycku) – polska piosenkarka.
Życiorys.
Absolwentka Wydziału Piosenkarskiego Średniej Szkoły Muzycznej w Warszawie.
Debiutowała w 1973 na FPiPS w Krakowie. W tym samym roku rozpoczęła współpracę z Grupą I, z którą na XII Festiwalu Piosenki Polskiej w Opolu w 1974 wykonała piosenkę „Radość o poranku” (muz. Juliusz Loranc, sł. Jonasz Kofta) i zdobyła nagrodę Ministra Kultury i Sztuki. Następnie występowała w kabarecie Pod Egidą. W latach 1976–1980 występowała we wschodnioniemieckim zespole wokalnym Gerd Michaelis Chor.
Do 1985 koncertowała z własnym zespołem Hotline głównie w dyskotekach w zachodniej Europie, m.in. w RFN, Austrii oraz Szwajcarii. W 1985 wróciła do Polski i wydała swoją pierwszą solową płytę, będącą wynikiem współpracy z kompozytorem Andrzejem Korzyńskim. Pochodząca z tej płyty piosenka „Bajadera plaża” została przebojem Lata z Radiem w 1986 w plebiscycie słuchaczy.
Latem 1991 wraz z aktorem Markiem Kondratem nagrała kasetę, która w zamierzeniu miała być parodią chodnikowo-straganowych przebojów. Ukazanie się tego nagrania wywołało jednak skutek odwrotny od zamierzonego, a piosenka „Mydełko Fa”, z tekstem Andrzeja Korzyńskiego zdobyła bardzo dużą popularność wśród zwolenników disco polo i stała się wielkim przebojem. Miłośnicy polskiego disco nie zauważyli prześmiewczego charakteru piosenki i przyjęli ją niemalże za swój hymn. „Mydełko Fa” przez kilka miesięcy utrzymywało się również na pierwszym miejscu międzynarodowej listy przebojów radia "For You" w Chicago. Współpracowała też z kompozytorem Januszem Piątkowskim, który był najbliższy muzycznym aspiracjom piosenkarki.
Życie prywatne.
Jej mężem jest Jan Drozdowski, gitarzysta i szef artystyczny przedsięwzięć muzycznych piosenkarki.
Dyskografia.
Źródło.

</doc>
<doc id="813583" url="https://pl.wikipedia.org/wiki?curid=813583" title="Przyborzyce">
Przyborzyce

Przyborzyce (kaszub. "Przëbòrzëce") – przysiółek wsi Świątkowo w Polsce, położony w województwie pomorskim, w powiecie bytowskim, w gminie Bytów. Wchodzi w skład sołectwa Świątkowo.
W latach 1975–1998 przysiółek położony był w województwie słupskim.

</doc>
<doc id="813584" url="https://pl.wikipedia.org/wiki?curid=813584" title="Victoria Onetto">
Victoria Onetto

Victoria Onetto (ur. 26 czerwca 1973 w Buenos Aires) – argentyńska aktorka serialowa.
Stan cywilny: zamężna. Ma 166 cm wzrostu.

</doc>
<doc id="813586" url="https://pl.wikipedia.org/wiki?curid=813586" title="Catherine Tomas">
Catherine Tomas



</doc>
<doc id="813588" url="https://pl.wikipedia.org/wiki?curid=813588" title="Catalina Tomas">
Catalina Tomas



</doc>
<doc id="813589" url="https://pl.wikipedia.org/wiki?curid=813589" title="Dzierżyński">
Dzierżyński

Znane osoby noszące nazwisko Dzierżyński:
Miasta w Rosji:
Zobacz też.
Jednostki administracyjne Białorusi i byłej Białoruskiej SRR:
oraz

</doc>
<doc id="813591" url="https://pl.wikipedia.org/wiki?curid=813591" title="Świerkówko (powiat bytowski)">
Świerkówko (powiat bytowski)

Świerkówko (dodatkowa nazwa w j. kaszub. Swiérkówkò) – osada leśna kaszubska w Polsce położona w województwie pomorskim, w powiecie bytowskim, w gminie Bytów
Osada położona przy drodze wojewódzkiej nr , wchodzi w skład sołectwa Grzmiąca.
W latach 1975–1998 miejscowość administracyjnie należała do województwa słupskiego.

</doc>
<doc id="813592" url="https://pl.wikipedia.org/wiki?curid=813592" title="Tangeros">
Tangeros



</doc>
<doc id="813593" url="https://pl.wikipedia.org/wiki?curid=813593" title="Milongeros">
Milongeros



</doc>
<doc id="813595" url="https://pl.wikipedia.org/wiki?curid=813595" title="Nieczulice">
Nieczulice



</doc>
<doc id="813596" url="https://pl.wikipedia.org/wiki?curid=813596" title="Magdalena Chemicz">
Magdalena Chemicz

Magdalena Chemicz z domu Łeszyk (ur. 4 marca 1974 w Grodzisku Wielkopolskim) – polska piłkarka ręczna, grająca na bramce, mistrzyni i reprezentantka Polski.
Kariera sportowa.
Karierę sportową rozpoczęła w klubie Spartakus Buk, od 1989 była zawodniczką KS Karkonosze Jelenia Góra. W 1994 została zawodniczką Startu Elbląg, w którym występowała do 1999 z przerwą na sezon 1995/1996, kiedy to przebywała na urlopie macierzyńskim. Z elbląskim klubem sięgnęła po wicemistrzostwo Polski w 1997 i dwa brązowe medale mistrzostw Polski (1998, 1999). Od 1999 była zawodniczką Monteksu Lublin (w sezonie 2003/2004 grającym pod nazwą Bystrzyca Lublin, od 2004 pod nazwą SPR Lublin). Z lubelskim klubem zdobyła dziewięć tytułów mistrzyni Polski (2000-2003 i 2005-2009) i jeden tytuł wicemistrzowski (2004), a w 2001 sięgnęła po Puchar EHF. W sezonie 2009/2010 została zawodniczką niemieckiej drużyny VFL Sindelfingen, od 2010 do 2012 grała w drugoligowej Borussii Dortmund, a następnie pozostała w klubie jako trener drużyny juniorskiej.
W reprezentacji Polski debiutowała 1 lutego 1994 w towarzyskim spotkaniu z Czechami. Trzykrotnie wystąpiła na mistrzostwach świata (1999 - 11 miejsce, 2005 - 19 miejsce, 2007 - 11 miejsce) i również trzykrotnie na mistrzostwach Europy (1996 - 11 miejsce, 1998 - 5 miejsce, 2006 - 8 miejsce). Ostatni raz wystąpiła w reprezentacji 30 listopada 2008 w meczu eliminacji mistrzostw świata z Islandią. Łącznie w biało-czerwonych barwach wystąpiła 162 razy, zdobywając jedną bramkę.

</doc>
<doc id="813597" url="https://pl.wikipedia.org/wiki?curid=813597" title="Њ">
Њ

Њ (Њ, њ) – 17. litera serbskiej oraz 18. macedońskiej cyrylicy. 
Oznacza palatalizowany nosowy dźwięk [], bliski miękkiemu [n'], odpowiednik polskiego ń. Jest ligaturą liter: Н i Ь. Litera ta została wprowadzona do języka serbskiego przez Vuka Karadžicia w 1814 roku.

</doc>
<doc id="813598" url="https://pl.wikipedia.org/wiki?curid=813598" title="Pancerniki typu Borodino">
Pancerniki typu Borodino

Pancerniki typu Borodino – rosyjskie pancerniki generacji przeddrednotów z okresu wojny rosyjsko-japońskiej i I wojny światowej. Zbudowano 5 okrętów tego typu które weszły do służby w 1904. Trzy z nich zostały zatopione w bitwie pod Cuszimą, jeden zdobyty tam służył następnie pod banderą japońską.
Historia.
Na przełomie XIX i XX wieku Japonia przystąpiła do rozbudowy floty, zamawiając 6 pancerników w Wielkiej Brytanii i stając się zagrożeniem dla rosyjskich interesów na Dalekim Wschodzie. W celu odzyskania przewagi, władze rosyjskie postanowiły zbudować serię okrętów specjalnie dla potrzeb wzmocnienia floty Dalekiego Wschodu. Podjęto w tym celu prace nad wyborem standardowego typu pancernika, narzucając jednakże ograniczenie jego wyporności do 12 000 t. Zakłady Bałtyckie zaproponowały projekt będący rozwinięciem typu "Pierieswiet" z działami kalibru 305 mm, istniał również projekt oparcia nowego typu na zamówionym w USA w kwietniu 1898 udanym pancerniku "Retwizan". Jednakże, w czerwcu 1898 generał-admirał wielki książę Aleksy nieoczekiwanie wybrał wstępny projekt autorstwa Amable Lagane'a, przedstawiony przez francuską stocznię "Forges et Chantiers" w Tulonie (najprawdopodobniej o wyborze projektu francuskiego decydowały względy personalne i układy poszczególnych instytucji odpowiedzialnych za marynarkę na dworze carskim). Jeden okręt został zamówiony we Francji ("Cesariewicz"), natomiast stocznie rosyjskie miały według projektu francuskiego zbudować dalsze pięć. Od nazwy pierwszego okrętu, budowane w Rosji pancerniki były nazywane typem "Borodino".
Ponieważ dokumentacja francuska jeszcze nie była gotowa, szczegółowe plany okrętów były dla zaoszczędzenia czasu częściowo opracowane w Rosji. W porównaniu z "Cesarewiczem", rosyjscy inżynierowie Zakładów Bałtyckich wprowadzili do projektu niewielkie modyfikacje, przede wszystkim zwiększono powierzchnię pancerza, opancerzając kazamaty dział 75 mm kosztem zmniejszenia grubości pancerza burtowego. Mimo niechęci władz do przekraczania zadanej wyporności, nieco zwiększono długość kadłuba i wyporność. W większym stopniu okręty "zelektryfikowano". Poza pierwszym okrętem, zastosowano jednak słabsze maszyny napędowe rosyjskiej produkcji (15 800 KM zamiast 16 700 KM). Przy tym, szczegółowe plany były opracowywane przez trzy poszczególne stocznie osobno i w efekcie okręty różniły się od siebie w szczegółach.
Budowa.
Pierwszy okręt "Borodino" wciągnięto na listę floty 20 marca 1899 i 14 maja rozpoczęto faktycznie budowę, a 22 sierpnia tego roku na listę floty wciągnięto dwa dalsze: "Imperator Aleksander III" i "Orioł" (pol. "orzeł"), chociaż oficjalne rozpoczęcie budowy całej trójki miało miejsce dopiero w maju 1900. Budowa i wyposażanie okrętów opóźniały się z powodu słabej organizacji pracy i opóźnień poddostawców, zwłaszcza dotyczyło to "Borodino" i "Orła" budowanych w dwóch stoczniach państwowych portu petersburskiego, w mniejszym stopniu trzech pozostałych budowanych w prywatnych Zakładach Bałtyckich. Jako pierwszego zwodowano "Imperatora Aleksandra III" 20 lipca 1901, po czym w Zakładach Bałtyckich zbudowano kolejno dwa ostatnie okręty typu (daty w kalendarzu juliańskim).
W chwili wybuchu wojny rosyjsko-japońskiej (9 lutego 1904), okręty znajdowały się dopiero na etapie prac wyposażeniowych, również przeciągających się na skutek słabej organizacji (okręty rosyjskie budowane w Petersburgu były wyposażane w porcie kronsztadzkim, poza macierzystymi stoczniami). Dopiero od lipca 1904, po nieudanej próbie przerwania się I Eskadry Pacyfiku z Port Artura, podjęto nadzwyczajne środki w celu przyspieszenia wyposażania okrętów. Jako pierwszy gotowość uzyskał "Imperator Aleksander III". Zrezygnowano jednak z proponowanego przez Zakłady Bałtyckie szybszego ukończenia ostatniego pancernika "Sława".
Daty poniżej w kalendarzu juliańskim:
Opis i ocena.
Pod względem uzbrojenia i opancerzenia pancerniki typu "Borodino" były typowymi przedstawicielami generacji przeddrednotów początku XX wieku. Uzbrojenie główne stanowiły 4 działa 305 mm w dwudziałowych wieżach na dziobie i rufie. Mniej typowe było umieszczenie uzbrojenia pomocniczego – 12 dział 152 mm w dwudziałowych wieżach na burtach, zamiast w kazamatach. Pozwalało to uchronić działa od zalewania podczas sztormu i dawało im lepsze kąty ostrzału, zwłaszcza w kierunku dziobu i rufy. Rozwiązanie to, chociaż nowoczesne, ale w efekcie nie było udane, ponieważ wczesne wieże były jeszcze niedopracowane i ciasne, co zmniejszało szybkostrzelność, ponadto często ich możliwość obrotu blokowała się przy uszkodzeniach, wyłączając z akcji aż dwa działa. Uzbrojenie pomocnicze stanowiły powszechnie stosowane działa 75 mm i 47 mm, aczkolwiek działa tych kalibrów były już mało skuteczne na pancernikach.
Opancerzenie okrętów zapewniało ogólnie dobry stopień ochrony, wykonane było z najmocniejszej wówczas stali pancernej Kruppa. Zaprojektowane zostało według koncepcji Emile Bertina – niezatapialność okrętu miała zapewnić zamknięta cytadela pancerna, pomiędzy dwoma pokładami pancernymi, chroniona po bokach pancernym pasem burtowym i dodatkowymi wewnętrznymi przegrodami wzdłużnymi grubości 40 mm (nie stosowanymi jeszcze powszechnie).
Opancerzenie burt stanowił główny pas pancerny na linii wodnej (wysokości 2 m, inne dane: 1,66 m). Najgrubsza była jego środkowa część – 194 mm, zajmująca ponad połowę długości okrętu i chroniąca siłownię, natomiast w kierunku dziobu i rufy pas był cieńszy – od 145 do 125 mm (w stosunku do "Cesarewicza", zmniejszono grubość pasa ze 160-250 mm). Nad głównym pasem burtowym był górny pas grubości od 102 do 152 mm i wysokości 1,67 m ("Cesarewicz" – 152-203 mm). Wewnętrzny pokład pancerny miał grubość 47-61 mm. Na trzech ostatnich okrętach ulepszono ochronę przez połączenie dolnego pokładu pancernego z burtami za pomocą skosów (na "Cesarewiczu" i dwóch pierwszych, pokład pancerny kończył się po bokach połączeniem ze wzdłużną przegrodą 40 mm). Opancerzone były ponadto wieże i barbety artylerii głównej i średniej, a także kazamaty dział 75 mm, aczkolwiek nieopancerzone furty dział były wrażliwe na ostrzał. Masa pancerza wynosiła ok. 26,3% wyporności.
Nietypową cechą architektury kadłuba, stosowaną na francuskich projektach, były mocno pochylające się do wewnątrz burty, przez co kadłub miał w przekroju poprzecznym gruszkowaty kształt. Budowany najszybciej "Impierator Aleksandr III" miał przy tym burty na końcu śródokręcia przechodzące gładko w ściany nadbudowy, jak na francuskim pierwowzorze, a w kolejnych pancernikach zmieniono kształt tej części, robiąc boczne przejścia z pokładu rufowego na śródokręcie. Zaletą był podniesiony pokład dziobowy, polepszający własności morskie. Charakterystyczne dla szkoły francuskiej były też rozbudowane nadbudówki na śródokręciu. Okręty typu "Borodino", podobnie jak większość rosyjskich okrętów, cierpiały jednak z powodu przeciążenia konstrukcyjnego, tym bardziej, że nie posiadały zapasu wyporności (negatywnie na projekcie odbiło się nieracjonalne dążenie władz rosyjskich do utrzymania jak najmniejszej wyporności projektowej, gdy nowo budowane na świecie pancerniki dochodziły do 15 000 ton). Na skutek przeciążenia zwiększało się zanurzenie i burtowy pas pancerny znajdował się w większości pod wodą, tracąc na skuteczności, a okręty stawały się bardziej wrażliwe na utratę stateczności. Co więcej, przeciążenie jeszcze zwiększano podczas pochodu II Eskadry Pacyfiku na wschód z powodu przeładowania okrętów węglem. Kolejną wadą okrętów, nie wiążącą się jednak z samym projektem, było niedocenienie zagrożenia pożarowego stwarzanego przez drewniane elementy wyposażenia (przy tym, zalewanie okrętów masami wody podczas walki z pożarami dodatkowo pogarszało ich stateczność).
Ogólnie pancerniki typu "Borodino" nie ustępowały znacząco innym nowoczesnym konstrukcjom tego okresu, w tym japońskiej "Mikasie". Jednakże, obecnie ocenia się, że bardziej racjonalne byłoby oparcie standardowego pancernika na zbudowanym w USA "Retwizanie" lub skonstruowanym w Rosji dla Floty Czarnomorskiej "Potiomkinie", z zastosowaniem mocniejszych maszyn. Projekty te dysponowały zrównoważonymi charakterystykami i dobrym stopniem ochrony, a możliwy był krótszy czas ich projektowania, co być może pozwoliłoby na wcześniejsze wejście do służby (i być może uniknięcie wojny z Japonią).
Skrócone losy okrętów.
"W nawiasach daty w kalendarzu juliańskim."
W II Eskadrze Pacyfiku.
Cztery ukończone pancerniki "Borodino", "Imperator Aleksander III", "Orzeł" i "Kniaź Suworow" utworzyły rdzeń II Eskadry Oceanu Spokojnego, mającej udać się na odsiecz I Eskadrze w Port Artur. "Kniaź Suworow" został flagowym okrętem wiceadmirała Zinowija Rożestwienskiego. Dowódcą "Borodino" był kapitan I rangi (komandor) P. Sieriebriennikow, "Imperatora Aleksandra III" – kapitan I rangi N. Buchwostow, "Orła" – kapitan I rangi Mikołaj Jung, "Kniazia Suworowa" – W. Ignacius. 15 października 1904 II Eskadra wypłynęła z Libawy w długi rejs na Daleki Wschód, naokoło Hiszpanii, Afryki i Indochin. Od 29 grudnia 1904 do 16 marca 1905 rosyjska flota pozostawała na Madagaskarze.
27 maja 1905 doszło do bitwy pod Cuszimą. Tuż przed bitwą, rosyjski dowódca uformował zespół, początkowo płynący w dwóch kolumnach (w prawej 4 pancerniki typu "Borodino", w lewej reszta okrętów), w jedną kolumnę. Podczas walki artyleryjskiej z japońskimi pancernikami, flagowy "Kniaź Suworow" stał się jednym z pierwszych celów, na których Japończycy skoncentrowali ogień (obok pancernika "Oslabia"), szybko wywołując liczne pożary i niszcząc rufową wieżę dział oraz powodując przechył na skutek przebicia burty. O godzinie 14.26 na skutek uszkodzenia maszynki sterowej, okręt wyszedł z szyku i zatoczył cyrkulację. Z uszkodzonego i płonącego "Suworowa" wiceadmirał, który został w toku bitwy raniony, został zabrany z kilkunastoma osobami sztabu przez niszczyciel "Bujnyj". "Kniaź Suworow" został później w nocy dobity torpedami przez japońskie niszczyciele i zatonął z całą załogą.
Po wyjściu z szyku "Suworowa", czołowym okrętem rosyjskim stał się "Imperator Aleksander III". Stał się on celem japońskiego zmasowanego ostrzału i stopniowo na skutek uszkodzeń i pożarów przesuwał się na dalsze miejsca w kolumnie, lecz kontynuował marsz. Od 14.40 eskadrę rosyjską prowadził "Borodino". Po południu siły główne skierowały się znowu na północ w kierunku Władywostoku. Tam jednak ponownie wieczorem natknęły się na japońskie pancerniki i na nowo rozgorzała walka artyleryjska. Około godz. 19 "Aleksander III" wyszedł w lewo z szyku w kierunku linii japońskich krążowników pancernych, koncentrując na sobie ich ogień, po czym poszedł dziobem pod wodę z przechyłem na prawą burtę i zatonął. Nikt z załogi nie uratował się (krążownik "Izumrud" musiał zaprzestać prób ratowania na skutek ostrzału). Również ok. godz. 19 ciężko uszkodzony "Borodino" przewrócił się przez prawą burtę i zatonął, uratowano tylko jedną osobę.
W toku bitwy, "Orioł" około 14.30 ostrzelał krążownik pancerny "Iwate", powodując jego uszkodzenia. Następnie sam stał się przedmiotem zmasowanego ognia i odniósł liczne uszkodzenia od trafień bezpośrednich i odłamków. Wyłączono z akcji większość jego artylerii średniej i lekkiej oraz raniono większość przebywających w wieży dowodzenia. Czterokrotnie raniony został dowódca (zmarł w niewoli), a dowództwo objął kapitan II rangi K. Szwede. Okręt ogarniały pożary, z którymi jednak łatwiej było walczyć, ponieważ dowództwo "Orła" jako jednego z niewielu okrętów jeszcze przed bitwą podjęło kroki w celu usunięcia łatwopalnego drewnianego wyposażenia pomieszczeń, wbrew stanowisku głównodowodzącego (na "Orle" także prowadzono wcześniej ćwiczenia awaryjne, w skutecznym likwidowaniu przechyłów przez zatapianie pomieszczeń). Po zapadnięciu zmroku i przerwaniu bitwy, "Orzeł" dołączył do eskadry kontradmirała N. Niebogatowa, z którą w nocy odpierał skutecznie ataki torpedowe, po czym skierował się ponownie na północ w kierunku Władywostoku. Rano 28 maja, zespół Niebogatowa został okrążony przez główne siły japońskie. "Orioł" odpowiedział ogniem na ostrzał Japończyków, jednakże nie mając szans w starciu, Niebogatow poddał swój zespół. "Orioł" został następnie zdobyty przez Japończyków. W toku walki wyczerpał większość amunicji 305 mm, zginęło 75 członków załogi, kilkuset odniosło rany.
Przyczyny klęski były złożone, opisane dokładniej w artykule o samej bitwie. Nie wykorzystano jednak we właściwy sposób możliwości nowych pancerników typu "Borodino", które, stanowiąc jednolity zespół dysponujący wysoką wartością bojową i względnie dużą prędkością, nie musiały być związane z resztą niejednolitej i powolnej eskadry, lecz mogły z większym pożytkiem być użyte działając w bitwie osobno, ewentualnie razem z "Oslabią".
W służbie japońskiej.
Po remoncie, Japończycy wcielili "Orła" do służby pod nazwą "Iwami". Zamienili przy tym wieże dział 152 mm na 6 pojedynczych dział 203 mm. Podczas I wojny światowej, w 1914 okręt uczestniczył w zdobyciu niemieckiej bazy Qingdao w Chinach. W 1918 dawny "Orioł" wspierał japońskie wojska interwencyjne podczas wojny domowej w Rosji, m.in. we Władywostoku. Został wycofany z listy floty w 1922.
"Sława".
Pancernik "Sława" został ukończony dopiero pod koniec wojny rosyjsko-japońskiej. Nie została ona wysłana do Władywostoku ze względu na podpisanie pokoju 5 września 1905 roku. Pomimo rewolucji która wybuchła w Rosji załoga pancernika została wierna carowi. Po wybuchu I wojny światowej "Sława" i "Cesarewicz" stanowiły jeden zespół operacyjny i stanowiły w 1915 roku daleka osłonę rajdu rosyjskiego na Gotlandię. Następnie popłynęła do Zatoki Ryskiej gdzie razem z pancernikiem "Cesarewicz" miała bronić wysp Moonsundzkich przed planową niemiecką inwazją. Pomimo że dwa przeddrednoty były już stare i przestarzałe to stanowiły dla Niemców duże zagrożenie gdyż dysponowały dużą siłą ognia. W 1915 roku razem z kilkoma kanionierkami powstrzymała pochód 15 pancerników, 3 krążowników liniowych oraz mniejszych jednostek przez Cieśninę Irbeńską. W zatoce Ryskiej w obliczu wzmożonej aktywności lotnictwa niemieckiego w roku 1916 została ona trafiona 3 bombami, które wywołały uszkodzenia i zranienia marynarzy. W 1917 roku zaczęła się operacja "Albion", czyli niemieckie desanty na wyspy Moonsundzkie. "Sława" razem z "Cesarewiczem", "Admirałem Makarowem ", "Bajanem", "Dianą" i 26 niszczycielami miały zadanie powstrzymać niemieckie drednoty wspierające desanty. Na samym początku działa lądowe kalibru 305 mm powstrzymały niemieckie pancerniki, ale następnego dnia czyli 15 października Rosjanie wysadzili swoje działa powodując że niemieckie drednoty wpłynęły do zatoki. 17 października doszło do bitwy w cieśninie Muhu (Moon). Rosyjskie pancerniki starły się z drednotami niemieckimi. O 7.22 "Sława" i "Cesarewicz" otworzyły ogień do 8 flotylli trałowców zmuszając je do odwrotu. O 8.05 pojawiły się niemieckie okręty liniowe, które po wymianie ognia o 8.50 skryły się za zasłonami dymnymi. Kolejne starcie miało miejsce o 9.00. "Sława" wówczas borykała się z awarią wieży dziobowej 305 mm. O 9.30 nad Rosjan nadleciały niemieckie samoloty, które pomimo zrzucenia 50 bomb nie uzyskały trafienia. O 9.50 wiceadmirał Bachiriew obawiając się zablokowania swoich sił poprzez odcięcie drogi odwrotu wydał rozkaz zaatakowania Niemców. Krążownik "Bajan" oraz 2 stare pancerniki ruszyły w kierunku południowego wejścia do cieśniny Muhu. Strzelając ogniem ciągłym z dystansu 12 500 – 13 000 metrów zmusiły do odwrotu trałowce, ale nowoczesnym drednotom już nie mogły dać rady. "Sława" pomimo uników została uszkodzona i o 10.25 rozpoczęła manewr wyjścia spod ognia. Pomimo tego została trafiona w sumie jeszcze 7 razy. Najgroźniejsze były 3 pierwsze trafienia, ponieważ dwa pociski trafiły w okolice dziobowego działa powodując duże uszkodzenia. Trzeci trafił w maszynownie automatycznie więc "Sława" zaczęła zwalniać, jej kadłub przyjął 1000 ton wody, zwiększył zanurzenie o metr i dostał 8 stopniowego przechyłu. Walka zakończyła się o 10.50. W jej czasie "Cesarewicz" otrzymał 3 trafienia a "Bajan" jedno. "Sława" pomimo uszkodzeń dotarła do wyjścia z cieśniny ale wtedy okazało się, że jej dziób ma tak duże przegłębienie, że podczas forsowania cieśniny może zaryć o dno unieruchamiając pancernik. Wówczas wiceadmirał Bachiriew rozkazał "Sławie" ustawić się w poprzek cieśniny żeby poprzez jej zatopienie zablokować cieśninę choć częściowo. Stary pancernik przepuścił "Bajana", "Cesarewicza" i niszczyciele przez cieśninie wówczas wykonała zwrot i stanęła w poprzek cieśniny. "Sława" po wykonaniu zwrotu i ewakuacji załogi nie chciała sama zatonąć. Dowodziło to, że pancerniki typu "Borodino" były bardzo wytrzymałe i nie łatwo je można było zatopić. Dopiero torpeda z niszczyciela dokonała dzieła zniszczenia i pancernik osiadł na płytkim dnie. Niemieckie drednoty zaprzestały pościgu po wejściu w płytki obszar i zauważeniu min.
Dane techniczne.
Uzbrojenie:
Opancerzenie: (opis w tekście, stal pancerna Kruppa)

</doc>
<doc id="813600" url="https://pl.wikipedia.org/wiki?curid=813600" title="Љ">
Љ

Љ (Љ, љ) – 14. litera serbskiej oraz 15. macedońskiej cyrylicy.
Oznacza palatalizowany dźwięk bliski miękkiemu [l']. Jest ligaturą liter: Л i Ь. Litera ta została wprowadzona do języka serbskiego przez Vuka Karadžicia w 1814 roku. W alfabecie macedońskim pojawiła się w dniu 4 grudnia 1944 roku skutkiem głosowania komisji filologicznej.

</doc>
<doc id="813601" url="https://pl.wikipedia.org/wiki?curid=813601" title="Tango show">
Tango show

Tango show (tango fantazja) - rodzaj tanga argentyńskiego z akrobatycznymi figurami. Wykonywane najczęściej na estradzie, specjalnie wyreżyserowane. 
Ten widowiskowy typ tanga argentyńskiego jest często określany mianem tanga dla turystów w Buenos Aires. Spektakle oparte na tej formie tanga - "Tango Argentino", "Forever Tango", "Tango Passion", "Tango X 2", " al Tango SHOW".

</doc>
<doc id="813602" url="https://pl.wikipedia.org/wiki?curid=813602" title="San Francisco 49ers">
San Francisco 49ers

San Francisco 49ers – zawodowy zespół futbolu amerykańskiego grający w San Francisco, w stanie Kalifornia. Siedziba klubu i obiekty treningowe znajdują się w Santa Clara. Drużyna jest obecnie członkiem Dywizji Zachodniej konferencji NFC ligi NFL.
Zespół został w roku 1946 członkiem założycielem All-America Football Conference (AAFC). W roku 1950 przyłączył się do NFL po rozwiązaniu ligi AAFC.
Drużyna 49ers ma obecnie na koncie 5 zwycięstw w finałach Super Bowl (przy siedmiu występach). W latach 80. i 90. XX wieku drużynę uważano za jeden z najlepszych zespołów w historii NFL. Właśnie w tamtym czasie grali w nim tak wspaniali zawodnicy jak Joe Montana, Steve Young, Ronnie Lott czy Jerry Rice, a drużyna zapisała się w historii sportu dzięki niezapomnianym zagrywkom (jak „The Catch”) i wybitnym meczom (włączając Super Bowl XIX).

</doc>
<doc id="813603" url="https://pl.wikipedia.org/wiki?curid=813603" title="Gieorgij Adelson-Wielski">
Gieorgij Adelson-Wielski

Gieorgij Adelson-Wielski, ros. "Гео́ргий Макси́мович Адельсо́н-Ве́льский" (ur. 8 stycznia 1922, zmarł 26 kwietnia 2014 r.) – matematyk i informatyk rosyjski. 
Życiorys.
W roku 1962, wraz z Jewgieniem Łandisem zaproponował sposób przechowywania danych w strukturze, nazwanej później drzewem AVL (od angielskiego zapisu jego nazwiska pochodzą litery A i V w skrócie AVL).
W roku 1965 kierował zespołem tworzącym program do gry w szachy w Instytucie Fizyki Teoretycznej i Doświadczalnej (ITEP) w Moskwie. Program w pierwszym meczu pomiędzy programami komputerowymi zwyciężył w starciu z amerykańskim odpowiednikiem nazwanym Kotok-McCarthy. Na bazie programu stworzonego w instytucie powstał później projekt Kaissa, zwycięzca Mistrzostw świata komputerów w szachach. 
Mieszkał w Aszdod w Izraelu.

</doc>
<doc id="813605" url="https://pl.wikipedia.org/wiki?curid=813605" title="Mała Wieś (Pomysk Wielki)">
Mała Wieś (Pomysk Wielki)

Mała Wieś (dodatkowa nazwa w j. kaszub. "Môłô Wies") – przysiółek wsi Pomysk Wielki w Polsce, położony w województwie pomorskim, w powiecie bytowskim, w gminie Bytów, na Pojezierzu Bytowskim. Wchodzi w skład sołectwa Pomysk Wielki.
W latach 1975–1998 przysiółek położony były w województwie słupskim.

</doc>
<doc id="813609" url="https://pl.wikipedia.org/wiki?curid=813609" title="I liga argentyńska w piłce nożnej (1911)">
I liga argentyńska w piłce nożnej (1911)

Mistrzem Argentyny w roku 1911 został klub Alumni AC, a wicemistrzem Argentyny klub Porteño Buenos Aires.
Nikt nie spadł. Do ligi awansował klub Estudiantes La Plata, co miało w następnym sezonie zwiększyć liczbę klubów z 9 do 10.
Primera División.
Końcowa tabela sezonu 1911.
Wobec równej liczby punktów o tytule mistrza Argentyny zadecydował mecz barażowy pomiędzy dwoma najlepszymi klubami w tabeli.
Mistrzem Argentyny został klub Alumni AC.

</doc>
<doc id="813610" url="https://pl.wikipedia.org/wiki?curid=813610" title="Mydełko Fa">
Mydełko Fa

Mydełko Fa – pastisz disco polo, piosenka otwierająca album pod tym samym tytułem wykonywana przez Marlenę Drozdowską i Marka Kondrata, w późniejszym okresie również przez Mariusza Czajkę i Pawła Wawrzeckiego, wylansowana latem 1991 roku.
Historia utworu.
Autorem tekstu jest Andrzej Korzyński, a twórcą melodii jego syn Mikołaj Korzyński. W zamierzeniu miała być parodią chodnikowo-straganowych przebojów. Treść utworu inspirowana jest reklamą tytułowego mydła Fa, która to reklama wyróżniała się dużą dawką nagości. Ukazanie się tego nagrania wywołało jednak skutek odwrotny od zamierzonego, bowiem piosenka zdobyła bardzo dużą popularność wśród zwolenników muzyki chodnikowej, stała się wielkim przebojem. Miłośnicy polskiego disco nie zauważyli prześmiewczego charakteru piosenki i przyjęli ją niemalże za swój hymn. "Mydełko Fa" przez kilka tygodni utrzymywało się również na pierwszym miejscu międzynarodowej listy przebojów radia "For You" w Chicago.
Parodię piosenki śpiewali artyści m.in. parodysta Stan Tutaj, Kabaret Moralnego Niepokoju, Kabaret OT.TO.

</doc>
<doc id="813611" url="https://pl.wikipedia.org/wiki?curid=813611" title="Matt Willis">
Matt Willis

Matthew James Willis, znany także jako Matt Willis (ur. 8 maja 1983 w Tooting) – brytyjski muzyk, piosenkarz i autor tekstów. Członek zespołu Busted, a w latach 2013–2015 supergrupy McBusted
Kariera muzyczna.
Dla swojego byłego zespołu napisał między innymi takie utwory jak: "„What I Go To School For”" czy "„Sleeping With The Light On”". W grupie grał na gitarze basowej, śpiewał i czasem grywał na perkusji.
W listopadzie 2006 artysta rozpoczął solową karierę nagrywając pierwszy album zatytułowany „"Don’t Let It Go to Waste”", który zawierał 12 utworów, a wydany został przez wytwórnię Mercury Records. Płyta utrzymana jest w stylu pop.
Od 2013 roku członek supergrupy McBusted.
10 listopada 2015 roku podczas konferencji prasowej ogłoszono powrót Busted w pełnym składzie. Na maj 2016 roku zaplanowano trasę koncertową po Wielkiej Brytanii i Irlandii oraz powstanie nowego albumu grupy.
Życie prywatne.
W grudniu 2006 roku wygrał szóstą serię reality show "„I’m a Celebrity – Get Me Out of Here”".
5 lipca 2008 roku wziął ślub z prezenterką telewizyjną Emmą Griffiths w Rushton Hall, Northamptonshire. Gośćmi którzy pojawili się na ceremonii byli m.in.: byli członkowie Son Of Dork, James Bourne, David Gest, Holly Willoughby, Ant McPartlin, McFly, Kara Tointon i Heidi Range. Para ma trójkę dzieci: córkę Isabelle Catherine (ur. 20.06.2009), syna Ace Billy (ur. 25.11.2011)oraz córkę Trixie Grace (ur. 04.05.2016).

</doc>
<doc id="813612" url="https://pl.wikipedia.org/wiki?curid=813612" title="Felidae">
Felidae



</doc>
<doc id="813615" url="https://pl.wikipedia.org/wiki?curid=813615" title="Jewgienij Łandis">
Jewgienij Łandis

Jewgienij Łandis, ros.: "Евгений Михайлович Ландис" (ur. 6 października 1921 w Charkowie, zm. 12 grudnia 1997 w Moskwie) - rosyjski matematyk. Jego prace dotyczyły głównie cząstkowych równań różniczkowych. Studiował i pracował na Uniwersytecie Moskiewskim, jego nauczycielami byli m.in. Aleksandr Kronrod i Iwan Petrowskij. 
W roku 1946, wraz z Kronrodem odkrył nieznane wówczas w ZSRR twierdzenie Sarda. Razem z Gieorgijem Adelson-Wielskim w roku 1962 zaproponował sposób przechowywania danych w strukturze, nazwanej później drzewem AVL (od jego nazwiska pochodzi litera L w skrócie AVL).
Pochowany na Cmentarzu Wostriakowskim w Moskwie.

</doc>
<doc id="813617" url="https://pl.wikipedia.org/wiki?curid=813617" title="Łączność współdziałania">
Łączność współdziałania

 
Łączność współdziałania – łączność organizowana za pomocą różnych środków łączności na wszystkich szczeblach dowodzenia na okres wspólnego wykonywania zadania przez różne związki, oddziały i pododdziały.
Odpowiedzialność za zapewnienie łączności współdziałania ponoszą:

</doc>
<doc id="813618" url="https://pl.wikipedia.org/wiki?curid=813618" title="Superspeedway">
Superspeedway

Superspeedway – w amerykańskich wyścigach samochodowych tor o długości powyżej 1 mili (1,6 kilometra). Termin ten służy odróżnieniu ich od torów krótkich lub drogowych.
Pierwszy "superspeedway" zbudowany dla wyścigów serii NASCAR to Darlington Raceway w Darlington, Carolina Południowa (1950). Tor ten ma 1.366 mil długości i niesymetryczną budowę.
Najbardziej znanym torem tego typu jest Daytona International Speedway w Daytona Beach. Zbudowany w 1959 jest miejscem rozgrywania wyścigu Daytona 500.
Najdłuższym i najszybszym torem jest Talladega Superspeedway w Talladega w stanie Alabama. Zbudowany w latach 60., ma 2,66 mili (4,2 kilometra) długości. Na torze ustanowiono rekord szybkości wynoszący 212 mil/h (354 km/h)

</doc>
<doc id="813622" url="https://pl.wikipedia.org/wiki?curid=813622" title="Papua - Nowa Gwinea">
Papua - Nowa Gwinea



</doc>
<doc id="813623" url="https://pl.wikipedia.org/wiki?curid=813623" title="Thunderbirds">
Thunderbirds



</doc>
<doc id="813625" url="https://pl.wikipedia.org/wiki?curid=813625" title="Transatlantic">
Transatlantic

Transatlantic – amerykańska supergrupa, wykonująca muzykę zaliczaną do gatunku rocka progresywnego. Założona w 1999 roku z inicjatywy wokalisty i klawiszowca Spock's Beard - Neala Morse'a oraz ówczesnego perkusisty Dream Theater - Mike'a Portnoya. Skład uzupełnił gitarzysta Roine Stolt z Flower Kings i Pete Trewavas, basista grupy Marillion.
W 2003 roku grupa zawiesiła działalność. W 2009 roku zespół wznowił działalność.
Zespół nagrał trzy albumy studyjne. W czasie tras koncertowych po Ameryce i Europie w latach 2000/2001 zagrał 19 koncertów. Dwa z nich zostały później oficjalnie wydane. Po reaktywacji projektu w 2009 roku, zespół ogłosił kolejną trasę, przewidującą 21 występów. 6 maja 2010 Transatlantic odwiedził Polskę, koncertując w poznańskiej Arenie.

</doc>
<doc id="813626" url="https://pl.wikipedia.org/wiki?curid=813626" title="Środki łączności">
Środki łączności

Środki łączności ― urządzenia i sprzęt umożliwiający przekazywanie informacji na odległość.
Środki łączności powinny zapewnić dostarczanie informacji w postaci fonicznej, tekstowej, graficznej lub sformatowanych sygnałów
Podział środków łączności.
Rola środków łączności (jawna, niejawna):

</doc>
<doc id="813627" url="https://pl.wikipedia.org/wiki?curid=813627" title="Christopher Cazenove">
Christopher Cazenove

Christopher de Lerisson Cazenove (ur. 17 grudnia 1943 w Winchesterze, zm. 7 kwietnia 2010 w Londynie) – brytyjski aktor filmowy, telewizyjny i teatralny.
Życiorys.
Wczesne lata.
Urodził się w Winchesterze w hrabstwie Hampshire w zamożnej rodzinie jako syn Elizabeth Laura (z domu Gurney, 1914–1994) i brygadiera Arnolda de Lérissona Cazenove (1898–1969), który był oficerem British Army podczas I wojny światowej i II wojnej światowej. Wychował się z młodszym bratem Robertem Lérisson Cazenove (ur. 1946) oraz siostrami – Isabel i Cecilią Anne. Uczęszczał do Dragon School w Oksfordzie, Eton College w Eton i College of the Venerable Bede przy Durham University. 
Kiedy został odrzucony jako kandydat na oficera floty, postanowił zostać aktorem. Po ukończeniu szkoły teatralnej Bristol Old Vic Theatre School w Bristol, w 1969 przeprowadził się do dzielnicy Battersea – w południowo-zachodniej części Londynu.
Kariera.
Występował w Teatrze Phoenix w Leicester (m.in. w spektaklu szekspirowskim "Poskromienie złośnicy" jako Lucentio) oraz Teatrze Library w Colchesterze, a także na Festiwalu Teatralnym w Pitlochry, gdzie zagrał m.in. szekspirowskiego Hamleta.
Na wielkim ekranie debiutował niewielką rolą sługi Antoniusza w ekranizacji dramatu historycznego Williama Szekspira "Juliusz Cezar" ("Julius Caesar", 1970) u boku Charltona Hestona w roli tytułowej i Richarda Chamberlaina jako Oktawiusza Cezara. Grywał często brytyjskich arystokratów w serialach BBC, m.in. "Rząd" ("The Regiment", 1972-73), "Księżna ulicy Duke" ("The Duchess of Duke Street", 1976-77) w roli Charlie Tyrrella i "Sędzia John Deed" ("Judge John Deed", 2001-2006). W jednym z odcinków dokumentalnego serialu muzycznego BBC "Omnibus" (1973) pt. „The British Hero” wcielił się w różnych fikcyjnych bohaterów pochodzących z Wielkiej Brytanii – Richarda Hannaya, Bulldoga Drummonda i Jamesa Bonda.
Trafił do obsady opery mydlanej ABC "Dynastia" (1986-87) jako Ben Carrington, podstępny, młodszy brat Blake’a Carringtona.
Wystąpił też w komedii "Trzech mężczyzn i mała dama" ("3 Men and a Little Lady", 1990) i "Obłędny rycerz" ("A Knight’s Tale", 2001) jako ojciec Williama Thatchera (Heath Ledger).
Życie prywatne.
12 września 1973 ożenił się z aktorką Angharad Rees (ur. 1949), z którą miał dwóch synów – Linforda Jamesa (ur. 20 lipca 1974, zm. 10 września 1999) i Rhysa Williama (ur. w grudniu 1976). Linford zginął tragicznie mając 25 lat w wypadku samochodowym w 1999 w Esseksie, gdy wracał na University of Cambridge, aby obronić tytuł magistra filozofii. 
Małżeństwo aktorów dobiegło końca i w roku 1994 rozwiedli się. .
Cazenove spotykał się z Terri Garber (1987), która w serialu "Dynastia" grała jego córkę Leslie . 
Od roku 2003 aż do swojej śmierci był związany z Isabel Davis.
Śmierć.
Zmarł 7 kwietnia 2010 w St. Thomas’ Hospital w Londynie w wieku 66 lat, przegrawszy walkę z posocznicą, 6 dni po śmierci Johna Forsythe’a, który w "Dynastii" grał jego starszego brata"."

</doc>
<doc id="813629" url="https://pl.wikipedia.org/wiki?curid=813629" title="Green Bay Packers">
Green Bay Packers

Green Bay Packers – zawodowy zespół futbolu amerykańskiego z siedzibą w Green Bay, w stanie Wisconsin. Drużyna jest członkiem Dywizji Północnej konferencji NFC ligi NFL. Packers są ostatnim zawodowym zespołem pochodzącym z „małego miasta” – choć w latach 20. XX wieku, w początkach NFL, taki model klubu był najpowszechniejszy w lidze. Choć Green Bay jest zdecydowanie najmniejszym rynkiem medialnym w porównaniu z jakąkolwiek inną siedzibą drużyny dużej zawodowej ligi sportowej w Stanach Zjednoczonych, za fanów zespołu uważają się także mieszkańcy całego Milwaukee i większości Wisconsin.
Historia.
Klub został założony w dniu 11 sierpnia 1919 roku przez byłego zawodnika drużyny uniwersyteckiej Notre Dame Fighting Irish Curly'ego Lambeau i dziennikarza George´a Whitney Calhouna. Lambeau zyskał fundusze na klub od firmy Indian Packing Company. Dano mu 250 dolarów na stroje i wyposażenie, pod warunkiem, że zespół będzie miał nazwę nawiązującą do nazwy firmy. Dzisiaj „Green Bay Packers” jest najstarszą nadal używaną nazwą zespołu w NFL.
Packers zdecydowali się na pełne zawodowstwo i wstąpienie do NFL w roku 1921.
Drużyna ma największą liczbę (13) zdobytych tytułów mistrzowskich w całym NFL: 9 Mistrzostw NFL oraz 4 wygrane finały: Super Bowl I, Super Bowl II, Super Bowl XXXI, Super Bowl XLV.
Packers są obecnie jedynym (we wszystkich wielkich zawodowych ligach sportowych w USA!) klubem typu non-profit, którego akcje są w posiadaniu prywatnych akcjonariuszy – głównie lokalnych fanów drużyny.

</doc>
<doc id="813635" url="https://pl.wikipedia.org/wiki?curid=813635" title="Manoel Deodoro da Fonseca">
Manoel Deodoro da Fonseca



</doc>
<doc id="813636" url="https://pl.wikipedia.org/wiki?curid=813636" title="Eugène Camara">
Eugène Camara

Eugène Camara (ur. 21 stycznia 1942 w Nzérékoré, zm. 22 listopada 2019 w Kairze) – gwinejski polityk, premier Gwinei od 9 lutego 2007 do 1 marca 2007.
Kariera polityczna.
Eugène Camara ukończył studia ekonomiczne na Uniwersytecie w Konakry. W latach 1997–2004 był ministrem szkolnictwa wyższego i badań naukowych. Od 2004 do stycznia 2007 pełnił natomiast funkcję ministra planowania. 19 stycznia 2007 objął funkcję ministra do spraw prezydenckich, zastępując na tym stanowisku Fodé Bangoura.
Od kwietnia 2006, po dymisji Cellou Dalein Diallo, urząd premiera Gwinei pozostawał nieobsadzony. W lutym 2007 prezydent Lansana Conté, po gwałtownych strajkach i protestach związków zawodowych i młodzieży, które trwały od stycznia 2007, zmuszony był wyznaczyć nowego szefa rządu. 9 lutego 2007 mianował na to stanowisko Eugène’a Camarę. Wyznaczenie Camary nie zadowoliło jednak opozycji, która postrzega go jako człowieka starego establishmentu. W kraju na nowo wybuchły strajki i zamieszki. W odpowiedzi, prezydent Conté 12 lutego 2007 wprowadził stan wojenny. Zaproponował również piastowanie urzędu przez Camarę przez próbny okres trzech miesięcy, czego opozycja nie zaakceptowała.
Porozumienie osiągnięto dopiero 25 lutego 2007 dzięki mediacji ECOWAS. Prezydent Conté zgodził się do 2 marca wyznaczyć nowego kandydata na stanowisko premiera z listy zaproponowanej przez związki zawodowe, które w zamian zobowiązały się do zakończenia strajków do 27 lutego. 26 lutego 2007 Conté zdymisjonował premiera Camarę, mianując jego następcą Lansanę Kouyaté, który objął urząd 1 marca 2007.

</doc>
<doc id="813644" url="https://pl.wikipedia.org/wiki?curid=813644" title="Ocho (tango)">
Ocho (tango)



</doc>
<doc id="813648" url="https://pl.wikipedia.org/wiki?curid=813648" title="Cortina">
Cortina

Cortina - w tangu argentyńskim krótki muzyczny przerywnik (20-60 sekund) pomiędzy tandami. Daje tancerzom czas aby zejść z parkietu po zakończeniu tandy i znaleźć nowego partnera do kolejnej. Dobrym zwyczajem jest podziękować sobie na koniec. Cortinas są wykorzystywane w Argentynie i Urugwaju, a coraz bardziej też w innych krajach.

</doc>
<doc id="813654" url="https://pl.wikipedia.org/wiki?curid=813654" title="Yukari Hayasaka">
Yukari Hayasaka



</doc>
<doc id="813658" url="https://pl.wikipedia.org/wiki?curid=813658" title="Pilichowski Band">
Pilichowski Band

Pilichowski Band – polski zespół założony przez basistę, Wojtka Pilichowskiego.
W 2004 roku zespół nagrał w łódzkim klubie Jazzga koncert, który został wydany w postaci płyty "Jazzga-Live". W 2006 roku zespół wystąpił m.in. na charytatywnym koncercie z okazji Dnia Kotana (koncert transmitowany przez TVP) oraz w Muzycznym Studiu Trójki im. Agnieszki Osieckiej (koncert transmitowany przez Polskie Radio Program III).
Od 2012 roku skład formacji tworzą: Wojtek Pilichowski (gitara basowa), Artur Twarowski (gitara), Tomasz Mądzielewski (perkusja), Tomasz Świerk (instrumenty klawiszowe), Mateusz Biegaj (gitara basowa, instrumenty klawiszowe) oraz Katarzyna Stanek (wokal).
W zespole wcześniej grali Michał Dąbrówka (perkusja), Piotr Remiszewski (perkusja), Przemek Kuczyński (perkusja), Kamil Barański (instrumenty klawiszowe), Agnieszka Trzeszczak (perkusja), Łukasz Kowalski (instrumenty klawiszowe), Zbyszek Fil (gitara, śpiew), Michał Grymuza (gitara), Marcin Nowakowski (saksofon), Radek Owczarz (perkusja), Bartek Papierz (gitara), Lena Romul (saksofon, EWI, wokal) oraz Wojtek Olszak (instrumenty klawiszowe).
W 2008 roku zespół nagrał pierwszą w Polsce jazz-rockową koncertową płytę DVD - "Electric Live at Art.Bem". Na płycie wystąpili również Marek Raduli, Marcin Nowakowski, Kamil Barański oraz basiści, w tym byli uczniowie Wojtka Pilichowskiego: Łukasz Dudewicz, Michał Grott, Paweł Bomert, Bartek Wojciechowski, oraz Bartek Królik.

</doc>
<doc id="813659" url="https://pl.wikipedia.org/wiki?curid=813659" title="Ilja">
Ilja

Zobacz też Ilia

</doc>
<doc id="813660" url="https://pl.wikipedia.org/wiki?curid=813660" title="Fludeoksyglukoza">
Fludeoksyglukoza

Fludeoksyglukoza ("FDG") – organiczny związek chemiczny, pochodna glukozy, w której grupa hydroksylowa w pozycji 2 zastąpiona została atomem fluoru.
Fluorodeoksyglukoza zawierająca promieniotwórczy izotop jest podstawowym radiofarmaceutykiem używanym w badaniach pozytonowej emisyjnej tomografii komputerowej (PET). Jest podawana w formie zastrzyku dożylnego, zwykle 45–60 minut przed badaniem PET, badanie trwa od 30–60 minut. Jest przyswajana przez wszystkie tkanki ciała, a różnice szybkości wchłaniania (wychwytu) glukozy przez prawidłowe i patologicznie zmienione tkanki jest podstawową właściwością pozwalającą na rozpoznanie ognisk chorobowych. Okres połowicznego rozpadu wynosi 110 minut. Stosowanie tego środka jest przeciwwskazane u kobiet w ciąży, z uwagi na możliwy negatywny wpływ promieniowania na rozwój płodu, może być stosowane w absolutnej konieczności. Przez 12 godzin od podania pacjent powinien ograniczyć kontakty z osobami wrażliwymi na promieniowanie.

</doc>
<doc id="813662" url="https://pl.wikipedia.org/wiki?curid=813662" title="Model spiralny">
Model spiralny

Model spiralny (tworzenie spiralne) – jeden z modeli procesów tworzenia oprogramowania.
Proces tworzenia ma postać spirali, której każda pętla reprezentuje jedną fazę procesu. Najbardziej wewnętrzna pętla przedstawia początkowe etapy projektowania, np. studium wykonalności, kolejna definicji wymagań systemowych itd.
Historia.
Model spiralny został po raz pierwszy opisany w roku 1986 przez Barry’ego Boehma w artykule pod tytułem "A spiral model of software development and enhancement". W roku 1988 Boehm opublikował podobny artykuł, tym razem dla szerszej publiczności.
Wczesne artykuły Boehma odnoszą się do modelu spiralnego, kaskadowego, przyrostowego, prototypowego i innych jako „modelu procesowego”. Już w nich widoczne są jednak cechy, które później stały się charakterystyczne dla modelu spiralnego.
W późniejszych publikacjach Boehm określa model spiralny mianem „generatora modeli procesowych”, w którym wybory podjęte w oparciu o ryzyko projektowe generują odpowiedni model procesowy dla projektu. Modele kaskadowy, przyrostowy i prototypowy i inne są zatem specjalnymi przypadkami modelu spiralnego, dostosowanymi do wzorców ryzyka określonych projektów.
Boehm zidentyfikował także szereg nieporozumień, biorących się z uproszczeń w oryginalnym diagramie modelu spiralnego. Za najbardziej niebezpieczne uważał:
Model.
Każda pętla spirali podzielona jest na cztery sektory:
Cechy.
Widoczną cechą modelu spiralnego jest szczegółowe potraktowanie zagrożeń realizacji procesu produkcyjnego. Dobrze rozpoznane zagrożenia i przedsięwzięte kroki im zapobiegania lub redukcji skutkują m.in. wysoką niezawodnością ("dependability") powstającego oprogramowania, bądź pewnością, że proces ma szanse dalszej realizacji.
W modelu spiralnym nie ma takich faz jak specyfikowanie albo projektowanie. Jeden cykl spirali może przebiegać w oparciu o model kaskadowy procesu tworzenia oprogramowania, w innym można użyć prototypowania lub przekształceń formalnych, w zależności od aktualnego etapu przedsięwzięcia programistycznego / realizowanej części systemu (np. inny dla tworzenia interfejsu użytkownika, inny dla krytycznych funkcji bezpieczeństwa)
Każdy cykl wymaga formalnej decyzji o kontynuacji projektu.
Zastosowanie.
Model spiralny z racji ogólnego charakteru stosuje się przy dużych przedsięwzięciach programistycznych.

</doc>
<doc id="813664" url="https://pl.wikipedia.org/wiki?curid=813664" title="Walaska">
Walaska



</doc>
<doc id="813670" url="https://pl.wikipedia.org/wiki?curid=813670" title="Ilia (agromiasteczko)">
Ilia (agromiasteczko)

Ilia (biał. "Ілья", ros. "Илья") – agromiasteczko na Białorusi, w rejonie wilejskim obwodu mińskiego, położona nad rzeką o tej samej nazwie.
Siedziba prawosławnego dekanatu iliańskiego i wchodzącej w jego skład parafii pw. św. Proroka Eliasza, a także parafii rzymskokatolickiej pw. Najświętszego Serca Pana Jezusa.
Historia.
Pierwsze wzmianki o miejscowości jako dworze marszałka nadwornego litewskiego Bohdana Sakowicza pochodzą z 1475 r. Później miejscowość należała do Zabrzezińskich i Zbaraskich. W 1564 r. posiadała ona prawa miejskie, istniał tu dwór. W wyniku reformy terytorialnej w latach 1565–1566 Ilia weszła w skład powiatu mińskiego województwa mińskiego. Od 1582 r. do końca XVII w. była w posiadaniu Hlebowiczów. Według inwentarza z 1650 r. miasteczko składało się z rynku i 3 ulic, 93 domów, 10 karczm, nowo wybudowanego kościoła (poprzednia świątynia spłonęła na krótko przed sporządzeniem inwentarza). W 1692 r. Krystyna Hlebowicz wraz z mężem, hetmanem wielkim litewskim Kazimierzem Janem Sapiehom, sprzedali majątek staroście wielatyckiemu Karolowi Michałowi Druckiemu-Sokolińskiemu. W XVIII w. właścicielami Ilii była córka Druckiego-Sokolińskiego Barbara i jej mąż chorąży kowieński A. Skorulski, Sawiccy (hrabiowie na Illi) oraz J.M. Sołłohub, który założył hutę szkła. W 1792 r. Sołłohub sprzedał Ilię podskarbiemu wielkiemu litewskiemu kompozytorowi Michałowi Kleofasowi Ogińskiemu. 
W wyniku II rozbioru Polski Ilia znalazła się w granicach Imperium Rosyjskiego, w powiecie wilejskim guberni wileńskiej. Władze rosyjskie skonfiskowały miasto za udział w insurekcji kościuszkowskiej. W latach 1795–1804 właścicielem Ilii był feldmarszałek M. Saltykow, w latach 1804–1806 generał-major L. Zdiachowski, następnie marszałek guberni mińskiej (1804–1806) Józef Michałowicz Wołodkowicz (1761–1822) i S. Radziszewski, który w czasie powstania listopadowego był naczelnikiem wojskowym powiatu wilejskiego i dowódcą pułku. Rosyjskie oddziały karne splądrowały iliański dwór i skonfiskowały majątek. W 1886 r. miasto posiadało 40 domów, 2 cerkwie, szkołę, targi niedzielne i jarmarki 6 stycznia i 20 czerwca. Na mocy traktatu ryskiego (1921) Ilia znalazła się w granicach Rzeczypospolitej Polskiej, gdzie była siedzibą gminy w powiecie wilejskim województwa wileńskiego. 
W 1930 r. wybudowano kaplicę, mającą spełniać funkcję pomnika powstańców styczniowych. W kaplicy wyryto dwieście nazwisk uczestników powstania oraz napis: „Nie my, lecz nasze kości wolność zdobędą”. Kaplica została doszczętnie zniszczona w latach 50. XX w. 
W dwudziestoleciu międzywojennym istniało miasteczko Ilia. Według Powszechnego Spisu Ludności z 1921 roku zamieszkiwało tu 1457 osób, 226 było wyznania rzymskokatolickiego, 635 prawosławnego, 1 ewangelickiego, 586 mojżeszowego a 9 mahomteńskiego. Jednocześnie 469 mieszkańców zadeklarowało polską, 532 białoruską a 456 żydowską przynależność narodową. Były tu 173 budynki mieszkalne. W 1931 w 236 domach zamieszkiwały 1333 osoby. W miejscowości miał siedzibę Sąd Grodzki w Ilii; mieścił się tu urząd pocztowy który obsługiwał znaczną cześć gminy.W 1939 r. Ilia weszła w skład BSRR, status osady obniżono do wsi. Od 15 stycznia 1940 r. centrum rejonu Iliańskiego, od 12 października 1940 r. Ilia była centrum sielsowietu. W czasie II wojny światowej został zniszczony kościół Matki Boskiej Różańcowej. 
Po zniesieniu rejonu iliańskiego 24 lipca 1957 r. weszła w skład rejonu wilejskiego. W 1971 r. w Ilii było 530 domów, w 1995 r. – 600. 
W mieście znajduje się katolicki kościół Najświętszego Serca Jezusowego z początku XX wieku, parafialna cerkiew prawosławna św. Eliasza z 1828 roku oraz cmentarz żydowski.
Parafia rzymskokatolicka.
Parafia leży w dekanacie wilejskim archidiecezji mińsko-mohylewskiej. Powstała w 1669 r. Po powstaniu styczniowym została zlikwidowana, a kościół przekształcono w cerkiew. Obecną świątynię wzniesiono w latach 1907–1909. W 1942 r. Niemcy aresztowali, a później zamordowali proboszcza ks. Władysława Jasieckiego. Po wojnie kościół zamknięto i przekształcono w mleczarnię. W 1990 r. został zwrócony wiernym i odremontowany.

</doc>
<doc id="813671" url="https://pl.wikipedia.org/wiki?curid=813671" title="I liga argentyńska w piłce nożnej (1910)">
I liga argentyńska w piłce nożnej (1910)

Mistrzem Argentyny w roku 1910 został klub Alumni AC, a wicemistrzem Argentyny klub Porteño Buenos Aires.
Z ligi spadł ostatni w tabeli klub Argentino de CA Argentino de Quilmes, a na jego miejsce awansował klub Racing Club de Avellaneda.

</doc>
<doc id="813676" url="https://pl.wikipedia.org/wiki?curid=813676" title="James Byrnes">
James Byrnes



</doc>
<doc id="813679" url="https://pl.wikipedia.org/wiki?curid=813679" title="James F. Byrnes">
James F. Byrnes



</doc>
<doc id="813687" url="https://pl.wikipedia.org/wiki?curid=813687" title="Army Intelligence and Security Command">
Army Intelligence and Security Command



</doc>
<doc id="813689" url="https://pl.wikipedia.org/wiki?curid=813689" title="F18-FDG">
F18-FDG



</doc>
<doc id="813690" url="https://pl.wikipedia.org/wiki?curid=813690" title="Lista sędziów Sądu Najwyższego USA">
Lista sędziów Sądu Najwyższego USA

Lista sędziów Sądu Najwyższego USA – wykaz wszystkich sędziów Sądu Najwyższego Stanów Zjednoczonych (SN USA) uszeregowanych w porządku chronologicznym według kolejności objęcia urzędu. Sędzią SN USA zostaje osoba nominowana przez prezydenta Stanów Zjednoczonych i zatwierdzona przez Senat. Liczba sędziów wchodzących w skład Sądu w poszczególnych latach zmieniała się (od sześciu do obecnie dziewięciu).

</doc>
<doc id="813691" url="https://pl.wikipedia.org/wiki?curid=813691" title="EuroPride">
EuroPride

EuroPride – coroczna parada LGBT z okazji Christopher Street Day (CSD) w jednym z miast europejskich.
Począwszy od 1991 European Pride Organizer's Association przyznaje jednemu z miast tytuł „EuroPride”. Demonstracja CSD jest w tym mieście wtedy odpowiednio większa, co w zamyśle organizatorów ma temu wydarzeniu nadać większy rozmach, a tym samym przyciągnąć uwagę opinii publicznej na sprawy LGBT.

</doc>
<doc id="813700" url="https://pl.wikipedia.org/wiki?curid=813700" title="Marialit">
Marialit

Marialit – minerał z gromady krzemianów, zaliczany do grupy zeolitów. Należy do grupy minerałów bardzo rzadkich, znany jest od 1866 r.
Nazwa pochodzi od imienia żony niemieckiego mineraloga Gerharda von Ratha – Marii Rosy.
Charakterystyka.
Właściwości.
Stanowi skrajne ogniwo szeregu izomorficznego marialit – mejonit, którego członami pośrednimi są dipyr (znany z Pirenejów), mizzonit (najczęściej spotykany w przyrodzie; spotykany w okolicach Neapolu, w wapieniach na Madagaskarze i w Brazylii).Marialit nigdy nie występuje w czystej postaci. Zazwyczaj tworzy kryształy silnie wydłużone. Przeważnie występuje w skupieniach pręcikowych i ziarnistych.
Występowanie.
Spotykany w skałach metamorficznych i metasomatycznych, w skarnach i gnejsach.
Miejsca występowania:

</doc>
<doc id="813703" url="https://pl.wikipedia.org/wiki?curid=813703" title="Gerhard von Rath">
Gerhard von Rath

Gerhard von Rath (ur. 20 sierpnia 1830 w Duisburgu, zm. 23 kwietnia 1888 w Koblencji) – niemiecki mineralog, odkrywca szeregu minerałów. Autor opracowania na temat trydymitu.

</doc>
<doc id="813707" url="https://pl.wikipedia.org/wiki?curid=813707" title="Borkowski">
Borkowski



</doc>
<doc id="813713" url="https://pl.wikipedia.org/wiki?curid=813713" title="Bogusław Michnik">
Bogusław Michnik

Bogusław Michnik (ur. 29 grudnia 1945 w Ulinii, w gminie Wicko) – polski poeta i fotografik, animator życia artystycznego na ziemi kłodzkiej.
Życiorys.
Jako dziecko mieszkał we wsi Ulinia w okolicach Łeby, gdzie po wojnie początkowo osiedlili się jego rodzice po powrocie z przymusowych robót w Niemczech. Do szkoły podstawowej chodził w pobliskim Szczenurzu. Jako 14-latek przeprowadził się z rodziną na ziemię kłodzką do Dzikowca. Podjął naukę w Liceum Pedagogicznym w Kłodzku. Po jego ukończeniu w 1965 zatrudnił się w ówczesnym Powiatowym Ośrodku Kultury.
Twórczość.
Poezja.
Debiutował jeszcze w klasie maturalnej, jego wiersze ukazały się w czasopiśmie „Odra” i w miesięczniku „Nasz Klub” w 1965 r. Dołączył do grupy poetyckiej, którą tworzyli Jan Kulka i Anna Zelenay. W tym samym roku złożył tomik "Siedząc tak w głębi", który dwa lata później ukazał się nakładem wydawnictwa Ossolineum. Brał udział w organizowanych przez grupę od 1961 Kłodzkich Wiosnach Poetyckich, na których bywali m.in. Mieczysław Jastrun, Julian Przyboś, Miron Białoszewski, Jacek Łukasiewicz. Później sam je organizował do 1975, taką próbę podjął też w 1981, bezskuteczną wskutek wprowadzenia stanu wojennego.
Drukował m.in. w „Literaturze”, „Poezji”, „Życiu Literackim”, „Tygodniku Kulturalnym”, „Nurcie”, „Współczesności”, „Faktach i Myślach”.
Fotografia artystyczna i karykatura.
Pasją Michnika jest fotografia artystyczna, której poświęcił się całkowicie w późniejszych latach. Wystawiał w kraju oraz Czechach, Niemczech, Francji, Hiszpanii, Japonii, Ameryce Południowej i Maroku.Od lat 60. XX w. wykonywał także karykatury. Pierwsze zostały zamieszczone w publikacji pt. "Kłodzkie Wiosny Poetyckie", gdzie sportretował wybitnych literatów i krytyków literackich, którzy przybywali do Kłodzka na to wydarzenie w latach 1961–1974. Kolejne karykatury z późniejszych lat przedstawiają znane postaci z życia politycznego i kulturalnego oraz kłodzczan.

</doc>
<doc id="813714" url="https://pl.wikipedia.org/wiki?curid=813714" title="Domeyko">
Domeyko

Osoby o nazwisku Domeyko:
Inne

</doc>
<doc id="813720" url="https://pl.wikipedia.org/wiki?curid=813720" title="Zaraza (roślina)">
Zaraza (roślina)

Zaraza ("Orobanche" L.) – rodzaj roślin należących do rodziny zarazowatych. Obejmuje ok. 150–200 gatunków. Rodzaj jest reprezentowany na wszystkich kontynentach z wyjątkiem Antarktydy, ale najbardziej zróżnicowany jest w zachodniej i środkowej Azji.
Rodzaj obejmuje bezzieleniowe rośliny cudzożywne, nie przeprowadzające fotosyntezy, lecz pasożytujące na innych roślinach (→ rośliny pasożytnicze). Niektóre gatunki przywiązane są do określonych żywicieli (np. zaraza bluszczowa "O. hederae" do bluszczu pospolitego), inne do różnych gatunków, rodzajów lub nawet rodzin roślin, zawsze jednak pasożytują na roślinach zielnych i niewielkich krzewach. Tylko europejskie gatunki zaraz zarejestrowane zostały jako pasożyty 800 gatunków roślin z 54 rodzin. W niektórych przypadkach pasożytnictwo zaraz może mieć negatywny wpływ na rozwój i plonowanie roślin uprawnych. 
Rośliny te zasiedlają najczęściej siedliska suche i nasłonecznione. Zapylane są zwykle przez pszczoły, choć występuje także samopylność.
Rozmieszczenie geograficzne.
Zarazy występują głównie w strefie klimatu umiarkowanego na półkuli północnej, z centrum zróżnicowania w Azji Mniejszej, w regionie Kaukazu oraz w Azji Środkowej. W Europie rośnie ok. 45 gatunków, z czego w Europie Środkowej i Północnej ok. 30. W Chinach rośnie 25 gatunków, a Kalifornii – 9. Nieliczne gatunki spotykane są także w północnej i wschodniej Afryce oraz w Ameryce Środkowej, w zachodniej i południowej części Ameryki Południowej, w południowej i zachodniej Australii. Jako rośliny introdukowane rosną w Nowej Zelandii i Południowej Afryce.
W Polsce w tradycyjnym, szerokim ujęciu, stwierdzono obecność kilkunastu przedstawicieli rodzaju, cztery z nich przenoszone są współcześnie do rodzaju zaraźnica "Phelipanche".
Do gatunków wcześniej błędnie opisanych jako stwierdzone w Polsce należą: zaraza krwistoczerwona "Orobanche gracilis" i zaraza ożankowa "Orobanche teucrii" .
Do gatunków z flory polskiej tradycyjnie zaliczanych do rodzaju zaraza "Orobanche", współcześnie klasyfikowanych do rodzaju zaraźnica "Phelipanche" należą: 
Morfologia.
Gatunki zarazy są trudne do oznaczania. Ważne przy oznaczaniu gatunku jest rozpoznanie rośliny żywicielskiej. Aby stwierdzić to w pewny sposób, należy rozsunąć ściółkę i ziemię wokół oznaczanego gatunku zarazy. W przypadku roślin zebranych ze stanowiska należy przed zasuszeniem rośliny zapisać kolor kwiatów oraz łodygi i pokrywających ją włosków, gdyż podczas suszenia zmieniają barwę, a są to cechy istotne przy późniejszym oznaczaniu.
Systematyka.
Jeden z około 90 rodzajów wyodrębnianych współcześnie w rodzinie zarazowatych "Orobanchaceae" Vent. W jej obrębie należy wraz z 11 innymi rodzajami do plemienia "Orobancheae" Lamarck &amp; de Candolle. Do rodzajów tych należą m.in.: zaraźnica "Phelipanche" , "Boulardia" , "Aphyllon" i "Nothaphyllon" wyodrębnione w latach 90. XX wieku i na początku XXI wieku z dawniej szerzej ujmowanego rodzaju "Orobanche". Po wydzieleniu ww. rodzajów w obrębie "Orobanche" "sensu stricto" pozostało ok. 150–200 gatunków.
Podobnie jak w przypadku innych roślin pasożytniczych, redukcja organów (liści, zupełny brak korzeni), utrudnia oznaczanie gatunków i ich taksonomię. Problemy pogłębia w tym wypadku często duża zmienność kształtu i barwy koron kwiatów w obrębie gatunków oraz ciemnienie podczas suszenia okazów zbieranych do zielnika. W wewnątrzrodzajowej klasyfikacji taksonów istotną rolę odgrywają w efekcie poza badaniami molekularnymi m.in. analizy budowy pyłku i płatków korony z użyciem technik mikroskopowych oraz analizy składu olejków eterycznych.

</doc>
<doc id="813721" url="https://pl.wikipedia.org/wiki?curid=813721" title="Paragonit">
Paragonit

Paragonit – minerał z gromady krzemianów, zaliczany do grupy mik. Należy do grupy minerałów bardzo pospolitych i szeroko rozpowszechnionych.
Nazwa pochodzi od gr. "paragein" = wprowadzać w błąd; przez długi czas był błędnie uważany za odmianę talku.
Charakterystyka.
Właściwości.
Zazwyczaj tworzy niewielkie kryształy o pokroju płytkowym. Występuje w skupieniach łuskowych, blaszkowych, zbitych (cossait). Jest giętki, sprężysty, przezroczysty. Wyglądem przypomina muskowit, czasami talk. Jego identyfikacja wymaga zastosowania metod rentgenowskich lub wykonania szczegółowej analizy chemicznej.
Występowanie.
Składnik skał metamorficznych, łupkach mikowych, gnejsie, żyłach kwarcu. Współwystępuje z dystenem, staurolitem, muskowitem, chlorytem, andaluzytem, korundem.
Przykładowe miejsca występowania:
Zobacz też.
lepidolit, flogopit, muskowit, serycyt.

</doc>
<doc id="813722" url="https://pl.wikipedia.org/wiki?curid=813722" title="Halowe Mistrzostwa Europy w Lekkoatletyce 2000">
Halowe Mistrzostwa Europy w Lekkoatletyce 2000

XXVI Halowe Mistrzostwa Europy odbyły się 25–27 lutego 2000 w Gandawie w hali Brielmeersen.

</doc>
<doc id="813723" url="https://pl.wikipedia.org/wiki?curid=813723" title="Flash and the pan">
Flash and the pan



</doc>
<doc id="813726" url="https://pl.wikipedia.org/wiki?curid=813726" title="Brynki Rekowskie">
Brynki Rekowskie

Brynki Rekowskie (kaszb. "Rekòwsczé Brinczi"; niem. "Reckower Brinken") – przysiółek wsi Rekowo w Polsce, położony w województwie pomorskim, w powiecie bytowskim, w gminie Bytów, na Pojezierzu Bytowskim w części Kaszub zwanej Gochami. Wchodzi w skład sołectwa Rekowo.
W latach 1975–1998 przysiółek położony był w województwie słupskim.

</doc>
<doc id="813728" url="https://pl.wikipedia.org/wiki?curid=813728" title="Pomyski Młyn">
Pomyski Młyn

Pomyski Młyn (dodatkowa nazwa w j. kaszub. Pòmësczi Młin) – przysiółek wsi Pomysk Wielki w Polsce, położony w województwie pomorskim, w powiecie bytowskim, w gminie Bytów, na Pojezierzu Bytowskim. Wchodzi w skład sołectwa Pomysk Wielki.
W latach 1975–1998 przysiółek położony były w województwie słupskim.

</doc>
<doc id="813732" url="https://pl.wikipedia.org/wiki?curid=813732" title="Beanie Sigel">
Beanie Sigel

Beanie Sigel, właściwie Dwight Grant (ur. 6 marca 1974) - amerykański MC pochodzący z Filadelfii (Pensylwania, Stany Zjednoczone).
Został zauważony przez Jay-Z i Damona Dasha, więc podpisał kontrakt z ich wytwórnią Roc-A-Fella Records w 1998 roku. Debiutował płytą "The Truth" w roku 2000. Płyta ta okazała się dość sporym sukcesem osiągając nakład 600 tys. egzemplarzy, a więc pokryła się złotem. Kolejnym albumem był "The Reason" z 2001 roku. Krążek ten nie odniósł jednak takiego sukcesu jak debiut rapera, ale nadal była to solidna porcja rapu. Na kolejne wydawnictwo rapera przyszło czekać fanom 4 lata. Było to spowodowane ciągłymi kłopotami z prawem Beaniego. Wydany w 2005 "The B. Coming" wzbudził zachwyt krytyków i w niektórych kręgach został okrzyknięty klasykiem. W 2006 roku Beanie wydał mixtape pt. "Still Public Enemy Number 1". W roku 2007 światło dzienne ujrzał czwarty solowy album Beaniego - "The Solution". Promocja albumu była niemal zerowa ze względu na panujące napięcie w Roc-A-Fella i ewentualny jego rozpad. W roku 2009 wyszedł album "Broad Street Bully", który jest bardziej oficjalnym mixtape'em niż albumem, skupiającym utwory, które nie zmieściły się na poprzednie albumy.
30 października 2009 Internet obiegło nagranie pt. "What You Talkin Bout (I Ain’t Ya Average Cat)" i kilka innych, które ostro krytykują Jaya-Z.

</doc>
<doc id="813733" url="https://pl.wikipedia.org/wiki?curid=813733" title="Międzygórze (Pomysk Mały)">
Międzygórze (Pomysk Mały)

Międzygórze (dodatkowa nazwa w j. kaszub. Midzëgòrzé) – przysiółek wsi Pomysk Mały w Polsce, położony w województwie pomorskim, w powiecie bytowskim, w gminie Bytów. Wchodzi w skład sołectwa Pomysk Mały. 
W latach 1975–1998 przysiółek położony był w województwie słupskim.

</doc>
<doc id="813736" url="https://pl.wikipedia.org/wiki?curid=813736" title="Yong-Jik Choi">
Yong-Jik Choi



</doc>
<doc id="813737" url="https://pl.wikipedia.org/wiki?curid=813737" title="Chil Gu-Kang">
Chil Gu-Kang



</doc>
<doc id="813738" url="https://pl.wikipedia.org/wiki?curid=813738" title="Hyun Ki-Kim">
Hyun Ki-Kim



</doc>
<doc id="813740" url="https://pl.wikipedia.org/wiki?curid=813740" title="Bartosz Janiszewski (dziennikarz)">
Bartosz Janiszewski (dziennikarz)

Bartosz Janiszewski (ur. 7 maja 1931 w Poznaniu, zm. 27 listopada 1981 w Warszawie) – dziennikarz i publicysta.
Życiorys.
Karierę dziennikarską rozpoczął w Głosie Pracy, w latach 60. był korespondentem Polskiego Radia i Telewizji w Nowym Jorku. Po powrocie do Polski w 1969 był komentatorem "Dziennika Telewizyjnego", w latach 1977–1980 korespondentem "Dziennika Telewizyjnego" w Paryżu. Zmarł po ciężkiej chorobie w wieku 50 lat.

</doc>
<doc id="813741" url="https://pl.wikipedia.org/wiki?curid=813741" title="Międzygórze">
Międzygórze



</doc>
<doc id="813745" url="https://pl.wikipedia.org/wiki?curid=813745" title="Eliminacje do Grand Prix na Żużlu 1996">
Eliminacje do Grand Prix na Żużlu 1996

Eliminacje do Grand Prix 1996
Eliminacje kontynentalne.
Eliminacje polskie.
Półfinały.
Ostrów Wielkopolski (1).
Awans: 8+1 do Finału Polskiego
Kraków (2).
Awans: 8+1 do Finału Polskiego
Finał Polski.
Nominacja: 10 oraz dzikie karty dla Piotra Winiarza i Rafała Wilka
Rundy wstępne.
"brak danych"
Ćwierćfinały.
Lublana (1).
Awans: 8+1 do półfinału kontynentalnego
Pfaffenhofen (2).
Awans: 8 do półfinału kontynentalnego
Toruń (3).
Awans: 8 do półfinału kontynentalnego
Marmande (4).
Awans: 8 do półfinału kontynentalnego
Półfinały.
Lonigo (1).
Awans: 8+1 do Finału Kontynentalnego
Uwaga! Jan Holub zastąpił Piotra Winiarza, Stefano Spagnolo – Grigorija Charczenka
Mšeno (2).
Awans: 8+1 do Finału Kontynentalnego
Uwaga! Franz Leitner zastąpił Olega Kurguskina, Martin Peterca – Petra Vandírka
Finał Kontynentalny.
Awans: 4 do Grand Prix Challenge
Eliminacje interkontynentalne.
Eliminacje skandynawskie.
Eliminacje szwedzkie.
Półfinał: Eskilstuna (1).
Awans: 8+1 do finału szwedzkiego
Uwaga! Fin Petri Kokko z licencją szwedzką
Półfinał: Västervik (2).
Awans: 8+1 do finału szwedzkiego
Uwaga! Norweg Einar Kyllingstad z licencją szwedzką
Finał szwedzki.
Awans: 4 do finału skandynawskiego
Finał duński.
Awans: 4 do finału skandynawskiego
Finał skandynawski.
Awans: 8 do Finału Interkontynentalnego
Eliminacje zamorskie.
Finał Australijski.
Awans: 5 do finału zamorskiego
Uwaga! Craig Boyce po zawodach zrezygnował z dalszych eliminacji
Finał brytyjski.
Awans: 6 do finału zamorskiego
Uwaga! Andy Smith, Gary Havelock i Chris Louis po zawodach zrezygnowali z dalszych eliminacji
Finał zamorski.
Awans: 8 do Finału Interkontynentalnego
Uwaga! Craig Watson miał zastąpić Stephena Daviesa, ale wybór wpadł na Ryana Sullivana
Finał Interkontynentalny.
Awans: 4 do Grand Prix Challenge
Uwaga! Kai Laukkanen zastąpił Petera Karlssona
Uwaga! Chris Manchester zastąpił Jasona Crumpa, który miał już wcześniej zapewniony awans do Grand Prix 1996 jako mistrz świata juniorów z roku 1995
Grand Prix Challenge.
Awans: 6+2 do Grand Prix 1996
Uwaga: Brytyjczyk (Anglik) Marvyn Cox z licencją niemiecką

</doc>
<doc id="813746" url="https://pl.wikipedia.org/wiki?curid=813746" title="Twierdzenie o lokalnym dyfeomorfizmie">
Twierdzenie o lokalnym dyfeomorfizmie



</doc>
<doc id="813750" url="https://pl.wikipedia.org/wiki?curid=813750" title="M.O.P.">
M.O.P.

M.O.P. – amerykańska hip-hopowa grupa, która powstała z inicjatywy Lil'Fame'a &amp; Billy Danzenie'go w 1993 roku.
Skrót M.O.P. oznacza Mash-Out Posse i pochodzi od nazwy gangu, do którego należeli członkowie tejże grupy. W skład zespołu wchodzą: "Lil'Fame" (znany też jako Fizzy Womack) i "Billy Danzenie". Ich prawdziwe nazwiska to Jamal Grinnage (Lil'Fame) i Eric Murray (Billy Danzenie). Dorastali w dzielnicach Brownsville i Saratoga. Początkowo do zespołu należał także "Big Mal", ale zginął w strzelaninie.
Życiorys.
M.O.P. debiutowali singlem „How About Some Hardcore” w 1993 roku. Rok później wyszedł ich debiutancki album „To The Death” w całości wyprodukowany przez DR Perioda. Album odbił się szerokim echem wśród słuchaczy, ale sprzedał się słabo ze względu na słabą promocję, gdyż został wydany przez małą wytwórnię płytową Select Records.
Zespół podpisał kontrakt z Relativity Records i w 1996 roku wyprodukował drugą płytę „Firing Squad” tym razem wyprodukowaną przez Dj Premiera i Lil'Fame'a.
"Handle Ur Bizness" EPka poprzedzało płytę „First Family 4 Life” z 1998 roku. Płyta miała podobną formułę do poprzedniego albumu i wciąż była w większości wyprodukowana przez Dj Premiera i Lil'Fame'a.
Po tej płycie przyszedł czas na zmianę wytwórni, gdyż grupa miała swoich stałych odbiorców, ale była to raczej mała baza fanów jak na USA. Wybór padł na Loud Records. Po wydaniu płyty „Warriorz” z hitowym singlem „Ante Up” M.O.P. wreszcie osiągnęli sukces.
Następnie wydali płytę z największymi hitami zatytułowaną „10 Years and Gunnin'” w roku 2003. Płyta ta ukazała się nakładem Sony/Columbia, gdyż Loud upadło. Mash-Out Posse podpisali kontrakt z Roc-A-Fella Records, ale oprócz nagrania paru utworów między innymi na płytę Jaya_Z „The Blueprint 2” do niczego konkretnego nie doszło.
W 2005 roku M.O.P. podpisali kontrakt z G-Unit Records, a także wydali w wytwórni płytowej Koch Records kompilację „M.O.P. Salutes the St. Marxmen” zawierającą kilka utworów nagranych jeszcze dla Roc-a-Fella.
W 2006 roku nagrali album „Ghetto Warfare” ciągle nie w G-Unit Records, tylko w wytwórni Coppertop.

</doc>
<doc id="813751" url="https://pl.wikipedia.org/wiki?curid=813751" title="Ramón Gato">
Ramón Gato

Ramon Moya Gato (ur. 16 listopada 1973 w Hawanie) – kubański siatkarz występujący obecnie w słoweńskim klubie Autocommerce Bled. Gra na pozycji przyjmującego. Mierzy 192 cm. Wielokrotny reprezentant Kuby.

</doc>
<doc id="813752" url="https://pl.wikipedia.org/wiki?curid=813752" title="Władimir Makogonow">
Władimir Makogonow

Władimir Makogonow, ros. Владимир Андреевич Макогонов (ur. 27 sierpnia 1904 w Nachiczewanie, zm. 2 stycznia 1993) – azerski szachista i trener.
Kariera szachowa.
W roku 1950 otrzymał tytuł mistrza międzynarodowego, a w 1987 za osiągnięcia z przeszłości – honorowy tytuł arcymistrza. Pomimo braku spektakularnych sukcesów, był w ZSRR bardzo szanowany i ceniony jako zawodnik oraz trener. Ośmiokrotnie (w latach 1927–1947) startował w finałach mistrzostw ZSRR, dwukrotnie zajmując IV miejsca (1937, 1939). W latach 1947–1952 pięciokrotnie zdobył tytuł mistrza Azerbejdżanu. Spośród turniejowych sukcesów, do najważniejszych należą dzielone III miejsce w Leningradzie i Moskwie w roku 1939 (za Salomonem Flohrem i Samuelem Reshevskim) oraz II miejsce w Swierdłowsku w 1943 (za Michaiłem Botwinnikiem, ale przed Wasilijem Smysłowem oraz Izaakiem Bolesławskim). W 1942 rozegrał w Baku mecz z Flohrem, w którym zwyciężył 7½ – 4½. W 1945 wystąpił w drużynie ZSRR w radiowym meczu przeciwko USA (na IX szachownicy pokonał Abrahama Kupchika 1½ – ½). W latach 50. zakończył karierę zawodniczą.
Wniósł znaczny wkład w rozwój teorii szachowej. Jego nazwisko noszą warianty w obronie królewsko-indyjskiej (1.d4 Sf6 2.c4 g6 3.Sc3 Gg7 4.e4 d6 5.h3), obronie Grünfelda (1.d4 Sf6 2.c4 g6 3.Sc3 d5 4.Sf3 Gg7 5.e3 0-0 6.b4) oraz gambicie hetmańskim (wspólny system Tartakowera-Makogonowa-Bondarewskiego). Odniósł również wiele sukcesów jako trener. W roku 1957 brał udział (wraz z Władimirem Simaginem) w przygotowaniach Smysłowa do meczu o mistrzostwo świata przeciwko Botwinnikowi. Był również, za rekomendacją Botwinnika, pierwszym trenerem Garriego Kasparowa.
Według retrospektywnego systemu Chessmetrics, najwyższy ranking osiągnął w październiku 1945 r., z wynikiem 2735 punktów zajmował wówczas 7. miejsce na świecie.
Tytuł mistrza międzynarodowego otrzymał w 1950 r., natomiast w 1987 r. Międzynarodowa Federacja Szachowa przyznała mu honorowy tytuł arcymistrza za wyniki osiągnięte w przeszłości.

</doc>
<doc id="813756" url="https://pl.wikipedia.org/wiki?curid=813756" title="Emil Săndoi">
Emil Săndoi

Emil Gheorghe Săndoi (ur. 1 marca 1965 w Krajowie) – rumuński trener piłkarski, wcześniej piłkarz, występujący na pozycji środkowego obrońcy lub defensywnego pomocnika. Były reprezentant Rumunii. Aktualnie trener rumuńskiego klubu Chindia Târgoviște.
Kariera piłkarska.
Jest wychowankiem Universitatei Krajowa, w której łącznie spędził czternaście lat, okraszonych zdobyciem mistrzostwa, wicemistrzostwa oraz dwóch Pucharów Rumunii. W jej barwach Săndoi rozegrał 308 meczów i strzelił 45 goli. Opuścił klub dopiero w 1995 roku, kiedy na jeden sezon wyjechał do francuskiego drugoligowca Angers SCO. Po powrocie przez półtora roku występował w Argeș Pitești, a następnie ponownie trafił do Universitatei, gdzie w 1999 roku zakończył piłkarską karierę. W reprezentacji Rumunii rozegrał 30 meczów. Zadebiutował w październiku 1987 roku w towarzyskim spotkaniu z Grecją. Trzy lata później znalazł się w kadrze na mundial 1990, ale nie wystąpił w żadnym meczu. Miejsce w podstawowej jedenastce wywalczył dopiero po mistrzostwach. Z drużyną narodową pożegnał się w kwietniu 1993 roku. Wielokrotnie, najczęściej pod nieobecność Gheorghe Hagiego, pełnił funkcję kapitana zespołu.
Kariera trenerska.
Niedługo po zakończeniu kariery piłkarskiej, rozpoczął pracę szkoleniową w sztabie trenerskim Universitatei Krajowa. W 2002 roku tymczasowo przejął obowiązki pierwszego trenera (na siedem ostatnich kolejek sezonu 2001–2002), a po podpisaniu kontraktu z Sorinem Cârțu został jego asystentem. Od 2004 do sierpnia 2005 roku prowadził samodzielnie pierwszoligowy Pandurii Târgu Jiu. Od lipca 2006 do 19 sierpnia 2013 był selekcjonerem młodzieżowej reprezentacji Rumunii.

</doc>
<doc id="813758" url="https://pl.wikipedia.org/wiki?curid=813758" title="Dan Howard">
Dan Howard

Dan Howard, właśc. Daniel Allan Howard (ur. 13 grudnia 1976 w Kingscote) – australijski siatkarz, grający na pozycji środkowego. Wielokrotny reprezentant Australii.
Sukcesy klubowe.
 Puchar CEV:
Sukcesy reprezentacyjne.
Mistrzostwa Azji:

</doc>
<doc id="813759" url="https://pl.wikipedia.org/wiki?curid=813759" title="Jasice (przystanek kolejowy)">
Jasice (przystanek kolejowy)

Jasice – przystanek kolejowy w Bidzinach, w województwie świętokrzyskim, w Polsce.

</doc>
<doc id="813762" url="https://pl.wikipedia.org/wiki?curid=813762" title="Filipe Luís">
Filipe Luís

Filipe Luís, właśc. Filipe Luís Kasmirski (ur. 9 sierpnia 1985 w Jaraguá do Sul) – brazylijski piłkarz pochodzenia polskiego grający na pozycji lewego obrońcy w brazylijskim klubie Flamengo. Filipe posiada również obywatelstwo włoskie.
16 lipca podpisał kontrakt z Chelsea, która zapłaciła za niego 20 milionów funtów. Pierwszego gola dla ekipy z Londynu strzelił po bezpośrednim rzucie wolnym w ćwierćfinale Capital One Cup przeciwko Derby County. Po rocznym pobycie w Anglii powrócił latem do Atlético Madryt.
Pochodzący z Kalisza pradziadek Kasmirskiego przybył do miejscowości Massaranduba w północnej części stanu Santa Catarina w 1886 roku. Matka Kasmirskiego ma włoskie korzenie.
Sukcesy.
Klubowe.
Atlético Madryt
Chelsea
Flamengo
Reprezentacyjne
Indywidualne

</doc>
<doc id="813763" url="https://pl.wikipedia.org/wiki?curid=813763" title="Andronikos z Rodos">
Andronikos z Rodos

Andronikos z Rodos (I w. p.n.e.) – filozof grecki, arystotelik, dziesiąty po Arystotelesie scholarcha Lykeionu. 
Uporządkował nabytą przez Apellikona i przewiezioną przez Sullę do Rzymu bibliotekę Arystotelesa. Za jego scholarchatu szkoła perypatetycka rozpoczęła działalność filologiczną. Był wydawcą i jednym z pierwszych komentatorów pism Arystotelesa i Teofrasta. Prawdopodobnie jest także twórcą tytułu dzieła Arystotelesa "Metafizyka", od którego pochodzi pojęcie metafizyki. W pracy edytorskiej dopomagał mu Tyrannion. Pisma Andronikosa wywołały falę studiów i komentarzy do dzieł Arystotelesa w II w. n.e., m.in. Aleksandra z Afrodyzji, Adrastosa i Aspacjusza.

</doc>
<doc id="813767" url="https://pl.wikipedia.org/wiki?curid=813767" title="Widlice">
Widlice



</doc>
<doc id="813768" url="https://pl.wikipedia.org/wiki?curid=813768" title="Emil Sandoi">
Emil Sandoi



</doc>
<doc id="813770" url="https://pl.wikipedia.org/wiki?curid=813770" title="Widlice (województwo kujawsko-pomorskie)">
Widlice (województwo kujawsko-pomorskie)

Widlice – osada w Polsce położona w województwie kujawsko-pomorskim, w powiecie grudziądzkim, w gminie Świecie nad Osą.
W latach 1975–1998 miejscowość administracyjnie należała do województwa toruńskiego.
W miejscowości działało Państwowe Gospodarstwo Rolne. Jednostką nadrzędną była "Stadnina Koni Nowe Jankowice". Obecnie gospodarstwo w dalszym ciągu wchodzi w skład "Stadniny Koni Nowe Jankowice Sp. z o.o.".
Zabytki.
Według rejestru zabytków NID na listę zabytków wpisany jest zespół dworski z końca XIX w., nr rej.: A/323 z 12.05.1987:

</doc>
<doc id="813771" url="https://pl.wikipedia.org/wiki?curid=813771" title="Vogtland-Arena">
Vogtland-Arena



</doc>
<doc id="813775" url="https://pl.wikipedia.org/wiki?curid=813775" title="Karolewo (powiat grudziądzki)">
Karolewo (powiat grudziądzki)

Karolewo – wieś w Polsce położona w województwie kujawsko-pomorskim, w powiecie grudziądzkim, w gminie Świecie nad Osą.
W latach 1975–1998 miejscowość administracyjnie należała do województwa toruńskiego.
Zabytki.
Według rejestru zabytków NID na listę zabytków wpisany jest dwór z XIX/XX w., nr rej.: A/327 z 20.05.1987.

</doc>
<doc id="813777" url="https://pl.wikipedia.org/wiki?curid=813777" title="Helena Petrowić-Niegosz">
Helena Petrowić-Niegosz

Helena Petrowić-Niegosz () (ur. 8 stycznia 1873 w Cetynii, zm. 28 listopada 1952 w Montpellier) – królewna czarnogórska, księżna Neapolu (w latach 1896-1900), królowa Włoch (1900-1946), cesarzowa Etiopii (1936-1941), królowa Albanii (1939-1943).
Była córką Mikołaja I Petrowićia-Niegosza i jego żony Mileny Vukotić (jedną z siedmiu córek). Jej najstarsza siostra Zorka wyszła za mąż za Piotra I – króla Serbii i Jugosławii, a dwie młodsze – Anastazja i Milica zostały wielkimi księżnymi Rosji.
Kandydatka na żonę carewicza.
Aleksander III, car Rosji i jego żona Maria Fiodorowna przez jakiś czas bardzo poważnie rozważali kandydaturę Heleny na żonę carewicza Mikołaja. I tylko dzięki rodzonym wielkim księżniczkom, które były zazdrosne o piękne i wykształcone czarnogórskie księżniczki, małżeństwo nie doszło do skutku.
Car sympatyzował z ojcem Heleny, który był wraz z nim i jego żoną na polowaniu w Czarnogórze w 1891. Aleksander III nalegał na prawosławną księżniczkę dla rosyjskiego wielkiego księcia, uważał, że lepsza byłaby kandydatka od urodzenia wychowana w tej religii niż protestantka, co zwiększyłoby wiarygodność monarchii. I te wymagania spełniała Helena, mimo to, że już dwie czarnogórskie księżniczki weszły do rodziny carskiej w latach 90. XIX wieku. Kolejnym atutem Heleny było to, ze pochodziła ze słowiańskiego kraju, a Aleksander III był bardzo pansłowiański. Ponadto księżniczka była zdrowa, piękna i dobrze wykształcona.
Ostatecznie Helena wyszła za króla Włoch, a ten po rewolucji w Rosji miał powiedzieć do żony: "Uratowałem ci życie żeniąc się z tobą!". 24 listopada 1896 w rzymskiej bazylice Matki Bożej Anielskiej, poślubiła włoskiego księcia – Wiktora Emanuela. Od zamążpójścia mogła korzystać z prawa występowania w białym stroju podczas audiencji u papieża, tzw. przywilej bieli. Na tron, wraz z nim, wstąpiła 29 lipca 1900. Para miała pięcioro dzieci:
Ironicznie Helena miała podobnie cierpieć jak Aleksandra Fiodorowna, żona Mikołaja II. Także miała popularną teściową, która miała odmienny charakter, również przed synem urodziła kilka córek (jej mąż był jedynym synem, więc urodzenie spadkobiercy było konieczne), była nieśmiała, i miała społecznego rywala, księżną Aosty, która była znacznie popularniejsza i miała kilku synów, którzy mieli objąć tron, gdyby Helena nie urodziła syna.
Małżeństwo z Wiktorem Emmanuelem.
Helena po raz pierwszy spotkała swojego przyszłego męża w teatrze La Fenice w Wenecji z okazji Międzynarodowej Wystawy Sztuki. Wybór Eleny na małżonkę następcy tronu poparł premier Włoch Francesco Crispi, który chciał, aby Włochy były bardziej otwarte na kraje słowiańskie. Dodatkowym atutem Heleny był fakt, że nie była spokrewniona z Wiktorem. Obawiano się skutków małżeństwa bliskich krewnych, z którymi borykała się duża część europejskiej arystokracji, bano się chorób genetycznych, czy np. hemofilii. Wiktor Emmanuel nie mógł mieć zdrowych dzieci z blisko spokrewnioną ze sobą małżonką.
Przyszły król zakochał się w Helenie po drugim spotkaniu w Rosji, po którym sformułował oficjalną prośbę do ojca Eleny o jej rękę. Przyszła królowa Włoch musiała przejść na katolicyzm. Matka Heleny nie wzięła udziału w ślubie ze względu na swoją religię. Po klęsce pod Adua wesele nie było zbyt wystawne, nie było żadnych obcokrajowców wśród weselnych gości. Miesiąc miodowy spędzili na wyspie Montecristo, gdzie można było unikać spotkań z dworem.
Helena nie mieszała się w sprawy polityczne, jej obecność przy królu była zawsze skromna i dyskretna. Angażowała się w akcje charytatywne. 15 kwietnia 1937 Pius XI przyznał Helenie Złotą Różę, która była największą nagrodą, którą można było ofiarować kobiecie przez Kościół Katolicki, papież nazwał ją "Damą charytatywności".
Beatyfikacja.
W 2001, podczas pięćdziesiątej rocznicy śmierci Heleny, biskup Montpellier otworzył diecezjalny etap jej procesu beatyfikacyjnego.

</doc>
<doc id="813778" url="https://pl.wikipedia.org/wiki?curid=813778" title="Mauremys">
Mauremys

Mauremys – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w północnej Afryce (Libia, Tunezja, Algieria i Maroko), południowej Europie (Portugalia, Hiszpania, Francja, Chorwacja, Bośnia i Hercegowina, Czarnogóra, Albania, Grecja, Cypr, Macedonia Północna i Bułgaria) i Azji (Rosja, Gruzja, Armenia, Azerbejdżan, Turcja, Syria, Liban, Izrael, Jordania, Arabia Saudyjska, Bahrajn, Kuwejt, Irak, Iran, Turkmenistan, Chińska Republika Ludowa, Tajwan, Wietnam, Korea Północna, Korea Południowa i Japonia). 
Systematyka.
Podział systematyczny.
Dwa niedawno opisane gatunki z rodzaju "Mauremys" okazały się hybrydami: "Mauremys iversoni" z Fujian w Chińskiej Republice Ludowej opisany przez Pritcharda i McCorda w 1991 okazał się być hybrydą pomiędzy "Mauremys mutica" i "Cuora trifasciata" natomiast "Mauremys pritchardi" opisany przez McCorda w 1997 roku okazał się być hybrydą pomiędzy "Mauremys mutica" i "Mauremys reevesii" . Do rodzaju należą następujące gatunki: 

</doc>
<doc id="813780" url="https://pl.wikipedia.org/wiki?curid=813780" title="Nowy Młyn (powiat grudziądzki)">
Nowy Młyn (powiat grudziądzki)

Nowy Młyn – osada w Polsce położona w województwie kujawsko-pomorskim, w powiecie grudziądzkim, w gminie Świecie nad Osą.
W latach 1975–1998 miejscowość administracyjnie należała do województwa toruńskiego.

</doc>
<doc id="813783" url="https://pl.wikipedia.org/wiki?curid=813783" title="Mostostal-Azoty SSA Kędzierzyn-Koźle">
Mostostal-Azoty SSA Kędzierzyn-Koźle



</doc>
<doc id="813785" url="https://pl.wikipedia.org/wiki?curid=813785" title="Lerwick">
Lerwick

Lerwick (gael. "Liùrabhaig") - największe miasto archipelagu Szetlandów, położone na wyspie Mainland na północ od Szkocji. Zamieszkuje je 6760 mieszkańców (2020), co stanowi ok. 1/3 populacji wysp. Nazwa wywodzi się z języka norn, którym posługiwano się na Szetlandach jeszcze w XIX wieku i oznacza "Zatokę Gliny". Lerwick jest najbardziej na północ wysuniętym miastem Wysp Brytyjskich, choć najdalszym zamieszkałym miejscem archipelagu jest niewielka wioska Skaw na szetlandzkiej wyspie Unst, położona ok. 100 km na północ od Lerwick.
Lerwick jest również najważniejszym portem Szetlandów. Przybywają tu statki handlowe oraz rybackie, a także promy z Kirkwall (Orkady), Aberdeen, Fair Isle, Thorshavn (Wyspy Owcze), Bergen i Seyðisfjörður. Wyspy w dużej mierze utrzymują się z handlu ropą naftową.
W mieście nadaje lokalna stacja radiowa, Shetland Islands Broadcasting Company (SIBC) ("Szetlandzka Korporacja Radiofoniczna"), jest tu także wyższa uczelnia, Shetland College, która wraz z czternastoma innymi placówkami na terenie całej Szkocji wchodzi w skład University of the Highlands &amp; Islands (UHI). Uczelnia posiada kilka wydziałów.

</doc>
<doc id="813789" url="https://pl.wikipedia.org/wiki?curid=813789" title="DVB-S">
DVB-S

DVB-S (ang. "Digital Video Broadcasting – Satellite") – standard systemu telewizji cyfrowej DVB, nadawanej przez satelity. Do kodowania sygnału używa się MCPC oraz SCPC. Do kompresji audio/wideo przyjęto standard MPEG-2, MPEG-4 część 2 oraz niedawno H.264/MPEG-4 AVC.
DVB-S2.
DVB-S2 (ang. "Digital Video Broadcasting – Satellite – Second Generation") – rozwinięcie standardu DVB-S, utworzone w 2003 roku. W marcu 2005 roku został uznany przez ETSI za jeden ze standardów nadawania. W Polsce jest wykorzystywany przez platformy cyfrowe: Platforma Canal+ i Polsat Box (na niektórych swoich transponderach). Do kompresji audio/wideo przyjęto standard H.264/MPEG-4 AVC oraz niedawno H.265/HEVC. Umożliwia odbiór programów w wysokiej rozdzielczości przy równoczesnym zastosowaniu MPEG-4, w ultra wysokiej częstotliwości przy zastosowaniu HEVC.
DVB-S2X.
Ponadto istnieje rozszerzenie standardu DVB-S2 pod nazwą DVB-S2X, który w swoim założeniu znosi wszelkie ograniczenia swojego poprzednika, umożliwiając pełną swobodę w kształtowaniu pojemności transpondera do aktualnych potrzeb potencjalnego nadawcy.

</doc>
<doc id="813791" url="https://pl.wikipedia.org/wiki?curid=813791" title="Michel Onfray">
Michel Onfray

Michel Onfray (ur. 1 stycznia 1959 w Argentan (Orne) we Francji) – francuski filozof.
Życiorys.
Urodził się w Normandii w rodzinie farmerskiej. Studiował filozofię i uzyskał Diplôme d’études approfondies w roku 1987 (odpowiednik Magisterium). W latach 1983-2002 wykładał filozofię w lycée technique w Caen. Następnie utworzył nieakredytowany "Université populaire de Caen", a manifest tej uczelni opublikował w roku 2004 ("La communauté philosophique").
Jego publikacje propagują hedonizm, poznanie naukowe i ateizm.
W Polsce ukazały się:

</doc>
<doc id="813792" url="https://pl.wikipedia.org/wiki?curid=813792" title="DVB-S2">
DVB-S2



</doc>
<doc id="813798" url="https://pl.wikipedia.org/wiki?curid=813798" title="Uskok kłodnicki">
Uskok kłodnicki

Uskok kłodnicki – uskok tektoniczny w województwie śląskim przebiegający przez Gliwice, Zabrze, Rudę Śląską i południowe Katowice.
Aktywność.
Jest to wciąż aktywny uskok. Ostatnie ważniejsze trzęsienia ziemi:

</doc>
<doc id="813799" url="https://pl.wikipedia.org/wiki?curid=813799" title="Dołki (województwo opolskie)">
Dołki (województwo opolskie)

Dołki – część wsi Grodzisko w Polsce położona w województwie opolskim, w powiecie strzeleckim, w gminie Strzelce Opolskie.

</doc>
<doc id="813801" url="https://pl.wikipedia.org/wiki?curid=813801" title="Misecznica jadalna">
Misecznica jadalna

Misecznica jadalna, krusznica jadalna ("Lecanora esculenta" (Pall.) Eversm.) – gatunek grzybów z rodziny misecznicowatych ("Lecanoraceae"). Według Index Fungorum jest to takson niezweryfikowany, a jego pozycja taksonomiczna jest niejasna. Występuje w formie porostów skorupiastych, na korze drzew i skałach. Gatunek objęty ochroną gatunkową w Polsce. Plecha tego gatunku jest jadalna i jako taka zwana „manną”.

</doc>
<doc id="813803" url="https://pl.wikipedia.org/wiki?curid=813803" title="Stan klęski żywiołowej">
Stan klęski żywiołowej

Stan klęski żywiołowej – jeden ze stanów nadzwyczajnych.
Na podstawie Ustawy z 18 kwietnia 2002 o stanie klęski żywiołowej stan ten wprowadzany jest przez Radę Ministrów w drodze rozporządzenia na wniosek właściwego wojewody lub z własnej inicjatywy.
Stan klęski żywiołowej może być wprowadzony dla zapobieżenia skutkom katastrof naturalnych lub awarii technicznych noszących znamiona klęski żywiołowej, oraz w celu ich usunięcia.
Stan klęski żywiołowej może być wprowadzony na obszarze, na którym wystąpiła klęska, a także na obszarze, na którym wystąpiły lub mogą wystąpić jej skutki. Wprowadza się go na czas oznaczony, niezbędny dla zapobieżenia skutkom klęski żywiołowej lub ich usunięcia, nie dłuższy niż 30 dni. Stan ten może zostać przedłużony na czas oznaczony, w drodze rozporządzenia Rady Ministrów, za zgodą Sejmu (art. 4–6 ustawy).
W czasie stanu nadzwyczajnego oraz w okresie 90 dni od dnia zakończenia stanu klęski żywiołowej nie mogą się odbyć wybory ani referendum.
Na terenie objętym stanem klęski żywiołowej istnieje możliwość czasowego ograniczenia wolności, praw człowieka i obywatela (art. 20–26 ustawy).

</doc>
<doc id="813804" url="https://pl.wikipedia.org/wiki?curid=813804" title="Ciudad de Mexico">
Ciudad de Mexico



</doc>
<doc id="813805" url="https://pl.wikipedia.org/wiki?curid=813805" title="Bitwa pod Morannonem">
Bitwa pod Morannonem

Bitwa pod Morannonem – bitwa ze stworzonej przez J.R.R. Tolkiena mitologii Śródziemia.
Było to ostatnie starcie pomiędzy siłami ludzi z Gondoru i Rohanu a armią Saurona, w którym walczyli także niektórzy członkowie Drużyny Pierścienia. Poświęcone jej są rozdział dziesiąty księgi piątej i fragment rozdziału czwartego księgi szóstej "Powrotu króla", trzeciej części "Władcy Pierścieni".
Bitwa pod Morannonem.
Batalia stoczona 25 marca 3019 roku Trzeciej Ery pomiędzy wojskami Gondoru i Rohanu a armią Saurona podczas Wojny o Pierścień.
Armia Zachodu i jej cele.
Dnia 18 marca 3019 roku z Minas Tirith wymaszerowała Armia Zachodu, połączone oddziały Gondorczyków oraz Rohirrimów, dowodzone przez Aragorna II, Gandalfa Białego, Éomera i Imrahila. Na wyprawę tę ruszyli również trzej członkowie Drużyny Pierścienia – Legolas, Gimli i Pippin Tuk, a także Strażnicy Północy z Szarej Drużyny oraz Elladan i Elrohir, synowie Elronda. W sumie siły te liczyły 6000 piechurów i 1000 jeźdźców. Cała reszta wojsk Gondoru i Rohanu pozostała w Minas Tirith, gotowa bronić miasta. Głównym celem jaki postawili przed sobą Wodzowie Zachodu nie było pobicie wojsk Mordoru, lecz odciągnięcie uwagi Saurona od jego własnego kraju. Chciano w ten sposób dać większe szanse Frodowi Bagginsowi i Samowi Gamgee na dotarcie do Góry Przeznaczenia wraz z Pierścieniem. Nikt jednak nie miał wielkiej nadziei na zwycięstwo.
Wyprawa na Mordor.
Po przekroczeniu Anduiny w Osgiliath Armia Zachodu początkowo maszerowała w kierunku Minas Morgul. Jednak przy Rozstaju Dróg postanowiono skierować się na Morannon. U skrzyżowania traktów pozostawiono silny oddział Strażników Ithilien dla odparcia ewentualnego natarcia wroga z Morgulu lub z południa. Dalszy marsz przebiegał spokojnie. 21 marca pobito niewielki oddział orków i Easterlingów, którzy usiłowali wciągnąć straż przednią w zasadzkę. Wszyscy jednak nadal obawiali się najgorszego, zwłaszcza że Nazgûle na skrzydlatych bestiach zaczęły śledzić marsz wojsk Aragorna. Upiory szerzyły też strach wśród żołnierzy samą swoją obecnością. Gdy Armia opuściła Ithilien i wkroczyła na tereny zniszczone ongiś przez Saurona (zwano je Pustacią Morannonu), części ludzi zabrakło odwagi by dalej maszerować, 
Aragorn wysłał więc ich by odbili wyspę Cair Andros, zajętą przez żołdaków Saurona.
Ustawienie Armii Zachodu.
25 marca Armia Zachodu stanęła pod Czarną Bramą. Liczyła teraz 6000 żołnierzy. W zasadzie była bez szans w walce z wielokrotnie silniejszym, jak się spodziewano, przeciwnikiem. Wodzowie ustawili swoich podkomendnych na dwóch blisko położonych pagórach, usypanych z kamieni, żużlu i ziemi w wyniku prac orków. Na jednym zajął pozycję Aragorn z Gandalfem, a na drugim Éomer wraz z Imrahilem. Tuż naprzeciw Bramy Mordoru, skąd miał przyjść najsilniejszy atak, ustawili się synowie Elronda, a obok nich Strażnicy Północy, rycerze z Dol Amrothu i najdzielniejsi spośród gwardzistów z Minas Tirith.
Początek bitwy.
Przed samą batalią Wodzowie, wraz z członkami Drużyny Pierścienia, spotkali się z Rzecznikiem Saurona. Odrzucili jego żądania i zaraz potem Sauron rzucił swe siły do ataku. Jego wojska były co najmniej dziesięciokrotnie liczniejsze od sił Gondoru i Rohanu. Z otwartych wrót Morannonu wylało się mnóstwo orków, wilków, trolli i ludzi, Haradrimów. Zza wschodniej z Zębatych Wież wysunęły się oddziały Easterlingów, a na niebie pojawiły się Nazgûle, szerząc strach swym morderczym krzykiem. W krótkim czasie żołdacy Saurona otoczyli rozpaczliwie broniącą się Armię Zachodu. Walka była zacięta, szczególnie gdy włączyły się do niej trolle z Gorgoroth (walcząc z nimi zostali zranieni Pippin i Beregond). Kolejne ataki żołnierzy Mordoru załamywały się, ale sytuacja otoczonych zdawała się przesądzona. 
Rozstrzygnięcie.
W pewnym momencie niespodziewanie nadleciały liczne orły z Gór Mglistych pod wodzą Gwaihira, które zaatakowały Nazgûle. Upiory Pierścienia nie stawiły im czoła, bowiem Sauron nakazał im lecieć do Góry Przeznaczenia, by zdobyły Pierścień, który doniósł tam Frodo. Władca Ciemności, pochłonięty myślami o bezcennym dla niego klejnocie, przestał pchać do walki swoich żołdaków, którzy "(...) patrząc w oczy przeciwników zobaczyli teraz zabójczą światłość i zlękli się jej". Żołnierze Gondoru i Rohanu ruszyli do kontrataku ze swych pozycji. W tym momencie został zniszczony Pierścień, co doprowadziło do unicestwienia Saurona, którego wojska poszły rozsypkę. Fortyfikacje Czarnej Bramy runęły, a orkowie i trolle, pozbawieni władcy, nie wiedzieli co robić. Jedni z nich sami się zabijali, inni zaś kryli się w jaskiniach. Spośród ludzi tylko najbardziej oddani Sauronowi Easterlingowie i Haradrimowie rzucili się do beznadziejnej walki. Większość zaczęła uciekać, a inni poddali się.
Bitwa pod Morannonem zakończyła się wielkim i niespodziewanym zwycięstwem Armii Zachodu. Wojska Saurona poniosły zaś całkowitą i ostateczną klęskę. O wyniku tej batalii przesądziło, nie ujmując nic męstwu podkomendnych Aragorna, przede wszystkim jednak zniszczenie Pierścienia.
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, bitwa pod Czarną Bramą pokazana jest w filmie "". Jej przebieg różni się nieco od opisu z powieści.
W filmie Armia Zachodu formuje przed Morannonem szyk przypominający wielkie koło. Po spotkaniu Wodzów z Rzecznikiem Saurona i zabiciu go przez Aragorna (scena pokazana tylko w wersji reżyserskiej "Powrotu króla", wydanej na DVD) następuje atak armii Władcy Ciemności. Olbrzymie masy orków otaczają żołnierzy Gondoru i Rohanu, którzy w oddali widzą Barad-dûr, siedzibę Saurona. W pewnym momencie Aragorn rzuca się do ataku na przeciwników, a za nim rusza cała armia. Zacięta walka jest zestawiona ze scenami rozgrywającymi się na Górze Przeznaczenia. Pokazane też zostają orły, które nadlatują z pomocą i atakują Nazgûle. Natomiast Aragorn o mało nie ginie w pojedynku z trollem, lecz ratuje go zniszczenie Pierścienia – armia Saurona idzie w rozsypkę, a żołnierze Zachodu widzą upadek Czarnej Wieży.
Warto nadmienić, iż w filmowej batalii bierze też udział Merry Brandybuck, choć w powieści pozostał on w Minas Tirith. Początkowo też Jackson zamierzał wprowadzić do bitwy samego Saurona, który miał stanąć do walki z Aragornem (podobnie jak w "" walczy z Elendilem i Isildurem). Mimo nakręcenia tej sceny, ostatecznie reżyser nie włączył jej do filmu, a Sauron został zastąpiony przez wspomnianego trolla.

</doc>
<doc id="813806" url="https://pl.wikipedia.org/wiki?curid=813806" title="Brodniczka">
Brodniczka

2 miejscowości w Polsce:
2 cieki w Polsce:

</doc>
<doc id="813807" url="https://pl.wikipedia.org/wiki?curid=813807" title="Roberto Miña">
Roberto Miña

Roberto Javier Miña Mercado (ur. 7 listopada 1984 w Guayaquil) - ekwadorski piłkarz, występujący na pozycji napastnika.
Roberto Miña zawodową przygodę z piłką rozpoczął w klubie Huracan Buenos Aires, gdzie rozegrał jedynie dwa mecze. W sezonie 2004/2005 został sprzedany do wyżej notowanego CD El Nacional. Już wtedy został zauważony przez inne lepsze zespoły, ale ostatecznie wylądował w FC Dallas. Dotychczas rozegrał w nim 37 meczów, w czym strzelił 10 bramek. Roberto obok Shaki Hislop jest uznawany za pierwszoplanowego zawodnika owej drużyny. Nosi koszulkę z numerem dziewiątym.
Od wielu lat swoje mecze rozgrywa również dla reprezentacji narodowej. Od 1999 do 2003 grał w młodzieżowych składach: U-15, U-17, U-20 oraz U-23. Kiedy mecze rozgrywał jeszcze w kadrze U-23 przebił się do seniorów i od roku 2004 gra w niej na stałe. W barwach narodowych zagrał sześć oficjalnych spotkań.

</doc>
<doc id="813808" url="https://pl.wikipedia.org/wiki?curid=813808" title="Staffordshire Bull Terrier">
Staffordshire Bull Terrier

Staffordshire Bull Terrier – jedna z ras psów należąca do grupy terierów, zaklasyfikowana do sekcji terierów w typie bull. Nie podlega próbom pracy.
Rys historyczny.
Rasa ta została stworzona do walk z psami poprzez łączenie bulldogów z terrierami, po zakazaniu szczucia buldogów na uwiązane byki oraz niedźwiedzie w XIX-wiecznej Anglii. Na początku XX wieku (1935) został zaakceptowany przez Kennel Club jako Staffordshire Bull Terrier. W 1975 roku zarejestrowano pierwszego staffika w American Kennel Club – był to angielski import Champion Tinkinswood Imperial. Pierwszym amerykańskim championem została suka importowana z Australii – Northwark Becky Sharpe.
Staffordshire Bull Terrier jest rasą angielską, choć często jest mylony ze swoimi amerykańskimi kuzynami – Amerykańskim Staffordshire Terrierem i Amerykańskim Pit Bull Terrierem.
Oficjalny, aktualny wzorzec dla tej rasy pochodzi z 24 czerwca 1987.
Wygląd.
Staffordshire Bull Terrier jest psem gładkowłosym o średniej wielkości i muskularnej sylwetce.
Szata i umaszczenie.
Włos jest gładki, krótki, przylegający do skóry. Możliwe warianty umaszczenia: rude, płowe, białe, czarne lub błękitne, a także łaciate w którymś z podanych wyżej kolorów. Może także być pręgowane. Umaszczenie błękitne występuje bardzo rzadko. Umaszczenie niedozwolone to czarne podpalane i czekoladowe.
Wady.
Obniżają ocenę zależnie od stopnia ich wyrażenia: oczy jasne, oprawa oka różowa; ogon zbyt długi lub zbyt zakręcony; niezgodność z limitami wzrostu i wagi; uszy całkowicie obwisłe lub stojące; przodozgryz lub tyłozgryz. Psy mające którąś z wymienionych wad nie mogą być nagradzane: różowy nos, znaczny przodozgryz (kiedy żuchwa jest tak wysunięta, że dolne siekacze nie stykają się z siekaczami górnymi); znaczny tyłozgryz (kiedy szczęka górna jest o tyle dłuższa, że siekacze górne nie stykają się z dolnymi).
Zachowanie i charakter.
Staffordshire Bull Terrier to pies pewny siebie, odważny, wesoły, inteligentny, uparty, aktywny. Wymaga bliskiego kontaktu z człowiekiem, wobec innych zwierząt jest tolerancyjny, jeśli będzie do nich od wczesnego okresu przyzwyczajany. Uwielbia rywalizować z innymi psami, stąd też duże zainteresowanie przeciąganiem zabawek z innym psem (ang. "tug of war"). W stosunku do dzieci potrafią być przyjazne i cierpliwe. W sytuacjach, w których inne psy tracą cierpliwość i potrafią zareagować agresją, Staffordshire Bull Terrier zachowuje spokój, lub po prostu odchodzi, przez co został nazwany przez Anglików psem nianią (ang. "nanny dog").
Użytkowość.
Staffordshire Bull Terrier współcześnie pełni funkcje psa rodzinnego, wszechstronnie użytkowanego. Coraz częściej staffiki używane są do konkurencji sportowych takich jak agility czy weight pulling.
Popularność.
Staffordshire Bull Terrier często uważany jest za rasę agresywną. Powodem takich opinii jest jego muskularna budowa i budzący respekt „groźny” wygląd.
Staffordshire Bull Terrier jest jednym z najpopularniejszych psów w Wielkiej Brytanii i Australii.
W Polsce liczba psów tej rasy rośnie, choć większą popularnością cieszą się Amstaffy i psy w jego typie.
Od 2000 roku w dużej części Republiki Federalnej Niemiec posiadanie Staffordshire Bull Terriera, jak i innych terierów w typie bull, jest zakazane. Importowanie do tego kraju psa z grupy terierów typu bull jest zabronione. Fakt ten zaistniał po śmiertelnym ataku Pit Bulli będących własnością dwudziestoczteroletniego dilera narkotyków na sześcioletniego syna tureckich emigrantów – Volkana Kaja – na placu zabaw na terenie szkoły (26 czerwca 2000 r. w Hamburgu).

</doc>
<doc id="813809" url="https://pl.wikipedia.org/wiki?curid=813809" title="Brodniczka (województwo kujawsko-pomorskie)">
Brodniczka (województwo kujawsko-pomorskie)

Brodniczka – wieś w Polsce położona w województwie kujawsko-pomorskim, w powiecie brodnickim, w gminie Świedziebnia.
W latach 1975–1998 miejscowość należała administracyjnie do województwa toruńskiego.

</doc>
<doc id="813815" url="https://pl.wikipedia.org/wiki?curid=813815" title="Dwór w Hołowiesku">
Dwór w Hołowiesku

 
Dwór w Hołowiesku – teren po dawnym dworze w Hołowiesku znajduje się na terenie miasta Bielsk Podlaski w okolicach ul. Traugutta, przy ul. Hołowieskiej 7. 
Dwór starostów królewskich.
Po spaleniu się bielskiego zamku królewskiego w 1564 roku znajdował się tu dwór będący siedzibą starosty bielskiego. Lustracja z 1715 roku opisywała dwór w sposób następujący: "Zamek hołowieski także i ogród parkanem obwiedziony". Prowadziła do niego brama z drzwiami na zawiasach, z dwiema furtami z żelaznymi antabami. Pałac miał trzydzieści pięć okien i był kryty dachem gontowym. Pod pałacem były duże murowane piwnice. Obok ogród włoski otoczony parkanem. Naprzeciwko pałacu był stary budynek urzędniczy, spichlerz z piwnicą, zrujnowana wieża, stajnia, stodoła, browar, obora, spiżarnia, chlewik. W latach 30. XVIII wieku szkody w majątku wyrządziła konfederacja mazowiecka wspierająca króla Stanisława Leszczyńskiego w czasie wojny o sukcesję polską. 
W latach 1743-1746 w rejonie skrzyżowania ulic Traugutta, Hołowieskiej i Białowieskiej wybudowano nowy dwór dla hetmana Jana Klemensa Branickiego, znany z widoku zachowanego w tzw. "Tekach Glinki". Gdy dworem w Hołowiesku i Ladzie władał Jan Klemens Branicki, prace na jego polecenie prowadził tu architekt Jan Henryk Klemm. W 1759 roku zbudowano nowy parkan. Przed 1760 rokiem wybudowano oficynę i budynki gospodarcze. W latach 1773, 1776 i 1778 w Hołowiesku lato spędzała siostra króla Izabela Branicka. W 1775 roku wzmiankowano o pracach budowlanych i wznoszeniu budynków "kurlandzkim sposobem". W 1779 roku zbudowano nową stajnię. W 1780 roku wzmiankowano zwierzyniec. W 1787 roku przebudowano oficynę. Dwór otaczał ogród barokowy z kanałami i sadzawkami. W końcu XVIII wieku dwór przestał być siedzibą starosty królewskiego i z powodu rozbiorów objął go skarb pruski. 
Dwór Smulskich.
Od 1878 roku własność mającego korzenie tatarskie pułkownika Adama Smulskiego, który wybudował nowy dwór znajdujący się obecnie przy ul. Hołowieskiej 7. Po nim właścicielem był jego syn generał Aleksander Smulski (1858-1925) i jego żona Katarzyna Horwat, a następnie ich córka Julia "Lili" (1888-1963) i jej wywodzący się z bałtyckich Niemców mąż kapitan Karl von Dehn (1877-1932), którzy zamieszkali w dworze po 1922 roku. W dworze w 1932 roku zmarł Karl von Dehn. W latach 1931-1934 przeprowadzono parcelację gruntów majątku. Gdy zmarła Julia Dehn, dwór odziedziczył Eugeniusz Wasilewski.
W 1945 roku dwór upaństwowiono i umieszczono w nim szkołę rolniczą. W 1985 roku objęty przez PTTK, które w latach 1987-1988 przeprowadziło remont na potrzeby domu wycieczkowego. W 1998 przekazany Urzędowi Miasta. W 2002 roku zakupiony przez parafię rzymskokatolicką.
Obiekt wpisany jest do rejestru zabytków pod numerem A-387 z 8.06.1988.
W południowej części założenia znajdują się zniszczone nagrobki rodziny Smulskich, dawnych właścicieli.
Więzienie.
W pobliżu znajduje się budynek administracyjny folwarku z przełomu XIX/XX wieku, w którym w latach 1942-1944 mieściło się więzienie gestapo. Z więzienia tego wywieziono w lipcu 1943 roku aresztowanych mieszkańców Bielska, których rozstrzelano w Lesie Pilickim. Jesienią 1944 roku, na terenie poniemieckiego więzienia, NKWD urządziło kolejne więzienie, skąd wywoziła aresztowanych z powiatu bielskiego do łagru nr 45 w Ostaszkowie (ZSRR), a być może także do łagru w Stali­nogorsku.

</doc>
<doc id="813816" url="https://pl.wikipedia.org/wiki?curid=813816" title="Gekko gecko">
Gekko gecko



</doc>
<doc id="813818" url="https://pl.wikipedia.org/wiki?curid=813818" title="Podział administracyjny Meksyku">
Podział administracyjny Meksyku

Podział administracyjny Meksyku – Meksyk jest państwem federacyjnym, składającym się z 31 "suwerennych, wolnych i niezależnych" stanów, tworzących unię. Rząd federalny sprawuje bezpośrednią władzę jedynie nad Miastem Meksyk (hiszp. "Ciudad de Mexico"), nie ma ono jednak formalnego statusu stanu.
System polityczny każdego ze stanów opiera się na zasadzie podziału władzy. W każdym ze stanów istnieje jednoizbowy lokalny parlament – kongres. Na czele władzy wykonawczej w stanach stoją gubernatorzy. Władzę sądowniczą wykonują "Sądy Sprawiedliwości".
Każdy ze stanów jest reprezentowany na szczeblu federalnym w Senacie przez trzech senatorów. Od senatorów należy odróżnić deputowanych, którzy w przeciwieństwie do senatorów nie reprezentują swoich stanów tylko swoich wyborców. Izba Deputowanych i Senat tworzą Kongres Unii.
Z kolei stany dzielą się na gminy (hiszp. "municipios"). Według danych na 30 października 2021 w Meksyku funkcjonuje 2471 municypiów.

</doc>
<doc id="813820" url="https://pl.wikipedia.org/wiki?curid=813820" title="Szewno">
Szewno

Szewno – wieś w Polsce położona w województwie kujawsko-pomorskim, w powiecie świeckim, w gminie Świekatowo.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół dworski z początku XX wieku, nr rej. zabytków: A/202/1-7 z 16.03.1987, składający się z dworu (dec. pałac, 1907), parku, młyna, gorzelni (1903), obory, stodoły oraz chlewu.

</doc>
<doc id="813821" url="https://pl.wikipedia.org/wiki?curid=813821" title="Daniel Prodan">
Daniel Prodan

Daniel Claudiu Prodan (ur. 23 marca 1972 roku w Satu Mare, zm. 16 listopada 2016 w Voluntari) – rumuński piłkarz, występujący na pozycji środkowego obrońcy. Był wychowankiem Olimpii Satu Mare. Kiedy miał dwadzieścia jeden lat trafił do Steauy Bukareszt, w której grał przez prawie pięć lat, corocznie zdobywając mistrzostwo kraju. W rozgrywkach 1996–1997 drużyna prowodzona przez Dumitru Dumitriu występowała w Lidze Mistrzów, gdzie w grupie walczyła m.in. z Widzewem Łódź i Atlético Madryt. I właśnie do ówczesnego mistrza Hiszpanii odszedł Prodan na początku 1997 roku. Występował w nim przez półtora roku, najczęściej w pierwszej jedenastce. Sezon 1997–1998 zakończył przedwcześnie z powodu kontuzji, która uniemożliwiła mu wyjazd na Mundial 1998. Po mistrzostwach przeszedł do Rangers F.C., ale - mimo iż wywalczył z tym klubem dwa tytuły mistrza Szkocji - w teamie prowadzonym przez Dicka Advocaata był tylko rezerwowym. Zimą 1999 roku powrócił do Steauy, lecz rozegrał w jej barwach tylko jedno spotkanie. Później, aż do zakończenia piłkarskiej kariery w 2003 roku, zmieniał kluby średnio co pół roku; był zawodnikiem Rocaru Bukareszt, z którym spadł do Divizii B, Naţionalu Bukareszt i zespołu z Serie B Messiny.
W reprezentacji Rumunii rozegrał 54 mecze. Zadebiutował w czerwcu 1993 roku w spotkaniu eliminacji do Mundialu 1994 z Czechosłowacją. Na samych mistrzostwach wystąpił we wszystkich pięciu meczach; w drużynie Anghela Iordănescu tworzył wraz z Gheorghe Popescu duet środkowych obrońców. Podobnie było dwa lata później na Euro 1996, gdzie - z powodu przymusowej absencji po czerwonej kartce - zabrakło go tylko w jednym spotkaniu. Po Mundialu 1998, który musiał opuścić z powodu kontuzji, występował w kadrze sporadycznie. Ostatni raz zagrał w niej w czerwcu 2001 roku przeciw Węgrom.
Zmarł 16 listopada 2016 w swoim domu w Voluntari na zawał serca.

</doc>
<doc id="813824" url="https://pl.wikipedia.org/wiki?curid=813824" title="Andrzej Kruszewicz">
Andrzej Kruszewicz

Andrzej Grzegorz Kruszewicz (ur. 30 listopada 1959 w Białymstoku) – polski ornitolog, podróżnik, założyciel i szef "Azylu dla Ptaków" w warszawskim ogrodzie zoologicznym, którego dyrektorem jest od 1 stycznia 2009. Autor i tłumacz wielu publikacji z zakresu ornitologii. Założyciel i honorowy członek Stołecznego Towarzystwa Ochrony Ptaków. Członek Rady Programowej Instytutu Analiz Środowiskowych.
Życiorys.
Z wykształcenia lekarz weterynarii, z zamiłowania ornitolog. Od 1991 doktor nauk weterynaryjnych – tytuł pracy doktorskiej: "Badania nad występowaniem Isospora lacazei oraz jej wpływem na rozwój piskląt Passer domesticus i Passer montanus" na Akademii Rolniczej we Wrocławiu na Wydziale Weterynaryjnym. Były pracownik Instytutu Ekologii PAN w Dziekanowie Leśnym. Był redaktorem naczelnym miesięcznika „Woliera”.
Prowadzi Europejską Księgę Rodowodową Turako fioletowych (Musophaga violacea). Dzięki staraniom dr Kruszewicza, w czerwcu 2008 po raz pierwszy w historii polskiej hodowli Turako wykluł się w Warszawie.
Prowadził wiele programów telewizyjnych, m.in.: "Mój zwierzyniec" (28 odcinków, od 2016), "Żywy Bałtyk" (9 odcinków, 2018) i "Prywatne życie zwierząt" (74 odcinki, od 2018). Od 2016 roku prowadzi w RDC autorską audycję przyrodniczą "Latające radio doktora Kruszewicza" (501 audycji, od 2017). Autor 40 książek i tłumacz ponad 20.

</doc>
<doc id="813830" url="https://pl.wikipedia.org/wiki?curid=813830" title="Alcyonaria">
Alcyonaria



</doc>
<doc id="813831" url="https://pl.wikipedia.org/wiki?curid=813831" title="Józef Święcicki (powstaniec)">
Józef Święcicki (powstaniec)

 Józef Święcicki (ur. 18 marca 1799 w Dłużniewicach, zm. 24 grudnia 1868 w Paryżu we Francji) – polski powstaniec z 1830 i członek polskiej emigracji we Francji.
Życiorys.
Józef Święcicki urodził się 18 marca roku w Dłużniewicach w okolicach Opoczna w bogatej rodzinie ziemiańskiej.
Ojcem Józefa Gabriela Michała (takie imiona otrzymał w czasie chrztu) był Jan Kanty Franciszek Borgiasz Święcicki herbu Jastrzębiec, dziedzic Żukowa, Młodzianowa, Woli Żukowskiej, Woli Kanimirowej i Nieczałówa. Matka Aldegenda Regina de Bousquet du Laurans pochodziła z arystokratycznej rodziny francuskiej.
Rodzina zdecydowała, że młody Józef poświęci się karierze prawniczej. Ułatwiono mu praktykę w biurze adwokackim, a następnie znaleziono miejsce w prefekturze departamentu radomskiego.
Służba w wojsku Królestwa Kongresowego.
Józef Święcicki zrezygnował z kariery prawniczej i w roku wstąpił jako ochotnik do pierwszego batalionu 3 pułku piechoty liniowej stacjonującego w Radomiu. W roku skierowano go do szkoły podchorążych. Szkołę ukończył w 1817 roku i wraz ze stopniem podporucznika otrzymał przydział do 4 pułku piechoty liniowej stacjonującego w Warszawie. Zdolności, jakie przejawiał w szkoleniu z musztry zwróciły na niego uwagę wielkiego księcia Konstantego. Został instruktorem musztry i szkolił w niej wiele oddziałów – między innymi: Pułki dragonów – kinburski, twerski i smoleński. W roku otrzymał stopień porucznika i został instruktorem w swoim macierzystym pułku – 4 pułku piechoty liniowej. Kolejnymi oddziałami, które szkolił były oddziały z pułków piechoty rosyjskiej – pułku smoleńskiego, mohilowskiego, "princa Karla" i "princa Wilhelma", następnie zaś batalion pionierów litewskich. W roku został osobistym instruktorem musztry wielkiego księcia Mikołaja – najmłodszego brata wielkiego księcia Konstantego, aż do jego powrotu do Petersburga. Porucznik Józef Święcicki kontynuował pracę instruktora i w październiku otrzymał awans na kapitana i przydział do pułku grenadierów gwardii. Dokumenty wystawione przez wielkiego księcia Konstantego nie dotarły już do rąk Józefa Święcickiego – przeszkodził w tym wybuch powstania listopadowego. Sukcesy w swojej pracy instruktora zawdzięczał Święcicki swoim nowatorskim jak na ówczesne czasy i osobę głównodowodzącego metodom. Nie stosował kar cielesnych i brutalnego terroru wobec żołnierzy. Dbał o ich warunki bytu. Pozwalał na noszenie w czasie ćwiczeń spodni "francuskich" szerszych i wygodniejszych niż obcisłe spodnie "rosyjskie". Nie przestrzegał sztywnych zasad dyscypliny poza ćwiczeniami. Wywoływało to niezadowolenie wielkiego księcia Konstantego, ale znakomite wyniki szkolenia chroniły porucznika Święcickiego przed konsekwencjami.
18 lipca 1826 roku Józef Święcicki wziął ślub z Marianną Eleonorą Kaczorowską. W roku Szkoła Artylerii postanowiła wręczyć Święcickiemu honorową szpadę, książę Konstanty zabronił mu przyjęcia tego dowodu sympatii, nie chcąc jednak być gorszym udekorował go Orderem Świętego Stanisława z roczną pensją 1000 złotych. W kwietniu roku urodził się syn Józefa i Marianny Walery. Chrzciny Walerego wykorzystała Szkoła Artylerii i jej przedstawiciele wręczyli Józefowi Święcickiemu pamiątkową szpadę, której nie mógł przyjąć jako oficer. W roku urodziła się córka Józefa, jednak wkrótce zmarła. W czerwcu roku przyszedł na świat syn Władysław.
Udział w powstaniu listopadowym.
Józef Święcicki nie brał czynnego udziału w przygotowaniach do powstania, choć był o nich informowany. Mimo to 29 listopada roku zaproponował spiskowcom, aby urządzić fałszywy alarm bojowy i pod tą przykrywką zgromadzić spiskowców. On też zaproponował jak najszybszy atak na Arsenał i stanął na czele szturmujących. Z dowódcy kompanii grenadierów szybko awansował na dowódcę batalionu. Brał udział we wszystkich bitwach, w których uczestniczył czwarty pułk piechoty – pod Dobrem, Wawrem, Olszynką Grochowską, Dębem Wielkim, w obronie Warszawy i Modlina, w bitwie pod Ostrołęką. Pozostawał na pierwszej linii z podległymi mu żołnierzami. Kiedy po bitwie pod Olszynką Grochowską w zatłoczonej Warszawie zabrakło miejsca dla jego żołnierzy, ułożył się wraz z nimi do snu na placu Grzybowskim pod gołym niebem. Wraz z 4 pułkiem piechoty 5 października roku w okolicach wsi Jastrzębie przeszedł, nie ulegając propozycjom amnestii carskiej, do Prus, gdzie zostali internowani w obozach nad Drwęcą pod Brodnicą. Podpułkownik Józef Święcicki za udział w kampanii 1830-1831 roku został odznaczony Złotym Krzyżem Virtuti Militari. 18 listopada roku został dowódcą rozbrojonego już 4 pułku piechoty liniowej na miejsce podpułkownika Józefa Borzęckiego, który po przejściu do Prus wycofał się z dowodzenia.
Władze pruskie starały się wszystkimi metodami zmusić powstańców do powrotu do Królestwa Kongresowego. Bicie, głodzenie, aresztowania a nawet zabójstwa były na porządku dziennym. Podpułkownik Józef Święcicki negocjował z władzami pruskimi, organizował życie stacjonującego na Żuławach 4 pułku. To on dla obrony rozbrojonych żołnierzy przed Prusakami zorganizował uzbrojone w okute żelazem kije kompanie wartownicze. Jego postawa zdecydowała o tym, że większość żołnierzy (około 1300) 4 pułku wyjechała na emigrację do Francji i Anglii. Święcicki został 31 stycznia roku aresztowany przez władze pruskie i zmuszony do udania się do Francji. Władze carskie nie zapomniały Józefowi Święcickiemu aktywnego udziału w powstaniu listopadowym. Za fałszywy alarm bojowy i wyprowadzenie 4 pułku piechoty z koszar Sapieżyńskich oraz zdobycie arsenału został on na samym początku wykluczony z amnestii carskiej, a w procesie sprawców nocy listopadowej, członków rządu powstańczego i przywódców powstania we wrześniu 1834 roku został zaocznie skazany na karę śmierci.
Emigracja.
Podpułkownik Józef Święcicki przybył do Strasburga pod koniec lutego roku. Przez władze francuskie został skierowany do ośrodka dla uchodźców polskich w Besançon. Rozpoczął starania o ściągnięcie do Francji żony z dziećmi. Dzięki pomocy organizacji zajmujących się uchodźcami z Polski zdobył potrzebne na ten cel pieniądze. Niestety Marianna stawiała coraz wyższe wymagania. W tym czasie inny z oficerów powstania listopadowego podpułkownik Józef Zaliwski podjął próbę zorganizowania oporu w Polsce i przygotowania następnego powstania. Józef Święcicki zgodził się zostać jego emisariuszem. Misja ta zgadzała się z jego poglądami o konieczności kontynuowania oporu, była też okazją na spotkanie się z rodziną i zorganizowanie wyjazdu. Prośbę o paszport do Drezna uzasadnił właśnie staraniami o przyjazd rodziny do Francji. W marcu 1833 roku wspólnie z podpułkownikiem Franciszkiem Bobińskim znaleźli się w Lipsku i tam dowiedzieli się o tym, że wyprawa ich jest już znana władzom carskim, które obsadziły granicę w poszukiwaniu emisariuszy.
Zdesperowany, ciężko chory na skutek przeżyć Święcicki przedostał się jednak do Galicji. Leczył się w zaprzyjaźnionych dworach i ciągle próbował nawiązać kontakt z żoną. Ta jednak ostatecznie zdecydowała się na ostateczne zerwanie więzi z mężem. Bez wątpienia miały na tę decyzję wpływ władze carskie zmuszające do takich kroków rodziny uchodźców. Rodzina żony Józefa Święcickiego też była wrogo nastawiona do powstania. Zaowocowało to wychowaniem synów Józefa i Marianny – obaj zostali w okresie późniejszym oficerami armii carskiej.
Podleczony Święcicki nie miał po co dalej zostawać w Galicji, nie mógł też, po nadużyciu zaufania władz francuskich wracać do Francji. Udało mu się przedostać do Anglii, gdzie znalazł się na początku 1834 roku. Mieszkał w miasteczku Leamigton Spa u leczącego go lekarza, otoczony bezinteresowną opiekę jego rodziny. Wstąpił do Ogółu Londyńskiego – organizacji skupiającej większość uchodźców. Ponownie nawiązał kontakt z żoną, ta jednak postawiła warunek którego były powstaniec spełnić nie mógł. Zgodziła się na wyjazd na emigrację, jeśli ten zapewni rodzinie roczny dochód w wysokości 8000 franków francuskich rocznie. W tym czasie Józef Święcicki żył z zasiłku trzech funtów wypłacanego mu raz na cztery tygodnie przez władze angielskie. Próbował zdobyć jakiś zawód – i wydawało się, że jest bliski celu. Dzięki protekcji zaproponowano mu stanowisko dyrektora nowo powstającej stalowni, a nawet przełamano opory władz francuskich i wysłano na naukę zawodu stalownika do Francji.
Niestety kilkumiesięczna ciężka praca w hucie zniszczyła już i tak mocno nadszarpnięte zdrowie Święcickiego, a powstająca spółka upadła. Po pobycie w szpitalu chciano deportować go do Anglii. Sytuację uratowała propozycja zamieszkałego w Galicji wuja Stanisława du Laurans, który zlecił Józefowi Święcickiemu poszukiwania swoich francuskich przodków, i należnych mu części spadku. Po dłuższych staraniach władze francuskie udzieliły podpułkownikowi prawa pobytu ze wskazaniem Tuluzy jako miejsca osiedlenia, gdzie przybył pod koniec roku. Poza prowadzonymi badaniami Józef Święcicki próbował pracować. Dla prefektury departamentu Gers sporządzał listy podatkowe. Ta niestała, nie najlepiej opłacana, wymagająca przemieszczania się praca spowodowała następne załamanie się zdrowia i długi pobyt w szpitalu. W roku Święcicki przeniósł się do Paryża, gdzie żył z zasiłku.
Podpułkownik Józef Święcicki wstąpił do założonego w roku przez generała Macieja Rybińskiego Stronnictwa Wojskowego. Był bardzo aktywnym członkiem tej organizacji. W roku generał Rybicki awansował go do stopnia pułkownika a następnie powierzył mu obowiązki szefa sztabu. W latach 50. stronnictwo powoli kończyło działalność, i tym samym pułkownik Józef Święcicki zakończył swoje ostatnie działania na rzecz niepodległości Polski.
Żył w wielkiej nędzy. Wynajmował najtańsze pomieszczenia na poddaszach paryskich kamienic. Odżywiał się bardziej niż skromnie. Mięsa prawie nie kupował, podstawą jego kuchni były ziemniaki, bo nawet na chleb często nie starczało zasiłku. Mimo bardzo trudnej sytuacji materialnej i mocno nadszarpniętego zdrowia, dbał o swój wygląd. Ubrania chociaż stare i znoszone zawsze były czyste i dbał o to, aby być zawsze czystym i ogolonym.
W roku, nie mogąc utrzymać się samodzielnie przeniósł się do Zakładu Świętego Kazimierza – przytułku na przedmieściach Paryża prowadzonego przez siostry szarytki. Pułkownik Józef Święcicki zmarł 24 grudnia 1868 roku i został pochowany w zbiorowej mogile uchodźców polskich na paryskim cmentarzu Montmartre.

</doc>
<doc id="813832" url="https://pl.wikipedia.org/wiki?curid=813832" title="Octocorallia">
Octocorallia



</doc>
<doc id="813833" url="https://pl.wikipedia.org/wiki?curid=813833" title="Garnieryt">
Garnieryt

Garnieryt – rzadki minerał z gromady krzemianów, zaliczany do grupy serpentynów. Jest kruchy, przeświecający.
Jego nazwa pochodzi od nazwiska odkrywcy – francuskiego geologa Juliusza Garniera. 
Występowanie.
Występuje w skupieniach skrytokrystalicznych, zbitych, łuseczkowych, rzadziej spilśnionych lub naciekowych.
Minerał wtórny – powstaje w wyniku wietrzenia skał ultrazasadowych (perydotów) i serpentynitów zasobnych w nikiel. Współwystępuje z pimelitem, magnezytem, limonitem, opalem, chryzoprazem.
Miejsca występowania: Nowa Kaledonia, Rosja – Ural, Kuba, USA – Oregon, Karolina Północna, Madagaskar, Czechy, Niemcy.
W Polsce - znany jest z Dolnego Śląska (okolice Góry Ślęży k. Sobótki, Szklary k. Ząbkowic Śląskich).

</doc>
<doc id="813838" url="https://pl.wikipedia.org/wiki?curid=813838" title="Sezonowe zaburzenie nastroju">
Sezonowe zaburzenie nastroju



</doc>
<doc id="813842" url="https://pl.wikipedia.org/wiki?curid=813842" title="Albatros CXII">
Albatros CXII



</doc>
<doc id="813852" url="https://pl.wikipedia.org/wiki?curid=813852" title="Siksika">
Siksika



</doc>
<doc id="813855" url="https://pl.wikipedia.org/wiki?curid=813855" title="Lotos orzechodajny">
Lotos orzechodajny

Lotos orzechodajny, nurzykłąb orzechodajny ("Nelumbo nucifera" Gaertn.) – gatunek wieloletniej rośliny z rodziny lotosowatych ("Nelumbonaceae"). Rośnie dziko w Azji, gdzie występuje w pasie od delty Wołgi po Japonię na północy i w Australii. Rozprzestrzenia się też gdzieniegdzie w innych regionach świata.

</doc>
<doc id="813856" url="https://pl.wikipedia.org/wiki?curid=813856" title="Resovia Asseco Rzeszów">
Resovia Asseco Rzeszów



</doc>
<doc id="813860" url="https://pl.wikipedia.org/wiki?curid=813860" title="Luisão">
Luisão

Luisão, właśc. Anderson Luís da Silva (ur. 13 lutego 1981 w Amparo) – brazylijski piłkarz grający na pozycji obrońcy, wielokrotny reprezentant kraju.
Kariera klubowa.
Urodził się w Amparo w stanie São Paulo. Już w młodości grał w piłkę. Kiedy ukończył 19 lat został zawodnikiem CA Juventus. Miało to miejsce w roku 2000. Był tam pierwszoplanowym graczem. Szybko został zauważony przez inny brazylijski klub, Cruzeiro EC. Władze owego zespołu, postanowiły go jak najszybciej do siebie ściągnąć, gdzie rozegrał sezony od 2001 do 2003. W międzyczasie zdobył Copa Libertadores, Puchar i mistrzostwo Brazylii. Luisão był jednym z celniejszych transferów, ponieważ w 59 spotkaniach zdobył 7 bramek. Obecnie jest piłkarzem Benfiki, do której trafił na początku sezonu 2003/2004. Wraz z kolegami zdobył mistrzostwo Portugalii oraz Puchar Portugalii.
Kariera reprezentacyjna.
W reprezentacji zadebiutował 23 lipca 2001 roku w meczu przeciwko Hondurasowi. Zagrał w finale Copa América, w którym zdobył wspaniałego gola oraz wygrał ten prestiżowy turniej. Został również powołany na Mistrzostwa Świata w Niemczech przez Carlosa Parreirę, gdzie z zespołem odpadł w ćwierćfinale. W reprezentacji Brazylii dotychczas rozegrał czterdzieści cztery mecze i strzelił trzy bramki.

</doc>
<doc id="813863" url="https://pl.wikipedia.org/wiki?curid=813863" title="Ludwika Mountbatten">
Ludwika Mountbatten

Ludwika Mountbatten (ang. Louise Alexandra Marie Irene; ur. 13 lipca 1889 na zamku Heiligenberg w Hesji, zm. 7 marca 1965 w Sztokholmie) – królowa Szwecji w latach 1950–1965 jako druga żona króla Szwecji, Gustawa VI Adolfa. Była ciotką Filipa, księcia Edynburga (1921-2021), męża królowej brytyjskiej, Elżbiety II.
Życiorys.
Urodziła się 13 lipca 1889 roku na zamku Heiligenberg (niedaleko Darmstadt), w Hesji, w Niemczech. Jej ojcem był książę Ludwik Battenberg – admirał brytyjskiej floty, który w 1917 (podczas I wojny światowej) zrzekł się wszystkich niemieckich tytułów i zmienił nazwisko z "Battenberg" na "Mountbatten". Ludwika została wtedy "Lady Louise Mountbatten". Jej matką była natomiast księżniczka Wiktoria heska, starsza siostra carycy Aleksandry Fiodorowny, wnuczka królowej brytyjskiej, Wiktorii. Miała troje rodzeństwa Alicję (1885-1969), Jerzego (1892-1938) i Ludwika (1900-1979).
Podczas I wojny światowej służyła jako pielęgniarka, dlatego też później żywo interesowała się tą grupą zawodową.
Jeszcze jako młoda księżniczka Ludwika powiedziała, że nigdy nie poślubi wdowca albo króla, stało się jednak inaczej. 3 listopada 1923 wyszła za mąż za księcia Szwecji – Gustawa Adolfa, wdowca po Małgorzacie Connaught, który w 1950 został królem Szwecji. Było to szczęśliwe małżeństwo, choć ich jedyne dziecko – córka – urodziło się martwe. Ludwika kochała dzieci i opiekowała się troskliwie dziećmi Gustawa Adolfa z pierwszego małżeństwa oraz jego wnukami.
Królowa Ludwika zmarła w Szpitalu św. Jerzego w Sztokholmie w następstwie operacji po serii ciężkich zachorowań. Ostatni raz przed śmiercią pokazała się publicznie w grudniu 1964 na rozdaniu nagród Nobla. Została pochowana obok swojego męża w grobowcu królewskim w parku Haga koło Sztokholmu.
Linki zewnętrzne.
Ludwika na oficjalnej stronie szwedzkiej rodziny królewskiej

</doc>
<doc id="813864" url="https://pl.wikipedia.org/wiki?curid=813864" title="Helmut Koinigg">
Helmut Koinigg



</doc>
<doc id="813866" url="https://pl.wikipedia.org/wiki?curid=813866" title="Ștefan Preda">
Ștefan Preda

 Ștefan Gabriel Preda (ur. 18 czerwca 1970 roku w Ploeszti), rumuński piłkarz, występujący na pozycji bramkarza. Jest wychowankiem Minerulu Filipeşti. Kiedy miał dwadzieścia dwa lata trafił do pierwszoligowego Petrolulu Ploieşti, gdzie grał przez sześć lat. W tym czasie w klubie, który zwykle bronił się przed spadkiem z ekstraklasy, wyrósł na czołowego bramkarza Divizii A, a dobre występy w lidze zaowocowały w czerwcu 1994 roku pierwszym powołaniem do reprezentacji Rumunii. Miesiąc później Preda pojechał, jako trzeci bramkarz, na mundial 1994, na którym podopieczni Anghela Iordănescu doszli do ćwierćfinału. Zimą 1997 roku odszedł do Dinama Bukareszt, gdzie jednak nie zawsze mieścił się w pierwszej jedenastce. Później krótko grał w Astrze Ploieşti, a wysoką formę odzyskał w rozgrywkach 2001–2002 w Universitatei Craiova. W kolejnych klubach (ponownie w Dinamie, Argeş Piteşti i drugoligowej Unirei Urziceni) był tylko rezerwowym. Od sierpnia 2006 roku pełni podobną rolę w zespole z Divizii B Chimii Brazi.

</doc>
<doc id="813867" url="https://pl.wikipedia.org/wiki?curid=813867" title="Pistolet maszynowy Daewoo K7">
Pistolet maszynowy Daewoo K7

Daewoo K7 – koreański wytłumiony pistolet maszynowy zaprezentowany po raz pierwszy w 2003 roku.
K7 został zbudowany z wykorzystaniem podzespołów karabinka Daewoo K1. Przejął z niego komorę zamkową i kolbę. Nowy jest zamek i lufa wyposażona w integralny tłumik dźwięku.
Opis.
Daewoo K7 jest bronią samoczynno-samopowtarzalną działającą na zasadzie odrzutu zamka swobodnego, strzelającą z zamka zamkniętego. Komora zamkowa tłoczona z blachy stalowej. Mechanizm spustowy umożliwia strzelanie ogniem pojedynczym, seriami trójstrzałowymi i ogniem ciągłym. Zasilanie broni z dwurzędowych magazynków o pojemności 30 naboi. Rękojeść przeładowania z prawej strony broni. Lufa gwintowana, z integralnym tłumikiem dźwięku. Przyrządy celownicze składają się z muszki i szczerbinki. Kolba składana, wysuwana.

</doc>
<doc id="813870" url="https://pl.wikipedia.org/wiki?curid=813870" title="Daewoo K1">
Daewoo K1



</doc>
<doc id="813872" url="https://pl.wikipedia.org/wiki?curid=813872" title="Stefan Preda">
Stefan Preda



</doc>
<doc id="813874" url="https://pl.wikipedia.org/wiki?curid=813874" title="Luisao">
Luisao



</doc>
<doc id="813876" url="https://pl.wikipedia.org/wiki?curid=813876" title="Anderson Luís da Silva">
Anderson Luís da Silva



</doc>
<doc id="813878" url="https://pl.wikipedia.org/wiki?curid=813878" title="Anderson Luis da Silva">
Anderson Luis da Silva



</doc>
<doc id="813883" url="https://pl.wikipedia.org/wiki?curid=813883" title="Breguet XIV A2">
Breguet XIV A2



</doc>
<doc id="813888" url="https://pl.wikipedia.org/wiki?curid=813888" title="Trzychodówka">
Trzychodówka

Trzychodówka – zadanie szachowe, w którym białe matują w swoim trzecim posunięciu.
Przykłady trzychodówek szachowych:
Pełne rozwiązania:
zadanie nr 1:
"wariant poboczny"
zadanie nr 2:
zadanie nr 3:
zadanie nr 4:
"poboczne warianty"

</doc>
<doc id="813889" url="https://pl.wikipedia.org/wiki?curid=813889" title="Curt Siodmak">
Curt Siodmak

Curt Siodmak (ur. 10 sierpnia 1902 w Dreźnie, zm. 2 września 2000 w Three Rivers) – amerykański scenarzysta i pisarz niemieckiego pochodzenia.
Życiorys.
Zanim rozpoczął karierę pisarską był matematykiem. W 1929 roku zrealizował wraz ze swoim starszym bratem Robertem Siodmakiem i Edgarem Ulmerem film "Menschen am Sonntag" (pol. "Ludzie w niedzielę"), do którego scenariusz napisał Billy Wilder. W następnych latach napisał wiele nowel, scenariuszy i krótkich historyjek. Wchodziły one w skład "F.P.1 Antwortet Nicht" (pol. "F.P.1 Bez odpowiedzi"). W 1933 roku nakręcił na tej podstawie film z udziałem Hansa Albersa i Petera Lorre’a.
Siodmak postanowił wyemigrować, gdy usłyszał antysemickie przemówienie nazistowskiego ministra Josepha Goebbelsa. Osiedlił się w Anglii, gdzie pracował jako scenarzysta. W 1937 roku wyjechał do Stanów Zjednoczonych. Jego największym scenariuszem był "Wilkołak", który stał się najpopularniejszym potworem po Draculi i Frankensteinie.
Powieść science-fiction "Mózg Donovana" stała się bestsellerem i była wiele razy ekranizowana. Inne filmy, które są jego dziełem to "Ziemia przeciwko latającym spodkom", "Spacerowałem z zombie", "Bydlę z pięcioma palcami". Autor powieści "Ciało Gabriela".

</doc>
<doc id="813893" url="https://pl.wikipedia.org/wiki?curid=813893" title="Eomaja">
Eomaja



</doc>
<doc id="813894" url="https://pl.wikipedia.org/wiki?curid=813894" title="Lewiston MAINEiacs">
Lewiston MAINEiacs

Lewiston MAINEiacs – juniorska drużyna hokejowa do 2011 grająca w LHJMQ w konferencji wschodniej. Drużyna ma swoją siedzibę w Lewiston w Stanach Zjednoczonych. 
Od 2011 jego następcą prawnym jest Sherbrooke Phoenix.

</doc>
<doc id="813903" url="https://pl.wikipedia.org/wiki?curid=813903" title="Moncton Wildcats">
Moncton Wildcats

Moncton Wildcats – juniorska drużyna hokejowa grająca w QMJHL w konferencji wschodniej. Drużyna ma swoją siedzibę w Moncton w Kanadzie.

</doc>
<doc id="813907" url="https://pl.wikipedia.org/wiki?curid=813907" title="P.E.I. Rocket">
P.E.I. Rocket

P.E.I. Rocket – juniorska drużyna hokejowa grająca w LHJMQ w konferencji wschodniej. Drużyna ma swoją siedzibę w Charlottetown w Kanadzie.

</doc>
<doc id="813908" url="https://pl.wikipedia.org/wiki?curid=813908" title="Albatros C.III">
Albatros C.III

Albatros C.III – niemiecki dwupłatowy samolot wielozadaniowy z okresu I wojny światowej zbudowany w niemieckiej wytwórni Albatros-Werke GmbH w Berlinie.
Historia.
Albatros C.III został zaprojektowany przez inż. Schuberta w 1915 roku, będąc rozwinięciem udanego samolotu Albatros C.I, z bardziej opływowym kadłubem i usterzeniem na wzór samolotu Albatros B.III. Przeznaczony był do lotów obserwacyjnych, fotorozpoznania, jako lekki bombowiec oraz do eskorty bombowej. Nosił oznaczenie fabryczne LDDM, od 1919 roku L 10. Najłatwiej dostrzegalną różnicę w stosunku do C.I stanowił zupełnie inny zaokrąglony obrys steru kierunku i usterzenia poziomego. Napęd stanowiły takie same silniki Benz Bz.III 150 KM lub Mercedes D.III 160 KM, lecz dzięki mniejszej masie i bardziej dopracowanej konstrukcji, samolot miał lepsze osiągi, zwłaszcza prędkość wznoszenia i manewrowość. Dodano też stały zsynchronizowany karabin maszynowy pilota. Oprócz zakładów macierzystych i ich filii OAW w Pile, produkowany był na licencji aż przez 6 zakładów: BFW, DFW, Linke-Hofmann, LVG, Hansa (Caspar) oraz Siemens-Schuckertwerke (SSW).
Albatros C.III był uważany za udany samolot, cechował się odporną konstrukcją, stabilnością w locie i dobrą podatnością na stery. Pierwsze 12 samolotów weszło do użytku na froncie w grudniu 1915 roku. Największa ich liczba na froncie była w sierpniu 1916 roku – 354. W większości zostały wycofane z frontu i zastąpione przez nowsze konstrukcje w połowie 1917 roku. Po tej dacie służyły, i były nadal nowo budowane, jako samoloty szkolno-treningowe. Znane są zamówienia ogółem na 2271 samolotów tego typu.
Użycie samolotu w lotnictwie polskim.
Polskie lotnictwo użytkowało po wojnie 15 egzemplarzy tego samolotu (w starszej literaturze można znaleźć informacje o 49 samolotach, w tym 38 zakupionych). 10 z nich zdobyto 14-15 listopada 1918 roku na Lotnisku Mokotowskim (był on pierwszym samolotem uruchomionym tam 20 listopada), a dalsze 5 zdobyto podczas powstania wielkopolskiego w 1919 roku na lotnisku Ławica i w hali na Winiarach w Poznaniu. Samoloty służyły bojowo, od jednej do kilku sztuk, w eskadrach: 1., 2., 4., 7., 8. i w Toruńskiej Eskadrze Wywiadowczej. Następnie nieliczne służyły do szkolenia, m.in. w Wojskowej Szkole Lotniczej w Warszawie (ostatni egzemplarz został wycofany z eksploatacji w 1922 roku). W starszej literaturze jako datę wycofania z użytku w polskim lotnictwie podawano rok 1929. 

</doc>
<doc id="813910" url="https://pl.wikipedia.org/wiki?curid=813910" title="Saint John Sea Dogs">
Saint John Sea Dogs

Saint John Sea Dogs – juniorski klub hokejowy z siedzibą w Saint John w Kanadzie.

</doc>
<doc id="813911" url="https://pl.wikipedia.org/wiki?curid=813911" title="Asseco Resovia Rzeszów">
Asseco Resovia Rzeszów



</doc>
<doc id="813916" url="https://pl.wikipedia.org/wiki?curid=813916" title="Jure Šinkovec">
Jure Šinkovec

Jure Šinkovec (ur. 3 lipca 1985 w Lublanie) – słoweński skoczek narciarski, reprezentant klubu narciarskiego SSK Ilirija Lublana. Drużynowy brązowy medalista mistrzostw świata w lotach narciarskich (2012). 
Zaczął skakać w wieku 6 lat. 3 października 2010 został rekordzistą skoczni imienia Adama Małysza w Wiśle-Malince. Podczas finału Letniego Pucharu Kontynentalnego skoczył 137,5 m. 
25 lutego 2012 w Vikersund skacząc podczas mistrzostw świata w lotach na odległość 215 metrów ustanowił swój rekord życiowy w długości skoku.
W czerwcu 2016 zakończył karierę.

</doc>
<doc id="813917" url="https://pl.wikipedia.org/wiki?curid=813917" title="Konserwanty">
Konserwanty



</doc>
<doc id="813925" url="https://pl.wikipedia.org/wiki?curid=813925" title="St. John’s Fog Devils">
St. John’s Fog Devils

St. John’s Fog Devils – juniorski kanadyjski klub hokejowy z siedzibą w St. John’s. Drużyna występowała w rozgrywkach ligi LHJMQ, w konferencji wschodniej. W 2008 roku przeniesiony został do Montrealu zmieniając nazwę na Montreal Junior Hockey Club. Zespół w swojej historii trzykrotnie awansował do fazy play-off przegrywając w każdym sezonie w pierwszej rundzie play-off.
Od 2011 w mieście funkcjonuje klub St. John’s IceCaps.
Rezultaty sezonów.
Legenda: 

</doc>
<doc id="813940" url="https://pl.wikipedia.org/wiki?curid=813940" title="Derby Makinka">
Derby Makinka

Derby Makinka (ur. 5 września 1965 w Salisbury, zm. 27 kwietnia 1993) – piłkarz zambijski, występował na pozycji ofensywnego pomocnika.
Kariera.
Makinka, mimo że urodził się w Zimbabwe, występował w reprezentacji Zambii. Swoją klubową karierę rozpoczynał w Darryn Textiles Africa United, a następnie przeniósł się do klubu z Zambii, Profund Warriors Lusaka. W barwach Zambii uczestniczył w turnieju piłkarskim podczas Letnich Igrzysk Olimpijskich 1988 w Seulu. W 1989 był zawodnikiem Pamiru Duszanbe. Na początku kwietnia 1992, po około miesiącu treningów z drużyną Lecha Poznań, został zawodnikiem tego klubu, podpisując kontrakt ważny do końca czerwca 1992, na czas rundy rewanżowej I ligi polskiej 1991/1992. W barwach Kolejorza zaliczył trzy występy i zdobył mistrzostwo kraju. W sezonie 1992/1993 był zawodnikiem Al-Ittifaq, klubu z Arabii Saudyjskiej.
W drużynie narodowej grał co najmniej od 1985 roku. 27 kwietnia 1993 zginął w katastrofie lotniczej. Samolot z reprezentacją Zambii lecący na mecz eliminacji MŚ do Senegalu spadł do Oceanu Atlantyckiego u wybrzeży Gabonu.

</doc>
<doc id="813942" url="https://pl.wikipedia.org/wiki?curid=813942" title="Albatros D.V">
Albatros D.V

Albatros D.V – niemiecki dwupłatowy samolot myśliwski zaprojektowany i zbudowany w niemieckiej wytwórni Albatros-Werke GmbH w Berlinie.
Historia.
Następca modelu D.III. Zmieniono w nim głównie konstrukcję kadłuba (o owalnym przekroju). Zmieniono kształt steru kierunku na zaokrąglony – taki jak w samolotach D.III produkcji OAW. Inaczej rozwiązano również konstrukcję napędu lotek. Zmiany były więc niewielkie. Nowy samolot był lżejszy od swojego poprzednika, ale nie była to udana konstrukcja. Najpoważniejszą wadą było urywanie się dolnego płata. Próbowano temu zaradzić budując mocniejszą wersję D.Va, jednak tej wady nie wyeliminowano aż do końca wojny; mimo to do stycznia 1918 r. zbudowano 900 Albatrosów D.V i 1612 Albatrosów D.Va. Na samolocie D.V latał m.in. Manfred von Richthofen, jednak miał on o tej maszynie nie najlepsze zdanie. 
Użycie samolotu w lotnictwie polskim.
Po zakończeniu I wojny światowej samoloty Albatros D.V były używane w nowo powstałym lotnictwie polskim.

</doc>
<doc id="813954" url="https://pl.wikipedia.org/wiki?curid=813954" title="Deklaracja petersburska">
Deklaracja petersburska

Deklaracja Petersburska – deklaracja z 1868 roku, zakazująca stosowania broni powodującej niepotrzebne cierpienie żołnierzy przeciwnika i praktyk odmawiania zakwaterowania pokonanym żołnierzom. Podpisana w Petersburgu 11 grudnia (29 listopada według obowiązującego wówczas w Rosji kalendarza juliańskiego) 1868 roku. Jej pełna nazwa brzmi „Deklaracja w sprawie pocisków wybuchających małego kalibru”. Została podpisana przez 19 państw.
Wedle wstępu "jedynym legalnym celem, jaki państwa winny sobie stawiać w czasie wojny, jest osłabienie sił zbrojnych nieprzyjaciela" (...) "używanie broni, która by bez potrzeby zwiększała cierpienie ludzi już niezdolnych do walki albo sprowadzała nieuchronnie ich śmierć, prowadziłoby poza ten cel; zatem używanie podobnej broni byłoby sprzeczne z prawami ludzkości".
Tekst deklaracji w uogólnieniu mówi, iż w wypadku wojny pomiędzy sygnatariuszami, odstępują oni od użycia pocisków o wadze poniżej 400 gramów zawierających materiał wybuchowy, substancje zapalające lub łatwopalne. Skutkuje to zakazem używania wybuchowej lub zapalającej amunicji małokalibrowej w broni osobistej lub zespołowej przeciw sile żywej przeciwnika, ale nie amunicji do armat automatycznych, działek lub broni artyleryjskiej.
Na zakaz ten powołuje się Deklaracja brukselska (1874) w artykule 13, pkt. e). 
Do Deklaracji Petersburskiej nawiązuje "Regulamin wojny lądowej" załączony do Konwencji haskich II z 1899 i IV z 1907 w artykule 23 : "Oprócz zakazów, ustanowionych przez specjalne konwencje, zabrania się mianowicie: (...) e) używać broni, pocisków lub środków, mogących zadać zbyteczne cierpienia" oraz Pierwszy Protokół Genewski z 1977 w artykule 35. 2 : "Zabronione jest stosowanie broni, pocisków i materiałów, a także sposobów prowadzenia wojny, które mogą powodować rozległe obrażenia bądź zbędne cierpienia", a także Konwencja o zakazie lub ograniczeniu użycia pewnych broni konwencjonalnych z 1980. 

</doc>
<doc id="813961" url="https://pl.wikipedia.org/wiki?curid=813961" title="Power Rangers Turbo">
Power Rangers Turbo

Power Rangers Turbo – piąty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Gekisō Sentai Carranger".
Seria "Power Rangers Turbo" liczy łącznie 45 odcinków i stanowi kontynuację wydarzeń z sezonu "Power Rangers Zeo". Premiera produkcji odbyła się 19 kwietnia 1997 roku w Stanach Zjednoczonych, na antenie stacji Fox Kids. Finałowy odcinek został wyemitowany 24 listopada 1997 roku na tym samym kanale. Polska premiera serialu odbywała się w okresie od 19 maja do 20 października 2001 roku na antenie Polsatu.
Jeszcze przed emisją serialu, 28 marca 1997 roku odbyła się premiera kinowa filmu "". W przeciwieństwie do pierwszej kinowej produkcji w historii Power Rangers – "Mighty Morphin Power Rangers: The Movie", druga: "Turbo: A Power Rangers Movie" rozgrywa się w serialowej rzeczywistości serii i stanowi bezpośrednie połączenie pomiędzy zakończeniem sezonu "Power Rangers Zeo" oraz początkiem "Power Rangers Turbo".
Fabuła.
Po wydarzeniach z filmu "", piątka Turbo Rangersów używa swoich nowych mocy, broni oraz nowoczesnych i szybkich pojazdów, aby zwalczać zło jeszcze szybciej niż kiedykolwiek. Piękna i zła kosmiczna piratka Divatox podąża za Power Rangers aż do Angel Grove, aby zemścić się za zrujnowanie jej ślubu na wulkanicznej wyspie z potężnym Maligorem. Dzięki swojej mobilnej bazie dowodzenia, uzbrojonej w torpedy i materiały wybuchowe, a także bandą potworów, dąży ona do zniszczenia rangersów.
Power Rangers nie są jednak osamotnieni w walce. Po ich stronie znajduje się Dimitria, mędrczyni i przyjaciółka Zordona, jej wierny robot-asystent Alpha 6, międzygalaktyczny policjant drogowy – Niebieski Senturion oraz nieuchwytny Phantom Ranger, człowiek o sile armii, którego tożsamość jest tajemnicą. W trakcie serii dochodzi do wymiany pokoleniowej w drużynie. W miejsce Tommy’ego, Adama, Tanyi i Katherine, do będącego niebieskim rangerem Justina dołączają T.J., Carlos, Ashley i Cassie. Zupełnie nowy zespół rangersów jest uzbrojony i gotowy do kontynuowania spuścizny Power Rangers.
Obsada.
Poniższa lista przedstawia głównych bohaterów serialu "Power Rangers Turbo" wraz z nazwiskami odtwórców ról.
Muzyka tytułowa.
"Power Rangers Turbo, Go", to muzyka tytułowa serii "Power Rangers Turbo", wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
W przeciwieństwie do poprzednich serii - "Mighty Morphin Power Rangers", "Mighty Morphin Alien Rangers" oraz "Power Rangers Zeo", piosenka tytułowa "Power Rangers Turbo" nie jest kolejnym remiksem utworu "Go Go Power Rangers", a posiada zupełnie nową nutę melodyczną i refren. W utworze pojawia się jednak kilkukrotnie słowo „go”, w tym tytułowym fragmencie piosenki - "Power Rangers Turbo, Go!".
Premiera utworu miała miejsce w produkcji kinowej "", do którego przygotowano dłuższą, trwającą 2,5 minuty wersję piosenki. Serial wykorzystywał krótszą wersję utworu, wpasowującą się w sekwencję czołówkową serialu.
Spis odcinków.
&lt;onlyinclude&gt;&lt;/onlyinclude&gt;

</doc>
<doc id="813966" url="https://pl.wikipedia.org/wiki?curid=813966" title="Deklaracja paryska">
Deklaracja paryska

Deklaracja paryska – deklaracja z 15 kwietnia 1856 roku, podpisana po zakończeniu wojny krymskiej. Określała prawa statków państw neutralnych, prowadziła do zniesienia kaperstwa/korsarstwa i sięgającego korzeniami średniowiecza prawa do zagarniania łupów wojennych.
Główne punkty.
Oto główne punkty Deklaracji:
Powyższa Deklaracja nie jest i nie będzie wiążąca dla nikogo, z wyjątkiem tych Mocarstw, które do niej przystąpiły lub przystąpią.
Historia.
W dodatku do postanowień Traktatu paryskiego, które zostały podpisane 30 marca 1856 roku kończąc tym samym wojnę krymską (1853-1856), przedstawiciele mocarstw podpisali również deklarację, którą zaproponował przedstawiciel Francji, hrabia Walewski. Deklaracja stanowiła rozwinięcie dokumentu podpisanego przez Francję i Wielką Brytanię w roku 1854. Oba mocarstwa uzgodniły wówczas, że nie będą rekwirować towarów przewożonych do nieprzyjaciela przez statki krajów neutralnych, jak również towarów państw neutralnych przewożonych na statkach nieprzyjaciela. Sygnatariusze zgodzili się również nie wystawiać w czasie wojny listów kaperskich. Pod koniec wojny uznali też, że statki handlowe, uzbrajane na koszt przedsiębiorców dla zabezpieczenia ich prywatnych interesów, szczególnie na odległych akwenach morskich, gdzie statki te nie mogą być chronione przez regularne siły floty własnego państwa, nie powinny być trzymane pod kontrolą. Deklaracja paryska potwierdziła te postanowienia, dodając do nich pryncypialną zasadę, że blokada morska, jeśli zostanie ogłoszona, musi być skuteczna. 
Deklaracja nie ujmowała kaprów/korsarzy w kategorii międzynarodowych przestępców kryminalnych, obligowała natomiast państwa-sygnatariuszy do odstąpienia od zaciągania kaprów/korsarzy w przyszłości. Inną sprawą jest, że większość państw traktowała obcych kaprów/korsarzy jak zwykłych piratów.
Kilka krajów, w tym Wielka Brytania, Francja, Imperium Rosyjskie, Austro-Węgry, Prusy, Królestwo Sardynii i Imperium Osmańskie, podpisało deklarację. Traktat ustanawiał prawo morza w odniesieniu do głównych mocarstw europejskich. Była to pierwsza multilateralna próba skodyfikowania prawa morza czasu pokoju, ale tak, by można było stosować je w czasie wojny. Zobowiązywała sygnatariuszy do stosowania się doń jedynie w czasie wojen między sobą, zezwalała natomiast na zaciąganie kaprów/korsarzy w czasie wojen prowadzonych przeciw siłom trzecim.
Stany Zjednoczone, które dążyły do całkowitego, w ich przypadku, wykluczenia z obowiązku zwalniania towarów zagarniętych na morzu, a nie będących kontrabandą, wstrzymały w roku 1857 swą formalną akceptację, kiedy tzw. "poprawka Marcy'ego" (zgłoszona przez sekretarza stanu w rządzie Franklina Pierce’a) została – pod naciskiem Brytyjczyków – odrzucona przez wszystkie mocarstwa. Ponadto USA nie mogły pozwolić sobie na rezygnację z zaciągania kaprów. Przedstawiciele Waszyngtonu tłumaczyli, że nie posiadając wielkiej floty Stany Zjednoczone muszą w czasie wojny opierać się na statkach handlowych, przekształconych czasowo w okręty wojenne. W tej sytuacji zakaz uprawiania kaperstwa/korsarstwa działał wyłącznie na korzyść wielkich mocarstw europejskich, potężne floty których pozwalały na całkowitą rezygnację z tego rodzaju pomocy. Wszystkie inne państwa morskie – z wyjątkiem Hiszpanii, Meksyku i Wenezueli – przystąpiły do deklaracji.
W roku 1861, w czasie wojny secesyjnej, Unia zadeklarowała, że będzie przestrzegać zasad zawartych w deklaracji do końca wojny domowej. Tak samo postąpiono w czasie wojny amerykańsko-hiszpańskiej 1898 roku, kiedy to rząd Stanów Zjednoczonych zapewnił, że będzie prowadził działania wojenne zgodnie z postanowieniami deklaracji. Hiszpania ze swojej strony również zapowiedziała chęć podporządkowania się zasadom deklaracji, ale równocześnie dała do zrozumienia, że rezerwuje sobie prawo do wystawiania listów kaperskich. Obie strony tego konfliktu korzystały więc z krążowników pomocniczych, czyli statków handlowych i pasażerskich dowodzonych przez oficerów marynarki wojennej.
Pewne wątpliwości, jakie pojawiły się wraz z przyjęciem deklaracji, zostały wyjaśnione przez Konwencje haskie z roku 1907.

</doc>
<doc id="813991" url="https://pl.wikipedia.org/wiki?curid=813991" title="Internazionali Femminili di Palermo">
Internazionali Femminili di Palermo



</doc>
<doc id="813994" url="https://pl.wikipedia.org/wiki?curid=813994" title="Branda de Castiglione">
Branda de Castiglione

Branda de Castiglione (ur. ok. 1350/60 w Mediolanie, zm. 3 lutego 1443 w Castiglione) – włoski kardynał i dyplomata.
Życiorys.
Urodzony w szlacheckiej rodzinie, w 1389 roku uzyskał tytuł doktora obojga praw.
16 sierpnia 1404 roku został biskupem Piacenzy. W sierpniu 1408 roku poparł papieża "pizańskiego", za co papież "rzymski" pozbawił go biskupstwa. Jednak już 6 czerwca 1411 roku (anty)papież Jan XXIII przyznał mu kapelusz kardynalski z tytułem prezbitera San Clemente.
W sierpniu 1410 roku został wysłany do Polski z zadaniem rozwiązania jej konfliktu z Zakonem Krzyżackim. W tym samym celu wysłano go tam 1 marca 1411 roku. Pośredniczył w zawarciu Pokoju w Lubowli pomiędzy Jagiełłą i Zygmuntem Luksemburskim.
Brał udział w Soborze w Konstancji i konklawe 1417. W następnych latach sprawował w kurii funkcję protektora Polski (1419-22) oraz Niemiec i Węgier (1425).
W grudniu 1421 papież Marcin V wysłał go do Czech i Niemiec w celu zorganizowania walki z husytyzmem. Do Rzymu powrócił w 1424 roku. W 1431 został kardynałem biskupem Porto, a w 1440 kardynałem biskupem Sabiny.
Uczestniczył w soborze bazylejskim.

</doc>
<doc id="814000" url="https://pl.wikipedia.org/wiki?curid=814000" title="Branda Castiglione">
Branda Castiglione



</doc>
<doc id="814052" url="https://pl.wikipedia.org/wiki?curid=814052" title="Eosimias">
Eosimias

†Eosimias - rodzaj wymarłych ssaków naczelnych odkrytych w 1999 w Chinach, uważanych za praprzodków małp wąskonosych (Catarrhini). Żyły ok. 45-40 mln lat temu.
Dotychczas opisano cztery gatunki:

</doc>
<doc id="814073" url="https://pl.wikipedia.org/wiki?curid=814073" title="Heldenstein">
Heldenstein

Heldenstein – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Heldenstein. Leży koło 12 km na zachód od Mühldorf am Inn, przy drodze B12 i linii kolejowej Monachium – Wels.
Polityka.
Wójtem gminy jest Helmut Kirmeier z CSU, wcześniej urząd ten pełnił Josef Müller, rada gminy składa się z 14 osób.
Oświata.
W gminie znajduje się przedszkole (50 miejsc) oraz szkoła podstawowa z częścią Hauptschule (7 nauczycieli, 110 uczniów).

</doc>
<doc id="814075" url="https://pl.wikipedia.org/wiki?curid=814075" title="Herb chłopski">
Herb chłopski

Herb chłopski – herb używany przez rodziny lub osoby stanu chłopskiego.
Stosunkowo rzadko używany, głównie w krajach o istniejącej warstwie bogatego wolnego chłopstwa, spotykany w Szwajcarii, niektórych krajach niemieckich (Fryzja, Dolna Saksonia) i Holandii. Prawo używania herbów miały także rodziny chłopskie w Portugalii, pod warunkiem nieużywania w swych herbach tynktur złotej i srebrnej. 
W Polsce w zasadzie nieznany, podobno występował niekiedy na Pomorzu. Pojawia się od XV w., najczęściej jako znak osobisty, a nie rodowy. Czasami przyjmowany samodzielnie, dla celów praktycznych (np. jako wizerunek pieczętny), czasem nadawany listem herbowym. Zwykle zawiera godła związane z rolnictwem lub hodowlą, np. pług, kosa, nóż ogrodniczy, grabie itp.
Zazwyczaj rodziny chłopskie używały gmerków, czasem poddanych heraldyzacji przez umieszczanie na tarczy.

</doc>
<doc id="814118" url="https://pl.wikipedia.org/wiki?curid=814118" title="Wiktoria królewska">
Wiktoria królewska

Wiktoria królewska, wiktoria amazońska ("Victoria amazonica" (Poepp.) Sowerby) – gatunek byliny z rodziny grzybieniowatych ("Nymphaeaceae"). Jeden z dwóch gatunków z rodzaju wiktoria "Victoria". Występuje w dorzeczu Amazonki w Ameryce Południowej. W ojczyźnie nazywana jest przez Indian „talerzami wodnymi”. Obecnie jest uprawiana w wielu ogrodach botanicznych, w strefie umiarkowanej w ogrzewanych basenach.
Historia odkrycia.
Pierwszym botanikiem, który znalazł tę roślinę był niemiecki geograf i botanik Thaddäus Haenke. Trafił na nią w latach 1800-1801 na rzece Marmore w Boliwii, ale zmarł zanim zdołał opublikować opis rośliny. Później o roślinie tej donosił Aimée Bonpland – towarzysz wypraw Aleksandra Humboldta. W 1836 roślina otrzymała pierwszą nazwę naukową – "Euryale amazonica" – zaliczona została do rodzaju znanego dotychczas z Indii. W 1838 r. angielski botanik John Lindley przeklasyfikował ten gatunek do odrębnego rodzaju i nazwał ją na cześć królowej Wiktorii – "Victoria regia". Szczegółowy opis gatunku opublikował w 1840 r. Francuz Alcide d’Orbigny.
Od czasu odkrycia gatunku w naturze starano się przewieźć nasiona do Europy. Wielokrotne próby były bezskuteczne i dopiero w 1849 roku otrzymano w Kew Gardens w Londynie 6 pierwszych żywych okazów. Roślina szybko zyskała sobie ogromną popularność i w 1851 roku zbudowano dla niej specjalną szklarnię z basenem. Niedługo później pojawiać zaczęła się w innych ogrodach botanicznych.

</doc>
<doc id="814125" url="https://pl.wikipedia.org/wiki?curid=814125" title="Miskal">
Miskal

Miskal – perska jednostka masy, równa w przybliżeniu 4,6 g. Dzielił się na 24 nochody.

</doc>
<doc id="814140" url="https://pl.wikipedia.org/wiki?curid=814140" title="Bułgarska Akademia Nauk">
Bułgarska Akademia Nauk

Bułgarska Akademia Nauk (, w skrócie БАН) – państwowa autonomiczna organizacja uczonych w Bułgarii zajmująca się prowadzeniem badań naukowych, regulowaniem języka bułgarskiego, publikacją artykułów, wydawaniem czasopism, książek, słowników i encyklopedii o charakterze naukowym.
Historia.
Początki akademii sięgają okresu panowania osmańskiego. 26-30 września 1869 roku w mieście Braiła (wówczas w Królestwie Rumunii) bułgarscy emigranci założyli Bułgarskie Towarzystwo Literackie (bułg. Българско книжовно дружество), na czele którego stanęli:
Pieczę nad towarzystwem sprawowała Rada Powiernicza, z przewodniczącym Nikołajem Cenowem. W roku 1870 Towarzystwo zaczęło wydawać czasopismo "Periodyk" (bułg. Периодически журнал), który stał się jego oficjalnym organem prasowym. W 1871 roku wybrano pierwszego honorowego członka BTL, którym został Gawrił Krystewicz. Po odzyskaniu przez Bułgarię niepodległości, w dniach 25–28 października 1878 roku podczas zebrania członków Towarzystwa zdecydowano o przeniesieniu jego siedziby do Sofii. 7 sierpnia 1884 odbyło się pierwsze walne zebranie BTL, na którym przyjęto nową strukturę Towarzystwa. Utworzono trzy wydziały: historyczno-filologiczny, nauk przyrodniczych i medycznych oraz nauk państwowych. Wprowadzono także do statutu BTL zapis, na mocy którego książę Aleksander I Battenberg został jego protektorem. 6 marca 1911 roku przemianowano BTL na Bułgarską Akademię Nauk. Na początku 1913 roku BAN dołączył do międzynarodowego Związku Słowiańskich Akademii i Towarzystw Naukowych, a w 1931 roku do Międzynarodowej Rady Stowarzyszeń Naukowych (ICSU). 24 czerwca 1928 roku członkowie BAN-u po raz pierwszy zebrali się w nowym gmachu, mieszczącym się w pobliżu Zgromadzenia Narodowego. Budynek ten do dziś jest siedzibą akademii i zachował swój oryginalny zewnętrzny wygląd, mimo częściowych zniszczeń w okresie II wojny światowej spowodowanych bombardowaniami. W latach 1940–1947 akademia nosiła nazwę Bułgarska Akademia Nauk i Sztuk (bułg. Българска Академия на Науките и Изкуствата).
Wydziały naukowe Bułgarskiej Akademii Nauk.
Bułgarska Akademia Nauk posiada dziewięć sekcji powiązanych w trzy główne gałęzie: "Nauki przyrodnicze, matematyczne i inżynieryjne", "Nauki biologiczne, medyczne i rolnicze" oraz "Nauki społeczne, humanistyczne i sztuka".
Wyróżnienia.
Jeden ze szczytów górskich oraz obóz położone na antarktycznej Wyspie Livingstona zostały nazwane Akademia w uznaniu zasług Bułgarskiej Akademii Nauk w badaniach Antarktyki.

</doc>
<doc id="814148" url="https://pl.wikipedia.org/wiki?curid=814148" title="Rattenkirchen">
Rattenkirchen

Rattenkirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Heldenstein. Leży około 15 km na zachód od Mühldorf am Inn, przy drodze B12.
Polityka.
Wójtem gminy jest Rupert Aigner, rada gminy składa się z 8 osób.

</doc>
<doc id="814153" url="https://pl.wikipedia.org/wiki?curid=814153" title="Stefan Pieper">
Stefan Pieper

Stefan Pieper (ur. 1 kwietnia 1982 w Winterbergu) – niemiecki skoczek narciarski, reprezentant klubu SK Winterberg. W Pucharze Świata zadebiutował w 2000 w Oberstdorfie, a dwa lata później, także w Oberstdorfie zdobył swoje pierwsze punkty PŚ.
Kariera sportowa.
W 1998 zdobył złoty medal w konkursie drużynowym podczas mistrzostw świata juniorów (w drużynie oprócz niego wystąpili: Frank Löffler, Georg Späth oraz Michael Wagner). W 2002 zwyciężył w klasyfikacji generalnej Letniego Pucharu Kontynentalnego.
W sezonie zimowym 2001/2002 oraz w lecie 2002 wielokrotnie plasował wśród najlepszych 10 skoczków zawodów Pucharu Kontynentalnego. W kolejnym sezonie dostał od Reinharda Hessa powołanie do kadry narodowej. Wystąpił prawie we wszystkich konkursach. 26 lipca 2003 zdobył letnie mistrzostwo Niemiec, wyprzedzając o 2 punkty Svena Hannawalda oraz o 4 punkty Michaela Urhmana i Franka Löfflera. Jego brat Jan także uprawiał skoki narciarskie.
W 2006 zdecydował się zakończyć karierę sportową, a następnie pracował jako trener z drużyną narodową kobiet.
W zawodach Pucharu Świata jego największą lokatą jest zajęcie 12. miejsca 25 stycznia 2003 w Sapporo.
Najdłuższy skok na odległość 208 metrów oddał 15 marca 2006 na skoczni Letalnica w Planicy.

</doc>
<doc id="814174" url="https://pl.wikipedia.org/wiki?curid=814174" title="Hydrocynkit">
Hydrocynkit

Hydrocynkit (kwiat cynkowy) – minerał z gromady węglanów. Należy do grupy minerałów rzadkich, rozpowszechnionych tylko w niektórych rejonach Ziemi.
Nazwa pochodzi od składu chemicznego minerału.
Charakterystyka.
Właściwości.
Występuje w skupieniach zbitych, ziemistych (przypominają kredę), w postaci nalotów i wykwitów tworzących się również współcześnie w wyrobiskach kopalń kruszców Zn. Bardzo rzadko tworzy kryształy. Jest bardzo kruchy, przezroczysty, w świetle ultrafioletowym wykazuje jasnoniebieską fluorescencję. Teoretycznie zawiera 74,12% ZnO i 16,03% CO2. Łatwo rozpuszcza się w kwasach. 
Występowanie.
Minerał wtórny, powstaje w strefie wietrzenia kruszców cynku, głównie sfalerytu. 
Miejsca występowania:

</doc>
<doc id="814192" url="https://pl.wikipedia.org/wiki?curid=814192" title="Manusmryti">
Manusmryti

Manusmryti (sanskryt मनुस्मृति "manusmṛti") – starożytny indyjski traktat dotyczący dharmy, omawiający wszystkie aspekty i przejawy życia jednostki i społeczeństwa. Powstał ok. II w. p.n.e. – II w. n.e. Tradycja autorstwo przypisuje mitycznemu praojcu ludzkości – Manu.
Księga zawiera także reguły prowadzenia wojny, takie jak zakaz używania broni zatrutej czy zabijania bezbronnych.
Strofa 90 : "Kiedy walczy ze swymi wrogami w bitwie, niech nie uderza bronią ukrytą, ani też kolczastą, zatrutą, lub płonącą".

</doc>
<doc id="814218" url="https://pl.wikipedia.org/wiki?curid=814218" title="Ferdinand Bader">
Ferdinand Bader

Ferdinand Bader (ur. 21 maja 1981 we Freising) – niemiecki skoczek narciarski. Zawodnik klubu SC Auerbach. Zadebiutował w Pucharze Świata w Libercu w 2004 i tam zdobył swoje pierwsze punkty do klasyfikacji PŚ.
Jego rekord życiowy w długości lotu wynosi 213 metrów i został ustanowiony 6 marca 2004 w Vikersund w ramach Pucharu Kontynentalnego.
W 2006 zakończył karierę sportową.

</doc>
<doc id="814219" url="https://pl.wikipedia.org/wiki?curid=814219" title="Bocianek">
Bocianek

Osiedle Bocianek – osiedle mieszkaniowe w północno-wschodniej części Kielc o zabudowie blokowej powstałe w latach siedemdziesiątych XX wieku. Osiedle oddzielone jest z zachodu od dzielnicy Szydłówek ulicą Warszawską, z północnego wschodu od osiedla Słoneczne Wzgórze – parkiem im. Adolfa Dygasińskiego. Ponadto osiedle ograniczają ulice: od południa – Świętokrzyska, od wschodu – Al. Solidarności (dawniej ul. Manifestu Lipcowego). Osiedle jest zarządzane przez Kielecką Spółdzielnię Mieszkaniową "Bocianek".
Zabudowę osiedla stanowią 4-piętrowe bloki z parterem i piwnicą. Mieszkańcy mają dostęp do sieci telewizji kablowej Vectra i UPC. Usługę stałego dostępu do internetu na osiedlu świadczą sieci TV kablowej, własne okablowanie w blokach posiada firma Hyperion. Na osiedlu działa też kilka amatorskich sieci komputerowych.
Osiedle Bocianek znajduje się w okręgu parafii pw. św. Józefa Robotnika.
Nazwa "Bocianek" pochodzi od wsi, na terenie której wybudowano osiedle, należącej administracyjnie do nieistniejącej już gminy Dąbrowa. W latach 30. XX w. przez wieś przebiegała trasa kolejki z Kielc do Złotej Wody koło Łagowa.
Komunikacja.
Dojazd autobusami linii :4, 5, 7, 12, 13, 24, 30, 34, 35, 46, 102, 103, 104, 112, 114, N1, N2 i F.
Ciekawostki.
We wrześniu 1914 na terenie dzisiejszego skrzyżowania ul. Warszawskiej z ul. Świętokrzyską, wyznaczającego obecnie południowo-zachodni skraj osiedla, odbyło się zaprzysiężenie I Pułku Legionów Polskich. Fakt ten upamiętnia niedawno ufundowany pomnik z dedykacją:
„Pamięci żołnierzy Legionów Polskich, którzy 10 września 1914 roku wymaszerowali z Kielc i poszli trudną drogą do niepodległości Rzeczypospolitej Polskiej, w szeregach powstałego tutaj dzięki licznemu napływowi ochotników 1. Pułku Piechoty Legionów. Społeczeństwo Kielc”.

</doc>
<doc id="814221" url="https://pl.wikipedia.org/wiki?curid=814221" title="Theoretical and Applied Informatics">
Theoretical and Applied Informatics

Theoretical and Applied Informatics – kwartalnik Komitetu Informatyki Polskiej Akademii Nauk.
Jego redakcją zajmuje się Instytut Informatyki Teoretycznej i Stosowanej PAN.
Zakres tematyczny.
Theoretical and Applied Informatics publikuje artykuły z zakresu szeroko rozumianej informatyki, w szczególności w zakresie:

</doc>
<doc id="814229" url="https://pl.wikipedia.org/wiki?curid=814229" title="Musztra bojowa">
Musztra bojowa

Musztra bojowa – forma ćwiczeń wojskowych stosowana na szczeblu pododdziału; jest formą stosowaną głównie w szkoleniu taktycznym.
Ma na celu przygotowanie żołnierzy (pododdziałów) do działania na polu walki. Zagadnienia określonych tematów (zajęć) należy przerabiać, począwszy od najłatwiejszych i przechodzić do najtrudniejszych, od prostych do złożonych, z uwzględnieniem (wyeksponowaniem) działania taktycznego na polu walki. Głównym celem zastosowania musztry bojowej jest nauczenie szkolonego właściwego wykonywania określonych czynności. Stosując musztrę bojową w taktyce, zaleca się zwalniać z wielokrotnego powtarzania tych żołnierzy, którzy wykonują czynności właściwie. Pozostali powinni ćwiczyć aż do osiągnięcia wymaganych rezultatów. Żołnierzom nierozumiejącym istoty popełnianych błędów należy najpierw wyjaśnić ich przyczyny i istotę, a następnie wyegzekwować właściwe wykonanie.
Szkolenie musztrą bojową może odbywać się bez sprzętu i na sprzęcie. Musztrę bojową bez sprzętu należy stosować we wszystkich zajęciach z taktyki realizowanych w terenie przed przystąpieniem do zajęć na sprzęcie. Powinna być stosowana zarówno w okresie szkolenia podstawowego, specjalistycznego jak również szkolenia załogi (drużyny), plutonu oraz kompanii - batalionu. Pozwala z powodzeniem oszczędzać koszty szkolenia oraz przygotować szkolonych psychicznie i fizycznie do „wejścia” na wozy bojowe. Uczenie taktyki na sprzęcie bez uprzedniego opanowania jej elementarnych podstaw pieszo (bez sprzętu) należy traktować jako błąd.
Istota musztry bojowej.
w szkoleniu taktycznym. Istota tej formy sprowadza się do następujących cech:

</doc>
<doc id="814256" url="https://pl.wikipedia.org/wiki?curid=814256" title="Brodowo-Kuce">
Brodowo-Kuce

Brodowo-Kuce – część wsi Brodowo, położona w województwie mazowieckim, w powiecie pułtuskim, w gminie Świercze.

</doc>
<doc id="814263" url="https://pl.wikipedia.org/wiki?curid=814263" title="Ewa Dałkowska">
Ewa Dałkowska

Ewa Małgorzata Dałkowska (ur. 10 kwietnia 1947 we Wrocławiu) – polska aktorka teatralna, radiowa i filmowa, od 2008 aktorka Nowego Teatru w Warszawie; dwukrotnie zdobyła główne nagrody na Kaliskich Spotkaniach Teatralnych: nagrodę aktorską (1977) i nagrodę zespołową (1980).
Życiorys.
W 1970 ukończyła polonistykę na Uniwersytecie Warszawskim, w 1972 PWST w Warszawie. W latach 1972–1974 występowała w Teatrze Śląskim im. Stanisława Wyspiańskiego w Katowicach, w latach 1974–2008 była aktorką Teatru Powszechnego w Warszawie. Od 2008 jest aktorką Nowego Teatru w Warszawie.
Od 2001 wspiera Prawo i Sprawiedliwość; była m.in. członkiem Honorowego Komitetu Poparcia Lecha Kaczyńskiego w czasie wyborów prezydenckich w 2005; została członkiem Warszawskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
Jest wykładowcą Akademii Dobrych Obyczajów, której założycielem i głównym wykładowcą był przez wiele lat Janusz Zakrzeński; kadrę Akademii tworzą między innymi: Teresa Lipowska, Leszek Miodek, Eugenia Herman, Marzanna Graff-Oszczepalińska.
4 sierpnia 2016 została powołana w skład Kapituły Orderu Odrodzenia Polski.
Życie prywatne.
Pierwsze małżeństwo aktorki zakończyło się rozwodem. Następnie mężem Ewy Dałkowskiej został Tomasz Miernowski, szef produkcji Zespołu Twórców Filmowych „Dom”.

</doc>
<doc id="814286" url="https://pl.wikipedia.org/wiki?curid=814286" title="Maitenbeth">
Maitenbeth

Maitenbeth (baw. "Moabeth") – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Maitenbeth. Leży około 33 km na południowy zachód od Mühldorf am Inn, przy drodze B12.
Polityka.
Wójtem gminy jest Josef Kirchmaier, rada gminy składa się z 12 osób.

</doc>
<doc id="814296" url="https://pl.wikipedia.org/wiki?curid=814296" title="Nagroda Krytyków Filmfare dla Najlepszego Filmu">
Nagroda Krytyków Filmfare dla Najlepszego Filmu

Nagroda Krytyków Filmfare za Najlepszy Film (ang. Filmfare Critics Award for Best Movie) – nagroda przyznawana w ramach Nagrody Filmfare, która jest najstarszą i najbardziej cenioną w Indiach nagrodą przyznawaną indyjskim filmom.
Nagrody zaczęto przyznawać rokrocznie w 1953 roku. Początkowo o wyborze decydowała popularność filmu. Aby docenić także filmy niekomercyjne wprowadzono kategorię "Nagroda Krytyków Filmfare dla Najlepszego Filmu".
Nagrodzeni:

</doc>
<doc id="814308" url="https://pl.wikipedia.org/wiki?curid=814308" title="Rechtmehring">
Rechtmehring

Rechtmehring – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Maitenbeth. Leży około 30 km na południowy zachód od Mühldorf am Inn.
Polityka.
Wójtem gminy jest Sebastian Linner z FWG, rada gminy składa się z 12 osób.

</doc>
<doc id="814311" url="https://pl.wikipedia.org/wiki?curid=814311" title="Cytadela Spandau">
Cytadela Spandau

Cytadela Spandau (niem. "Zitadelle Spandau") – szesnastowieczna twierdza bastionowa, położona w Spandau, obecnie dzielnicy Berlina, jeden z lepiej zachowanych zabytków renesansowej architektury fortyfikacyjnej w Europie.
Historia.
Spandau, strategicznie położone u zbiegu rzek Sprewy i Haweli, było wpierw grodem słowiańskim, a od czasów margrabiego Albrechta umocnioną siedzibą margrabiów brandenburskich, aż do XV wieku. Gdy Fryderyk II przeniósł stolicę Marchii Brandenburskiej do Berlina, miasto zostało siedzibą wdów po elektorach. W 1560, elektor Joachim II Hektor rozpoczął budowę nowej twierdzy, w stylu włoskim, wykorzystując pozostałości dawnego zamku. Pierwszym jej architektem był Christoph Römer (do 1562); po nim budowę przejął Francesco Chiaramella de Gandino, który najprawdopodobniej stworzył główny zarys twierdzy. Po śmierci Joachima II w 1571, dzieło kontynuował jego syn, Jan Jerzy. Po Chiaramellim, kierownictwo budowy przejął w 1578 Rocco Guerrini, hrabia Lynar, który ukończył ją ok. 1594.
Twierdza osłaniała Berlin od zachodu, służąc za kwaterę wojenną i więzienie. W okresie wojny trzydziestoletniej była przez pewien czas pod panowaniem szwedzkim, na mocy porozumienia między Gustawem Adolfem a brandeburskim ministrem Adamem Schwarzenbergiem. Po zbudowaniu po wojnie fortyfikacji miejskich, Spandau stała się cytadelą miasta. Podczas wojny siedmioletniej schroniła się w niej królowa i dwór, ale twierdza nie była oblegana. W czasie wojen napoleońskich została przejęta bez walki przez wojska francuskie, gdy armia pruska poddała się w 1806; żołnierze francuscy stawili natomiast zacięty opór w 1813. W wyniku oblężenia prowadzonego przez siły rosyjsko-pruskie, twierdza została mocno zniszczona – jej remont trwał do 1843. Po wojnie francusko-pruskiej w Juliusturm umieszczono skarbiec państwowy (120 milionów marek w złocie), pochodzący z francuskiej kontrybucji; wieża służyła jako skarbiec do 1919 roku.
Od 1935 w cytadeli mieściły się laboratoria broni chemicznej Wehrmachtu. Pod zawoalowaną nazwą Laboratorium Ochrony Przeciwgazowej Armii (niem. "Heeresgasschutzlaboratorium") stworzono w twierdzy znaczący ośrodek badawczo-produkcyjny, zatrudniający ok. 300 pracowników. W budynku koło kurtyny wschodniej umieszczono bibliotekę i laboratoria analityczne. W historycznym arsenale mieściło się laboratorium produkcji amunicji i dwie komory do jej testowania. Wzniesiono też nowe budynki mieszczące kolejno: pracownie konstrukcji amunicji i środków ochronnych; pracownie skraplania gazów; pilotażową fabryczkę zdolną wytworzyć do 50 kilogramów gazów bojowych w jednej partii; pracownie toksykologii oraz ambulatorium. W laboratorium w Spandau wynaleziono m.in. tabun, opracowano pilotażową technologię jego produkcji, a następnie bardziej od niego zabójczą „substancję 146”, czyli sarin.
W marcu 1945 całe wyposażenie laboratorium ewakuowano na zachód, gdzie wpadło, nienaruszone, w ręce brytyjskie. Twierdza poddała się bez walki 1 maja 1945 oddziałom Armii Czerwonej, w ten sposób unikając zniszczeń. Po wojnie, między 1949 a 1968 działała na jej terenie szkoła budowlana, ale twierdza niszczała aż do lat 60., gdy podjęto prace renowacyjne i przekształcono historyczną budowlę w centrum kulturalne.
Opis twierdzy.
Z dawnego zamku pozostał budynek mieszkalny ("Palas") z poł. XIV w. i wieża Juliana ("Juliusturm"), najstarsza budowla twierdzy, postawiona na początku XIV w. jako stołp pierwotnego zamku. Prawdopodobnie pierwotną nazwą wieży było "Judenturm" (Wieża Żydowska) – posadę nadzorcy wieży w połowie XIV w. piastował bowiem dworzanin zapisany w dokumentach jako „Żyd Fritz”. W murze pałacu zachowały się pozostałości macew z XIII-XIV-wiecznego żydowskiego cmentarza, zlikwidowanego w 1510, które wykorzystano jako budulec podczas przebudowy na początku XVI w.
Forteca została wzniesiona w formie bastionowej, dostosowanej do broni artyleryjskiej. Ma kształt niemal dokładnie kwadratowy, z czterema bastionami w rogach. Odległość między czubkami bastionów wynosi ok. 300 m. Pierwszy bastion, licząc od południowego zachodu, zgodnie z kierunkiem ruchu wskazówek zegara, to bastion królewski, u szyi którego wznosi się Juliusturm; kolejny to bastion następcy tronu, wyposażony w łukowaty nadszaniec, bastion brandenburski (mieszczący pozostałości laboratorium chemicznego) i bastion królowej. W kurtynie, między tym ostatnim a bastionem królewskim, znajduje się główna brama twierdzy. Wartownia bramy pochodzi z XVI w., ale fasada jest z 1849, ozdobiona herbami pruskich prowincji i insygniami Orderu Podwiązki.
Za południową kurtyną stoi dawny arsenał, obecnie siedziba Państwowego Historycznego Muzeum Spandau (otwartego w 1992); za kurtyną zachodnią ciągną się budynki dawnych urzędów, za północną – koszar, za wschodnią – magazynów. Główny magazyn prochu służy współcześnie jako berlińskie lapidarium.
Twierdza otoczona jest wodną fosą, za którą, przed wschodnią kurtyną wznosi się rawelin, zwany Schweinekopf (Świńska Głowa).
Nazwę Zitadelle nosi pobliska stacja metra.

</doc>
<doc id="814329" url="https://pl.wikipedia.org/wiki?curid=814329" title="W9 (kolej)">
W9 (kolej)

W 9 „Wskaźnik odcinka ograniczonej prędkości” – wskaźnik kolejowy w Polsce oznaczający początek lub koniec odcinka przez który należy przejeżdżać ze zmniejszoną prędkością pociągu.
Linie normalnotorowe i szerokotorowe.
Wygląd.
Wskaźnik ma postać prostokątnej białej tablicy z czarnym obramowaniem, a na niej z jednej strony czarny kąt, zwrócony wierzchołkiem ku dołowi, z drugiej zaś – zwrócony wierzchołkiem ku górze (kąt oparty jest na krótszym boku prostokąta, a wierzchołek dotyka przeciwległego boku).
Wskaźnik ustawia się w ruchu na liniach kolejowych normalnotorowych i szerokotorowych w odległości drogi hamowania za wskaźnikiem W 8. Wskaźnik W 9 wykonywany jest dwustronnie: z jednej strony wskaźnika widoczna jest tablica z czarnym kątem zwróconym wierzchołkiem do dołu, a z drugiej – z czarnym kątem zwróconym wierzchołkiem do góry.
Początek odcinka, przez który należy przejeżdżać ze zmniejszoną prędkością, oznacza się tą stroną wskaźnika W 9, na której widoczny jest kąt zwrócony wierzchołkiem do dołu. Koniec odcinka wyznacza strona z kątem zwróconym wierzchołkiem ku górze.
Na początku odcinka wskaźnik ten ustawia się po tej samej stronie, po której był ustawiony wskaźnik W 8.
Na końcu odcinka:
Jeżeli na szlaku wielotorowym szerokość międzytorza nie pozwala na umieszczenie wskaźnika W 9 typowej wielkości, wtedy stosuje się wskaźnik o zmniejszonych wymiarach (40 cm szerokości, 30 cm wysokości) i umieszcza się go nisko dolną krawędzią na wysokości główki szyny.
Linie wąskotorowe.
Wskaźnik W 9 na liniach kolejowych wąskotorowych oznacza koniec odcinka, przez który należy przejeżdżać ze zmniejszoną prędkością. Wskaźnik ma formę trójkątnej białej tablicy z czarnym obramowaniem, zwróconej wierzchołkiem ku dołowi, a na niej czarna pionowa kresa.
Ustawia się go z lewej strony toru, patrząc w kierunku jazdy, i stosuje się wraz ze wskaźnikiem W 8 w ten sposób, że tarcza jest dwustronna, a więc po jednej stronie tarczy jest wskaźnik W 8, a po drugiej W 9.
Wskaźnik W 9 stosuje się wówczas, gdy ograniczenie prędkości jest ujęte w regulaminie technicznym kolei wąskotorowej.
Linie metra.
Wskaźnik W 9 „Początek lub koniec odcinka, przez który należy przejeżdżać ze zmniejszoną prędkością” mający zastosowanie na liniach metra to dwustronna, prostokątna biała tablica z czarnym obramowaniem, na jednej stronie tablicy trójkąt skierowany wierzchołkiem w dół, na drugiej stronie tablicy trójkąt skierowany wierzchołkiem w górę. Trójkąt skierowany wierzchołkiem w dół oznacza początek odcinka, przez który należy przejeżdżać ze zmniejszoną prędkością, a trójkąt skierowany wierzchołkiem w górę oznacza koniec tego odcinka.
Wskaźnik W 9, wyznaczający początek odcinka, przez który należy przejeżdżać ze zmniejszoną prędkością, ustawia się po tej samej stronie toru, po której należy ustawiać poprzedzający go wskaźnik W 8.

</doc>
<doc id="814345" url="https://pl.wikipedia.org/wiki?curid=814345" title="Marija Uspienska">
Marija Uspienska

Marija Uspienska, ros. Мария Успенская, znana w Stanach Zjednoczonych jako "Maria Ouspenskaya" (ur. 29 lipca 1876 w Tule, zm. 3 grudnia 1949 w Los Angeles) – rosyjska aktorka filmowa i teatralna. Nominowana do Oscara w 1936 roku. 
Życiorys.
Uspienska zdobyła uznanie jako aktorka teatralna w Rosji, a pod koniec życia jako gwiazda filmowa w Hollywood. Urodziła się w Tule. Studiowała śpiew w Warszawie i aktorstwo w Moskwie. Zagrała wiele ról w moskiewskim teatrze. Pracowała tam pod kierunkiem reżysera Konstantina Stanisławskiego, który pracował nad jej grą aktorską. Z moskiewską grupą teatralną podróżowała po Europie i Stanach Zjednoczonych. W 1922 roku postanowiła pozostać w Nowym Jorku, gdzie grywała na Broadwayu. W 1929 założyła własną szkołę aktorską School of Dramatic Art. Uczęszczała do niej również późniejsza zdobywczyni Oscara Anne Baxter.
Uspienska, mimo że już w Rosji zagrała w kilku niemych filmach, wystąpiła na dużym ekranie w USA, dopiero wtedy, gdy jej szkoła aktorska miała kłopoty finansowe. Jej pierwszą rolą w Hollywood był film "Dodsworth" z 1936. Za ten film została nominowana do Oscara za najlepszą rolę drugoplanową. W 1939 otrzymała drugą nominację za film "Ukochany" ("Love Affair"). Jednak jej największą rolą jest postać Malevej w filmie "Wilkołak" Curta Siodmaka. Pomimo dwóch nominacji do nagród Akademii Uspienska została zapamiętana z ról w filmach "Frankenstein spotyka Człowieka Wilka" oraz "Tarzan i Amazonki".
Zginęła tragiczną śmiercią w pożarze: zasnęła z papierosem w ustach, jej dom zapalił się, a ona zmarła w wyniku obrażeń.

</doc>
<doc id="814354" url="https://pl.wikipedia.org/wiki?curid=814354" title="Ernest Habsburg">
Ernest Habsburg

Ernest Habsburg (ur. 15 czerwca 1553 w Wiedniu, zm. 20 lutego 1595 w Brukseli) – arcyksiążę Austrii, syn cesarza Maksymiliana II Habsburga i Marii Hiszpańskiej.
Wychowywał się wraz z bratem Rudolfem na dworze hiszpańskim. W 1573 i 1575 i w czasie elekcji 1587 roku, był kandydatem do polskiego tronu. W 1592 otrzymał od króla Zygmunta III Wazy propozycję przejęcia polskiej korony. Od 1576 jako arcyksiążę Austrii umocnił w tym państwie wpływy kontrreformacji.
W 1590 został gubernatorem Austrii Wewnętrznej, a w 1594 gubernatorem Niderlandów Hiszpańskich.

</doc>
<doc id="814364" url="https://pl.wikipedia.org/wiki?curid=814364" title="Maria Ouspenskaya">
Maria Ouspenskaya



</doc>
<doc id="814366" url="https://pl.wikipedia.org/wiki?curid=814366" title="Egglkofen">
Egglkofen

Egglkofen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Neumarkt-Sankt Veit. Leży około 18 km na północny zachód od Mühldorf am Inn, przy drodze B299 i linii kolejowej Rosenheim – Landshut.
Polityka.
Wójtem gminy jest Johann Ziegleder z UL, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="814367" url="https://pl.wikipedia.org/wiki?curid=814367" title="DFW C.V">
DFW C.V

DFW C. V – niemiecki dwupłatowy samolot rozpoznawczo-bombowy, produkowany przez zakłady Deutsche Flugzeug-Werke w Lipsku.
Lotnictwo Polskie miało 63 samoloty tego typu; część z nich to zdobycz wojenna, część pochodziła z zakupów dokonywanych w Niemczech (28 sztuk). W samoloty DFW C.V wyposażono: 4, 5, 6, 8, 11, 12 (była 1 Eskadra Wielkopolska), 2 Eskadrę Wielkopolską, 14 (była 3 Eskadra Wielkopolska), 16 i Toruńską Eskadry Wywiadowcze. Jedyny zachowany kadłub tego samolotu z 1917 roku znajduje się w Muzeum Lotnictwa Polskiego w Krakowie.
Samoloty te budowała także na licencji firma Luft-Verkehrs-Gesellschaft.

</doc>
<doc id="814368" url="https://pl.wikipedia.org/wiki?curid=814368" title="Jaskinia Wronia">
Jaskinia Wronia



</doc>
<doc id="814369" url="https://pl.wikipedia.org/wiki?curid=814369" title="Lloyd C.V">
Lloyd C.V

Lloyd C.V – austro-węgierski samolot rozpoznawczy. Wszedł do służby w 1917 roku.
Wyprodukowano 144 egzemplarze samolotu. Po I wojnie światowej używane w lotnictwie polskim, z którego zostały wycofane w 1924 roku, a także ukraińskim oraz węgierskim.
Użycie w polskim lotnictwie.
Pięć samolotów zostało przyjęte w listopadzie 1918 roku na lotnisku w Lublinie, kilka innych przejęto w Krakowie. Zostały użyty bojowo podczas działań wojennych wojny polsko bolszewickiej w 2. eskadrze wywiadowczej. Były użytkowane w polskim lotnictwie do 1924 roku.

</doc>
<doc id="814370" url="https://pl.wikipedia.org/wiki?curid=814370" title="Lohkirchen">
Lohkirchen

Lohkirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Oberbergkirchen. Leży około 10 km na północny zachód od Mühldorf am Inn.
Polityka.
Wójtem gminy jest Konrad Sedlmeier z UWG, rada gminy składa się z 8 osób.
Oświata.
W gminie znajduje się przedszkole.

</doc>
<doc id="814372" url="https://pl.wikipedia.org/wiki?curid=814372" title="Pomona Sprout">
Pomona Sprout



</doc>
<doc id="814373" url="https://pl.wikipedia.org/wiki?curid=814373" title="Velupillai Prabhakaran">
Velupillai Prabhakaran

Velupillai Prabhakaran (, ur. 26 listopada 1954 w Velvettithurai, Sri Lanka, zm. 18 maja 2009) – tamilski bojownik i przywódca polityczny Tygrysów Wyzwolenia Tamilskiego Ilamu. Pełnił rolę nominalnego przywódcy państwa Ilam, które nie było uznawane przez społeczność międzynarodową, ale nie było też pod kontrolą rządu Sri Lanki.
Prabhakaran w 1972, w wieku 18 lat założył organizację "Nowe Tamilskie Tygrysy", która była sukcesorką licznych ruchów protestujących przeciw osiedlaniu się Syngalezów na północy i północnym wschodzie Cejlonu, przy jednoczesnych przesiedleniach mniejszości tamilskiej. Po serii początkowych pokojowych protestów, Tamilskie Tygrysy miały zapewnić szkolenie i przygotowanie wojskowe dla dalszego ruchu sprzeciwu.
W 1975 Prabhakaran zorganizował pierwszy spisek i dokonał pierwszego politycznego morderstwa, strzelając do burmistrza Dżafny, kiedy ten wchodził do hinduskiej świątyni.
W maju 1976 organizacja przyjęła nazwę Tygrysy Wyzwolenia Tamilskiego Ilamu.
Oskarżenia kryminalne.
Prabhakaran był ścigany przez Interpol i wiele innych organizacji za terroryzm, morderstwa i przestępczość zorganizowaną. Sąd Najwyższy w Ćennaju w Indiach wydał na niego wyrok śmierci za zamach na premiera Rajiva Gandhiego w 1991. W 2002 sąd w Ambepitiya wydał na niego nakaz aresztowania w związku z zamachem bombowym na Bank Centralny w Kolombo w 1996. W sumie był oskarżany o 51 aktów przemocy, m.in. udział w zamachu na prezydenta Sri Lanki Ranasinghe Premadasę w 1993.
Prabhakaran był również krytykowany za tworzenie kultu własnej osoby w szeregach tamilskich.
Śmierć.
Velupillai Prabhakaran zginął 18 maja 2009 w ostatniej fazie walk z armią Sri Lanki, uciekając z okrążenia. 19 maja 2009 prezydent Sri Lanki Mahinda Rajapakse ogłosił zwycięstwo w 26-letniej wojnie z Tamilskimi Tygrysami, a telewizja pokazała ciało zabitego Prabhakarana.

</doc>
<doc id="814379" url="https://pl.wikipedia.org/wiki?curid=814379" title="Oberbergkirchen">
Oberbergkirchen

Oberbergkirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Oberbergkirchen. Leży około 12 km na północny zachód od Mühldorf am Inn.
Polityka.
Wójtem gminy jest Michael Hausperger, wcześniej urząd ten obejmował Josef Englbrecht, rada gminy składa się z 12 osób.
Oświata.
W gminie znajduje się przedszkole (75 miejsc) oraz szkoła podstawowa (7 nauczycieli, 143 uczniów).

</doc>
<doc id="814385" url="https://pl.wikipedia.org/wiki?curid=814385" title="Buckland (Ohio)">
Buckland (Ohio)

Buckland – wieś w USA, Hrabstwo Auglaize w stanie Ohio.
W roku 2010, 28,3% mieszkańców było w wieku poniżej 18 lat, 5,5% było w wieku od 18 do 24 lat, 30,8% miało lat od 25 do 44, 21,1% miało lat od 45 do 64, a 14,2% było w wieku 65 lat lub starszych. We wsi było 50,6% mężczyzn i 49,4% kobiet.
Liczba mieszkańców w 2010 roku wynosiła 233, a w 2012 wynosiła 232.

</doc>
<doc id="814387" url="https://pl.wikipedia.org/wiki?curid=814387" title="Schönberg (powiat Mühldorf am Inn)">
Schönberg (powiat Mühldorf am Inn)

Schönberg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Oberbergkirchen. Leży około 12 km na północny zachód od Mühldorf am Inn.
Polityka.
Wójtem gminy jest Alfred Lantenhammer z CSU/FWG, rada gminy składa się z 8 osób.
Oświata.
W gminie znajduje się przedszkole (50 miejsc) oraz szkoła (11 nauczycieli).

</doc>
<doc id="814388" url="https://pl.wikipedia.org/wiki?curid=814388" title="Tadpatri">
Tadpatri

Tadpatri – miasto i miejsce świątynne w Indiach w stanie Andhra Pradesh nad rzeką Penner. Zachowały się tu dwa kompleksy świątynne: poświęcony bogu Śiwie Ramalingeśwara, który powstał pod koniec XV wieku. W sanktuarium właściwym znajduje się linga - kamienny, falliczny symbol Śiwy. Drugi, poświęcony bogu Wisznu Wenkataramana, który powstał w pierwszej połowie XVI wieku. Zachowały się tu fragmenty malowideł ściennych. W Tadpari znajdują się także zabytkowe meczety, między innymi "Dżami Masdżid".
Obecnie Tadpari jest ważnym centrum przemysłu włókienniczego, z licznymi ręcznymi warsztatami tkackimi.

</doc>
<doc id="814390" url="https://pl.wikipedia.org/wiki?curid=814390" title="Fokker E.V">
Fokker E.V



</doc>
<doc id="814396" url="https://pl.wikipedia.org/wiki?curid=814396" title="Fokker D.VIII">
Fokker D.VIII

Fokker D.VIII (E.V) – jednomiejscowy, górnopłatowy samolot myśliwski o konstrukcji mieszanej produkcji Fokkera z okresu I wojny światowej, skonstruowany przez Reinholda Platza.
Historia.
Oblatany w I połowie 1918 roku Fokker E.V był jedną z lepszych konstrukcji powstałych pod koniec I wojny światowej. Od października 1918 roku zmieniono nazwę na Fokker D.VIII. Tylko niewielka liczba seryjnych maszyn zdołała wejść do służby w lotnictwie niemieckim przed zakończeniem działań wojennych.
Służba w lotnictwie polskim.
Kilkanaście egzemplarzy użytkowało polskie lotnictwo wojskowe. Na samolocie tego typu por. Stefan Stec (7 eskadra myśliwska) 29 kwietnia 1919 roku pokonał w walce powietrznej nad Lwowem ukraiński samolot myśliwski Nieuport 21 eskortujący dwa Brandenburgi.
Opis konstrukcji.
Fokker D.VIII był jednomiejscowym, jednosilnikowym górnopłatem myśliwskim (typu „parasol”). Kadłub kratownicowy, z rur stalowych. Płat wolnonośny, drewniany, kryty sklejką, o trapezowym obrysie. Napęd samolotu stanowił silnik rotacyjny Oberursel Ur.II o mocy 81 kW (110 KM). Samolot uzbrojony był w dwa zsynchronizowane karabiny maszynowe Spandau LMG 08/15 kalibru 7,92 mm umieszczone na grzbiecie kadłuba przed kabiną pilota.

</doc>
<doc id="814397" url="https://pl.wikipedia.org/wiki?curid=814397" title="Henry Keppel">
Henry Keppel

Henry Keppel (ur. 14 czerwca 1809, zm. 17 stycznia 1904), brytyjski arystokrata i wojskowy, młodszy syn Williama Keppela, 4. hrabiego Albemarle, i Elizabeth Southwell, córki 20. barona de Clifford.
Do Royal Navy wstąpił po ukończeniu nauki w Szkole Marynarki w Portsmouth w 1822 r. Pozycja społeczna rodziny i jej znajomości pomogły Keppelowi szybko awansować. W 1829 r. był już kapitanem marynarki, a w 1833 r. komandorem porucznikiem. Jego pierwsze samodzielne zadanie bojowe polegało na patrolowaniu wybrzeży Hiszpanii, podczas trwającej wówczas wojny karlistowskiej. Keppel został po tej służbie uznany za dobrego żeglarza. Jego następnym zadaniem był udział w działaniach grupy okrętów na zachodnich wybrzeżach Afryki, by przeciwdziałać handlu niewolnikami.
W 1837 r. uzyskał rangę komandora ("Captain") i w 1841 r. rozpoczął służbę w Chinach, podczas której jego głównym zadaniem było zwalczanie malajskich piratów. W 1847 r. powrócił na Daleki Wschód jako dowódca HMS "Meander". Swoje działania podczas obu tych misji Keppel opisał w dwóch książkach: "Ekspedycja na Borneo na pokładzie HMS "Dido" w celu powstrzymania piractwa" ("The Expedition to Borneo of H.M.S. Dido for the Suppression of Piracy", 1846) oraz "Wizyta na archipelagu indyjskim na pokładzie HMS "Meander"" ("A Visit to the Indian Archipelago in H.M.S. Meander", 1853). Obydwie książki zostały później wykorzystane w autobiografii admirała wydanej w 1899 r. pod tytułem "Życie marynarza pod czterema zwierzchnikami" ("A Sailors Life under four Sovereigns").
Podczas wojny krymskiej dowodził okrętem HMS "St Jeanne d'Arc", ale nie brał udziału w bezpośrednich działaniach wojennych. Jako dowódca Morskiej Brygady brał udział w oblężeniu Sewastopola. Po wojnie krymskiej został ponownie wysłany do Chin, jako dowódca HMS "Raleigh". Rychło jednak utracił swój okręt, który wszedł na skały w pobliżu Hongkongu. Keppel został wówczas dowódcą zespołu mniejszych jednostek, na czele których zniszczył flotę chińską 1 czerwca 1857 r. pod Foshan. Otrzymał za to Krzyż Wielki Orderu Łaźni. Następnie dowodził okrętem HMS "Alligator".
Okrętem tym dowodził do uzyskania rangi kontradmirała. W 1877 r. uzyskał stopień admirała floty. Dwa lata później, w 1879 odszedł z czynnej służby. Otrzymał tytuł honorowego doktora prawa cywilnego.
25 lutego 1839 r. poślubił Katherine Louisę Crosbie (zm. 5 czerwca 1859), córkę generała Johna Crosbiego. Małżonkowie nie mieli razem dzieci.
31 października 1861 r. poślubił Jane Elizabeth West (zm. 21 kwietnia 1895), córkę Martina Westa. Henry i Jane mieli razem syna i córkę:

</doc>
<doc id="814399" url="https://pl.wikipedia.org/wiki?curid=814399" title="Zangberg">
Zangberg

Zangberg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Oberbergkirchen. Leży około 10 km na północny zachód od Mühldorf am Inn.
Dzielnice.
W skład gminy wchodzą następujące dzielnice: Atzging, Emerkam, Englhör, Hausmanning, Herrnteisenbach, Kaps, Kröppen, Landenham, Moos, Moosen, Palmberg, Permering, Stegham, Taubenthal, Weiher i Weilkirchen.
Polityka.
Wójtem gminy jest Franz Märkl z CSU/FWG, rada gminy składa się z 12 osób.

</doc>
<doc id="814400" url="https://pl.wikipedia.org/wiki?curid=814400" title="USS Port Royal">
USS Port Royal

Okręty US Navy o nazwie USS "Port Royal", pochodzącej od cieśniny Port Royal w Karolinie Południowej, gdzie odbyły się bitwy w czasie rewolucji amerykańskiej i wojny secesyjnej:

</doc>
<doc id="814407" url="https://pl.wikipedia.org/wiki?curid=814407" title="Spad VII">
Spad VII



</doc>
<doc id="814410" url="https://pl.wikipedia.org/wiki?curid=814410" title="Gerald R. Ford">
Gerald R. Ford



</doc>
<doc id="814411" url="https://pl.wikipedia.org/wiki?curid=814411" title="Dorthonion">
Dorthonion

Dorthonion (sind. kraina sosen; Taur-nu-Fuin) – kraina ze stworzonej przez J.R.R. Tolkiena mitologii Śródziemia.
Geografia.
Wyżynny kraj, położony bezpośrednio na północ od Beleriandu i na południe od Ard-galen, graniczący z Thangorodrimem. Mierzył około 60 mil od wschodu do zachodu. Na północy rosły wielkie lasy sosnowe. Na południu Dorthonion graniczył z Ered Gorgoroth, na zachodzie – z górami Echoriath, wśród których znajdował się Gondolin; a na wschodzie – z Lothlann.
W północno-zachodnim Dorthonionie źródła ma m.in. rzeka Rivil, płynąca na północny zachód, gdzie wpada do Sirionu. We wschodnim Dorthonionie znajdowało się jezioro Tarn Aeluin. Jedyną wygodną drogą z Dorthonionu na południe i południowy zachód była przełęcz Anach – pomiędzy górami Ered Gorgoroth i Crissaegrim.
Dorthonion w historii Śródziemia.
Dorthonion był pod rządami Aegnora i Angroda, lecz Morgoth zajął te ziemie w czasie Dagor Bragollach. Od tamtych czasów, ziemie te zostały nazwane Taur-nu-Fuin, sin. "„Lasy pod Cieniem”", z powodu splugawienia północnych lasów Dorthonionu.
Północno-wschodni Dorthonion nazwany został Ladrosem, który Boromir z rodu Beora dostał w lenno od Noldorów. Tam zamieszkał Barahir, a później jego syn Beren.
Dorthonion został wyzwolony przez Ligę Maedhrosa, lecz po Nirnaeth Arnoediad znalazł się w strefie wpływów Morgotha. Ostatecznie zniszczony podczas Wojny Gniewu, lecz jego najwyższa część ocalała jako Tol Fuin – część Wysp Zachodnich.

</doc>
<doc id="814417" url="https://pl.wikipedia.org/wiki?curid=814417" title="Taur-nu-Fuin">
Taur-nu-Fuin



</doc>
<doc id="814420" url="https://pl.wikipedia.org/wiki?curid=814420" title="Taur nu Fuin">
Taur nu Fuin



</doc>
<doc id="814422" url="https://pl.wikipedia.org/wiki?curid=814422" title="Hamilton (Bermudy)">
Hamilton (Bermudy)

Hamilton – stolica brytyjskiego terytorium zamorskiego Bermudów, jedno z dwóch miast tego terytorium (drugie to St. George’s). Miasto położone jest w środkowej części głównej wyspy Wielka Bermuda, w parafii Pembroke. Współrzędne geograficzne: . Ludność: 1,7 tys. (2007).
Początki miasta sięgają 1790, kiedy rząd Bermudów przeznaczył 145 akrów (587 tys. m²) pod budowę swojej przyszłej siedziby. Decyzję tę potwierdziła uchwała parlamentu z 1793. W 1815 stolica kolonii została przeniesiona z St. George’s do Hamiltonu. W 1897 powstała katedra anglikańska, podnosząc status miasta (od tej pory nazywane jest "City of Hamilton" zamiast wcześniejszego "Town of Hamilton"). Obecnie miasto stanowi siedzibę wielu firm, m.in. Accenture, Frontline, SeaDrill czy Vostok Nafta.
Miasto zostało nazwane na cześć Henry’ego Hamiltona, gubernatora Bermudów w latach 1778–1794.

</doc>
<doc id="814423" url="https://pl.wikipedia.org/wiki?curid=814423" title="Spad 13">
Spad 13



</doc>
<doc id="814424" url="https://pl.wikipedia.org/wiki?curid=814424" title="Taur Nu Fuin">
Taur Nu Fuin



</doc>
<doc id="814425" url="https://pl.wikipedia.org/wiki?curid=814425" title="Doryszów">
Doryszów

Doryszów – przysiółek wsi Błotnica Strzelecka w Polsce położona w województwie opolskim, w powiecie strzeleckim, w gminie Strzelce Opolskie.
Były folwark ze stadniną koni.

</doc>
<doc id="814426" url="https://pl.wikipedia.org/wiki?curid=814426" title="Taur-Nu-Fuin">
Taur-Nu-Fuin



</doc>
<doc id="814443" url="https://pl.wikipedia.org/wiki?curid=814443" title="De jure">
De jure



</doc>
<doc id="814445" url="https://pl.wikipedia.org/wiki?curid=814445" title="Segou">
Segou



</doc>
<doc id="814448" url="https://pl.wikipedia.org/wiki?curid=814448" title="Twierdza Świnoujście">
Twierdza Świnoujście

Twierdza Świnoujście (niem. "Festung Swinemünde") – pruski zespół fortyfikacji broniący ważnego portu w Świnoujściu, wzniesiony w XIX wieku. Autorem projektu był Johann Leopold Ludwig Brese. Twierdza składała się z czterech fortów, z których do naszych czasów przetrwały trzy. Są to:
Czwartym dziełem był Fort I w Warszowie, zniszczony w latach siedemdziesiątych XX wieku.

</doc>
<doc id="814449" url="https://pl.wikipedia.org/wiki?curid=814449" title="Pieniądze to nie wszystko">
Pieniądze to nie wszystko

Pieniądze to nie wszystko – polski komediowy film fabularny w reżyserii Juliusza Machulskiego z 2001 roku.
Zdjęcia powstały od 23 maja do 7 lipca 2000 w Warszawie i Brześcach.
Fabuła.
50-letni biznesmen Tomasz Adamczyk (Marek Kondrat), jego żona Natalia i szwagier Wiesiek Turkot wracają do domu ze zdobytym właśnie tytułem „Lider small-biznesu”. Kiedy zastali na drodze blokadę, Natalia i Wiesiek odlatują helikopterem, zaś Tomasz omija blokadę samochodem. W nocy na leśnej drodze Tomasz ulega wypadkowi. Nad ranem znajdują go mieszkańcy pobliskiego upadłego PGR-u, postanawiają zatrzymać biznesmena, a od jego rodziny zażądać okupu. Przedstawicielka urzędu pracy (zatrudniona do zwalczania bezrobocia w PGR-ze) początkowo pomaga więzić Tomasza, ale z czasem, pozwala mu uciec.

</doc>
<doc id="814453" url="https://pl.wikipedia.org/wiki?curid=814453" title="Moumouni Dagano">
Moumouni Dagano

Beli Moumouni Dagano (ur. 1 stycznia 1981 w Wagadugu) – piłkarz, występuje na pozycji napastnika.
Kariera.
Karierę zaczynał w klubie z Wybrzeża Kości Słoniowej, Stella Club d’Adjamé. Następnie grał w klubach z Burkiny Faso, JC Bobo Dioulasso i Etoile Filante Wagadugu.
W sezonie 2000/2001 wypatrzyli go działacze belgijskiego Germinalu Beerschot i piłkarz zmienił barwy klubowe. Zaliczył w tym klubie 25 występów i 9 bramek, co zwróciło uwagę działaczy KRC Genk i właśnie tam przeniósł się Dagano. Szybko wywalczył sobie miejsce w podstawowym składzie i był najskuteczniejszym snajperem swojego klubu. W pierwszym sezonie 20 razy trafił do siatki, jednak nie wystarczyło to, by wyprzedzić Wesleya Soncka, który zgromadził 30 bramek. Piłkarze Genk zakończyli sezon na pierwszym miejscu, a Dagano miał znaczący udział w zdobyciu mistrzostwa kraju. Sezon 2002/2003 nie był już tak udany. Mimo 15 bramek reprezentanta Burkina Faso, Genk zajął 6. miejsce.
Dagano został wybrany najlepszym afrykańskim piłkarzem Eerste Klasse w 2002 roku. Następnie trafił do En Avant Guingamp. W Ligue 1 debiutował 9 sierpnia, podczas przegranego 0:2 meczu z RC Strasbourg. Natomiast debiutanckiego gola strzelił w spotkaniu przeciwko Olympique Lyon, otwierając wynik spotkania w 33 minucie. Sezon zakończył z 8 trafieniami na koncie, mimo to jego klub spadł do Ligue 2. W przerwie zimowej sezonu 2005/2006 po Dagano zgłosili się działacze FC Sochaux-Montbéliard i piłkarz ponownie trafił do najwyższej klasy rozgrywkowej. W Sochaux grał przez 2 lata.
W 2008 roku Dagano został piłkarzem katarskiego Al-Khor, a w 2010 roku innego klubu z tego kraju, Al-Sailiya. Następnie grał w Al-Khor i Lekhwiya SC, a w 2012 wrócił do Al-Sailiya.
Dagano brał udział w Pucharze Narodów Afryki 2004, podczas którego Burkina Faso nie wyszła z grupy, zdobywając jeden punkt, a także w eliminacjach do Mistrzostw Świata 2006. Podczas turnieju eliminacyjnego pięć razy trafił do siatki. Pierwszą bramkę zaliczył w meczu z Demokratyczną Republiką Konga, drugą w spotkaniu z Ugandą. Trzecie trafienie dało nadzieje na pokonanie Republiki Zielonego Przylądka, czwartym golem Dagano otworzył wynik meczu z Ghaną i piątą bramką przypieczętował udany rewanż z DR Kongo. Był też powoływany na Puchar Narodów Afryki 2010, Puchar Narodów Afryki 2012 i Puchar Narodów Afryki 2013.

</doc>
<doc id="814454" url="https://pl.wikipedia.org/wiki?curid=814454" title="Salman al-Farisi">
Salman al-Farisi

Salman al-Farsi (fa. سلمان فارسی, arab. سلمان الفارسي) – towarzysz proroka Mahometa.
Urodził się w Iranie (niedaleko miasta Isfahan) pod imieniem Rozbeh. Jego rodzice byli zaratusztrianami, on zaś w młodości przeszedł na chrześcijaństwo. Najbardziej znany jest z tego, iż był pomysłodawcą wykopania fosy (arab. al-chandak), która miała bronić Medyny przed najazdem wojsk koalicyjnych pod wodzą Abu Sufjana w słynnej „bitwie fosy” w 627. Zgodnie z legendarną tradycją jako dorosły człowiek przetłumaczył Koran na język perski. Tym samym miał być pierwszym muzułmaninem, który przetłumaczył Koran z języka arabskiego na język obcy. Umarł podczas rządów kalifa Usmana ibn Affana (644-656).

</doc>
<doc id="814458" url="https://pl.wikipedia.org/wiki?curid=814458" title="Lilí Álvarez">
Lilí Álvarez

Lilí Álvarez (właściwie Elia María González-Álvarez y López-Chicheri), (ur. 9 maja 1905 w Rzymie, zm. 8 lipca 1998 w Madrycie) – hiszpańska tenisistka, dziennikarka i pisarka.
Życiorys.
Elia Maria urodziła się w Rzymie, gdzie przebywali jej rodzice, z pochodzenia Hiszpanie. Wychowywała się w Szwajcarii i od najmłodszych lat lubiła sport. W wieku jedenastu lat wygrała pierwsze zawody w łyżwiarstwie. Kiedy miała szesnaście lat została mistrzynią w łyżwiarstwie w Sankt Moritz. Dwa lata wcześniej wygrała swój pierwszy turniej tenisowy. Młoda Hiszpanka uprawiała również narciarstwo alpejskie, jeździectwo, a nawet wyścig samochodowy, odnosząc w nich nie mniejsze sukcesy.
W okresie międzywojennym była czołową tenisistką hiszpańską, jedną z pierwszych Hiszpanek, które uprawiały tę dyscyplinę. W latach 1926–1928 osiągnęła trzy finały z rzędu w dziś najbardziej prestiżowym turnieju tenisowym, jakim jest Wimbledon. Dwukrotnie w tych meczach została pokonana przez Helen Wills Moody.
W 1924 reprezentowała swój kraj na igrzyskach w Paryżu, zajmując piąte miejsce w grze pojedynczej i grze mieszanej oraz ósme w grze podwójnej.
W 1929 roku wygrała pierwszy wielkoszlemowy turniej w grze podwójnej – były to międzynarodowe mistrzostwa Francji, razem z Holenderką Cornelią Bouman. W 1930 roku wygrała mistrzostwa Włoch, będące dziś turniejem WTA. Wówczas została pierwszą mistrzynią, a turniej rozgrywany był w Mediolanie. Obecnie ma on miejsce w Rzymie i jest jednym z ważniejszych włoskich turniejów tenisowych. Następną Hiszpanką, która wygrała ten turniej, była Conchita Martínez, mistrzyni z 1993 roku. W 1927 roku osiągnęła finał gry mieszanej French Open w parze z Billem Tildenem.
W tym samym roku opublikowała w Londynie książkę „Modern Lawn Tennis”.
W 1931 roku zaszokowała kibiców Wimbledonu, występując w podzielonej spódnicy, zaprojektowanej specjalnie dla niej przez Elsę Schiaparelli. Rozpoczęła współpracę dziennikarską z brytyjską gazetą „Daily Mail”, gdzie opisywała konflikty polityczne w Hiszpanii.
W 1934 roku Lili poślubiła francuskiego arystokratę i dyplomatę hrabiego Jean de Gaillard de la Valdene i przez trzy lata występowała w międzynarodowym cyklu tenisowym pod nazwiskiem męża. W 1939 roku straciła w wyniku poronienia swoje jedyne dziecko i wkrótce rozstała się z mężem. W 1941 roku powróciła do Hiszpanii, gdzie zajęła się pisaniem. Wydała książkę pod tytułem „Plenitud”. Pisała na tematy religijne i feministyczne, wciąż uprawiała sporty. Aktywnie angażowała się w działalność ruchu feministycznego (m.in. wygłosiła odczyt w czasie V kongresu feministycznego hiszpanoamerykańskiego w 1951 r.).
Zmarła w 1998 roku w Madrycie. Spoczywa na Cmentarzu Almudena.

</doc>
<doc id="814460" url="https://pl.wikipedia.org/wiki?curid=814460" title="USS Washington (BB-47)">
USS Washington (BB-47)

USS "Washington" (BB-47) był pancernikiem typu "Colorado". Jako drugi okręt US Navy, nosił nazwę pochodzącą od stanu Waszyngton. Jego stępkę położono 30 czerwca 1919 w Camden (New Jersey), w New York Shipbuilding Corporation. Został zwodowany 1 września 1921 roku, matką chrzestną została panna Jean Summers, córka kongresmena Johna W. Summersa ze stanu Washington. 8 lutego, dwa dni po podpisaniu Traktatu Waszyngtońskiego, zgodnie z ograniczeniami Traktatu budowa okrętu została przerwana. W tym momencie okręt był ukończony w 75,9 procentach. Ostatecznie nieukończony kadłub okrętu, został przeholowany na morze, gdzie został zatopiony jako cel artyleryjski 26 listopada 1924 roku.

</doc>
<doc id="814461" url="https://pl.wikipedia.org/wiki?curid=814461" title="Dołki">
Dołki



</doc>
<doc id="814473" url="https://pl.wikipedia.org/wiki?curid=814473" title="Gram.pl">
Gram.pl

gram.pl – polska strona internetowa poświęcona grom komputerowym oraz pomocy technicznej. Jednocześnie serwis społecznościowy, skupiający graczy poprzez usługi takie jak: platforma blogowa, forum, kanał IRC czy gry online. Została stworzona przez CD Projekt i uruchomiona jesienią 2005 roku. Serwis był notowany w rankingu Alexa na miejscu 618 (stan na 21 września 2021). Od 1 lutego 2008 roku po ponad dwuletniej współpracy z CD Projekt gram.pl stało się niezależną spółką. Siedziba firmy znajduje się w Zamieniu pod Warszawą.

</doc>
<doc id="814474" url="https://pl.wikipedia.org/wiki?curid=814474" title="Jakub Niemojewski">
Jakub Niemojewski

Jakub Niemojewski inne formy nazwiska: "Niemoyewski, Nyemoyewski" herbu Szeliga (ur. w 1528/1532 roku – zm. w 1586 roku) – polski działacz reformacyjny, teolog kalwiński, polemista, chorąży inowrocławski, wielokrotny poseł na Sejm walny. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego.
Życiorys.
Jakub Niemojewski pochodził ze znanej rodziny szlacheckiej. Był synem Mikołaja herbu Szeliga, sędziego inowrocławskiego i młodszym bratem Jana Niemojewskiego. Zdobył wykształcenie teologiczne i prawnicze na Uniwersytecie Albertina w Królewcu oraz w Wittenberdze, gdzie był uczniem Melanchtona (1550).
Po powrocie na Kujawy porzucił luteranizm na rzecz kalwinizmu. Był aktywnym organizatorem kościołów protestanckich na Kujawach. Po zbliżeniu się do braci czeskich, doprowadził do porozumienia ich Jednoty z kalwinami kujawskimi (którzy z Andrzejem Prażmowskim na czele, przyjęli konfesję braci czeskich), w formie unii zawartej w jego dziedzicznej posiadłości w Liszkowie 18 września 1565 r. W swojej działalności angażował się szczególnie na rzecz rozwoju szkolnictwa protestanckiego.
Poseł na sejm piotrkowski 1562/1563 roku z województwa inowrocławskiego. Jako poseł występował na sejmach w czasach Zygmunta Augusta w latach 1570 i 1572 w sprawie równouprawnienia wyznań. W czasie bezkrólewia wsławił się pracą w komisjach redagujących akt konfederacji warszawskiej (1573), którą jako poseł na sejm konwokacyjny podpisał konfederację warszawską 1573 roku. Poseł na sejm 1576/1577 roku z województwa inowrocławskiego. Poseł na sejm 1582 roku z województwa kaliskiego. Poseł na sejm 1585 roku z województwa inowrocławskiego.
Niemojewski znany był też z wystąpień na sejmach w czasie panowania Stefana Batorego (1582 i 1583). Polemizował m.in. z Benedyktem Herbestem i Jakubem Wujkiem.
Twórczość.
Jakub Niemojewski był znany jako nie tylko z wystąpień jako polemista sejmowy, ale również z publikacji ogłoszonych drukiem.

</doc>
<doc id="814475" url="https://pl.wikipedia.org/wiki?curid=814475" title="Salman Pers">
Salman Pers



</doc>
<doc id="814476" url="https://pl.wikipedia.org/wiki?curid=814476" title="Mroczna przepowiednia">
Mroczna przepowiednia

Mroczna przepowiednia () – kanadyjski serial telewizyjny dla młodzieży. Emitowany był na kanale Jetix.
Fabuła.
Serial opowiada o rodzeństwie Cally i Lance, którzy znajdują komiks „Dark Oracle”. Od tamtej pory w ich życiu dzieją się dziwne rzeczy. Wszystko, co jest w komiksie, spełnia się także w rzeczywistości, choć mogą też zmienić bieg wydarzeń. W 14. odcinku, o istnieniu komiksu dowiadują się także Sage (dziewczyna Lance’a) i Dizzy (przyjaciel bliźniaków). Jednak tych dwoje nie zdaje sobie nawet sprawy, jak bardzo niebezpieczna jest ta wiedza.
Wersja polska.
Opracowanie: na zlecenie Jetix – IZ-Text
Dźwięk: Iwo Dowsilas
Montaż: Mirosław Gągola
Tekst polski: Anna Hajduk
W polskiej wersji wystąpili:
i inni
Lektor: Ireneusz Załóg
Opis odcinków.
Odcinek 1: Początek Komiksu.
Lance Stone jak zwykle ciągle siedzi w sklepie z komiksami, w Jaskini Graczy. Kiedy do sklepu wchodzi jego siostra, Cally, przegląda komiks z kategorii Science-Fiction. Dziewczyna pociągając brata za rękaw nie wierzy, że ma takie same geny jak jej bliźniak. Jednak to Lance jest starszy o 20 minut. Widząc, że to nie działa na Lance’a, zrezygnowana także bierze się za oglądanie komiksów. Kiedy sięga po jeden, ten jak za dotknięciem czarodziejskiej różdżki (albo lepiej – dotknięciem języka niesamowitej żaby), zmienia okładkę. Zaskoczona Cally stwierdza, że coś jej się wydawało. Ponawia próbę wyciągnięcia brata ze sklepu. Jakimś cudem jej się to udaje. Lance zdąża jeszcze zamienić parę słów z ekspedientką o imieniu Sage. Na pierwszy rzut oka widz zauważa, że chłopak za wszelką cenę próbuje zamienić z nią te kilka słów. Po przyjściu do domu, Cally rozpakowuje plecak. Ma zamiar odrobić zadanie domowe. Jednak, chwilę po otwarciu plecaka, znajduje w nim jakiś komiks. To ten, który widziała w sklepie. Nosił tytuł: Dark Oracle. Był to numer pierwszy komiksu. W jej głowie mieszało się zdziwienie, jak i przerażenie. Wygląda na to, że go ukradła, chociaż wcale tego nie zrobiła. Natychmiast wbiega do pokoju brata i mówi mu, że znikąd w jej plecaku wziął się ten komiks. Zachęca go do pójścia z nią do Jaskini Graczy i oddania komiksu. Jednak on uważa, że zapewne jest już zamknięta. Gdy rodzeństwo dociera do sklepu, okazuje się, że faktycznie ów jest zamknięty. Jednak właściciel (wraz z grupką osób) dalej stoi przy wejściu. Cally stara się zwrócić mu komiks. Jednak ten oświadcza że nigdy takiego na oczy nie widział. Jest to równoznaczne z tym, że nie ma takiego komiksu w jego sklepie.
Odcinek 2: Mroczna armia.
Lance znajduje nowy komiks jednak wiedząc, że Cally ma o nim koszmary nic jej nie mówi. Vern słyszy rozmowę Lance’a i Dizzy’ego na temat Nigerecona zaprasza go na spotkanie Mrocznej Armii zaskoczony jego wiedzą. Vern mówi, że tam gra się na żywo o prawdziwe stawki. Dizzy’ego to niepokoi i też chce iść, ale Vern odpowiada, że wybierają tylko najlepszych. Lance zgadza się i idzie, a Simone i Vern prowadzą go na cmentarz i każą przynieść im kawałek płaszcza prowadzącego zebranie. Udaje mu się to, ale wtedy rozpoczyna się „wybielanie” a armia zaczyna gonić Lance’a, bo uważa, że ich okradł. Chłopak ucieka i wpada na Sage, nie może jednak wejść na drzewo i spada. Tymczasem Cally uczy się z Annie – znajduje komiks i biegnie do brata, ale Mroczna armia łapie ją. Lance chce przywołać Pierścień Przeznaczenia z nieba, więc Sage zrzuca mu swój pierścionek. Potem podnosi gałązki i stwierdza, że siła tych przedmiotów czyni go nietykalnym, co okazuje się być prawdą. Wszyscy odchodzą, a Lance dowiaduje się, że dziewczyna ma na imię Sage.
Odcinek 3: Księżyca Ćwiartki.
Lance zastępuje Sage w Jaskini Graczy, gdyż ona jedzie do teatru. W komiksie widać jak Violet i alter Jack się całują. Cally jest więc w siódmym niebie i zaprasza Jacka do domu, by pokazać mu rzeczy na aukcję charytatywną. Podczas rozmowy chłopak zwierza się Cally, że czuje jak oddala się od Mary i nie wie co robić. Cally udziela mu więc rad. Następnego dnia Jack stwierdza, że jest już dużo lepiej. Tymczasem kiedy Lance zrywa plakaty w Jaskini Graczy, widzi dziwny symbol na drzwiach Doyle’a, który pojawia się również w komiksie. Szuka informacji o nim w Internecie i dowiaduje się, że jest to Ankh – egipski symbol m.in. wiecznego życia. Mówi o tym Cally, ale ona nie dostrzega w tym nic specjalnego. Lance twierdzi jednak, że odpowiedzi na pytania o komiks znajdują się za tymi drzwiami a w końcu wchodzi do pokoju Doyle’a i jest świadkiem dziwnego rytuału, kiedy to Doyle i reszta ożywiają martwego ptaka. Zostaje na tym przyłapany i zwolniony. Wracając do domu natyka się na Jacka i dowiaduje się, że komiks „nie skończył się happy endem”. Chce jej opowiedzieć, co mu się przytrafiło, ale Cally go nie słucha. Pod koniec odcinka w komiksie widać jak Violet puszcza całusa odchodzącemu Jackowi.
Odcinek 6: Telefon do Violet.
Pojawia się kolejny numer, który mówi o wyścigu mającym odbyć się następnego dnia i o tym, jak Violet go wygrywa. Lance pyta Sage, czy będzie jego parą. Gdy Sage się zgadza, Lance jest tak szczęśliwy, że nie patrzy gdzie idzie. Wyścig polega na tym, że para odpowiada na 10 pytań dotyczących przedmiotów, które musi znaleźć. Komiks jest pełen podpowiedzi, więc Lance i Sage (a właściwie Lance) natychmiast rozwiązują zagadki. Jest też scena, w której Violet gdzieś dzwoni, chwilę później dzwoni telefon Sage. Chłopak mówi o tym Cally, ale ona uważa, że zwariował, jednak zabiera komiks. Gdy trzeba zdobyć słuchawki, Lance idzie do Jaskini Graczy, by je ukraść. Tymczasem Blaze kradnie pieniądze i alter Doyle go łapie, zaczyna się wybielenie. Doyle zaczyna walić w drzwi, za którymi jest Lance, gdy odkłada słuchawki, wybielenie się kończy. Ostatecznie wyścig wygrywają Vern i Simone. Pod koniec Sage całuje Lance’a.
Odcinek 7: Zniszczony.
Cally ma kłopoty w przyjaźni z Annie, gdyż nie może być z nią szczera w sprawie komiksu. Potem znajduje komiks i zauważa, że Jack zrywa z Mary. W szkole pojawia się nowa dziewczyna, Claudia, z wymiany uczniowskiej z Montrealu. Cally się z nią zaprzyjaźnia – zaczyna nawet ubierać się tak samo jak ona i prosi o pomoc w sprawie Jacka. Ona naturalnie się zgadza i rozmawia z nim w toalecie dla chłopców, po czym stwierdza iż „to tylko kwestia czasu zanim ten chłopak znowu się zakocha”. Później Claudia zaciąga Cally na basen po lekcjach. Tymczasem w komiksie widać jak Violet tonie. Lance biegnie do Cally. Na basenie pojawia się Jack, a Claudia wpycha go do wody i pływają razem. Cally dowiaduje się, że to w Claudii miał się zakochać Jack, a nie w niej i mówi, że nie chce być już taka jak ona. Wybielanie dobiega końca.
Odcinek 12: Cally czy marionetka?
Pojawia się następny numer komiksu. Cally widząc, że jest marionetką, denerwuje się i drze komiks na kawałki. Następny dnia Cally nie może się obudzić. Śni się jej, że razem z Violet jest związana linami jak marionetka. Lance szuka kawałków komiksu i skleja je, by był z powrotem w „jednym kawałku”. Gdy Cally się budzi, Lance mówi jej, że komiks chciał się na niej zemścić.
Odcinek 15: Impreza Szkolna.
W szkole ma być zorganizowana impreza. Tymczasem pojawia się kolejny komiks zwiastujący, że niebawem dojdzie do śmiertelnego w skutkach wypadku czerwonego sportowego samochodu. Cally, Lance i Dizzy z niepokojem odkrywają, że pojazd należy do Emmetta. Sage znajduje przepowiednię dotycząca Lance’a i Holly. Niedługo potem zostaje przez nią zagadnięta: Holly twierdzi, że Lance nie jest odpowiednią partią dla niej. Tymczasem w komiksie pojawiają się kolejne wskazówki i bliźniaki nabierają pewności, że do wypadku dojdzie w czasie wieczornej imprezy. Podczas przerwy szkolnej Sage zauważa, jak Lance i Holly gawędzą ze sobą przyjaźnie. W trakcie wieczornych przygotowań Lance nie jest z Sage szczery w sprawie sukienki, co dodatkowo wyprowadza ją z równowagi. Dziewczyna jest rozgoryczona i zazdrosna, oznajmia, że nie ma ochoty na zabawę i idzie do Jaskini Graczy. Lustro się otwiera i dziewczyna traci przytomność. Tymczasem Cally i Dizzy za wszelką cenę próbują zapobiec katastrofie. Próby odebrania kluczyków nie dają efektów, więc Dizzy włamuje się do samochodu Emmetta i pozoruje napad bandziorów. Na miejsce przybywa także Lance. W komiksie pojawiają się kolejne przepowiednie, które jednoznacznie wskazują, że zginie również Rebecca. Dziewczyna dostaje niestrawności i Emmett decyduje się odwieźć ją do domu. Zrozpaczone bliźniaki usiłują ich zatrzymać. Na szczęście plan Dizzy’ego okazuje się skuteczny. Emmett jest tak zaabsorbowany Dizzym, że zostawia kluczyki w zamku. Lance odpala samochód i jako niewprawny kierowca uderza w druciany płot. Samochód płonie, ale nikt nie ginie. Tymczasem na wolność wydostaje się alter Sage.
Odcinek 18: Impreza.
Na lekcji WF-u klasa Lance’a i Dizzy’ego trenuje rzuty do kosza. Przy rozmowie chłopcy znajdują następny numer komiksu. Dizzy proponuje, by Lance i Cally zrobili imprezę. Niestety wszyscy to usłyszeli i uznali to jako zaproszenie. Po szkole Lance i Cally zamykają wszystkie okna i drzwi i udają, że nikogo nie ma w domu. Po jakimś czasie do domu pukają imprezowicze, ale rodzeństwo nie odpowiada. Nagle puka Sage i prosi, by Lance otworzył. On otwiera i zza krzaków wyskakują koledzy gotowi na zabawę. Gdy goście grają w karty, rozlega się dzwonek do drzwi. Okazuje się, że jest to kuzynka jednego z gości. Lance otwiera, a ona wchodzi razem z kilkoma znajomymi. Lance i Cally spoglądają w komiks i widzą, że Vern próbuje rozpętać chaos. Obstawiają wszystkie drzwi i okna. Cally spotyka na imprezie Emmetta. Tymczasem Vern i Simone są razem i próbują czarować. Nagle Simone rzuca pomysł na wtargnięcie do domu bliźniaków. Vern podchwytuje pomysł i realizuje go. Cally zajęta rozmową z Emmettem nie zauważa, że czarne charaktery wchodzą do domu, idą na górę i znajdują komiks. Vern od razu zrozumiał, że to było powodem dziwnego zachowania rodzeństwa. Widzi w nim Doyle’a, więc idzie do Jaskini Graczy i spotyka się z nim. Niedługo później przybiegli Cally i Lance, a Vern znalazł amulet mocy. Potem Vern demonstruje, jakie nowe moce ma dzięki temu talizmanowi. Ostatecznie przegrywa, ale Cally i Lance nie wiedzą, że ten amulet dał mu moc.
Odcinek 21: Obóz strachu.
Organizowany jest obóz. Emmett z Rebeccą namawiają Cally, by jechała, ale ta nie chce, podobnie jak Dizzy. Sytuacja zmienia się jednak, gdy Cally znajduje komiks. Na okładce Rebecca i Emmett trzymają się za ręce i wygląda to tak, jak by łączyło ich więcej niż przyjaźń. Na obóz jadą więc Cally, Emmett, Dizzy, Rebecca, Lance, Sage i... Juniper, co się później okazuje, mimo że Rebecca skłamała, mówiąc jej, że nie ma już miejsc. Juniper ukrywa się i reszta nie wie, że ona z nimi pojechała. Właścicielem pola namiotowego jest ekscentryczny Travis. Budzi on podejrzenia przyjaciół. Podczas pogadanki przy ognisku nagle Rebecca idzie na moment za potrzebą. Potem słychać jej krzyk i już nie przychodzi. Cała reszta idzie jej szukać w lesie. Dizzy biegnie sam, mimo że Lance prosi, by szukał z nim i Sage. Cally i Emmett kłócą się, gdyż Cally jest cały czas zazdrosna o Rebeccę. Emmett nagle znika, Cally przestraszona szuka go. Sage wpada w trujący bluszcz i dostaje wysypki, więc Lance odprowadza ją do namiotu. Cally znajduje gałęzie poskręcane w kształt Ankh wiszące w lesie. Wtedy zjawia się Dizzy, Lance, a następnie Travis. Cally i Dizzy są przestraszeni, uciekają, pewni, że Travis stoi za zniknięciem Rebekki. Niespodziewanie spotykają Juniper, która potwierdza ich przypuszczenia. Wtedy dogania ich Travis i rzuca Lance'owi swoją komórkę, mówi, że to wszystko sprawka Juniper, co zresztą okazuje się prawdą. Przyjaciele znajdują Emmetta i Rebeccę w jakimś dole w lesie. Nic poza przyjaźnią ich nie łączy. Odcinek kończy się przypuszczeniem Cally i Lance’a, że to Blaze i Violet poskręcali gałęzie w lesie i że stają się coraz silniejsi.
Odcinek 22: Znak K.
Podczas wizyty w Jaskini Graczy Doyle opowiada Lance’owi i Dizzy’emu o poszukiwaniach swojego Ka w Egipcie. Potem kumple znajdują nowy numer komiksu, a na okładce Violet z 4 ramionami (znak K). Gdy Doyle otrzymuje telefon od Vanessy (jego dziewczyny), wygania chłopaków ze sklepu, a Dizzy przypadkowo zostawia nowy numer na półce z komiksami. Tymczasem Cally i Rebecca opiekują się siostrami tej drugiej. Umilają sobie czas wróżbami. Gdy Cally losuje kartę, okazuje się, że wróżba mówi o spotkaniu ze strachem. Dziewczyna w to nie wierzy, ale gdy 4 razy z rzędu wyciąga tę samą kartę, zaczyna się bać. W tym samym czasie Doyle znajduje komiks, a gdy chłopaki wracają do Jaskini, żąda wyjaśnień. Lance i Dizzy, nie mając wyboru, opowiadają mu o wszystkim. Okazuje się, że w komiksie jest zaćmienie księżyca, co według Doyle’a oznacza pojawienie się Ka. W tym przypadku Ka jest Violet... Rebecca odbiera w domu telefon od Dizzy’ego i postanawia spotkać się z nim na mieście. Cally zostaje sama w jej domu. Nagle w domu przestaje działać prąd. Cally podchodzi do lodówki, by wziąć coś do jedzenia, a gdy ją zamyka, na drzwiach od lodówki pojawia się napis "Widzę cię". Nagle dzwoni telefon. Cally odbiera, ale nic nie słyszy. Po kilku chwilach znowu dzwoni telefon, dziewczyna odbiera i słyszy notoryczne nadchodzę. Przestraszona dziewczyna spogląda na laptopa i zauważa e-maila o treści "Gotowa czy nie, nadchodzę". Nagle ktoś stuka w drzwi... Lance znajduje Rebeccę i Dizzy’ego i razem pędzą do jej domu. Tymczasem siostra Rebekki schodzi na dół i informuje Cally o tym, że w jej pokoju jest dziewczyna, która wygląda jak Cally. W pokoju małej dziewczynki w lustrze Cally zauważa Violet... Lance, Dizzy i Rebecca podchodzą pod dom, ale okazuje się, że jest awaria prądu. Postanawiają dostać się do domu od tyłu. Cally mówi siostrze Rebekki, że to była tylko jej wyobraźnia. Schodzi na dół i słyszy płacz malutkiej siostry Rebekki. Wpada na górę i przy łóżeczku niemowlaka znajduje kartę, którą wcześniej wylosowała we wróżbach. Słyszy cieniutki głosik śpiewający "Pee-ka-boo, widzę cię!". Wchodzi do pokoju Delly i znajduje tam gadającą lalkę. W lustrze pojawia się Violet. Cally i Delly uciekają na dół i spotykają tam... Lance’a, który właśnie wszedł do domu. Wraca prąd i ktoś znowu puka do drzwi. Lance otwiera i jest to elektryk, mówiący, że prąd wrócił. Mówi też, że był tu wcześniej i że telefony przez cały czas nie działały. Cally mówi Lance'owi, ze Violet była w tym pokoju psychicznie i fizycznie. Bliźniaki zaczynają się obawiać...

</doc>
<doc id="814477" url="https://pl.wikipedia.org/wiki?curid=814477" title="Salman Al-Farsi">
Salman Al-Farsi



</doc>
<doc id="814478" url="https://pl.wikipedia.org/wiki?curid=814478" title="Przygodowa gra komputerowa">
Przygodowa gra komputerowa



</doc>
<doc id="814481" url="https://pl.wikipedia.org/wiki?curid=814481" title="Kronika polsko-węgierska">
Kronika polsko-węgierska

Kronika polsko-węgierska – kronika zachowana w kilku łacińskich polskich rękopisach. Odkryta przez Joahima Lelewela w 1811 r. w rękopisie Sędziwoja z Czechła zachowanym w bibliotece poryckiej Tadeusza Czackiego . Przyjmuje się, że została spisana po 1222 roku przez kogoś znajdującego się prawdopodobnie w kręgu węgierskiej kancelarii królewskiej. Dzieło opisuje historię Węgier od wyjścia z praojczyzny po panowanie króla Władysława I Świętego. Kronika przytaczana w Polsce ok. 1254 roku w okresie kanonizacji Świetęgo Stanisława ze Szczepanowa.

</doc>
<doc id="814489" url="https://pl.wikipedia.org/wiki?curid=814489" title="François Fénelon">
François Fénelon

François de Salignac de la Mothe, znany jako François Fénelon (ur. 6 sierpnia 1651, zm. 7 stycznia 1715) – francuski arcybiskup, teolog, poeta, pisarz i pedagog.
Życiorys.
Urodził się w Château de Fénelon, w Sainte-Mondane, Périgord, w Akwitanii.
W latach 1686–1687 odbywał misję wśród hugenotów. W tym to okresie zaprzyjaźnił się z Jacques-Bénigne Bossuetem, z którym w późniejszym czasie jego drogi się rozeszły. To pod wpływem Bossueta Fenelona przydzielono do grupy największych mówców katolickich (wraz z takimi sławami jak Louis Bourdaloue czy Esprit Fléchier) wysłanych do regionów Francji z największą liczbą hugenotów. Spędził trzy lata w rejonie Saintonge i choć początkowo namówił króla, aby wycofać oddziały z regionu, to później skłaniał się do poglądu, że lepiej jest namówić schizmatyków siłą do słuchania jego przesłania, aby w końcu odrzucili swoje błędy. Od 1689 roku był wychowawcą wnuka Ludwika XIV - Ludwika, księcia Burgundii, ojca przyszłego Ludwika XV.
W roku 1695 Fénelon został arcybiskupem Cambrai. Poznał wtedy Madame Guyon i był odtąd pod wpływem jej kwietystycznych poglądów. Bronił kwietyzmu w "Wyjaśnieniu mów świętych", które potępił papież Innocenty XII, a Ludwik XIV skazał autora na banicję. 
Fénelon jest autorem dzieła "Przygody Telemaka" (1699, wyd. pol. 1750), atakującego francuską monarchię absolutną. Jest także autorem "Doskonałości chrześcijanina" i "Maksym Świętych". Tezy Fenelona zwalczał absolutysta Jacques-Bénigne Bossuet. 
W latach 1679–1687 był dyrektorem zakładu wychowawczego dla dziewcząt protestanckich, które przeszły na katolicyzm. Jako pedagog napisał "O wychowaniu młodzieży płci żeńskiej" (1687, wyd. pol. 1823) przeciwstawiając się wychowywaniu dziewcząt w klasztorach. W swoich poglądach domagał się dostępu dla dziewcząt do szkolnictwa na poziomie podstawowym, a za właściwe wychowanie – wychowanie zgodnie z prawami natury opartymi na zasadzie humanizmu chrześcijańskiego.

</doc>
<doc id="814490" url="https://pl.wikipedia.org/wiki?curid=814490" title="Park Narodowy Ruaha">
Park Narodowy Ruaha

Park Narodowy Ruaha – park narodowy w Tanzanii, założony w 1964 roku.
Zajmuje 10 300 km², a wraz z pobliskimi rezerwatami Kizigo i Rungwa River 25 600 km². Teren parku jest trudno dostępny, stąd nadal zachowuje naturalny i dziki charakter. Pokrywają go płaskie obszary trawiaste, faliste tereny leśne oraz wzgórza. Przez wschodnią część parku przepływa rzeka Ruaha. Faunę parku stanowią krokodyle, hipopotamy, wydry, bawoły, słonie, zebry, lwy, gepardy, hieny, szakale, antylopy, dzikie psy, guźce, dzikie koty, jeżozwierze i cywety. W parku żyje także ok. 300 gatunków ptaków.
Zobacz też: parki narodowe Afryki

</doc>
<doc id="814495" url="https://pl.wikipedia.org/wiki?curid=814495" title="Beorningowie">
Beorningowie



</doc>
<doc id="814496" url="https://pl.wikipedia.org/wiki?curid=814496" title="Patty Fendick">
Patty Fendick

Patty Fendick (ur. 31 marca 1965 w Sacramento) – amerykańska tenisistka, mistrzyni Australian Open 1989 w grze podwójnej.
Jej kariera zawodowa rozpoczęła się w maju 1987 roku. Studentka Uniwersytetu Stanforda, który porzuciła dla psychologii. Jako tenisistka posługiwała się prawą ręką. W 1988 roku wygrała zawodowy turniej tenisistek w Auckland, rok później udało się jej obronić tytuł. W tym samym roku zwyciężyła również w turnieju w Tokio. Oprócz trzech zwycięstw jeszcze dwukrotnie miała szansę wygrać turniej zawodowy w grze pojedynczej, nie wykorzystała jej jednak ani w Oklahoma City w 1993, ani w Pattaya w 1994. W turniejach wielkoszlemowych w grze pojedynczej jej największym sukcesem jest ćwierćfinał Australian Open 1990; kilkakrotnie była w czwartej rundzie - po raz ostatni w Melbourne w 1992 roku. W marcu 1989 roku klasyfikowana na dziewiętnastej, najwyżej w karierze, pozycji rankingowej.
Ma na koncie zwycięstwa nad takimi zawodniczkami, jak Zina Garrison, liderka światowego rankingu, Jana Novotná oraz siostry Maleewe.
Znacznie więcej osiągnięć zdobyła w grze podwójnej. W 1991 roku została mistrzynią Australian Open, razem z Mary Joe Fernández. Ponadto wygrała dwadzieścia cztery turnieje zawodowe u boku takich tenisistek, jak Gigi Fernández, Andrea Strnadová, Łarysa Sawczenko-Neiland czy Meredith McGrath. Dziewiętnaście razy w zawodowym finale gry podwójnej, między innymi na turnieju US Open. Czterokrotnie zakwalifikowała się do turnieju mistrzyń w deblu. Była deblową rakietą numer 4 na świecie.
Reprezentowała Stany Zjednoczone w Pucharze Wightman oraz Pucharze Federacji.
Zakończyła karierę sportową we wrześniu 1995 roku. Zajęła się między innymi trenowaniem tenisistów.
Jest żoną trenera tenisowego Scotta McCain (występowała również pod podwójnym nazwiskiem). Para ma dwie córki: Keegan i Hayley. Matka ma na imię Rita. Ma trzech braci: Davida, Johna i Eda.

</doc>
<doc id="814498" url="https://pl.wikipedia.org/wiki?curid=814498" title="A Bigger Bang Tour">
A Bigger Bang Tour

A Bigger Bang Tour – światowa trasa koncertowa zespołu The Rolling Stones, promująca płytę "A Bigger Bang".
Trasa oficjalnie rozpoczęła się 21 sierpnia 2005 roku, dwoma występami w historycznym Fenway Park w Bostonie. W sumie trasa objęła 55 koncertów w Ameryce Północnej, 4 w Ameryce Południowej, 19 w Europie, 5 w Japonii, 1 w Chinach oraz po 2 występy w Australii i Nowej Zelandii.
Pod koniec 2005 roku producent trasy koncertowej Michael Cohl ogłosił, że The Bigger Bang Tour zarobiła rekordową kwotę 162 milionów dolarów, od momentu jej rozpoczęcia w Bostonie. Tym samym pobiła wcześniejszy północnoamerykański wynik ustanowiony również przez Stonesów w 1994 roku podczas trasy koncertowej Voodoo Lounge Tour, która przyniosła zysk około 120 milionów dolarów. Dodatkowo "A Bigger Bang Tour", jest największą trasą koncertową w historii Ameryki Północnej, na drugim miejscu znajduje się inna trasa koncertowa The Rolling Stones, a mianowicie: Rolling Stones' 1997, Bridges to Babylon Tour.
24 listopada 2006 roku oficjalnie przedstawiono listę najbardziej dochodowych tras koncertowych wszech czasów. Na pierwszym miejscu znaleźli się Rolling Stonesi z A Bigger Bang Tour z wynikiem 437 milionów dolarów, liczonym od listopada 2005 do listopada 2006, wyprzedzając tym samym trasę Vertigo Tour zespołu U2, której dochód wyniósł 377 milionów dolarów. Poza tym The Rolling Stones zdołało utrzymać trzecie i czwarte miejsce na liście trasami Voodoo Lounge Tour i Bridges to Babylon Tour.
Podczas występów zespół wykonywał zarówno stare piosenki, takie jak: "It's Only Rock 'n' Roll", "Honky Tonk Women" i "Brown Sugar", jak i nowe, np.: "Rough Justice", "Infamy", "Rain Fall Down" i "Oh No, Not You Again".
Koncertowa lista piosenek była zmieniana przez wzgląd na stare i nowe utwory, jednak przeważnie koncentrowała się wokół tych samych piosenek. Zazwyczaj utworami rozpoczynającymi koncerty były "Jumpin’ Jack Flash" albo "Start Me Up", a końcową "(I Can’t Get No) Satisfaction".
Supporty i wstępy.
Artyści i zespoły, które podczas "The Bigger Bang Tour" występowały przed The Rolling Stones, to: The Black Eyed Peas, Alice Cooper, Kanye West, Maroon 5, Beck, Pearl Jam, Alanis Morissette, Mötley Crüe, Bonnie Raitt, Trey Anastasio, Living Colour, The Living End, Joss Stone, Metallica, Nickelback, Buddy Guy, The Charlatans, Feeder, Sloan, Black Rebel Motorcycle Club, Three Days Grace, Blue October, John Mayer Trio, Steve Harley &amp; Cockney Rebel i Tatiana Okupnik.
Możliwe, że w San Francisco miał miejsce największy występ rozpoczynający koncert w historii. Metallica, która sprzedaje miliony płyt na całym świecie, otworzyła koncert Stonesów, a jej członkowie przyznali, że są tym zaszczyceni.

</doc>
<doc id="814503" url="https://pl.wikipedia.org/wiki?curid=814503" title="Ankylostomatoza">
Ankylostomatoza

Ankylostomatoza (ang. ancylostomiasis) – choroba pasożytnicza układu pokarmowego, która jest wywołana przez nicienie z rodzaju "Ancylostoma". Choroba ta występuje głównie w klimacie ciepłym oraz wilgotnym. U człowieka pasożytuje w jelicie cienkim tęgoryjec dwunastniczy, którego larwy znajdują się w ziemi. Ankylostomatoza występuje także u zwierząt. Do zarażenia dochodzi głównie poprzez skórę.
Etiologia.
Chorobę wywołują tęgoryjce dwunastnicy ("Ancylostoma duodenale"). Człowiek zaraża się larwami tęgoryjca przez kontakt z ziemią zanieczyszczoną larwami. Larwy wnikają przez nieuszkodzoną skórę i z prądem krwi dostają się do błony śluzowej przewodu pokarmowego.
Objawy i przebieg.
Objawy to:

</doc>
<doc id="814506" url="https://pl.wikipedia.org/wiki?curid=814506" title="Elizabeth Smylie">
Elizabeth Smylie

Elizabeth Smylie, z domu Sayers (ur. 11 kwietnia 1963 w Perth) – australijska tenisistka, mistrzyni turniejów wielkoszlemowych w grze podwójnej i mieszanej.
Kariera tenisowa.
Australijska tenisistka wygrała trzy turnieje zawodowe w grze pojedynczej. W 1987 rok osiągnęła ćwierćfinał (najlepsze osiągnięcie w turnieju wielkoszlemowym) podczas Australian Open, wygrała swój trzeci tytuł singlowy w Oklahoma City, doszła do trzeciej rundy podczas Wimbledonu i drugiej w US Open. Dzięki tym wynikom osiągnęła najwyższe miejsce w rankingu WTA Tour w singlu – w notowaniu z 14 września 1987 roku została sklasyfikowana na dwudziestym miejscu.
W rankingu gry podwójnej osiągnęła piątą pozycję (28 marca 1988). Wśród trzydziestu sześciu wygranych turniejów deblowych jest jeden tytuł wielkoszlemowy: Wimbledon 1985 z Kathy Jordan. Wygrała Turniej Mistrzyń w 1990 roku z tą samą tenisistką. Wspólnie z Jordan wygrała trzynaście turniejów deblowych WTA.
Wspólnie z Wendy Turnbull zdobyła brązowy medal podczas Letnich Igrzysk Olimpijskich w Seulu w 1988 roku.
Dwukrotnie otrzymała nagrodę WTA za powrót roku.
Na sportowej emeryturze pełniła między innymi funkcję dyrektora jednego z turniejów tenisowych kobiecych w Australii.
Życie prywatne.
Elizabeth Sayers pod koniec 1984 roku poślubiła sportowego managera Petera Smylie. Mają trójkę dzieci: Laurę, Jordana i Elvisa.
Historia występów wielkoszlemowych.
Turniej Australian Open odbył się dwukrotnie w 1977 roku w (styczniu i grudniu), za to nie został rozegrany w 1986 roku.

</doc>
<doc id="814509" url="https://pl.wikipedia.org/wiki?curid=814509" title="Stadion Olimpii Elbląg">
Stadion Olimpii Elbląg



</doc>
<doc id="814512" url="https://pl.wikipedia.org/wiki?curid=814512" title="Stowarzyszenie Polskich Kombatantów">
Stowarzyszenie Polskich Kombatantów

Stowarzyszenie Polskich Kombatantów (SPK), Federacja Światowa Stowarzyszenia Polskich Kombatantów, centralna organizacja kombatancka założona w 1946 w Londynie, skupiająca lokalne organizacje kombatanckie działające w krajach osiedlenia się żołnierzy Polskich Sił Zbrojnych na Zachodzie, którzy pozostali na emigracji po zakończeniu II wojny światowej; członek Światowej Federacji Kombatantów.
Federacja Światowa Stowarzyszenia Polskich Kombatantów zrzesza obecnie 24 organizacje kombatanckie:
W latach 1950–1956 działał Okręg Stowarzyszenia Polskich Kombatantów w Maroku ("Association d'Entr'aide des Anciens Combattants Polonais en Maroc"), który podlegał organizacyjnie SPK we Francji.

</doc>
<doc id="814517" url="https://pl.wikipedia.org/wiki?curid=814517" title="Renáta Tomanová">
Renáta Tomanová

Renáta Tomanová (ur. 9 grudnia 1954 w Jindřichův Hradec) – czeska tenisistka, reprezentująca w czasie swojej kariery Czechosłowację.
Tomanová dwukrotnie grała w finałach turniejów wielkoszlemowych, w Australian Open 1976 (przegrana 2:6, 2:6 z Evonne Goolagong) oraz French Open 1976 (przegrana 2:6, 6:0, 2:6 z Sue Barker). Była również w półfinale Australian Open 1979. Wygrała cztery turnieje w grze pojedynczej.
Razem z Betsy Nagelsen była zwyciężczynią deblowego Australian Open 1978.
Reprezentantka Czechosłowacji w Fed Cup.

</doc>
<doc id="814519" url="https://pl.wikipedia.org/wiki?curid=814519" title="Lista najwyższych budynków w Londynie">
Lista najwyższych budynków w Londynie

Londyn jest największym miastem Wielkiej Brytanii, kiedyś również największym w Europie. W mieście tym znajduje się ponad 15 wieżowców o wysokości ponad 150 metrów. Łącznie budynków przekraczających 100 metrów wysokości jest tu ponad 30. Większość powstała po roku 2000. Niemal wszystkie są budynkami biurowymi, poza np. Guy's Tower, który jest szpitalem. Nowo powstające gmachy oraz te, które mają powstać, także są zazwyczaj biurowcami. Zaaprobowanych jest szereg projektów kolejnych wieżowców.

</doc>
<doc id="814530" url="https://pl.wikipedia.org/wiki?curid=814530" title="Lista najwyższych budynków w Seulu">
Lista najwyższych budynków w Seulu

Seul jest największym miastem w Korei Południowej i jednym z największych na świecie. Jest to także jedno z największych skupisk wieżowców, nie tylko w kraju i Azji, ale także i na całym świecie. W całym mieście znajduje się 15 budynków przekraczających 200 metrów wysokości. Ponad 100 metrów osiągają 128 budynki. Pierwszy budynek, który sięgnął tutaj 150 metrów został wybudowany w roku 1985 (63 Building), był to wtedy najwyższy budynek w całej Azji. Był to jednak jeden z nielicznych tak wysokich gmachów jakie wtedy powstały. Większość ze znajdujących się tu obecnie wieżowców powstała w latach 1998 – 2006. Wśród nich także obecnie najwyższy, Tower Palace 3 Tower G. Jest to zarazem najwyższy wieżowiec mieszkalny w kraju. W trakcie budowy jest kolejnych kilka budynków. Jednak ich budowa jest w większości wstrzymana.

</doc>
<doc id="814531" url="https://pl.wikipedia.org/wiki?curid=814531" title="Harold Bloom">
Harold Bloom

Harold Bloom (ur. 11 lipca 1930 w Nowym Jorku, zm. 14 października 2019 w New Haven) – amerykański krytyk literacki i kulturalny.
Życie i działalność.
Syn Williama i Pauli Bloomów, wychował się w rodzinie i środowisku wschodnioeuropejskich imigrantów: Żydów, Polaków i Rosjan. Mieszkał na południowym Bronksie przy 1410 Grand Concourse. Jego pierwszym językiem był jidysz; zanim poznał angielski, czytał literaturę hebrajską i w jidysz.
Po raz pierwszy zetknął się z poezją w języku angielskim w lokalnej bibliotece Fordhama; w wieku 10 lat poznał tom "White Buildings" Harta Crane’a. Wtedy to z pomocą Oxford English Dictionary wszedł w świat poezji, która „pochłonęła go dogłębnie”.
W 1947 uzyskał stypendium i rozpoczął naukę na Uniwersytecie Cornella, gdzie jego mentorem był Meyer Howard Abrams, słynny znawca romantyzmu i krytyk. W 1952 uzyskał tytuł B.A. (licencjat) i na przełomie 1953/1954 przebywał w Pembroke College na Uniwersytecie w Cambridge. Następnie wstąpił na Uniwersytet Yale, by odbyć studia podyplomowe. W 1956 uzyskał tam stopień Ph.D. (doktorat), po czym rozpoczął karierę akademicką i został wykładowcą na tej uczelni.
W 1959 poślubił Jeanne Gould. Mają dwóch synów: Daniela Jacoba i Davida Mosesa.
Publikacje.
Zasłynął jako specjalista w dziedzinie angielskiej literatury romantycznej, ale dał się poznać także jako zaskakujący i dalece nieortodoksyjny komentator tradycji żydowskiej. Jest twórcą pojęcia „lęku przed wpływem”, opisującego mechanizm psychologiczny wymuszający na artyście oryginalność i stawiający go w konflikcie z wielkimi prekursorami. Opracował i wydał „"The Western Canon. The Books and School of the Ages"”. Zebrał w nim te prace i autorów, którzy na przestrzeni wieków stanowią kulturalny fundament tego, co określa się cywilizacją zachodnią. W Załączniku ("Appendix D") o Erze Chaotycznej, wymienia 6 polskich autorów: Brunona Schulza, Czesława Miłosza, Witolda Gombrowicza, Stanisława Lema, Zbigniewa Herberta i Adama Zagajewskiego. Wydanie monumentalnego "Canonu", to bodaj największe osiągnięcie naukowe Blooma. Wydanie tej pracy spotkało się z bardzo ożywioną i miejscami gorącą dyskusją w kręgach akademickich i literackich Stanów Zjednoczonych i poza nimi.
Koncepcja "lęku przed wpływem".
Harold Bloom w pracy "Lęk przed wpływem" ujmuje wpływ literacki jako pojęcie niejasne, wychodząc jednocześnie z założenia, że poeci usiłują uniknąć wpływów poprzedników, choć równocześnie czerpią z nich inspirację. Aby odciąć się od swoich poprzedników poeci, zdaniem Blooma, wykonują następujące zabiegi:
Wybrane prace.
Jego najważniejsze książki poświęcone literaturze i religii to:

</doc>
<doc id="814532" url="https://pl.wikipedia.org/wiki?curid=814532" title="Metafizyka Arystotelesa">
Metafizyka Arystotelesa



</doc>
<doc id="814537" url="https://pl.wikipedia.org/wiki?curid=814537" title="Peroksydazy">
Peroksydazy

Peroksydazy (EC 1.11.-.-) – grupa enzymów należących do klasy oksydoreduktaz katalizujących utlenianie nadtlenkiem wodoru różnych substratów.
Kofaktorem peroksydaz jest protohem luźno związany z apoenzymem.
Peroksydazy odgrywają ważną rolę w procesie fagocytozy.
Przykłady.
peroksydaza chrzanowa, peroksydaza tarczycowa, peroksydaza glutationowa, peroksydaza askorbinianowa.
Peroksydaza glutationowa i askorbinianowa biorą udział w neutralizacji wolnych rodników w organizmie.

</doc>
<doc id="814539" url="https://pl.wikipedia.org/wiki?curid=814539" title="Nierówność Rao-Craméra">
Nierówność Rao-Craméra

Twierdzenie Craméra-Rao (zwane również nierównością Craméra-Rao lub nierównością informacyjną) podaje, jaki jest minimalny możliwy średniokwadratowy błąd estymatora (nie ma estymatorów, które miałyby mniejszy średni błąd kwadratowy).
W swojej najprostszej postaci nierówność stwierdza, że wariancja estymatora nieobciążonego jest nie mniejsza niż odwrotność informacji Fishera.
Następujące sformułowania nierówności wymienione są od najprostszej do bardziej ogólnej wersji. Wszystkie sformułowania wymagają pewnych warunków regularności spełnianych przez wiele „porządnych” rozkładów prawdopodobieństwa. Warunki te wymienione są poniżej.
Parametr skalarny, przypadek nieobciążony.
Załóżmy, że formula_1 jest nieznanym deterministycznym parametrem, który jest estymowany przy pomocy obserwacji formula_2 z rozkładu prawdopodobieństwa o gęstości formula_3 Wariancja dowolnego nieobciążonego estymatora formula_4 parametru formula_1 jest wtedy ograniczona z dołu przez odwrotność informacji Fishera formula_6
Przypomnijmy, że informacja Fishera formula_8 jest dana przez
Wtedy efektywność estymatora nieobciążonego formula_4 jest zdefiniowana jako
czyli minimalna możliwa wariancja estymatora nieobciążonego podzielona przez rzeczywistą wariancję.
Zatem na mocy twierdzenia mamy, że formula_12
Parametr skalarny, przypadek ogólny.
Bardziej ogólna postać ograniczenia może być otrzymana przez rozważanie nieobciążonego estymatora formula_13 funkcji formula_14 parametru formula_15 Nieobiążoność rozumiemy w tym przypadku jako: formula_16 Ograniczenie przyjmuje postać
gdzie formula_18 jest pochodną formula_19 i formula_8 jest informacją Fishera zdefiniowaną powyżej.
Podobnie możemy otrzymać ograniczenie wariancji estymatora obciążonego z danym obciążeniem. Rozważmy estymator formula_4 z obciążeniem formula_22 i niech formula_23 Na mocy powyższego wyniku, dowolny nieobciążony estymator o wartości oczekiwanej formula_14 ma wariancję większą lub równą formula_25 Zatem dowolny estymator formula_4 o obciążeniu danym funkcją formula_27 spełnia
Oczywiście, nieobciążona wersja ograniczenia jest szczególnym przypadkiem z formula_29
Przypadek wielowymiarowy.
Aby rozszerzyć nierówność Craméra-Rao na przypadek wielowymiarowy, zdefiniujmy wektor parametrów
z funkcją gęstości prawdopodobieństwa formula_31 spełniającą dwa warunki regularności poniżej.
Macierz informacji Fishera jest formula_32 macierzą dla której element formula_33 jest zdefiniowany jako
Niech formula_35 będzie estymatorem dowolnej funkcji wektorowej parametrów, formula_36 i oznaczmy jego wektor wartości oczekiwanej formula_37 przez formula_38 Wtedy nierówność Craméra-Rao stwierdza że macierz kowariancji dla formula_35 spełnia
gdzie:
Jeśli formula_35 nieobciążonym estymatorem formula_47 (to znaczy, formula_48), wtedy nierówność Craméra-Rao sprowadza się do
Warunki regularności.
Następujące dwa słabe warunki regularności gęstości prawdopodobieństwa formula_50 i estymatora formula_13 są konieczne:

</doc>
<doc id="814540" url="https://pl.wikipedia.org/wiki?curid=814540" title="Carling Bassett">
Carling Bassett

Carling Kathrin Bassett-Seguso (ur. 9 października 1967 w Toronto) – kanadyjska tenisistka.
Carling jest wnuczką Johna Bassetta, córką jego syna Johna F. Bassetta. Jej matką jest Susan Carling, wnuczka kanadyjskiego polityka, Johna Carlinga.
3 stycznia 1983 roku rozpoczęła się jej kariera zawodowa.
W 1981 roku Bassett wygrała tytuł juniorskiej mistrzyni Kanady. Po wygraniu dwóch azjatyckich turniejów, została numerem dwa rankingów juniorskich. Już w wieku szesnastu lat została najlepszą kanadyjską tenisistką. Pracowała wówczas jako modelka i aktorka.
W 1983 roku osiągnęła ćwierćfinał Australian Open i wygrała turniej zawodowy w Pensylwanii. Rok później doszła do ćwierćfinału French Open i półfinału US Open. Drugi tytuł mistrzowski wygrała w Strasburgu w 1987. W czasie kariery wygrała również dwa tytuły deblowe i dwukrotnie została uznana najlepszym sportowcem Kanady. Cierpiała na bulimię.
Startowała na igrzyskach olimpijskich w Seulu (1988) odpadając z rywalizacji w 1 rundzie singla i 2 rundzie debla.
W 1987 roku, w wieku dwudziestu lat, poślubiła amerykańskiego tenisistę, Roberta Seguso. Para ma syna Holdena Johna (ur. 14 marca 1988), syna Ridleya Jacka (ur. w 1993) oraz córkę Carling Jr (ur. w 1990). Razem z mężem i Chris Evert prowadzi akademię tenisową.

</doc>
<doc id="814548" url="https://pl.wikipedia.org/wiki?curid=814548" title="Francesc Català-Roca">
Francesc Català-Roca

Francesc Català-Roca (ur. 19 marca 1922 w Valls, zm. 5 marca 1998 w Barcelonie) – hiszpański fotograf. 
Życiorys.
Syn fotografa Pere Català Pic (1889-1971), który wprowadził go w świat fotografii. Francesc Català-Roca współpracował z kilkoma redakcjami czasopism, m.in. Destino i La Vanguardia, pierwsza indywidualna wystawa jego zdjęć miała miejsce w 1953. Wiele jego zdjęć zostało użytych do ilustrowania książek, większość posiada cechy typowe dla fotografii artystycznej. Francesc Català-Roca uważał się za profesjonalnego fotografa, który próbował uchwycić codzienną rzeczywistość, wierząc, że jest bardziej dokumentalistą niż artystą, a jego praca łączy rzeczywistość z pięknem. Udawało mu się zachować realizm przedstawianych postaci między innymi dzięki zdolnościom technicznym i naturalnej łatwości nawiązywania kontaktu z ludźmi, których fotografował. Jedną z jego najbardziej znanych serii jest cykl zrealizowany w Carrascosa del Campo (prowincja Cuenca) w 1954, gdzie z okazji fiesty miała miejsce walka byków, w której uczestniczył słynny torreador Luis Miguel Dominguín. Obecna była tam aktorka Lucia Bosé, która rok później została żoną Dominguína.
Dorobek artystyczny.
Autor ponad 200 000 zdjęć, przedstawiających głównie Katalonię, a zwłaszcza Barcelonę. Był pierwszym hiszpańskim fotografem, który otrzymał państwową nagrodę w dziedzinie sztuk plastycznych (1983). Dwukrotnie otrzymał nagrodę miasta Barcelona.

</doc>
<doc id="814552" url="https://pl.wikipedia.org/wiki?curid=814552" title="Zakazana planeta">
Zakazana planeta

Zakazana planeta (ang. "Forbidden Planet") – film fantastycznonaukowy z 1956 roku w reżyserii Freda Wilcoxa, na podstawie scenariusza Cyrila Hume’a. Zagrali w nim m.in. Leslie Nielsen, Walter Pidgeon i Anne Francis.
Była to pierwsza tzw. wysokobudżetowa superprodukcja z gatunku science-fiction wyprodukowana w wytwórni MGM, dzisiaj zaliczana do klasyki gatunku. Zarówno główni bohaterowie, jak i sama fabuła były inspirowane sztuką Williama Szekspira "Burza".
Film zasłynął głównie z efektów specjalnych, za które ich twórcy, A. Arnold Gillespie, Irving G. Ries oraz Wesley C. Miller otrzymali nominację do Oscara. Do stworzenia ścieżki dźwiękowej wykorzystano nowatorską wówczas muzykę elektroniczną. W filmie pojawił się również Robot Robby, jeden z pierwszych robotów goszczących na ekranie, które miały własną osobowość.
Fabuła.
Na początku XXIII wieku krążownik Zjednoczonych Planet C-57D zostaje wysłany na oddaloną o 16 lat świetlnych od Ziemi planetę Altair IV. Zadaniem załogi jest odkrycie losu ekspedycji naukowej, która przed 20 laty wyruszyła by założyć tam kolonię. Po wylądowaniu na powierzchni wita ich wyposażony w sztuczną inteligencję Robot Robby, który prowadzi ich do dr. Edwarda Morbiusa oraz jego córki, jedynych ocalałych.
Doktor Morbius cały czas spędza na badaniu nagle wymarłej 200 000 lat temu w nieznanych okolicznościach rasy zwanej Krellami. W jednym z ciągle działających laboratoriów odkrył maszynę zwielokrotniającą inteligencję i pozwalającą stworzyć trójwymiarowe projekcje dowolnej myśli użytkownika. Morbius użył jej raz, co mało go nie zabiło, ale spowodowało podwojenie jego inteligencji, dzięki czemu był w stanie zbudować Robby’ego oraz wiele technologicznych cudów w jego domu. Morbius pokazuje im ciągle działający, zasilany za pomocą 9200 reaktorów termojądrowych kompleks Krelli w kształcie sześcianu o wymiarach 30 kilometrów.
Pewnej nocy coś niszczy jedną z cennych części statku, który na rozkaz kapitana zostaje otoczony polem siłowym. To nie powstrzymuje intruza przed ponownym wtargnięciem i zabiciem głównego mechanika.
Kolejnej nocy, gdy intruz powraca okazuje się, że jest niewidoczny, a jedyny sposób na dostrzeżenie go to załamania promieni pola siłowego, gdy je przekracza. Stwór odporny na wszelkie próby zranienia go zaczyna mordować członków załogi. Gdy dr Morbius budzi się słysząc krzyk córki, atakujący znika.
Gdy komandor Adams rozmawia z dr. Morbiusem porucznik Ostrow postanawia zakraść się do tajemniczej maszyny i korzystając z niej zwiększyć swoją inteligencję i rozwiązać zagadkę intruza. Porucznik zostaje śmiertelnie ranny, jednak przed śmiercią oznajmia, że cały podziemny kompleks został zbudowany, by tworzyć wytwory myśli Krelli. Gdy dr Morbius zapewnia, że żaden Krell nie przeżył, Ostrow stwierdza, że mózg doktora po skorzystaniu z urządzenia pozwala uruchomić kompleks. To potwór stworzony przez Morbiusa zabił członków poprzedniej ekspedycji i morduje załogę statku.
Gdy Altaira wyznaje swoją miłość do komandora Adamsa atakuje ich potwór. Dr Morbius rozkazuje robotowi zabicie go, ten jednak nie reaguje rozpoznając stwora jako część Morbiusa, a jako jedyny sposób na zniszczenie go to zabicie doktora. Natrafiając na sprzeczne instrukcje obwody robota spalają się, potwór dostaje się na teren posiadłości i zaczyna topić prawie niezniszczalne drzwi, za którymi ukryli się komandor, Altaira i Morbius.
Doktor w końcu godzi się z tym, że potwór stanowi twór jego jaźni i stawia mu czoło. Gdy zostaje śmiertelnie ranny potwór znika, a Morbius poleca komandorowi pociągnięcie dźwigni uruchamiającej proces autodestrukcji kompleksu.
Komandor Adams, Altaira, Robby i pozostali członkowie załogi odlatują statkiem obserwując z kosmosu wybuch całej planety.

</doc>
<doc id="814553" url="https://pl.wikipedia.org/wiki?curid=814553" title="Staszyce (Piła)">
Staszyce (Piła)

Staszyce (niem. "Karlsberg") – dzielnica Piły, położona w południowo-zachodniej części miasta, nad Gwdą, wzdłuż dróg wylotowych w kierunku Poznania i Trzcianki, w pobliżu Jeziora Piaszczystego.
Historia.
Dzisiejsza dzielnica powstała prawdopodobnie w XVIII wieku jako dalekie przedmieście położone wzdłuż drogi do Ujścia, na piaszczystym wzgórzu zwanym "Górą Karola" ("Karlsberg"). W 1775 na wzgórzu założono strzelnicę pilskiego Bractwa Kurkowego, w 1784 zaś pruskie władze wojskowe wzniosły tu szubienicę. Pamiątką po strzelnicy przeniesionej w 1896 do Parku Miejskiego jest tzw. Stary Dom Strzelecki i nazwa ul. Strzeleckiej. Na przełomie XIX i XX wieku powstała zabudowa szosy do Ujścia (obecna al. Poznańska). Domy były budowane dla robotników, szczególnie kolejarzy. Ta część miasta była wówczas zwana "Murzyńską Wioską", ze względu na niemal całkowity brak zieleni w porównaniu do reszty miasta. W tym samym czasie wybudowano tu gazownię miejską. Natomiast we wschodniej części dzielnicy, w pobliżu rzeki Gwdy powstały dwie cegielnie, których pozostałościami jest kilka niewielkich stawów. Staszyce znacznie rozbudowano w okresie międzywojennym, kiedy to powstały domy w rejonie obecnej ul. Wiosny Ludów oraz na tzw. "Dołkach".
Po wojnie dawny "Karlsberg" otrzymał nazwę "Staszyce", upamiętniającą Stanisława Staszica. W latach 70. XX wieku powstała niezrealizowana koncepcja budowy wielkich zakładów produkcji włókien sztucznych "Chemitex" oraz powiązanego z nimi 40-tysięcznego osiedla "Leśnego". Mimo sporej liczby ludności, dopiero od 1993 roku na Staszycach istnieje samodzielna parafia rzymskokatolicka.
Opis.
Dzielnica jest podzielona na trzy jednostki: Staszyce I (tzw. "Dołki"), Staszyce II (rejon ul. Wiosny Ludów, Brzozowej i Wysokiej) oraz Staszyce III (rejon al. Poznańskiej oraz ul. Zamenhofa i Miedzianej). Większa część Staszyc jest położona na wzgórzach. Osiedle między dworcem kolejowym a krawędzią wzgórz jest popularnie nazywane "Dołkami". W zabudowie przeważa zabudowa jednorodzinna (głównie przedwojenna). Wiele jest także wolnostojących przedwojennych domów wielorodzinnych. Niewielkie skupiska powojennych bloków znajdują się przy ulicach Rogozińskiej, Zamenhofa, Rydygiera i Motylewskiej. Południowo-wschodnia część Staszyc, w rejonie ul. Przemysłowej i Motylewskiej (tam, gdzie miał powstać "Chemitex") ma charakter przemysłowy, znajduje się tu też Cmentarz Komunalny. W południowo-zachodniej części dzielnicy, wśród lasów, położone są Jezioro Piaszczyste oraz duży Szpital Specjalistyczny, powstały w latach 1977-1988. Głównymi arteriami komunikacyjnymi dzielnicy są al. Poznańska i ul. Siemiradzkiego.
Dojazd.
Do Staszyc można dojechać autobusami linii nr 2, 6, 8, 9, 12, 14, 15, 16, 17 i 50 obsługiwanymi przez MZK Piła.
Przystanki PKS:

</doc>
<doc id="814556" url="https://pl.wikipedia.org/wiki?curid=814556" title="Aleksandra Wozniak">
Aleksandra Wozniak

Aleksandra Wozniak (ur. 7 września 1987 w Montrealu) – kanadyjska tenisistka pochodzenia polskiego, reprezentantka kraju w Pucharze Federacji.
Kariera tenisowa.
Status profesjonalny otrzymała w listopadzie 2005 roku. 13 września 2006 została po raz pierwszy sklasyfikowana wśród stu najlepszych tenisistek świata. W rozgrywkach WTA Tour zadebiutowała podczas turnieju w Montrealu w 2004 roku, otrzymując od organizatorów dziką kartę.
W rankingu singlowym klasyfikowana była najwyżej na 21. miejscu (22 czerwca 2009), natomiast w zestawieniu deblowym 7 czerwca 2010 osiągnęła 136. miejsce. Jej najlepszym osiągnięciem w turniejach wielkoszlemowych była czwarta runda French Open w 2009 roku.
Wozniak to tenisistka polskiego pochodzenia – jej rodzina wyemigrowała z Polski do Kanady w 1983. Rodzice noszą imiona Jadwiga i Antoni. Ojciec, będący dawniej zawodowym piłkarzem w Polsce, trenował Aleksandrę Wozniak na obiekcie Stade Uniprix w Montrealu. Siostra, Dorota Miller, również jest tenisistką.

</doc>
<doc id="814561" url="https://pl.wikipedia.org/wiki?curid=814561" title="Zygmunt Malak">
Zygmunt Malak

Zygmunt Malak (ur. 4 października 1923 w Poznaniu, zm. 3 kwietnia 1995 tamże) – polski bokser.
Kariera sportowa.
Był zawodnikiem Warty Poznań w latach 1939 - 1948.
Startował w Mistrzostwach Europy w Dublinie w 1947 roku, odpadając w ćwierćfinale wagi muszej.
Stoczył 98 walk, 70 wygrał, 9 zremisował i 19 przegrał.
Został pochowany na cmentarzu Miłostowo w Poznaniu (pole 47, kwatera 4).

</doc>
<doc id="814563" url="https://pl.wikipedia.org/wiki?curid=814563" title="Sopwith Dolphin">
Sopwith Dolphin

Sopwith 5F.1 Dolphin – brytyjski jednomiejscowy samolot myśliwski z okresu I wojny światowej.
Historia.
Projekt nowego myśliwca firmy Sopwith Aviation Company, zakładał użycie silnika rzędowego i poprawę osiągów maszyny. Miał być to krok na przód w porównaniu z budowanymi do tej pory samolotami z silnikami rotacyjnymi. Zakładano także uzyskanie, przez pilota, możliwie najlepszej widoczności w górnej półsferze, a zwłaszcza z kierunku do przodu. W tym celu górny płat został umieszczony bardzo nisko, niemal na grzbiecie kadłuba. Zamiast baldachimu zastosowano ramę z rur stalowych, otaczających kabinę pilota. Duże zbliżenie płatów, spowodowała konieczność znacznego przesunięcia dolnego płata do przodu. 
Nowy samolot oblatano w maju 1917 roku. Produkcję uruchomiono w lipcu. Wyprodukowano w sumie 1352 egz.
Służba.
Samoloty Dolphin zaczęły trafiać do jednostek jesienią 1917 roku. Używano ich w obronie Wielkiej Brytanii oraz na Froncie Zachodnim. W służbie RAF, pozostawały do połowy 1919 roku.
W jednostkach odnoszono się do nich z rezerwą. Krytykowano długi czas uruchamiania silnika. Wadą była konstrukcja kabiny pilota. Trudno było mu się z niej wydostać w sytuacji awaryjnej. W razie kapotażu, pilot był narażony na uderzenie głową o ziemię 
Użycie w lotnictwie polskim.
10 samolotów tego typu trafiło w 1920 roku do Polski, jako dar rządu Wielkiej Brytanii. Samoloty przybyły drogą morską do Gdańska w kwietniu (pierwsze 6 sztuk) i w maju 1920 roku. Pierwotnie pierwszą partię 6 samolotów skierowano do Lwowa (III Ruchomy Park Lotniczy). Samoloty te miały złą opinię jako niebezpieczne dla pilota. Na początku lipca odesłano je do Warszawy. W 6 samolotów Dolphin wyposażono 19 em, która broniła Warszawy w czasie bitwy warszawskiej w sierpniu 1920 roku. Pozostałe cztery stanowiły rezerwę.
Podczas bitwy warszawskiej utracono dwa samoloty: 8 sierpnia w czasie lotu bojowego zestrzelony został ppor. Zbigniew Bieniawski, 14 sierpnia trafiony został samolot pchor. pil. Eugeniusza Guttmajera, który w czasie lądowania skapotował. Wiele samolotów zostało uszkodzonych w wyniku awarii synchronizatorów karabinów maszynowych. Pod koniec sierpnia 1920 sprawny był tylko 1 samolot. Po wyremontowaniu dwa Sopwith 5F1 przekazano w październiku 1920 roku I Zaporoskiej Eskadrze Ukraińskiej, a jeden był samolotem dyspozycyjnym (CWL 21.10) Szefa Lotnictwa Naczelnego Dowództwa Wojska Polskiego. Dolphiny wycofano ze służby w 1921 roku.

</doc>
<doc id="814569" url="https://pl.wikipedia.org/wiki?curid=814569" title="Chimène Badi">
Chimène Badi

Chimène Badi, właśc. Catherine Badi (ur. 30 października 1982 w Melun) – francuska piosenkarka pochodzenia algierskiego.
Życiorys.
W 2002 zwyciężyła w finale francuskiego programu typu reality show "Popstars". W 2003 wydała debiutancki singiel „Entre nous”, z którym znalazła się w czołówce francuskich list przebojów. Utworem zapowiadała swój pierwszy album studyjny o takim samym tytule, który był piątym najlepiej sprzedającym się albumem we Francji w 2003. Od 6 do 27 października 2003 uczestniczyła w trzeciej edycji programu rozrywkowego TF1 "Danse avec les stars".
6 grudnia 2018 została ogłoszona jedną z uczestniczek "Destination Eurovision", krajowych eliminacji do 64. Konkursu Piosenki Eurowizji, do których zgłosiła się z piosenką „Là-haut”. 26 stycznia 2019 zajęła trzecie miejsce w finale programu, zajmując czwarte miejsce w rankingu jurorów (56 pkt) i drugie miejsce w głosowaniu telewidzów (63 pkt).

</doc>
<doc id="814573" url="https://pl.wikipedia.org/wiki?curid=814573" title="Sopwith 5F.1 Dolphin">
Sopwith 5F.1 Dolphin



</doc>
<doc id="814576" url="https://pl.wikipedia.org/wiki?curid=814576" title="William-Adolphe Bouguereau">
William-Adolphe Bouguereau

William-Adolphe Bouguereau [] (ur. 30 listopada 1825 w La Rochelle, zm. 19 sierpnia 1905 tamże) – francuski malarz, przedstawiciel akademizmu. Malował wielkie kompozycje figuralne o tematyce religijnej, mitologicznej i historycznej. Specjalizował się w idealizowanych aktach kobiecych.
Życiorys.
Urodzony w rodzinie handlarzy winem i oliwą jako syn Théodora Bouguereau (ur. 1800 r.) i Marii Bonnin (1804 r.), znanej jako Adelina, wychowany został w katolicyzmie. Miał starszego brata Alfreda i młodszą siostrę Marie (znaną jako Hanna), która zmarła mając siedem lat. W 1832 roku rodzina przeniosła się do Saint-Martin-de-Ré. W wieku 12 lat Bouguereau zamieszkał w Mortagne u swego wuja Eugenia będącego księdzem, i rozwinął w sobie miłość do natury, religii i literatury. W 1839 r. został wysłany na studia kapłańskie do katolickiego kolegium w Pons, gdzie rysować i malować nauczył go Louis Sage, uczeń Ingresa. 
Bouguereau niechętnie porzucił studia, by powrócić do rodziny, która znalazła się w Bordeaux. Tam poznał miejscowego artystę Charlesa Marionneau i rozpoczął naukę w Miejskiej Szkole Rysunku i Malarstwa w listopadzie 1841 roku. Wkrótce stał się najlepszym uczniem w swojej klasie i zdecydował o kontynuowaniu kariery artystycznej w Paryżu. Dla sfinansowania tego zamiaru sprzedawał portrety – 33 obrazy olejne w ciągu trzech miesięcy (wszystkie niepodpisane, odnaleziono tylko jeden). Do Paryża przybył w wieku 20 lat w marcu 1846 roku.
Studiował w paryskiej École des Beaux-Arts. W 1850 otrzymał nagrodę Prix de Rome wraz z trzyletnim pobytem w rzymskiej Villa Medici, gdzie oprócz nauczania formalnego mógł studiować bezpośrednio dorobek artystów renesansu wraz z ich arcydziełami, a także zabytki sztuki greckiej, etruskiej i rzymskiej.
Od lat sześćdziesiątych XIX wieku Bouguereau był ściśle związany z Académie Julian, gdzie udzielał lekcji i porad studentom sztuki z całego świata. Przez kilkadziesiąt lat uczył rysunku i malarstwa setki, jeśli nie tysiące studentów. Otrzymał wiele wyróżnień z Akademii: w 1876 r. został dożywotnim członkiem, w 1885 r. otrzymał Wielki Medal Honorowy, w tym samym roku został Komendantem Legii Honorowej, a w 1905 r. – Wielkim Oficerem tego orderu.
Zmarł w La Rochelle w wieku 79 lat wskutek choroby serca. Po nabożeństwie w miejscowej katedrze jego ciało przewieziono pociągiem do Paryża na wtórną ceremonię. Wraz z Nelly i dziećmi pochowany został w rodzinnym grobowcu na cmentarzu Montparnasse.
Twórczość.
Do najbardziej znanych jego obrazów należą: "Matka Boska Pocieszycielka", "Pierwszy pocałunek", "Powrót z winobrania", "Narodziny Wenus", "Kąpiące się" i "Słotną miłość".

</doc>
<doc id="814577" url="https://pl.wikipedia.org/wiki?curid=814577" title="William Bouguereau">
William Bouguereau



</doc>
<doc id="814580" url="https://pl.wikipedia.org/wiki?curid=814580" title="Leonardianie">
Leonardianie

Leonardianie (wł. "leonardeschi") – grupa artystów, którzy tworzyli pod wpływem twórczości włoskiego artysty renesansowego Leonarda da Vinci. Choć nie byli uczniami Leonarda, przyjęli jego styl artystyczny.
Kenneth Clark określił ich: "uśmiechem bez kota z Cheshire". Zaś Giovanni Paulo Lomazzo, pisząc o Leonardzie, przytoczył jego słowa o nich: "W koncepcji i zamyśle tematów religijnych osiągnąłem taką doskonałość, iż wielu próbowało wziąć ducha postaci, które narysowałem".
Leonardianami byli:

</doc>
<doc id="814582" url="https://pl.wikipedia.org/wiki?curid=814582" title="Skwierczyńscy herbu Ślepowron">
Skwierczyńscy herbu Ślepowron

Skwierczyńscy (i oboczności: Skwirczyńscy, Śkwirczyńscy) herbu Ślepowron – polski ród szlachecki wywodzący się z Podlasia. Rodzina rycerska przybyła do Paprotni w ziemi drohickiej najprawdopodobniej z terenów Mazowsza w czasach osadnictwa prowadzonego przez księcia mazowieckiego Janusza I Starszego w drugiej połowie XIV wieku lub za czasów przejścia Podlasia w ręce księcia litewskiego Witolda w 1405 roku, który kontynuował osadnictwo rycerstwa polskiego z terenów Mazowsza, jak i ziemi łęczyckiej i Kujaw na terenie wyludnionego przez najazdy Krzyżaków i Jaćwingów Podlasia.
Dom starodawny: udokumentowane początki rodu sięgają wczesnego XV wieku. Księgi sądowe z tegoż wieku podają wiele informacji na temat rodziny. Najstarszy zapis dotyczy Jakusza ze Skwierczyna (obecnie Skwierczyn Ruski i Lacki, a wcześniej Skwierczyn Duży i Mały), który w roku 1429 darował część Skwierczyna Małego na rzecz kościoła w Paprotni - świadczyli m.in. Stanisław i Szczepan bracia ze Skwierczyna. Około połowy XV wieku w dokumentach kancelarii ziemskiej drohickiej pojawiają się następni przedstawiciele należący do tego rodu ze Skwierczyna, tj. Piotr (1452), Stanisław (1454), Wawrzyniec (1456), Mikołaj i Paweł (1458). W 1452 r. Piotr ze Skwierczyna był arbitrem dziedziców z Ugoszczy. Z kolei historyk Władysław Semkowicz podaje informację o niejakim Banachu ze Skwierczyna, który wymieniony został w 1453 r. Następnie w 1465 r. Paweł Skwierczyński świadczył Wojciechowi z Mogilnicy, a w 1469 r. zanotowano dowód ze świadków Pawła Skwierczyńskiego: Raczka Kozy i Andrzeja Nasiłowskiego, który wygrał w sądzie sprawę o główszczyznę za swego bratanka. Ten ostatni wdał się w jakieś zatargi z księdzem Wojciechem, proboszczem z Wyroząb, popierając w 1476 r. pretensje księdza Piotra, plebana z Kożuchowa. Nieporozumienia wywiązały się pewnie po wcześniejszym przyłączeniu wsi Skwierczyn do parafii Wyrozęby na mocy dekretu biskupa łuckiego Marcina. Natomiast w 1481 r. toczyła się sprawa Pawła Skwierczyńskiego przeciwko Piotrowi plebanowi z Wyroząb. Jak podaje Tomasz Jaszczołt w latach 1474–1484 występował również Jan Skwierczyński, którego bratankami byli: Skwierczyński zwany Bujno, Jan, Wojciech i Paweł – bracia ze Skwierczyna. Oprócz nich wiemy także o niejakim Mikołaju Skwierczyńskim (1474). Księga sądowa drohicka z lat 1474-1484 wymienia Mikołaja jako arbitra Błońskiego (1474), Pawła (1474) i Jana, który procesował się z Andrzejem Nasiłowskim (1474), Maciejem Sawickim (1482), zastawił część gruntów w Kobylanach Janowi Smoniewskiemu (1484). Przy okazji Jana wymienieni są również bratankowie: Bujno, Jan, Wojciech, Paweł. Księga sądowa drohicka z lat 1456-1595 zawiera wpisy o: Wawrzyńcu ze Skwierczyna (1456), Pawle ze Skwierczyna, który w 1458 r. zastawił połowę swego dziedzictwa Witowi i Stanisławowi z Orlic, i w tymże roku był świadkiem Wężów. W 1458 r. żona Jakuba z Kobylan pozywała Skwierczyna o zabicie męża i miała stawić świadków, jednak ich nie stawiła, więc przegrała sprawę. W 1485 r. Bartosz ze Skwierczyna przesunął termin Bartoszowi i Klemensowi Wilkowi na wezwanie Mikołaja Kobyleńskiego. W roku 1485 bracia Bujno, Wojciech, Paweł i Jan Skwierczyńscy zastawili włókę w Kobylanach Janowi Smoniewskiemu, zaś Wilk Skwierczyński i Klemens Olędzki płacili niestanie Mikołajowi Kobyleńskiemu. W tym samym roku Jan Skwierczyński zastawił pole Wojciechowi Skorupce.
Księga grodzka drohicka, s.II, nr 1 (1473-1484) również zawiera wiele wpisów o Skwierczyńskich ze Skwierczyna.
Pod koniec XV wieku Skwierczyn Ruski znalazł się w większości w rękach Marcina Wąsowskiego. W 1528 r. Skwierczyńscy ze Skwierczyna wystawili dwóch konnych rycerzy na popis pospolitego ruszenia do Drohiczyna. Zachowały się prawie kompletne spisy mieszkańców ze wsi Skwierczyn Lacki, z czasów popisu wojskowego (1567) i przysięgi na wierność Koronie (1569), w których odnajdujemy szereg przedstawicieli Skwierczyńskich występujących w drugiej połowie XVI w.
Unia lubelska przyłączyła Podlasie do Korony, a szlachta (służąca Litwie, ale o przeważających korzeniach polsko-mazowieckich) składała przysięgę na wierność Koronie. W tym szlachta powiatu drohickiego przysięgała w grodzie drohickim 14 maja 1569 r. Skwierczyn reprezentowali szlachta: Stanisław syn Wojciecha, Jan syn Tomasza, Mikołaj, Jan, Maciej synowie Szczęsnego, oraz 2 o nieznanych imionach. Skwirczyn Lacki reprezentowali szlachta/dziedzice: Malcher syn Mikołaja, Maciej, Mikołaj synowie Wojciecha, Maciej, Bartłomiej synowie Pawła, Florian syn Walentego, Maciej, Paweł, Wojciech synowie Jana, Stanisław syn Andrzeja, Stanisław syn Piotra, Aleksy syn Pawła, Antoni syn Jana, Andrzej, Piotr, Wojciech, Szczęsny syn Stanisława, Stanisław, Antoni synowie Wojciecha.
W późniejszym okresie, Jan Skwierczyński jest wymieniony jako elektor króla Władysława IV. W 1791 r. liczni Skwierczyńscy ze Skwierczyna wzmiankowani jako dziedzice w Skwierczynie Ladzkim (Lackim) dawali ‘ofiarę na wojsko’. ‘Herbarz Polski’ Adama Bonieckiego obejmuje tylko nazwiska zaczynające się na A-M, ale ród Skwierczyńskich wzmiankowany jest przy okazji rodzin: Cielemęcki h. Rogala, Czapski h. Leliwa, Czarnocki h. Lis, Kalicki h. Jastrzębiec, Zawisza-Kamieński h. Przerowa, Kulczycki h. Sas, Ługowski h. Lubicz, Berens h. Berens, Łęczycka h. Niesobia. Natomiast oboczności nazwiska występują przy rodzinach: Lisiecki h. Lis (Skwirczyński) i Koryciński h. Topór (Śkwirczyński).
Stosunkowo późno rozprzestrzenili się Skwierczyńscy poza rodzinne Podlasie, szczególnie na południe. W roku 1699 jest wzmianka o Johannesie Skwierczyńskim, notariuszu kapituły przemyśleńskiej. W 1782 roku przed sejmem w Trembowli legitymowali się ze szlachectwa przed władzami zaboru austriackiego: Antoni, Wincenty i Wojciech Skwirczyńscy. Trudno ustalić kiedy dokładnie pojawili się pierwsi Skwierczyńscy w późniejszym zaborze austriackim, jednak badanie genealogiczne przeprowadzone w 2009 sugeruje ostatniego wspólnego przodka przedstawicieli rodzin Skwirczyńskich i Skwierczyńskich (zamieszkałych nadal w Skwierczynie) na około dwanaście pokoleń wstecz. Większość przedstawicieli rodziny związanych z późniejszym zaborem austriackim, Królestwem Galicji i Lodomerii, pochodzą od Andrzeja de Skuby Skwirczyńskiego i jego syna Franciszka (ur. 1773) żonatego z Józefą Tarszyńską (córką Józefa i Tekli Fredrówny). Franciszek miał ośmioro dzieci, spośród których: syn Teodor był oficerem austriackim i powstańcem styczniowym, Franciszek Ksawery (ur. 1834 w Mielcu i zm. 1883 w Przemyślu) dał początek linii rodziny mieszkającej we Lwowie i okolicach, natomiast Konstanty Jan (1815-1891) zapoczątkował linię w Krakowie. Obie gałęzie rodziny wydały wielu urzędników XIX w. Galicji, w szczególności – gałąź krakowska: Konstanty był urzędnikiem przy sądzie kryminalnym Rzeszowa w 1838, gdzie urzędował również jego brat Kazimierz, który został później dyrektorem w Krakowie i był wielokrotnie używany jako świadek opisujący przebieg rzezi Galicyjskiej Jakuba Szeli z 1846 roku. Synowie Konstantego: Mieczysław (1849-1933) i Kazimierz (1846-1914) byli oboje urzędnikami. Wnukiem Mieczysława był znany polski taternik i alpinista Andrzej Skwirczyński (1943-2009). Syn Franciszka Ksawerego i Stanisławy Miszewskiej (córki sędziego sądu szlacheckiego Emiliana Miszewskiego ur. 1844 w Gruszowie), Emil (ur. 1871 w Tarnowie) był urzędnikiem kolejowym we Lwowie i miał z Maria Albinowską (córką Wincentego i Wiktorii Albinowskich ur. 1876 w Sokalu) dwójkę dzieci. Syn Stanisław (ur. 1898 w Sokalu, zm. w Lublinie) był porucznikiem w legionach, a następnie w Wojsku Polskim. Wnuk Stanisława, Przemysław (ur. 1952 w Lublinie) jest polskim operatorem filmowym.
Obecnie nazwisko Skwierczyński nosi około 800 osób w Polsce i więcej za granicą. Nazwisko Skwirczyński nosi około 30 osób w Polsce i za granicą. Natomiast nazwisko Śkwirczyński najprawdopodobniej wymarło.

</doc>
<doc id="814586" url="https://pl.wikipedia.org/wiki?curid=814586" title="Nierówność Rao-Cramera">
Nierówność Rao-Cramera



</doc>
<doc id="814589" url="https://pl.wikipedia.org/wiki?curid=814589" title="I liga argentyńska w piłce nożnej (1909)">
I liga argentyńska w piłce nożnej (1909)

Mistrzem Argentyny w roku 1909 został klub Alumni AC, a wicemistrzem Argentyny klub River Plate.
Z ligi spadły dwa kluby – Reformer Campana i Lomas Athletic Buenos Aires. Na ich miejsce awansował tylko jeden klub – Gimnasia y Esgrima Buenos Aires, co zmniejszyło ligę z 10 do 9 klubów.

</doc>
<doc id="814593" url="https://pl.wikipedia.org/wiki?curid=814593" title="Emanuel Moravec">
Emanuel Moravec

Emanuel Moravec (ur. 17 kwietnia 1893 w Pradze, zm. 5 maja 1945 tamże) – czeski wojskowy (pułkownik) i publicysta, najbardziej aktywny czeski kolaborant podczas II wojny światowej.
Życiorys.
W 1912 ukończył szkołę średnią. Brał udział w I wojnie światowej w szeregach armii austro-węgierskiej. Walczył w Galicji. W 1915 dostał się do niewoli rosyjskiej. W 1918 wstąpił do Korpusu Czechosłowackiego, przechodząc cały jego szlak bojowy na Syberii. W 1920 powrócił drogą morską wraz z pozostałymi żołnierzami Legionu poprzez Władywostok do niepodległej Czechosłowacji. Służył w armii czechosłowackiej. Do 1923 był oficerem sztabowym w Użhorodzie, zaś do 1927 w Pradze. W latach 1931–1938 wykładał nauki wojskowe w wyższej szkole wojskowej w Pradze, od 1933 w stopniu pułkownika sztabu generalnego. 
Był autorem licznych artykułów w specjalistycznych pismach wojskowych (pod pseudonimem „Stanislav Yester”). Należał wtedy do jednych z najbardziej zagorzałych przeciwników nazizmu, a podczas kryzysu monachijskiego spotkał się nawet z Edvardem Benešem i żądał od niego podjęcia walki bez względu na konsekwencje. Wkrótce potem w gazecie Lidové noviny opublikował artykuł krytykujący czechosłowacką demokrację i politykę zagraniczną, w którym uznał także, że Czesi muszą raz na zawsze pogodzić się z niemiecką dominacją. Wkrótce po podpisaniu układu monachijskiego został przeniesiony na przymusowy urlop połączony z zakazem podejmowania działalności publicystycznej.
Po utworzeniu Protektoratu Czech i Moraw podjął współpracę z okupantami. W sierpniu 1939 roku wziął udział w podróży studyjnej po Niemczech, po której pozwolono mu występować w czeskim radiu, krótko po tym wyrósł na jednego z największych orędowników kolaboracji z III Rzeszą. Rozwój kariery umożliwiło mu jednak dopiero objęcie stanowiska protektora przez Reinharda Heydricha.
19 stycznia 1942 został ministrem szkolnictwa i oświaty w rządzie Protektoratu Czech i Moraw. Stał się symbolem kolaboracji z Niemcami, nazywanym „czeskim Quislingiem”. W maju 1942 utworzył Kuratorium do spraw wychowania młodzieży w Czechach i na Morawach, zajmujące się reedukowaniem i germanizowaniem czeskiej młodzieży w wieku od 10 do 18 lat, pochodzącej z "czystych rasowo" rodzin. 
Od kwietnia 1945 roku mieszkał wraz z żoną w swoim gabinecie w siedzibie ministerstwa szkolnictwa, który przygotował do obrony wypełniając wnęki okienne workami z piaskiem i wyposażając go w karabin maszynowy.
Po wybuchu powstania praskiego został wezwany przez Karla Hermanna Franka do pałacu Czernińskiego, aby wygłosił on w radiu apel do rodaków o zachowanie spokoju. Około godziny 13:00 w konwoju dwóch samochodów i uzbrojonej ciężarówki wyruszył wraz z niemiecką eskortą z pałacu Kolowratów – siedziby ministerstwa szkolnictwa, jednak po pokonaniu kilkuset metrów został zawrócony przez policjanta, który poinformował ich, że na Placu Małostrańskim, przez który planowali przejechać, toczą się walki. W tej sytuacji konwój zawrócił, aby dotrzeć do siedziby protektora inną trasą, wiodącą wzdłuż Wełtawy i ogrodów praskiego zamku. W okolicach parku Chotka na wzgórzu Letná w pierwszym z samochodów skończyło się paliwo i konwój zatrzymał się, aby je uzupełnić. Korzystając z nieuwagi jadących z nim w ciężarówce urzędników, Moravec strzelił sobie w skroń z pistoletu, który schował w kieszeni płaszcza. W związku ze śmiercią ministra, niemiecka eskorta skierowała się wprost do dowództwa Policji w dzielnicy Bubeneč, gdzie jego zwłoki owinięto w płaszcz i zakopano w tamtejszym ogrodzie. Wkrótce potem jego ciało ekshumowano.
Był odznaczony m.in. Tarczą Honorową Protektoratu Czech i Moraw z Orłem Świętego Wacława.
Życie prywatne.
Miał trzech synów:
Moravec w filmie.
W 1997 powstał film dokumentalny pt. "Až na dno zrady – Emanuel Moravec" w reżyserii Karela Fuksy, przedstawiający życie i działalność Moravca. W 2020 roku miała miejsce premiera filmu "Anatomie zrady", przedstawiającego życie i działalność Moravca, w jego postać wcielił się aktor Marián Labuda.
W 2013 roku w drugim odcinku serialu telewizyjnego České století w postać Moravca wcielił się muzyk i aktor Daniel Landa.

</doc>
<doc id="814596" url="https://pl.wikipedia.org/wiki?curid=814596" title="Weronika Marczuk">
Weronika Marczuk

Weronika Olena Marczuk primo voto Pazura, właśc. Ołena Marczuk (ukr. Олена Марчук; ur. 28 listopada 1971 w Kijowie) – polska producentka filmowa pochodzenia ukraińskiego, prawniczka, aktorka, autorka książek, działaczka społeczna, a także osobowość telewizyjna mieszkająca w Polsce.
Życiorys.
Wczesne lata i edukacja.
Urodziła się i wychowała w Kijowie, jest córką Michała i Niny Marczuków. Jej ojciec pracował jako kierowca, a matka była szefową biura paszportowego. Miała o trzy lata młodszą siostrę Innę, która zmarła niecały rok po urodzeniu.
W młodości ukończyła szkołę muzyczną oraz uczęszczała na zajęcia z pantomimy i tańca. W latach 1989–1991 pracowała jako organizatorka zajęć pozaklasowych w szkole nr 224 miasta Kijowa i studiowała chemię i biologię na Uniwersytecie Pedagogicznym. W wieku 20 lat przyjechała do Polski do pracy, nie znając języka polskiego. Przez rok pracowała jako tancerka rewiowa w hotelach Marina, Gdynia, Posejdon i Heweliusz oraz studiowała handel zagraniczny w studium ekonomicznym w Sopocie.
Ukończyła prawo i administrację na Uniwersytecie Warszawskim oraz aplikację radcowską. W latach 2006–2008 zdobyła dyplom MBA w Business Center Club. Prowadziła kancelarię radców prawnych Anvero, specjalizującą się w prawie autorskim i prasowym.
Kariera.
Jest współwłaścicielką firmy producenckiej Sting Communication i członkinią Polskiej Akademii Filmowej. Była jedną z pomysłodawczyń oraz dyrektor zarządzającą Stowarzyszenia Aktorów Filmowych i Telewizyjnych SAFT (2002–2008).
Od założenia do 2007 była wiceprezeską Fundacji Art. Sport, sprawującej pieczę nad piłkarską Reprezentacją Artystów Polskich.
Od października 2006 pełni funkcję prezeski Towarzystwa Przyjaciół Ukrainy TPU w Polsce.
W latach 2007–2009 zasiadała w jury czterech pierwszych edycji programu TVN "You Can Dance – Po prostu tańcz". W latach 2008–2009 współprowadziła talk-show TVN Style "Miasto kobiet". 
Decyzją Rady Nadzorczej "WSEInfoEngine SA", spółki zależnej Giełdy Papierów Wartościowych w Warszawie, 1 lipca 2009 została powołana na stanowisko prezesa zarządu WSEInfoEngine S.A.. 25 września 2009 została odwołana ze stanowiska w związku z zatrzymaniem jej przez Centralne Biuro Antykorupcyjne. Szczegóły zatrzymania opisała w książce pt. "Chcę być jak agent" (2010).
W czerwcu 2011 w Iławie odbyła się pierwsza edycja międzynarodowego festiwalu „Sąsiedzi przy stole”, którego była pomysłodawczynią i dyrektor artystyczną.
W 2011 w parze z Janem Klimentem zajęła trzecie miejsce w 13. edycji programu rozrywkowego TVN "Taniec z gwiazdami". W marcu 2012 zwyciężyła w parze z Rafałem Maserakiem w finale Tanecznego Turnieju Gwiazd „Elixa 2012”. 29 kwietnia na Stadionie Narodowym w Warszawie odbył się "Wielki Mecz Gwiazd Obu Narodów Polska-Ukraina", który współorganizowała z Towarzystwem Przyjaciół Ukrainy. Dochód z biletów był przeznaczony na pomoc domu dziecka nr 1 w Warszawie i domu dziecka MALIATKO na Ukrainie.
W 2013 wyprodukowała nowoczesny spektakl taneczny pt. „I Move You” w reż. Macieja Zakliczyńskiego; spektakl miał premierę w Teatrze Dramatycznym im. Aleksandra Węgierki w Białymstoku i był grany w Polsce, m.in. w Teatrze Buffo. Również w 2013 założyła organizację „White Ribbon Ukraine” oraz przeprowadziła pierwszą na Ukrainie dużą kampanię społeczną przeciwko przemocy wobec kobiet pt. "Lubysz, nie byj!". W 2014 bezskutecznie ubiegała się w wyborach do Parlamentu Europejskiego o mandat w okręgu łódzkim, startując z pierwszego miejsca na liście komitetu wyborczego Sojusz Lewicy Demokratycznej – Unia Pracy i uzyskując 14 572 głosy.
W latach 2015–2016 była organizatorką serii wystaw „Genotyp wolności” Ivana Marczuka, umieszczonego przez „Daily Telegraph” w setce żyjących geniuszy świata. Pierwsza wystawa odbyła się w Galerii Kordegarda w Warszawie z udziałem Ministrów Kultury obu krajów, kolejne zorganizowano w Galerii NCK w Krakowie i Muzeum w Żyrardowie.
W 2016 została zaproszona do Kijowa wraz z ekipą polskich menedżerów do kierowania państwowymi ukraińskimi kolejami Ukrzaliznycia, gdzie pracowała na stanowisku Dyrektora Zarządu przez dwa lata. Również w 2016 została prezeską i współzałożycielką kobiecej organizacji pozarządowej w Kijowie „Międzynarodowa Ambasada Przedsiębiorczości Kobiet”. W 2018 rozpoczęła pracę w Polsko-Ukraińskiej Izbie Gospodarczej jako Dyrektor Zarządzająca spółki zależnej Polish Business Center w Kijowie. Od 2019 jest pełnomocniczką PUIG ds. Rynku Ukraińskiego oraz członkinią Rady Izby.
W 2020 napisała drugą książkę pt. "Walka o macierzyństwo".
Zatrzymanie przez CBA.
23 września 2009 została zatrzymana przez funkcjonariuszy CBA w związku z domniemanym przyjęciem stu tysięcy złotych łapówki i planowanym przyjęciem kolejnych 300 tys. złotych w zamian za pomoc w ustawieniu planowanej prywatyzacji Wydawnictwa Naukowo-Technicznego. 26 września 2009 po wpłacie 600 tys. zł kaucji do Sądu Okręgowego opuściła areszt. Kaucja została zmniejszona do 100 tys. zł. 19 października wystąpiła w programie "Teraz my!", przedstawiając swoją wersję wydarzeń w sprawie zatrzymania przez CBA. Szczegóły zatrzymania opisała także w książce "Chcę być jak agent" wydanej w 2010. 10 stycznia 2011 RMF FM podało, że prokuratura oczyściła ją z zarzutu płatnej protekcji. 21 stycznia umorzono przeciwko niej śledztwo z braku przesłanek czynu zabronionego. Na podstawie materiałów ze śledztwa został skierowany wniosek o postawienie zarzutów przeciwko agentowi Tomaszowi Kaczmarkowi oraz innym funkcjonariuszom CBA, zamieszanym w tę aferę.
W 2020 Tomasz Kaczmarek w wywiadzie dla serwisu Onet.pl przeprosił ją i swoje inne ofiary za nierzetelne i niezgodne z prawem postępowanie.
Życie prywatne.
W latach 1993–1995 jej pierwszym mężem był Bartosz Nowopolski. W 1995 wzięła ślub cywilny z aktorem Cezarym Pazurą, którego poznała w Sopocie w 1994. W 2003 odbył się ich ślub kościelny. W 2007 rozwiedli się. Pod koniec 2009 roku wróciła na prośbę byłego męża do nazwiska panieńskiego, rezygnując z drugiego (Pazura). Później była związana m.in. z Maciejem Gołyźniakiem.
17 stycznia 2020 urodziła córkę, Annę, której ojcem jest Polak, z którym jest w związku od 2012.

</doc>
<doc id="814599" url="https://pl.wikipedia.org/wiki?curid=814599" title="Centrum (Piotrków Trybunalski)">
Centrum (Piotrków Trybunalski)

Osiedle „Centrum” (dawniej Osiedle „Starówka”) – osiedle (jednostka pomocnicza gminy) Piotrkowa Trybunalskiego.
Jednostka pomocnicza jako Osiedle „Starówka” zostało powołane Uchwałą Nr XXXVIII/442/97 Rady Miasta Piotrkowa Trybunalskiego z dnia 21 maja 1997 roku. Na podstawie Uchwały Nr XL/534/17 Rady Miasta Piotrkowa Trybunalskiego z dnia 28 czerwca 2017 nazwa jednostki została zmieniona na "Osiedle „Centrum”".
Położenie i granice.
Osiedle położone jest w centrum miasta. Obejmuje teren ograniczony następującymi ulicami:
Osiedle graniczy:
Zabudowa.
Na Osiedlu „Centrum” zabudowę stanowią głównie kamienice.

</doc>
<doc id="814604" url="https://pl.wikipedia.org/wiki?curid=814604" title="Józef Szostak">
Józef Szostak

Józef Szostak, ps. „Filip” (ur. 25 lutego 1897 w Józefowie, zm. 11 lutego 1984 w Łodzi) – pułkownik dyplomowany kawalerii Wojska Polskiego, kawaler Orderu Virtuti Militari.
Życiorys.
Urodził się 25 lutego 1897 roku w Józefowie k. Błonia, w ziemiańskiej rodzinie Antoniego i Jadwigi z domu Berger. Przez jakiś czas uczył się w Szkole Filologicznej Ziemi Warszawskiej, następnie został przeniesiony przez ojca do warszawskiej szkoły handlowej Edwarda Rontalera. W 1915 roku zdał maturę. 
Od 1915 roku walczył w szeregach 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień starszego ułana. Latem tego roku, po kryzysie przysięgowym, został internowany w Szczypiornie.
Od 16 grudnia 1922 roku był dowódcą Szwadronu Przybocznego Prezydenta RP. 4 stycznia 1932 roku został powołany do Wyższej Szkoły Wojennej w Warszawie, w charakterze słuchacza Kursu 1931–1933. Z dniem 1 października 1933 roku, po ukończeniu kursu i otrzymaniu tytułu naukowego oficera dyplomowanego, został przeniesiony do dowództwa 2 Dywizji Kawalerii w Warszawie na stanowisko szefa sztabu. 24 stycznia 1934 roku został mianowany podpułkownikiem ze starszeństwem z dniem 1 stycznia 1934 roku i 8. lokatą w korpusie oficerów kawalerii. 21 marca 1935 roku został przeniesiony do 1 pułku szwoleżerów Józefa Piłsudskiego w Warszawie na stanowisko zastępcy dowódcy pułku. W latach 1936–1939 był kierownikiem Samodzielnego Referatu „Wschód” w Oddziale III Sztabu Głównego i współtwórcą planu „Zachód”. W lipcu 1939 roku został dowódcą 13 pułku Ułanów Wileńskich. Na jego czele walczył w kampanii wrześniowej.
Od 1940 roku w konspiracji. Od 1941 roku w Oddziale III Komendy Głównej AK. Szef III Oddziału Operacyjnego Komendy Głównej AK, Szef Operacji i I zastępca Szefa Sztabu KG Armii Krajowej. 1 października 1943 roku otrzymał awans na stopień pułkownika dyplomowanego od Naczelnego Wodza gen. Kazimierza Sosnkowskiego. 4 i 5 września 1944 roku pełnił obowiązki szefa Sztabu KG AK. Po kapitulacji powstania warszawskiego dostał się do niemieckiej niewoli. Do wiosny 1945 roku przebywał w Oflagu II C Woldenberg jako jeniec nr 101402.
W latach 1946–1950 był dyrektorem Kopalń Glin Ogniotrwałych w Górnym Ujeździe i Jaroszowie. W latach 1950–1955 był więziony przez reżim komunistyczny kolejno w więzieniach w Warszawie, Barczewie i Iławie. Wyrokiem Sądu Wojewódzkiego dla m.st. Warszawy z 26 stycznia 1953 roku skazany na 6 lat więzienia i 8 lat utraty praw obywatelskich. 24 lutego 1955 roku przedterminowo zwolniony z więzienia. 1 lutego 1958 roku postanowieniem Sądu Najwyższego został zrehabilitowany. Po opuszczeniu więzienia wrócił do Rudy Pabianickiej. Pracował w Przedsiębiorstwie Instalacji Sanitarnych nr 4 do momentu przejścia na emeryturę w 1962 roku. Pod koniec życia został członkiem honorowym Konfederacji Polski Niepodległej. W jego domu znajdowała się podziemna drukarnia. W czerwcu 1981 roku gościł u siebie przywódców KPN: Leszka Moczulskiego, Romualda Szeremietiewa i Tadeusza Stańskiego.
Zmarł 11 lutego 1984 roku w Łodzi. Został pochowany na cmentarzu parafii św. Józefa w Rudzie Pabianickiej.

</doc>
<doc id="814609" url="https://pl.wikipedia.org/wiki?curid=814609" title="Headstrong (album)">
Headstrong (album)

Headstrong – debiutancki album studyjny wydany przez amerykańską wokalistkę pop Ashley Tisdale dnia 6 lutego 2007 w Stanach Zjednoczonych nakładem wytwórni Warner Music. Krążek odniósł sukces w rodzimym kraju artystki, sprzedając się w postaci 64.000 egzemplarzy w ciągu jednego tygodnia od daty premiery oraz debiutując na pozycji #5 amerykańskiego notowania "Billboard 200".
Lista utworów.
Adnotacje:
Gwiazdka (*) oznacza, iż jest to cover wykonywany przez Tisdale.
15. "Who I Am"
16. "It's Life"
17. "Be Good to Me" 
14. "I Will Be Me"
15. "He Said She Said" 
16. "Be Good to Me" 
17. Broszura multimedialna.
Edycja świąteczna
1. "The Life and Times of Ashley Tisdale" (45:00) – Ukazuje prace przygotowawcze nad piosenkami umieszczonymi na liście utworów albumu.
2. "There's Something About Ashley" (11:23) – Zawiera trzy teledyski artystki: "He Said She Said", "Not Like That" oraz "Suddenly".
Pozycje na listach.
Listy sprzedaży.
Argentyna- Albums Chart sprzedaż -40,000+ status - złoto
Niemcy - Albums Chart sprzedaż -190,000 status - złoto
US - Billboard 200 sprzedaż - 700,000+ status - złoto
Świat: 3,000 000+

</doc>
<doc id="814614" url="https://pl.wikipedia.org/wiki?curid=814614" title="Rosario Castellanos">
Rosario Castellanos

Rosario Castellanos (ur. 25 maja 1925 w Ciudad de México, zm. 7 sierpnia 1974) – meksykańska poetka.
Pełniła także szereg funkcji w dyplomacji, była m.in. ambasadorem Meksyku w Izraelu (gdzie zginęła).

</doc>
<doc id="814615" url="https://pl.wikipedia.org/wiki?curid=814615" title="Sztauer">
Sztauer

Sztauer (z niem. "Stauer") – wykwalifikowany robotnik portowy, zajmujący się załadunkiem towarów drobnicowych na statek, jego rozmieszczaniem w ładowniach i wyładowywaniem. Prace te to sztauowanie i rozsztauowanie.
Zgodnie z rozporządzeniem Ministra Transportu i Gospodarki Morskiej z dnia 6 lipca 1993 r. w sprawie bezpieczeństwa i higieny pracy w portach morskich i śródlądowych () jest to: "pracownik portowy wykwalifikowany w zakresie przemieszczania, układania, manipulowania i zabezpieczania towarów drobnicowych i drewna na statkach, środkach transportu lądowego i składach portowych".
Aż do pojawienia się kontenerowców w latach 60. XX wieku sztauerzy zajmowali się wszelkim przeładunkiem towarów w portach i ich mocowaniem na statkach. Od tego czasu część przedsiębiorstw przeładunkowych (w Niemczech określanych jako "Stauerei") wyspecjalizowała się w przeładunku z kontenerów na samochody ciężarowe i wagony (oraz odwrotnie). Klasyczny zawód sztauera jest w związku ze zmianami w konstrukcji statków i urządzeń portowych stopniowo wypierany przez inne zawody, takie jak operator dźwigu. Ponieważ drobnicę taką jak np. świeże banany przewozi się najczęściej na paletach, przeładunek przez sztauerów zwykle nie odbywa się ręcznie, lecz za użyciem podnośników widłowych o nośności do kilkudziesięciu ton. Przy wyładunku drobnica ustawiana jest na pokładzie lub w ładowni tak, aby efektywnie wykorzystać pracę dźwigów portowych. 

</doc>
<doc id="814616" url="https://pl.wikipedia.org/wiki?curid=814616" title="Czesław Ryll-Nardzewski">
Czesław Ryll-Nardzewski

Czesław Ryll-Nardzewski (ur. 7 października 1926 w Wilnie, zm. 18 września 2015 we Wrocławiu) – polski matematyk, profesor nauk matematycznych, wykładowca akademicki Politechniki Wrocławskiej, a wcześniej Uniwersytetu Wrocławskiego, członek rzeczywisty Polskiej Akademii Nauk i członek czynny Polskiej Akademii Umiejętności.
Życiorys.
Urodził się w Wilnie. Studia magisterskie ukończył na Uniwersytecie Marii Curie-Skłodowskiej w Lublinie w 1948 roku. Rok później obronił w Lublinie pracę doktorską, której promotorem był Mieczysław Biernacki. W 1949 roku rozpoczął pracę na Uniwersytecie Wrocławskim i jednocześnie w Instytucie Matematycznym PAN. W 1948 lub 1949 roku uzyskał stopień naukowy doktora. W 1949 roku Hugo Steinhaus i Edward Marczewski doprowadzili do zatrudnienia go na Uniwersytecie i Politechnice Wrocławskiej, gdzie uzyskał stanowisko adiunkta, a w 1951 roku docenta. W 1954 roku uzyskał tytuł profesora nadzwyczajnego, a w 1964 roku – zwyczajnego. W latach 1964–1966 pełnił funkcję dziekana Wydziału Matematyki, Fizyki i Chemii Uniwersytetu Wrocławskiego. W 1967 roku został członkiem korespondentem PAN, a w 1973 roku stał się członkiem rzeczywistym Akademii. Od 1970 roku związał się z Politechniką Wrocławską, przenosząc się ostatecznie do Instytutu Matematyki tej uczelni w 1976 roku, gdzie przez pewien okres pełnił funkcję dyrektora. Był członkiem Centralnej Komisji do Spraw Stopni i Tytułów oraz członkiem Komitetu Nauk Matematycznych PAN.
Był uczniem wspomnianego wcześniej Hugona Steinhausa – polskiego matematyka należącego do lwowskiej szkoły matematycznej. Wszechstronne zainteresowania badawcze Czesława Ryll-Nardzewskiego obejmowały takie działy jak: logika matematyczna, podstawy matematyki, teoria miary, analiza funkcjonalna, teoria mnogości, teoria prawdopodobieństwa, procesy stochastyczne, teoria ergodyczna. Jedno z twierdzeń o punkcie stałym nosi jego nazwisko – twierdzenie Rylla-Nardzewskiego o punkcie stałym. Wypromował dziewięciu doktorów.
Otrzymał Nagrodę Główną Polskiego Towarzystwa Matematycznego im. Stefana Mazurkiewicza (1952), Nagrodę Państwową indywidualną II stopnia za prace z analizy matematycznej i podstaw matematyki (1966), Nagrodę Fundacji im. Alfreda Jurzykowskiego, Medal Komisji Edukacji Narodowej (1975), Nagrodę Ministra Nauki, Szkolnictwa Wyższego i Techniki za kształcenie kadry naukowej (1978), Medal im. Stefana Banacha (1992), Nagrodę Prezesa Rady Ministrów indywidualną za wybitny dorobek naukowy (2001). W 1968 odznaczony Krzyżem Oficerskim Orderu Odrodzenia Polski.
Zmarł we Wrocławiu, gdzie został pochowany na Cmentarzu Grabiszyńskim (pole 47-11-309A).

</doc>
<doc id="814620" url="https://pl.wikipedia.org/wiki?curid=814620" title="Krakowska szkoła matematyczna">
Krakowska szkoła matematyczna

Krakowska szkoła matematyczna – jeden z trzech ośrodków polskiej szkoły matematycznej reprezentowany przez grupę matematyków działających w latach 1918–1939 w środowisku Uniwersytetu Jagiellońskiego i Akademii Górniczej w Krakowie, którzy zajmowali się teorią równań różniczkowych i funkcji analitycznych oraz geometrią różniczkową; także grupa tych matematyków.

</doc>
<doc id="814626" url="https://pl.wikipedia.org/wiki?curid=814626" title="Colin Richard Keppel">
Colin Richard Keppel

Colin Richard Keppel (ur. 3 grudnia 1862, zm. 6 lipca 1947) – brytyjski arystokrata i wojskowy, jedyny syn admirała Henry’ego Keppela (młodszego syna 4. hrabiego Albemarle) i Jane West, córki Martina Westa.
Wzorem swojego ojca służył w Royal Navy. W stopniu komandora dowodził flotyllą rzeczną podczas wyprawy Kitchenera przeciwko Mahdystom w latach 1896-1899 i prowadził ostrzał tyłów przeciwnika podczas bitwy pod Omdurmanem. Za swoją postawę podczas tej kampnii otrzymał Order za Wybitną Służbę. W 1900 r. został również odznaczony Krzyżem Wielkim Królewskiego Orderu Wiktoriańskiego. Był również kawalerem Krzyża Towarzyskiego Orderu Łaźni i Krzyża Komandorskiego Orderu Imperium Indyjskiego. W marynarce dosłużył się stopnia admirała.
Był nadzwyczajnym adiutantem Alfreda, księcia von Sachsen-Coburg-Gotha oraz adiutantem króla Edwarda VII w latach 1907-1908 i nadzwyczajnym adiutantem w latach 1909-1910. Był również nadzwyczajnym adiutantem kolejnych brytyjskich monarchów - Jerzego V (w latach 1910-1912 i 1915-1936), Edwarda VIII (w 1936 r.) i Jerzego VI (w 1937 r.).
6 czerwca 1889 r. poślubił Henriettę Mary Blundell-Hollinshead-Blundell (zm. 22 lutego 1957), córkę generała-majora Richarda Blundella-Hollinsheada-Blundella. Colin i Henrietta mieli razem dwie córki:

</doc>
<doc id="814628" url="https://pl.wikipedia.org/wiki?curid=814628" title="Twierdzenie Knastera-Tarskiego">
Twierdzenie Knastera-Tarskiego



</doc>
<doc id="814631" url="https://pl.wikipedia.org/wiki?curid=814631" title="Tyrolit">
Tyrolit

Tyrolit – minerał z gromady arsenianów. Należy do grupy minerałów rzadko występujących na Ziemi.
Nazwa pochodzi od miejsca odkrycia – Tyrolu w Austrii. Tyrolit odkryto w 1845 roku.
Charakterystyka.
Właściwości.
Zazwyczaj tworzy kryształy o pokroju tabliczkowym, płytkowym.
Występuje w skupieniach blaszkowych, łuskowych, włóknistych, promienistych, ziemistych i groniastych. Tworzy też naskorupienia i naloty. Jest giętki i sprężysty, przeświecający.
Występowanie.
Minerał wtórny, tworzy się w strefie utleniania kruszców miedzi. Najczęściej współwystępuje z takimi minerałami jak: malachit, brochantyt, chryzokola, azuryt.
Miejsca występowania:

</doc>
<doc id="814633" url="https://pl.wikipedia.org/wiki?curid=814633" title="Nietykalni (stróże prawa)">
Nietykalni (stróże prawa)

Nietykalni (ang. The Untouchables) – dowodzona przez Eliota Nessa jedenastoosobowa grupa specjalnych agentów, znana z powodu swojej odwagi i nieprzekupności, egzekwująca przestrzeganie prohibicji i usiłująca doprowadzić Ala Capone przed oblicze wymiaru sprawiedliwości.
Po elekcji Herberta Hoovera na prezydenta USA minister finansów Andrew Mellon został obarczony zadaniem złapania Alphonse'a Capone, który m.in. sterował handlem alkoholu na wielką skalę. Rząd federalny podszedł do problemu, atakując organizację Capone na dwóch frontach. Pierwszym z nich były dochodzenia urzędu skarbowego, które miały zbadać historię dochodów Capone i jego podwładnych, by sprawdzić, czy można oskarżyć ich o uchylanie się od płacenia podatków. Zajmowała się tym jednostka urzędu skarbowego dowodzona przez Franka Wilsona pod ścisłym nadzorem Elmera Irey.
Drugim frontem była działalność specjalnej jednostki Biura Prohibicji, ówcześnie jednego z oddziałów ministerstwa sprawiedliwości, która miała urządzać naloty na destylarnie, browary i nielegalne bary sprzedające alkohol. Na dowódcę tej elitarnej jednostki, nazwanej później Nietykalnymi, wybrany został Eliot Ness.
Dobranie ludzi do oddziału było niełatwym zadaniem, gdyż wśród ówczesnych stróżów prawa korupcja była zjawiskiem powszechnym. Przeglądając akta agentów Biura Prohibicji, Ness wybrał początkowo 50 ludzi, potem zmniejszył skład do 15, a na końcu do 11 godnych zaufania osób. Wkrótce zaczęły się naloty na destylarnie i browary; jak twierdził Ness, w ciągu sześciu miesięcy udało mu się przejąć wytwórnie alkoholu o łącznej wartości przekraczającej milion dolarów. Większość informacji o lokalizacji nielegalnych barów uzyskano dzięki przeprowadzonej na szeroką skalę operacji zakładania podsłuchów.
Próba przekupienia agentów Nessa przez Capone została przez Nessa upubliczniona, dzięki czemu media nazwały ich „Nietykalnymi”. Wiele razy usiłowano zabić Nessa, a jego bliski przyjaciel został zamordowany.
Wraz z zakończeniem sprawy Capone „Nietykalni” zostali rozwiązani, a Ness w uznaniu swoich zasług został awansowany na Naczelnego Śledczego chicagowskiego wydziału Biura Prohibicji.

</doc>
<doc id="814634" url="https://pl.wikipedia.org/wiki?curid=814634" title="Twierdzenie Schaudera">
Twierdzenie Schaudera



</doc>
<doc id="814638" url="https://pl.wikipedia.org/wiki?curid=814638" title="Punkt Fermata">
Punkt Fermata

Punkt Fermata (punkt Torricellego) – punkt w trójkącie, którego suma odległości od wierzchołków trójkąta jest najmniejsza z możliwych. Pierwszy raz problem konstrukcji takiego punktu został rozwiązany przez Fermata w prywatnym liście.
Konstrukcja.
W przypadku, gdy wszystkie kąty trójkąta mają miary mniejsze niż formula_1 punkt Fermata jest punktem przecięcia odcinków łączących wierzchołki trójkąta z tymi wierzchołkami trójkątów równobocznych zbudowanych na przeciwległych bokach, które nie są wierzchołkami wyjściowego trójkąta.
Gdy jeden z kątów ma miarę co najmniej formula_1 łatwo zauważyć (z nierówności trójkąta), że wierzchołek przy kącie rozwartym ma mniejszą sumę odległości od wierzchołków, niż punkt otrzymany w powyższej konstrukcji. Wierzchołek ten ma wtedy najmniejszą możliwą z takich sum.
Dowód.
Dla dowolnego punktu formula_3 wewnątrz formula_4 gdy obrócimy formula_5 wokół punktu formula_6 zgodnie z ruchem wskazówek zegara o kąt formula_7 to otrzymamy formula_8 (według oznaczeń na rysunku obok), gdzie formula_9 jest punktem wewnątrz formula_10 spełniającym
więc formula_14 jest równoboczny, czyli formula_15
Stąd formula_16 Zatem wartość sumy formula_17 najmniejsza, gdy punkty formula_18 formula_19 formula_20 formula_21 są współliniowe.
Prowadząc analogiczne rozumowanie, obracając formula_22 i formula_23 wokół odpowiednich punktów, otrzymujemy, że punkt formula_3 o minimalnej wartości sumy formula_17 leży na pozostałych dwóch odcinkach łączących wierzchołki trójkąta wyjściowego z odpowiednimi wierzchołkami trójkątów równobocznych. Jest to jednocześnie dowód na współpękowość tych trzech odcinków.
Właściwości.
Dowód.
Oznaczenia jak na najniższym rysunku. Gdy obrócimy formula_27 wokół punktu formula_28 zgodnie z ruchem wskazówek zegara o kąt formula_7 to otrzymamy formula_30 Stąd formula_31 Analogicznie formula_32
Z przystawania tych trójkątów wynika też, że formula_33 oraz formula_34 Stąd
Podobnie formula_36
Zatem formula_37 czyli sumy przeciwległych kątów w tych czworokątach wynoszą formula_38 Stąd na czworokątach formula_39 oraz formula_40 można opisać okręgi. Podobnie pokazujemy, że przez punkt Fermata przechodzi okrąg opisany na formula_41

</doc>
<doc id="814639" url="https://pl.wikipedia.org/wiki?curid=814639" title="Promieniowce">
Promieniowce

Promieniowce (typ "Actinobacteria", według dawnej systematyki rząd "Actinomycetales") – organizmy prokariotyczne, tworzące rząd Gram-dodatnich bakterii. Do grupy tej należą również patogeny, wywołujące choroby ludzi, zwierząt i roślin. Niektóre gatunki tworzą symbiozę z roślinami wyższymi (np. z olchami) i wiążą azot atmosferyczny.
Występowanie.
Głównym miejscem występowania promieniowców jest gleba, aczkolwiek cechuje je duża różnorodność miejsc występowania, co może świadczyć o bardzo dobrych zdolnościach adaptacyjnych tych organizmów do panujących warunków środowiska. Występują także w korzeniach roślin, opadłych liściach, piasku pustynnym, mrowiskach i lodowcach. Naukowcy z dziewięciu próbek piasku pustynnego wyizolowali 335 szczepów promieniowców. Promieniowce występują również w morzach i oceanach, wytwarzają one często metabolity odmienne niż te, które występują w glebie.
Charakterystyka.
Posiadają nieregularną, cylindryczną budowę z tendencją do rozgałęziania się, co upodabnia je do grzybów nitkowatych. Ze splątków nitek powstaje pseudogrzybnia (pseudomycelium), która może być powierzchniowa, wgłębna lub powietrzna. Promieniowce rozmnażają się przez podział (fragmentację) pseudogrzybni, czyli wytworzenie zarodników pseudokonidialnych, jak również przez podział poprzeczny pseudostrzępek. Występują wśród nich gatunki mogące wchodzić w symbiozę z roślinami wyższymi i wiążące azot atmosferyczny, jak również patogeny, wywołujące choroby ludzi, zwierząt i roślin. Większość z nich jest tlenowa i kwasooporna. Mają nieodporne na wysoką temperaturę spory (poza jednym wyjątkiem - "Thermoactinomyces vulgaris"), wytrzymujące jednak dobrze wysychanie. Przyczyniają się do rozkładu resztek roślinnych i zwierzęcych, polisacharydów oraz związków trudno rozkładalnych, jak sterydy, celuloza, chityna, wyższe kwasy tłuszczowe czy związki aromatyczne. Wytwarzają antybiotyki (zwłaszcza gatunki z rodzaju Streptomyces - np. streptomycynę, terramycynę), syntetyzują pestycydy, insektycydy oraz związki chemiczne o działaniu przeciwwirusowym. Produkują geosminę, odpowiedzialną za charakterystyczny zapach świeżo zaoranej gleby.
Łacińska nazwa promieniowców pochodzi od opisanego po raz pierwszy gatunku "Actinomyces bovis", wywołującego u bydła chorobę aktynomikozę (promienicę).
Systematyka.
Do typu "Actinobacteria" zaliczana jest tylko jedna klasa o identycznej nazwie Actinobacteria (Stackebrandt et al. 1997) dzieląca się na podklasy:
Wybrane rodzaje:
Wytwarzanie antybiotyków.
Promieniowce są czołowymi producentami związków bioaktywnych, w tym o działaniu przeciwbakteryjnym, przeciwgrzybiczym, przeciwrobaczym, przeciwnowotworowym, przeciwwirusowym. Na podstawie dotychczasowych badań ustalono, że 80% poznanych antybiotyków pochodzenia naturalnego to metabolity promieniowców.
Przykłady antybiotyków produkowanych przez promieniowce:

</doc>
<doc id="814641" url="https://pl.wikipedia.org/wiki?curid=814641" title="Anton Seelos">
Anton Seelos

Anton "Toni" Seelos (ur. 4 marca 1911 w Seefeld in Tirol, zm. 1 czerwca 2006 tamże) – austriacki narciarz alpejski, pięciokrotny medalista mistrzostw świata.
Kariera.
Pierwszy sukces w karierze osiągnął w 1931 roku, zdobywając srebrny medal w slalomie podczas mistrzostw świata w Mürren. W zawodach tych rozdzielił na podium Davida Zogga ze Szwajcarii i Niemca Friedla Däubera. Na rozgrywanych rok później mistrzostwach świata w Cortina d'Ampezzo jego najlepszym wynikiem było czwarte miejsce w tej samej konkurencji. Walkę o medal przegrał tam ze swym rodakiem, Hansem Hauserem o 5,6 sekundy. Najlepsze wyniki osiągał podczas mistrzostw świata w Innsbrucku w 1933 roku i mistrzostw świata w Mürren dwa lata później, gdzie wygrywał zarówno w slalomie jak i kombinacji. Startował także na mistrzostwach świata w Engelbergu w 1938 roku, gdzie w zjeździe zajął 15. miejsce, a rywalizacji w slalomie nie ukończył.
Seelos uznawany jest za jednego z pionierów współczesnego narciarstwa alpejskiego, to jemu przypisuje się wynalezienie równoległego skrętu narciarskiego.
Był zawodowym instruktorem narciarstwa, przez co nie mógł wziąć udziału w igrzyskach olimpijskich w Garmisch-Partenkirchen w 1936 roku. Wykonał tam jednak przejazd testowy przed slalomem, uzyskując czas o 6 sekund lepszy niż najlepszy z zawodników, Niemiec Franz Pfnür. Równocześnie był trenerem Niemki Christl Cranz, która wygrała olimpijską rywalizację kobiet.

</doc>
<doc id="814642" url="https://pl.wikipedia.org/wiki?curid=814642" title="Indywidualne Mistrzostwa Świata na Żużlu 1990">
Indywidualne Mistrzostwa Świata na Żużlu 1990

Indywidualne Mistrzostwa Świata na Żużlu 1990 – cykl turniejów żużlowych mających wyłonić najlepszych żużlowców na świecie. Tytuł wywalczył Szwed Per Jonsson.
Po raz kolejny Polacy nie zakwalifikowali się do Finału Światowego.

</doc>
<doc id="814647" url="https://pl.wikipedia.org/wiki?curid=814647" title="Nietykalni">
Nietykalni



</doc>
<doc id="814650" url="https://pl.wikipedia.org/wiki?curid=814650" title="Alenka Gotar">
Alenka Gotar

Alenka Gotar (ur. 23 sierpnia 1977 w Rodicy) – słoweńska sopranistka, reprezentantka Słowenii w 52. Konkursie Piosenki Eurowizji w 2007 roku.
Edukacja.
Alenka Gotar rozpoczęła rozwijać swoje zainteresowanie muzyczne od uczęszczania do małej szkoły muzycznej, w której uczyła się gry na fortepianie i gitarze. Następnie uczęszczała do szkoły muzyki i baletu w Lublanie, gdzie Markos Bajuk nauczył ją śpiewu solowego. Po ukończeniu tej szkoły w 1996 roku zdała na studia wokalne na Akademię Muzyczną w Bazylei, a w 1999 roku na Uniwersytecie Mozarteum w Salzburgu, gdzie była uczona przez Liliana Sukisa. Swój dyplom otrzymała w 2000 roku, zaś tytuł magistra zdobyła w 2006 roku.
Kariera muzyczna.
W ciągu swojej kariery muzycznej śpiewaczka gościnnie występowała w Maribor Opera i była solistką w teatrze w Salzburgu i Lublanie. Wraz z orkiestrą jeździła w trasy koncertowe po Słowenii, Austrii, Szwajcarii, Niemczech, Chorwacji i krajach Skandynawii. Wystąpiła w takich sztukach operowych i baletowych, jak m.in. "Wesele Figara", "Don Giovanni", "Czarodziejski flet" czy "Aida". W 2000 roku pracowała u boku kompozytora Györgya Kurtága w radiu DRC3. Rok później wystąpiła na festiwalu Europäische Musikmonat w Bazylei w spektaklu "Skamander" autorstwa szwajcarskiego kompozytora Beato Gysina.
W 2007 roku zgłosiła się do udziału w krajowych eliminacjach eurowizyjnych z utworem „Cvet z juga”, z którym na początku lutego wygrała finał po zdobyciu największego poparcia telewidzów, dzięki czemu została reprezentantką Słowenii w 52. Konkursie Piosenki Eurowizji organizowanym w Helsinkach. 10 maja wystąpiła w półfinale widowiska i z siódmego miejsca awansowała do finału, w którym zajęła ostatecznie piętnaste miejsce ze 66 punktami na koncie.
Role operowe.
Latem 2000 roku zaczęła gościnnie występować w poniższych sztukach przygotowywanych przez operę SNG i balet w Lublanie:
W sezonie 2004-05 zagrała w następujących sztukach operowych:
W operze w Salzburgu zagrała w następujących sztukach:

</doc>
<doc id="814651" url="https://pl.wikipedia.org/wiki?curid=814651" title="Wielochodówka">
Wielochodówka

Wielochodówka – zadanie szachowe, w którym białe matują w swoim czwartym lub późniejszym posunięciu.
Przykłady wielochodówek szachowych:
Pełne rozwiązania:
zadanie nr 1:
zadanie nr 2:
zadanie nr 3:
zadanie nr 4:

</doc>
<doc id="814653" url="https://pl.wikipedia.org/wiki?curid=814653" title="Inna?">
Inna?

Inna? – powieść autorstwa Ireny Jurgielewiczowej. Opowiada o dalszych losach bohaterów książki "Ten obcy" – Zenka, Mariana, Julka, Uli i Pestki.
Fabuła.
Akcja toczy się głównie w Warszawie. Jest zima, Boże Narodzenie. Do rodzinnej miejscowości Mariana na święta przyjeżdża jego kuzyn Julek i dziewczyna z domu dziecka – Danka. Odwiedzić ma ich też Zenek. Między Danką a Marianem zawiązuje się bliska przyjaźń. Marian daje jej pod choinkę pamiętnik. Danka, z braku pieniędzy, kradnie prezenty dla chłopców – dla Julka kieszonkową latarkę, dla Mariana zielony długopis. Przyłapuje ją na tym Zenek. Gdy spotykają się potem w domu Mariana, zawstydzona dziewczyna ucieka, ze strachu, iż kolega ją wyda. Po kilku godzinach poszukiwań, chłopcy odnajdują ją na dworcu.

</doc>
<doc id="814654" url="https://pl.wikipedia.org/wiki?curid=814654" title="Jabłonna Stara">
Jabłonna Stara



</doc>
<doc id="814655" url="https://pl.wikipedia.org/wiki?curid=814655" title="Janochów">
Janochów

Janochów (niem. "Haynhauser", "Johannsthal") – kolonia wsi Lubiechowa w Polsce, położona w województwie dolnośląskim, w powiecie złotoryjskim, w gminie Świerzawa.
W latach 1975–1998 kolonia administracyjnie należała do województwa jeleniogórskiego.
Janochów nie został uwzględniony w spisie powszechnym GUS w 2011. Janochów to niewielka kolonia stanowi część wsi Lubiechowa, położona na wysokości około 370–380 m n.p.m. W wieku XVIII majątek w Janochowie należał do Kaspra Ottona von Zedlitza. Janochów położony jest przy drodze łączącej Legnicę z Jelenią Górą; w miejscowości znajduje się przystanek PKS.

</doc>
<doc id="814658" url="https://pl.wikipedia.org/wiki?curid=814658" title="Andrzej Czulda">
Andrzej Czulda

Andrzej Bernard Czulda (ur. 8 kwietnia 1951 w Łodzi) – polski scenarzysta i reżyser filmów oświatowych i dokumentalnych.
Życiorys.
Ukończył Państwową Wyższą Szkołę Filmową, Telewizyjną i Teatralną im. Leona Schillera w Łodzi. W latach 1979–2010 zatrudniony w Wytwórni Filmów Oświatowych w Łodzi. W latach 2012–2017 zatrudniony w Muzeum Kinematografii w Łodzi. W 1984 roku zadebiutował jako samodzielny reżyser, będąc jednocześnie autorem scenariuszy swoich filmów. W swej karierze zawodowej współpracował z wieloma znanymi i cenionymi reżyserami, między innymi z Janem Jakubem Kolskim, Leszkiem Skrzydło, Andrzejem Sapiją. Tworzy filmy związane tematycznie z historią, kulturą i sztuką.
Autor książki „Za kurtyną pamięci. Trójwyznaniowy Cmentarz Stary w Łodzi” wyd. Muzeum Kinematografii /2014/. Współpracownik zespołu redakcyjnego książki „Jerzy Kawalerowicz. Malarz X Muzy” wyd. Muzeum Kinematografii /2012/ oraz „Bogdan Sölle. Zapiski scenografa” wyd. Muzeum Kinematografii /2014/. Współredaktor książki „Janusz Morgenstern. Musi zostać rysa” wyd. Muzeum Kinematografii /2012/ oraz „Jerzy Wójcik. Sformowana energia” wyd. Muzeum Kinematografii /2014/. Współpracownik zespołu redakcyjnego „Film &amp; TV Kamera”. Autor zdjęć do książek Leszka Skrzydło „Rody Fabrykanckie” część 1 i 2 oraz „Rody i rodziny. Rody nie tylko fabrykanckie” (Oficyna Bibliofilów w Łodzi 1999–2007).
W latach 1997–2002 ekspert w Agencji Produkcji Filmowej przy Komitecie Kinematografii. Członek SFP, ZAPA, a także Rady Muzeum Kinematografii w Łodzi. W latach 2007–2011 sekretarz Łódzkiego Oddziału Stowarzyszenia Filmowców Polskich, w latach 2012–2018 wiceprzewodniczący.
W 2019 został odznaczony Srebrnym Medalem „Zasłużony Kulturze Gloria Artis”.

</doc>
<doc id="814659" url="https://pl.wikipedia.org/wiki?curid=814659" title="Armando Dippet">
Armando Dippet



</doc>
<doc id="814663" url="https://pl.wikipedia.org/wiki?curid=814663" title="Posępsko">
Posępsko

Posępsko – część wsi Rząśnik w Polsce, położona w województwie dolnośląskim, w powiecie złotoryjskim, w gminie Świerzawa.
W latach 1975–1998 Posępsko administracyjnie należało do województwa jeleniogórskiego.

</doc>
<doc id="814671" url="https://pl.wikipedia.org/wiki?curid=814671" title="Działanie zeroargumentowe">
Działanie zeroargumentowe

Działanie zeroargumentowe (element wyróżniony) – pojęcie służące do zapisu stałej jako działania algebraicznego. Ma ono swoje zastosowanie prawie wyłącznie jako element opisu pewnej algebry ogólnej: krotki zawierającej jako pierwszy element swój nośnik (zbiór elementów), a następnie działania.
Definicja.
Niech formula_1 będzie dowolnym zbiorem. Działaniem zeroargumentowym określonym w formula_1 nazywa się funkcję formula_3 gdzie przez formula_4 rozumie się singleton formula_5 Zwykle działaniom zeroargumentowym nie przypisuje się oddzielnych oznaczeń literowych czy symbolicznych, gdyż są jednoznacznie identyfikowane przez wyróżniane przez siebie elementy (swoje obrazy).
Przykłady.
Działanie formula_6 dane wzorem formula_7 oznaczane zwykle przez formula_8 wyróżnia element formula_9 Powyższe oznacza dokładnie to samo, co stwierdzenie, że formula_10 jest stałą o wartości formula_11
Ciało liczb rzeczywistych oznacza się krotką formula_12 gdzie pierwszy element jest rzeczonym nośnikiem (zbiór liczb rzeczywistych), a kolejne trzy pary są działaniami, odpowiednio: dwuargumentowymi, jednoargumentowymi, zeroargumentowymi.

</doc>
<doc id="814674" url="https://pl.wikipedia.org/wiki?curid=814674" title="Rudolf Rominger">
Rudolf Rominger

Rudolf Rominger (ur. 21 sierpnia 1908 w Fex, zm. 8 listopada 1979 w Sankt Moritz) – szwajcarski narciarz alpejski, wielokrotny medalista mistrzostw świata. 
Wziął udział w mistrzostwach świata w Innsbrucku w 1936 roku, zdobywając medale we wszystkich konkurencjach. Najpierw zwyciężył w zjeździe, wyprzedzając Włocha Giacinto Sertorellego i swego rodaka - Heinza von Allmena. Następnie zajął trzecie miejsce w slalomie, plasując się za dwoma Austriakami: Rudolphem Mattem i Eberhardem Kneislem. Ponadto zwyciężył także w kombinacji, przed von Allmenem i Kneislem. Na rozgrywanych rok później mistrzostwach świata w Chamonix najwyższą lokatę wywalczył w slalomie, który ukończył na piątej pozycji. Podczas mistrzostw świata w Engelbergu w 1938 roku był czwarty w slalomie, przegrywając walkę o medal z Austriakiem Hellmutem Lantschnerem. Dzień później był najlepszy w slalomie, wyprzedzając Francuza Émile'a Allaisa i Hellmuta Lantschnera. Następnie zdobył srebrny medal w kombinacji, za Allaisem a przed Lantschnerem. Brał też udział w mistrzostwach świata w Zakopanem w 1939 roku, gdzie zjazd ukończył na dziesiątej pozycji. Dwa dni później zwyciężył w slalomie, pokonując dwóch reprezentantów III Rzeszy: Josefa Jenneweina i Wilhelma Walcha. Ponadto w kombinacji zajął trzecie miejsce, za Jenneweinem i Walchem.
Był 4-krotnym mistrzem Szwajcarii: w kombinacji (1936) i slalomie (1939-1941), a także mistrzem Francji w slalomie (1938).

</doc>
<doc id="814678" url="https://pl.wikipedia.org/wiki?curid=814678" title="Wojciech Medyński">
Wojciech Medyński

Wojciech Medyński (ur. 18 lipca 1976 w Kożuchowie) – polski aktor teatralny, telewizyjny i filmowy.
Życiorys.
Wczesne lata.
Urodził się i wychował w Kożuchowie jako najmłodszy z trojga dzieci Lidii Medyńskiej i Jana Medyńskiego, przewodniczącego Rady Miejskiej Kożuchowa. Ma starszego brata Mariusza (ur. 1966) i starszą siostrę Małgorzatę (ur. 1968). W latach 1983–1996 tańczył i śpiewał w Placówce Wychowania Pozaszkolnego Zespole Folklorystycznym „Lubuskie Słoneczko” w Kożuchowie. Jako nastolatek występował na scenie w inscenizacji Adama Mickiewicza "Dziady" jako Guślarz. W 1995 ukończył Liceum Ogólnokształcące im. Armii Krajowej w Kożuchowie. W 2000 ukończył Państwową Wyższą Szkołę Filmową, Telewizyjną i Teatralną im. Leona Schillera w Łodzi.
Kariera.
19 grudnia 1998 zagrał swoją debiutancką teatralną rolę Dymitra Mózgownicy w spektaklu Antoniego Czechowa "Wesele" w łódzkim Teatrze im. Stefana Jaracza, z którym związany był aż do 2005. Można go było oglądać w spektaklach: nagrodzonym Złotą Łódką i Złotą Maską przedstawieniu Szekspira "Sen nocy letniej" (1998), "Romeo i Julia" Szekspira (2001) w roli Romea i Parysa, "Skóra węża" Tennessee Williamsa (2002), "Historia o miłosiernej, czyli testament psa" (2004) czy "Wojna matka" (2004). Wystąpił także w widowisku telewizyjnym – tragikomedii "Zatrudnimy clowna" według Matei Vişnieca w Teatrze Studyjnym w Łodzi (2000) i współpracował z kabaretem.
Grał w teatrach warszawskich, w tym Scena Prezentacje i Komedia. Od 2004 współpracował z warszawskim Teatrem Syrena, debiutując na jego deskach w roli Mateusza w "Operze za trzy grosze". Od 2011 występował z grupą stand-up AB OVO.
Na kinowym ekranie debiutował rolą Zbyszka, przyjaciela i menedżera młodego koszykarza-amatora w filmie Jarosława Żamojdy "Sześć dni Strusia" (2000). Następnie pojawiał się gościnnie w sitcomach: "Lokatorzy" (2000), TVN "Kasia i Tomek" (2003), "Sąsiedzi" (2003, 2005), TVN "Niania" (2005) i TVP1 "Bulionerzy" (2006) oraz serialu Polsatu "Samo życie" (2002−2006) jako student Wyższej Szkoły Oficerskiej Wojsk Powietrznych w Dęblinie.
Od 8 marca do 5 kwietnia 2008 uczestniczył w trzeciej edycji programu telewizji Polsat "Jak oni śpiewają". Zajął dziesiąte miejsce, odpadając w piątym odcinku. Od 8 marca do 12 kwietnia 2009 brał udział w dziewiątej edycji programu TVN "Taniec z gwiazdami". Jego partnerką taneczną była Izabela Janachowska, z którą zajął siódme miejsce, odpadając w szóstym odcinku. Pojawił się w teledysku Magdy Steczkowskiej i zespołu Indigo do piosenki „Nie skoczył” (2010).

</doc>
<doc id="814680" url="https://pl.wikipedia.org/wiki?curid=814680" title="Folwark szlachecki">
Folwark szlachecki



</doc>
<doc id="814683" url="https://pl.wikipedia.org/wiki?curid=814683" title="Stefan Pietrusiewicz">
Stefan Pietrusiewicz

Stefan Ireneusz Pietrusiewicz (ur. 24 lipca 1909 w Klwowie, zm. 9 lipca 1990 w Warszawie) – polski inżynier budownictwa lądowego i polityk. Minister przemysłu materiałów budowlanych (1955–1957), minister budownictwa (1957), minister budownictwa i przemysłu materiałów budowlanych (1957–1960) oraz przewodniczący Komitetu Budownictwa, Urbanistyki i Architektury (1960–1964). Budowniczy Polski Ludowej.
Życiorys.
Syn Konstantego i Emilii, uzyskał tytuł zawodowy inżyniera budownictwa lądowego. W latach 1928–1935 dozorca i robotnik, w 1935–1936 odbył służbę wojskową w Modlinie, następnie 1936–1939 kierownik budów wodno-melioracyjnych w Łodzi i Kaliszu. Jako podporucznik rezerwy saperów wziął udział w wojnie obronnej 1939. Wzięty do niewoli w Bitwie nad Bzurą. W latach 1939–1945 jeniec Oflagu II C Woldenberg (obecnie Dobiegniew).
Od 1945 członek Polskiej Partii Robotniczej, a następnie od 1948 Polskiej Zjednoczonej Partii Robotniczej. Porucznik i kapitan w Głównym Zarządzie Politycznym Wojska Polskiego oraz dyrektor Społecznego Przedsiębiorstwa Budowy Warszawa. Podsekretarz stanu w ministerstwach odbudowy (1945–1949), budownictwa (1949–1950), budownictwa miast i osiedli (1951), budownictwa przemysłowego (1951–1955). Od 1 marca 1955 do 5 kwietnia 1957 był ministrem przemysłu materiałów budowlanych. Od 27 lutego 1957 do 5 kwietnia 1957 był również ministrem budownictwa. Od 22 marca 1957 do 20 marca 1960 był ministrem budownictwa i przemysłu materiałów budowlanych. Od 14 czerwca 1960 do 3 marca 1964 przewodniczący Komitetu Budownictwa, Urbanistyki i Architektury. W latach 1964–1968 podsekretarz stanu w Ministerstwie Budownictwa i Przemysłu Materiałów Budowlanych, a następnie do 1974 dyrektor Instytutu Techniki Budowlanej.
W 1977 otrzymał Order Budowniczych Polski Ludowej, a w 1965 Odznakę honorową "Za Zasługi dla Warszawy".
Był żonaty z Jadwigą Marią Petrusiewicz (1911-1977). Pochowany na Cmentarzu Wojskowym na Powązkach (kwatera B35-2-17).

</doc>
<doc id="814684" url="https://pl.wikipedia.org/wiki?curid=814684" title="Mamadou Zongo">
Mamadou Zongo

Mamadou Zongo Bebeto (ur. 8 października 1980 w Bobo-Dioulasso) – burkiński piłkarz, występujący na pozycji napastnika.
Kariera.
Swoją karierę rozpoczynał w Racing Club Bobo-Dioulasso. W 25 meczach strzelił 22 bramki i był najskuteczniejszym strzelcem swojej drużyny. W 1996 został zawodnikiem ASECu Mimosas i grał tam między innymi z takimi piłkarzami, jak Bonaventure Kalou, Tchiressoua Guel, czy Blaise Kouassi. W 1997 roku Zongo zdobył 18 bramek w 22 meczach i poprowadził klub z Abidżanu do mistrzostwa. Udane występy zaowocowały transferem do Vitesse Arnhem. W tym klubie Zongo spędził aż 8 sezonów. Wiodło mu się różnie. W połowie sezonu 2000/2001 nabawił się kontuzji, która wykluczyła go z gry na dwa sezony. W 2003 roku powrócił na boisko, jednak skuteczności, jak za czasów gry w ASECu nie odzyskał. W połowie sezonu 2004/2005 został zawodnikiem innego holenderskiego klubu, De Graafschap. Rozegrał 24 mecze i strzelił dwie bramki, a jego klub po barażach spadł z ligi. W sezonie 2006/2007 Zongo reprezentował barwy VVV Venlo, a obecnie jest zawodnikiem rumuńskiej Universitatei Kluż-Napoka.
Zongo ma za sobą występy w reprezentacji Burkina Faso. Między innymi podczas eliminacji do Mistrzostw Świata 2006. W spotkaniu z Ghaną jego bramka strzelona w 79 minucie dała reprezentacji Burkiny Faso 3 punkty. Łącznie w eliminacjach rozegrał 4 mecze i 1 raz trafił do siatki rywali.

</doc>
<doc id="814686" url="https://pl.wikipedia.org/wiki?curid=814686" title="Stanisław Zaremba (1863–1942)">
Stanisław Zaremba (1863–1942)

Stanisław Zaremba (ur. 3 października 1863 w Romanówce, zm. 23 listopada 1942 w Krakowie) – polski matematyk, jeden z czołowych przedstawicieli krakowskiej szkoły matematycznej.
Życiorys.
Urodził się w rodzinie Hipolita (1834–1903), inżyniera, i Aleksandry z Kurzańskich. Szkołę realną – Gimnazjum św. Piotra w Petersburgu, z niemieckim językiem wykładowym – ukończył w 1881. Po ukończeniu w 1886 Petersburskiego Instytutu Technologicznego i uzyskaniu dyplomu inżyniera technologa, wyjechał w 1887 do Paryża, gdzie w 1889 po studiach na Sorbonie uzyskał stopień doktora nauk matematycznych, a jego promotorem był Gaston Darboux. Pracę pedagogiczną rozpoczął w szkolnictwie średnim.
W roku 1890 powołany na katedrę matematyki na Uniwersytecie Jagiellońskim i tu obok pracy pedagogicznej był jednym z założycieli Polskiego Towarzystwa Matematycznego (1919). Działalność naukowa Zaremby obejmowała pewne działy matematyki wyższej w szczególności analizy nieskończonościowej.
Wyniki jego badań zyskały rozgłos światowy i cytowane są u wielu autorów. Do najważniejszych prac należą: „Arytmetyka teoretyczna” z roku 1912, „Wstęp do analizy” (wydanie z 1915 i 1918 roku). Wykazują one piękną strukturę logiczną – od intuicji, jako punktu wyjściowego do złożonych konstrukcji matematycznych.
Do zakresu logiki należy publikacja „La logiqe de mathematiques”. Wyrazem dążności zastosowania rezultatów rozwiązań matematycznych do fizyki jako ostatecznego celu badań jest „Mechanika teoretyczna”, której ukazały się niestety tylko początkowe tomy. Profesor Stanisław Zaremba był członkiem Akademii Umiejętności.
Zmarł 23 listopada 1942 w Krakowie. Pochowany na Cmentarzu Rakowickim (kwatera IA-zach-po prawej Sowińskiego).
Życie prywatne.
Był mężem Henryki (Henriette) Małgorzaty z d. Cauvin (1866–1953), nauczycielki, z pochodzenia Francuzki. Jego syn, Stanisław Krystyn, był również matematykiem, a także taternikiem i alpinistą.
Zaszczyty.
Otrzymał tytuły doktora honoris causa Uniwersytetu w Marsylii i Uniwersytetu im. Adama Mickiewicza w Poznaniu.
Upamiętnienie.
23 listopada 1982 Poczta Polska wprowadziła do obiegu pocztowego znaczek z wizerunkiem Stanisława Zaremby o numerze katalogowym 2688, o wartości 5 zł (w ramach serii pt. „Matematycy polscy”).

</doc>
<doc id="814697" url="https://pl.wikipedia.org/wiki?curid=814697" title="Krzyżanowscy herbu Świnka">
Krzyżanowscy herbu Świnka

Krzyżanowscy – wielkopolska rodzina szlachecka herbu Świnka, wywodząca się z Krzyżanowa koło Kościana.
Pierwsze wzmianki o własności wsi Krzyżanowo pochodzą z końca XIV wieku (Hinak vel Hinczka z Krzyżanowa widnieje w aktach sądowych kościańskich 1398/99 r.).
Najwybitniejsi przedstawiciele tej rodziny to:
Istnieje jeszcze rodzina Krzyżanowskich herbu Dębno, z Małopolski. Według Adama Bonieckiego, ich protoplastą był Piotr (Pietrasz) z Krzyżanowic, najmłodszy syn Zbigniewa z Oleśnicy.

</doc>
<doc id="814698" url="https://pl.wikipedia.org/wiki?curid=814698" title="Halowe Mistrzostwa Europy w Lekkoatletyce 2002">
Halowe Mistrzostwa Europy w Lekkoatletyce 2002

XXVII Halowe Mistrzostwa Europy odbyły się w dniach 1–3 marca 2002 w Wiedniu w hali Ferry-Dusika-Hallenstadion.

</doc>
<doc id="814706" url="https://pl.wikipedia.org/wiki?curid=814706" title="Esmé MacKinnon">
Esmé MacKinnon

Esmé MacKinnon (ur. 2 grudnia 1913 w Edynburgu, zm. 9 lipca 1999) – brytyjska narciarka alpejska, dwukrotna mistrzyni świata.
Kariera.
MacKinnon została pierwszą w historii mistrzynią świata w zjeździe i slalomie, wygrywając rywalizację w obu tych konkurencjach podczas mistrzostw świata w Mürren. W pierwszych zawodach wyprzedziła swą rodaczkę, Nell Carroll i Austriaczkę Irmę Schmidegg, a w drugich Inge Wersin-Lantschner z Austrii i kolejną Brytyjkę, Jeanette Kessler. MacKinnon zwyciężyła w nieoficjalnej klasyfikacji kombinacji.
Startowała także na rozgrywanych cztery lata później mistrzostwach świata w tej samej miejscowości, gdzie zajęła 10. miejsce w slalomie, 20. miejsce w zjeździe i 13. miejsce w kombinacji.
Ponadto zwyciężyła w slalomie i kombinacji w zawodach Arlberg-Kandahar w Mürren w 1933 roku.

</doc>
<doc id="814707" url="https://pl.wikipedia.org/wiki?curid=814707" title="Tadeusz Galiński">
Tadeusz Galiński

Tadeusz Galiński (ur. 23 października 1914 w Przemyślu, zm. 18 kwietnia 2013 w Warszawie) – polski dziennikarz i polityk, w latach 1955–1956 prezes Stowarzyszenia Dziennikarzy Polskich, w latach 1958–1964 minister kultury i sztuki, członek Komisji Prasowej KC PPR i Komisji Prasowej KC PZPR.
Młodość.
Był synem Jadwigi i Antoniego. W II Rzeczypospolitej był harcerzem Związku Harcerstwa Polskiego oraz drużynowym 39 drużyny żeglarskiej w Warszawie. W latach 1938–1939 pracował jako technik w Państwowym Instytucie Telekomunikacyjnym. Od 1939 do 1942 przebywał w obozie jenieckim Stalag VI A, następnie do 1944 był monterem w jednej z warszawskich poczt.
Działalność publiczna.
Od 1945 do 1949 był organizatorem i redaktorem naczelnym „Trybuny Dolnośląskiej” we Wrocławiu, a następnie do 1954 był redaktorem naczelnym „Trybuny Robotniczej” w Katowicach. W okresie od września 1954 do listopada 1955 był przewodniczącym Komitetu do Spraw Radiofonii „Polskie Radio”. Od lutego 1955 do stycznia 1956 był przewodniczącym Stowarzyszenia Dziennikarzy Polskich. Od stycznia 1957 do lipca 1958 był zastępcą przewodniczącego Komitetu do Spraw Radiofonii „Polskie Radio”.
Od 2 lipca 1958 do 12 grudnia 1964 był ministrem kultury i sztuki w drugim i trzecim rządzie Józefa Cyrankiewicza. Od 1965 do lutego 1972 był prezesem Zarządu Głównego Robotniczej Spółdzielni Wydawniczej „Prasa”. W 1972 przeszedł na rentę.
Od marca 1945 należał do Polskiej Partii Robotniczej, a następnie od 1948 należał do Polskiej Zjednoczonej Partii Robotniczej. W okresie od 16 listopada 1955 do sierpnia 1956 był kierownikiem Wydziału Prasy, Radia i Wydawnictw Komitetu Centralnego PZPR, a następnie do stycznia 1957 zastępcą kierownika Wydziału Propagandy i Prasy. W okresie od marca 1959 do listopada 1968 był zastępcą członka KC PZPR, a w latach 1968–1971 był członkiem Centralnej Komisji Rewizyjnej.
Żonaty z Jadwigą Galińską z domu Mieszkis (1921-1998). Zmarł 18 kwietnia 2013 i 6 maja został pochowany na Cmentarzu Wojskowym na Powązkach (kwatera A 15, rząd 7, grób 14/15).

</doc>
<doc id="814708" url="https://pl.wikipedia.org/wiki?curid=814708" title="Grębice">
Grębice

Grębice – część wsi Kaleń, położona w województwie zachodniopomorskim, w powiecie kamieńskim, w gminie Świerzno. 
W latach 1975–1998 Grębice administracyjnie należały do województwa szczecińskiego.

</doc>
<doc id="814711" url="https://pl.wikipedia.org/wiki?curid=814711" title="Lon Chaney Jr.">
Lon Chaney Jr.

Lon Chaney Jr., właśc. Creighton Tull Chaney (ur. 10 lutego 1906 w Oklahoma City, zm. 12 lipca 1973 w San Clemente, Kalifornia) – amerykański aktor filmowy i telewizyjny, znany głównie z ról potworów. Syn Lona Chaneya, słynnego aktora filmu niemego.
Zarys biografii.
Urodził się w Oklahamie. Jego rodzice rozwiedli się w 1913. Młody Creigthon mieszkał u różnych rodzin i uczył się w wielu szkołach z internatem. Zasłynął tytułową rolą w filmie "Wilkołak". Jako wilkołak wystąpił w wielu filmach, m.in. "Frankenstein spotyka Człowieka Wilka", "Dom Frankensteina", "Dom Draculi" i "Abbott i Costello spotykają Frankensteina". Ponadto zagrał Frankensteina (monstrum) w filmie "Duch Frankensteina" oraz mumię w obrazach: "Grobowiec mumii", "Duch mumii" i "Klątwa mumii". W filmie "Syn Draculi" wystąpił także w roli wampira. Większość jego bogatego dorobku aktorskiego to role ludzi. Grywał (głównie role drugoplanowe lub epizody) w filmach obyczajowych (np. "Myszy i ludzie"), westernach (np. "W samo południe") i komediach. Swoją ostatnią rolę zagrał w 1971 w obrazie "Dracula vs. Frankenstein".
Zmarł 12 lipca 1973 w kalifornijskim San Clemente. Miał dwóch synów. Jego wnuk, Ron Chaney, jest popularyzatorem aktorskiej rodziny Chaneyów i jej artystycznych dokonań.

</doc>
<doc id="814713" url="https://pl.wikipedia.org/wiki?curid=814713" title="Twierdza Liège">
Twierdza Liège

Twierdza Liège – zespół fortyfikacji otaczających belgijskie miasto Liège (wal. "Lidje").
Historia.
Po wojnie francusko-pruskiej w 1870-71 roku i utworzeniu II Rzeszy królewski rząd Belgii postanowił podjąć kroki dla zabezpieczenia państwa na wypadek zagrażającego mu konfliktu. Twórcą systemu belgijskich fortyfikacji, które objęły oprócz Liège także twierdze w Namur i Antwerpii był generał i inżynier Henri Alexis Brialmont.
W latach osiemdziesiątych XIX wieku wokół Liège wzniesiono pierścień fortów. Były to zgodnie z opinią historyków wojskowości najnowocześniejsze ówcześnie umocnienia. Podstawowe założenia, jakimi kierował się Brialmont projektując forty to masowe wykorzystanie wież pancernych dla ochrony artylerii, koncentracja elementów bojowych w tak zwanym masywie (bloku) centralnym, wykorzystanie do budowy wyłącznie betonu oraz łączność podziemna między poszczególnymi obiektami. Pewne zastosowane rozwiązania okazały się być błędne, co dodatkowo spotęgowały oszczędności. Przykładowo koncentracja wież i magazynów w centralnej części fortu ułatwiała zniszczenie fortu w przypadku trafienia pociskiem ciężkiej artylerii (taki los spotkał fort Loncin), niewielka była odporność betonu oraz zastosowanych do produkcji wież stopów. Wiele z wad ujawniło się bądź pogłębiło wskutek stopniowego starzenia się fortyfikacji. Nie może to jednak przysłaniać faktu, że fortyfikacje autorstwa Brialmonta były nowatorskie, a otwierając nowy etap w budownictwie umocnień były siłą rzeczy obarczone pewnymi wadami wynikającymi z niesprawdzenia zastosowanych rozwiązań w praktyce. Ostatecznie wokół Liège wybudowano 12 fortów:
I wojna światowa.
W czasie I wojny światowej twierdza została oblężona przez Niemców. Mimo oporu wojsk belgijskich, wskutek zastosowania nowoczesnych metod oblegania twierdzy i ciężkiej artylerii (armat Gruba Berta i moździerz oblężniczych 305 mm) twierdza została zdobyta 16 sierpnia 1914.
Okres międzywojenny.
W okresie międzywojennym w ramach modernizacji i rozbudowy belgijskich umocnień przebudowano osiem z dwunastu fortów Liège, usuwając niektóre mankamenty (np. poprawiono wentylację) i przezbrajając wieże artyleryjskie. Ponadto w międzypolach fortów wzniesiono 55 schronów bojowych dla karabinów maszynowych i dział przeciwpancernych. Tak powstałe umocnienie otrzymało nazwę Rejonu Umocnionego Liège II. Jednocześnie na przedpolach miasta i twierdzy wybudowano cztery grupy warowne:
Umocnienia te otrzymały nazwę Rejonu Umocnionego Liège I. Były to szczytowe osiągnięcia belgijskiej sztuki fortyfikacyjnej, wykorzystujące z jednej strony elementy starych fortów (fosy bronione przez kaponiery, wieże artyleryjskie), z drugiej nowoczesnych grup warownych (umieszczenie uzbrojenia w oddzielnych schronach – blokach, rozbudowany system podziemny z kompleksem koszarowym i magazynowym, rozproszenie obiektów, lepsze materiały budowlane).
II wojna światowa.
Niemcy przygotowując się do napaści na Belgię w 1940 roku byli dobrze zorientowani w sile fortyfikacji. Z tego powodu do zdobycia najważniejszego elementu – grupy Eben Emael użyto pierwszy raz w historii desantu powietrznego i ładunków kumulacyjnych. Pozostałe umocnienia broniły się do trzeciej dekady maja 1940 roku.

</doc>
<doc id="814715" url="https://pl.wikipedia.org/wiki?curid=814715" title="Maria w islamie">
Maria w islamie

Maria w islamie – Maria ( Marjam, w polskich przekładach Koranu – Maria) to obok Fatimy, córki Mahometa, Asiji, żony faraona, oraz Chadidży, pierwszej żony Mahometa, jedna z najbardziej szanowanych kobiet w islamie. Marjam jest ucieleśnieniem ideału kobiety muzułmańskiej – posłuszna Bogu, oddana i gotowa Mu wszystko poświęcić, prowadząca pobożne i sprawiedliwe życie, wypełnione milczeniem, modlitwą i postem.
Jej imię tłumaczy się jako „oddająca cześć Bogu” i jest jedyną kobietą wymienioną w Koranie z imienia. Koraniczna postać Marjam jest błędnie interpretowana jako połączenie Maryi, Matki Jezusa (sura 5,78), oraz starotestamentowej Marii (Miriam), siostry Aarona (sura 19,28). Cała sura 19 nosi tytuł "Maria". Islam potwierdza dziewicze poczęcie Jezusa, nazywając Maryję "Marjam al-Azra", czyli „Marią Dziewicą”. Jako dziecko została oddana na wychowanie Zachariaszowi (Zakarijji). Koran zna również opowieść o zwiastowaniu, która zawarta jest w trzeciej surze "Rodzina Imrana": „O, Mario! Zaprawdę, Bóg wybrał ciebie i uczynił cię czystą, i wybrał ciebie ponad kobietami światów. (...) Bóg zwiastuje ci radosną wieść o Słowie pochodzącym od Niego, którego imię Mesjasz, Jezus, syn Marii” (wersety 42, 45 w przekładzie Józefa Bielawskiego, 1986).
Imię Maryi pojawia się niejednokrotnie na muzułmańskich amuletach ochronnych. Wschodni chrześcijanie symbol „dłoń Fatimy” nazywają „dłonią Marii”.
Niektórzy wyznawcy islamu pielgrzymują do chrześcijańskich sanktuariów maryjnych (np. w Fátimie w Portugalii i Lyonie).

</doc>
<doc id="814716" url="https://pl.wikipedia.org/wiki?curid=814716" title="Thomas William Coke (1. hrabia Leicester)">
Thomas William Coke (1. hrabia Leicester)

Thomas William Coke (ur. 6 maja 1754 w Londynie, zm. 30 czerwca 1842 w Longford Hall w Derbyshire) – brytyjski arystokrata i polityk, syn Wenmana Coke'a i Elizabeth Chambelayne, córki George’a Chambelayne’a.
Thomas Coke stał się sławny dzięki wdrożeniu w swoim majątku ziemskim Holkham w hrabstwie Norfolk metod zaawansowanej ekonomiki produkcji zwierzęcej. Jest dzięki temu uważany za jednego z pionierów brytyjskiej rewolucji rolniczej. Działania w zakresie poprawy wydajności swoich posiadłości Coke podjął w 1776 r. i kontynuował aż do swojej śmierci. W swojej posiadłości organizował coś na kształt współczesnych targów rolniczych na których prezentowane były najlepsze okazy trzody chlewnej, bydła, owiec, nie tylko z okolicy, ale także z innych krajów.
Kilkakrotnie zasiadał w Izbie Gmin. W latach 1776-1784, 1790-1807 i 1807-1837 reprezentował okręg Norfolk. Przez kilka miesięcy 1807 r. był reprezentantem okręgu Derby.
Przez całe życie był powszechnie nazywany „Coke z Norfolk” ("Coke of Norfolk"). Podobno aż siedmiokrotnie odrzucał propozycje przyjęcia tytułu parowskiego składane mu przez kolejnych premierów - wigowie oferowali mu je w nagrodę, torysi jako łapówkę. Ostatecznie w 1837 r. przyjął ofiarowany mu przez królową Wiktorię tytuł hrabiego Leicester i zasiadł w Izbie Lordów.
5 października 1775 r. poślubił Jane Dutton (zm. 2 czerwca 1800), córkę Jamesa Duttona i Jane Bond, córki Christophera Bonda. Thomas i Jane mieli razem trzy córki:
26 lutego 1822 r. poślubił lady Anne Amelię Keppel (1803 - 22 lipca 1844), córkę Williama Keppela, 4. hrabiego Albemarle, i Elizabeth Southwell, córki 20. barona de Clifford. Thomas i Anne mieli razem czterech synów i jedną córkę:

</doc>
<doc id="814720" url="https://pl.wikipedia.org/wiki?curid=814720" title="Coming out">
Coming out

Coming out (of the closet) (od – „wyjść z szafy”) – proces samodzielnego ujawniania przed innymi ludźmi (np. rodziną, przyjaciółmi, znajomymi czy współpracownikami) własnej orientacji seksualnej, tożsamości płciowej lub poglądów (zob. pozostałe znaczenia terminu), właściwych dla mniejszości społeczeństwa. W potocznym rozumieniu coming out to jednorazowy akt, choć tak naprawdę jest to proces składający się z wielu elementów, spośród których widoczne są często tylko niektóre. Proces ten (rozumiany jako ujawnienie orientacji seksualnej lub tożsamości płciowej) zawiera w sobie fakt uświadomienia sobie własnej, odmiennej od heteroseksualnej, orientacji seksualnej, albo odmiennej od heteronormatywnej tożsamości płciowej oraz naukę samoakceptacji z jej świadomością.
Coming out może dotyczyć osób publicznych, które ujawniają własną tożsamość seksualną do wiadomości społeczeństwa za pośrednictwem środków masowego przekazu.
Pojęcia coming outu nie należy mylić z outingiem, czyli ujawnieniem czyjejś odmiennej od heteroseksualnej orientacji seksualnej przez osoby trzecie, najczęściej wbrew woli „zdemaskowanej” osoby.
Wpływ społeczny.
Badania statystyczne wykazują, iż osoby heteroseksualne, które znają geja lub lesbijkę, wykazują bardziej pozytywną postawę wobec osób homoseksualnych jako grupy oraz częściej akceptują ich prawa. Przykładowo w 2008 roku w Polsce poparcie dla wprowadzenia rejestrowanych związków partnerskich deklarowało 27% populacji ogólnej, a w grupie znających osobiście geja lub lesbijkę – 70%.
Historia.
W 1869, 100 lat przed wydarzeniami ze Stonewall, Karl Heinrich Ulrichs, niemiecki aktywista na rzecz praw osób homoseksualnych przedstawił ideę samoujawniania jako formy emancypacji. Twierdząc, że „niewidzialność” jest główną rzeczą przeszkadzającą w zmianie opinii publicznej zachęcał on homoseksualistów do ujawniania swojego pociągu do tej samej płci. W swojej pracy z 1906, "Das Sexualleben unserer Zeit in seinen Beziehungen zur modernen Kultur (Seksualne życie naszych czasów w korelacji ze współczesną cywilizacją)", Iwan Bloch, fizyk pochodzenia niemiecko-żydowskiego, zachęcał starszych homoseksualistów do ujawniania się przed swoją rodziną i znajomymi. W 1914 Magnus Hirschfeld poruszył ponownie temat coming outu w swojej pracy „The Homosexuality of Men and Women”, omawiając społeczny i prawny potencjał ujawnienia się policji przez tysiące kobiet i mężczyzn po to, aby wpłynąć na prawodawców i opinię społeczną.
Pierwszą publiczną osobą w Ameryce która dokonała coming outu był poeta Robert Duncan. W 1944 napisał on, używając własnego imienia i nazwiska, w anarchistycznej gazecie „Politics” – „Homoseksualiści są zniewoloną mniejszością”. Tajne stowarzyszenie Mattachine Society, założone przez Harry’ego Haya i innych weteranów kampanii w Los Angeles z 1950 Wallace na prezydenta, stało się publiczne po tym, gdy w San Francisco, w 1953 Hal Call przejął grupę, pomagając wielu homoseksualistom w wyjściu z szafy.
W 1951 Donald Webster Cory opublikował swoje dzieło „The homosexuals in America”, stwierdzając „Społeczeństwo założyło mi na twarz maskę… Gdziekolwiek nie pójdę, nie ważne czas, czy miejsce w społeczeństwie, udaję”. Cory było fikcyjnym nazwiskiem autora, ale jego szczerość i otwarcie w mówieniu o problemie stało się bodźcem do wzrostu samoświadomości w homoseksualnym społeczeństwie i dało podwaliny powstającemu dopiero wtedy ruchowi homofiliów.
W 1960 Frank Kameny stanął na linii frontu. W 1958 został zwolniony ze swojej posady astronoma w Army Map z powodu homoseksualizmu. Nie zgodził się jednak odejść po cichu, pokornie i zaczął otwarcie walczyć o swoje prawa, ostatecznie odwołując się do Sądu Najwyższego Stanów Zjednoczonych. Jako lider rosnącego w tamtym czasie ruchu opowiadał się za nieskrępowanym i bezwstydnym działaniem. Na jednej ze swoich rozpraw powiedział „Musimy wdrożyć w homoseksualnym społeczeństwie poczucie własnej wartości wśród indywidualnych jednostek”, które mogło być osiągnięte tylko poprzez kampanie prowadzone otwarcie przez samych homoseksualistów. Wraz ze wzrostem świadomości w późnych latach 60 coming out stał się główną strategią ruchu wyzwolenia gejów, zmierzając do wzrostu politycznej świadomości, aby móc zmierzyć się z homofobią i heteroseksizmem. W tym samym czasie, kontynuując aż do lat 80, lesbijskie i gejowskie dyskusyjne grupy wsparcia zaczęły skupiać się na dzieleniu się historiami coming outów, mając na celu redukcję uczucia izolacji, oraz wzrost widzialności i dumy społeczeństwa LGBT.
Geneza słów.
Współczesne znaczenie wyrażenia „coming out” pojawiło się na początku XX wieku, jako analogia homoseksualnego coming outu do coming outu debiutantek – młodych kobiet z wyższych sfer, przechodzących przez swój debiut – oficjalną prezentację przed społeczeństwem – z powodu osiągnięcia przez nie wieku dorosłego, lub gotowego do zamążpójścia. Historyk George Chauncey zwraca uwagę:
Jak zauważa Elizabeth Kennedy, używanie słowa „szafa”, gdy mówimy o wcześniejszych czasach, takich jak 1920 czy 1930, może być anachroniczne.
Artykuł w internetowej encyklopedii glbtq.pl o coming oucie mówi, że według obserwacji seksuolożki Evelyn Hooker wyrażenie „coming out” zostało przedstawione środowisku akademickiemu dopiero w latach 50. W dalszej części artykuł wspomina obserwacje Chaunceya o tym, że zmiana znaczenia nastąpiła dopiero później. Przed latami 50. coming out wiązał się z "wejściem" w „nowy świat nadziej i wspólnej solidarności”, jednak po wydarzeniach w Stonewall ideą coming outu było "wyjście" z opresji, z jaką wiązała się szafa. Ta zmiana w znaczeniu sugeruje, że sformułowanie „wyjścia z szafy” jest w istocie metaforą, która łączy „wyjście” ze słowem „szafa”: wyewoluowała ona od powiedzenia „trup w szafie”, podkreślając życie w ukryciu poprzez ukrywanie własnej orientacji seksualnej. Metafora szafy rozszerza się do presji wywołanej przez heteroseksistowskie społeczeństwo i instytucje z nim.
Modele etapów coming outu.
Jeden z pierwszych modeli procesu coming outu zaprezentowała w 1979 Vivienne Cass. Według tego modelu proces ten składał się z sześciu etapów rozwoju tożsamości osoby homoseksualnej:
Według Roba Eichberga, amerykańskiego psychologa, proces coming outu można podzielić na trzy kolejno po sobie następujące fazy:
Coming out w miejscu pracy.
Badanie przeprowadzone wśród gejów i lesbijek pracujących w niemieckich firmach, pokazuje, iż tylko 13% z nich otwarcie ujawnia w swojej pracy swoją orientację seksualną. Wskaźnik ten nie zmienił się od 10 lat mimo subiektywnego odczucia poprawy sytuacji mniejszości seksualnych. Osoby homoseksualne, zajmujące wyższe stanowiska, częściej publicznie ujawniają swoją orientację seksualną niż te na podrzędnych stanowiskach. Uważa się ponadto, że osoby homoseksualne, które nie dokonały coming outu w miejscu pracy, zużywają 20% swojej energii, by ukryć swoją orientację seksualną.
Pozostałe znaczenia terminu.
Określenie „coming out” bywa także odnoszone do działań podejmowanych przez osoby lub grupy osób, które decydują się publicznie zaprezentować swoje poglądy uważane za odbiegające od poglądów ogółu społeczeństwa (np. Internetowa Lista Ateistów i Agnostyków – coming out niewierzących, „ateistyczny coming out”).

</doc>
<doc id="814723" url="https://pl.wikipedia.org/wiki?curid=814723" title="Stanisław Serwacy Jełowicki">
Stanisław Serwacy Jełowicki

Stanisław Serwacy Jan Jełowicki herbu własnego (ur. 12 maja 1742 w Koleśnikach, zm. 8 lipca 1811 w Ożeninie) – miecznik łucki (1767); starosta hnidawski (1771); starosta kucki (1782); konsyliarz konfederacji barskiej; członek Generalności (Rady Generalnej będącej ministerium Konfederacji); komisarz Sejmu Czteroletniego z powiatu łuckiego województwa wołyńskiego do szacowania intrat dóbr ziemskich w 1789 roku.
Biogram.
Był synem Franciszka starosty nowosieleckiego i Elżbiety Wybranowskiej. Nauki odbył w kolegium jezuickim w Ostrogu. W 25 października 1767 został miecznikiem łuckim na mocy przywileju króla Stanisława Augusta Poniatowskiego.
Z chwilą zawiązania 23 czerwca 1769 r. konfederacji barskiej na Wołyniu otrzymał stanowisko konsyliarza. Związany początkowo z obozem Potockich. Wkrótce powołany został w skład Generalności, której złożył przysięgę 13 listopada, był stałym jej członkiem reprezentantem województwa wołyńskiego przez cały czas Konfederacji. Utrzymywał wówczas ścisłe stosunki z grupą dukielską Mniszków oraz Michałem Suffczyńskim, kasztelanem czerskim. W Generalności pełnił m.in. urząd inkwizytora.
Mimo że w Radzie Generalnej nie odegrał wybitniejszej roli, otrzymał od Barzan za zasługi, przywilejem z dnia 17 sierpnia 1771 r., starostwo hnidawskie.
18 lutego 1776 r. ożenił się z Klarą Pruszyńską (1751-1816), córką Stanisława Kostki Pruszyńskiego kasztelana owruckiego i Róży Stempkowskiej. Wniesiony przez Klarę Pruszyńską posag wynosił 1.000.000 złp., dodatkowo w marcu 1777 roku uzyskał pewne sumy dłużne od brata Jana Alojzego, kanonika inflanckiego. W 1782 nabył od Poniatowskich starostwo kuckie. Jednocześnie został komisarzem do oznaczania dochodu z dóbr ziemskich i duchownych w powiecie łuckim.
Pan na Ożeninie, Sadkach, Koleśnikach, Stadnikach, Prussach, Sapożynie, Ostaszówce, Wołoskiem i części Noworoczycy(Chiniówki).
Ufundował w 1792 r. kaplicę pod wezwaniem św. Stanisława (Biskupa) w Ożenienie oraz cerkiew unicką w Stadnikach.
Swoją patriotyczną postawą narażał swe dobra na sekwestry, wreszcie na konfiskatę, czego efektem było zburzenie zamku w Ożeninie. Konfiskata, na mocy której musiał opuścić posiadłości ziemskie, została uchylona po śmierci Katarzyny II na skutek prośby zaniesionej przez kilkuletniego syna Stanisława Ignacego do cesarza Pawła I podczas prezentacji na dworze.
W testamencie spisanym 26 czerwca 1811 wskazał pozostawienie dla małżonki Ożenina, a synom swoim pełnoletnim Józefowi, Lambertowi, Aleksandrowi Janowi i Rafałowi majątków: Sadoczek, Wołoskie, Sapożyn, Stadniki, Prusy i Koleśniki.
Zmarł 8 lipca 1811 w Ożeninie, został pochowany przez biskupa Jana Kaczkowskiego, sufragana Łuckiego, na cmentarzu w Tajkurach.
Wraz z żoną doczekali się 11 synów (Józefa, Seweryna, Wincentego, Lamberta, Aleksandra, Jana, Rafała, Udalryka, Benedykta, Ignacego, Marcelego i Ignacego)i 5 córek (Salomei, Anny, Kunegundy, Marianny i Anny).

</doc>
<doc id="814724" url="https://pl.wikipedia.org/wiki?curid=814724" title="Parker Pen Company">
Parker Pen Company

Parker – marka artykułów piśmiennych należąca do amerykańskiego koncernu Sanford (grupa Newell Rubbermaid), a pierwotnie stworzona przez George’a Stafforda Parkera w USA, w stanie Wisconsin.
Marka Parker należy do najbardziej prestiżowych wśród artykułów piśmiennych (w szczególności piór wiecznych i długopisów).
Historia.
Parker opatentował swoje pierwsze wieczne pióro 10 grudnia 1889. Produkty zdobywały popularność, w 1918 wartość sprzedaży po raz pierwszy przekroczyła 1 mln dolarów, a w latach 20. XX wieku firma stała się wiodącym ich producentem na świecie. W 1931 zaoferowano do sprzedaży szybko wysychający atrament Quink (od ang. quick-drying ink). Fabryki Parkera powstawały na różnych kontynentach, w krajach takich jak Francja, Meksyk, Anglia, Argentyna, Kanada, Dania.
W 1987 roku siedzibę firmy przeniesiono do Anglii, do miejscowości Newhaven w hrabstwie East Sussex, będącej pierwotnie siedzibą innego producenta piór wiecznych – Valentine Pen Company, przejętego przez Parkera.
W 1993 firma Parker została przejęta przez koncern Gillette, by w roku 2000, znaleźć się w grupie Newell Rubbermaid – właściciela koncernu Sanford, największego producenta artykułów piśmiennych na świecie.
Kolekcje.
Vector.
W kolekcji Vector znajdują się długopisy i pióra wieczne, w takich kolorach jak: brązowy, oliwkowy, ecru, czarny, czerwony, niebieski i stalowy. Jest to najtańsza kolekcja marki Parker.
Jotter.
Pierwotnie Jotter był pierwszym długopisem wyprodukowanym przez firmę Parker, w roku 1954. Później w tej serii pojawiły się także pióra wieczne, pióra kulkowe i ołówki automatyczne. Sprzedawane są w kolorach stalowym, czarnym, czerwonym oraz niebieskim. Jotter jest jedną z najpopularniejszych kolekcji marki Parker. Na jego podstawie w Polsce powstał długopis Zenith 4.
Sonnet.
Parker Sonnet to jedna z najpopularniejszych serii artykułów piśmiennych klasy średniej marki Parker. Pierwsze modele z linii Sonnet pojawiły się na rynku w 1993 roku, kolekcja ta dość szybko zdobyła popularność. Pióra Parker Sonnet występują w wielu wariantach kolorystycznych, jak i samego wykonania. Wyposażone są w stalówki wykonane z 18K złota, ze stali platerowanej złotem lub ze stali polerowanej. Duża popularność serii Sonnet sprawiła, że w Internecie (głównie na aukcjach internetowych eBay) pojawiło się wiele podróbek piór wiecznych z tej serii, często bardzo trudnych do odróżnienia od piór oryginalnych.
Parker 51.
51 to jedna z najpopularniejszych w historii kolekcji Parkera. Nazwa „51” wzięła się od 51. rocznicy istnienia marki Parker, kiedy to w 1939 powstał projekt tego pióra. Na rynek zostało ono wprowadzone dwa lata później. Pióra z serii 51 mają dość charakterystyczny wygląd, ich stalówka jest prawie niewidoczna i schowana w obsadce. Z czasem na bazie tego projektu pojawiły się inne, łudząco podobne modele: Parker 21 (model szkolny, nieco mniejszy i tańszy) i 61 (wersja samonapełniająca). Sam 51 doczekał się również wersji „Special”, różniącej się od zwykłych 51 stalową (zamiast złotej) stalówką i w związku z tym także niższą ceną. Pióra z serii 51 były piórami typowo użytkowymi, produkowanymi do lat 70., obecnie cieszą się dużą popularnością wśród kolekcjonerów. W 2004 roku seria 51 doczekała się reaktywacji w postaci nieco większego pióra Parker 100, którego produkcję zakończono w 2007. Na jego podstawie w PRL powstało pierwsze pióro i długopis Zenith.

</doc>
<doc id="814732" url="https://pl.wikipedia.org/wiki?curid=814732" title="Bilans energetyczny organizmów żywych">
Bilans energetyczny organizmów żywych

Bilans energetyczny – forma przedstawienia przemiany materii organizmów żywych; porównuje się w nim ilość energii dostarczonej z pożywieniem z wydatkiem energetycznym danego organizmu.
Istnieją trzy rodzaje bilansu energetycznego:

</doc>
<doc id="814733" url="https://pl.wikipedia.org/wiki?curid=814733" title="Power Rangers w kosmosie">
Power Rangers w kosmosie

Power Rangers w kosmosie – szósty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Denji Sentai Megaranger".
Seria "Power Rangers w kosmosie" liczy łącznie 43 odcinki i stanowi bezpośrednią kontynuację wydarzeń z sezonu "Power Rangers Turbo". Jest to również ostatnia seria Power Rangers z tzw. "Ery Zordona", rozpoczętej w 1993 roku pierwszym sezonem "Mighty Morphin Power Rangers".
Premiera produkcji odbyła się 6 lutego 1998 roku w Stanach Zjednoczonych, na antenie stacji Fox Kids. Finałowy odcinek został wyemitowany 21 listopada 1998 roku na tym samym kanale. Polska premiera serialu miała miejsce w latach 2000–2001 na antenie Polsatu. Lektorami byli Beata Olga Kowalska i Grzegorz Pawlak.
Fabuła.
Kiedy Power Rangers dowiadują się, że ich twórca i pierwszy mentor – Zordon – został uprowadzony przez koalicję złoczyńców, T.J, Carlos, Ashley i Cassie wyruszają w podróż w kosmos na pokładzie promu kosmicznego NASADA, aby go uratować. W głębi przestrzeni kosmicznej, rangersi odkrywają Astro Megastatek, mobilną bazę operacyjną Androsa, Czerwonego Kosmicznego Rangera, który wychowywał się na odległej kosmicznej kolonii KO-35. Ziemscy rangersi łączą siły z Androsem i wykorzystują moc ze swoich nowych Astro Morferów, w celu podjęcia walki ze złem, gdziekolwiek to będzie potrzebne, aby odnaleźć Zordona zanim będzie za późno. Walczący ze zjednoczoną siłą wszystkich swoich poprzednich przeciwników, którym dowodzi monstrualny Dark Specter i jego zaufana kapitan Astronema, rangersi rozpoczynają największą bitwę w dziejach wszechświata.
Obsada.
Poniższa lista przedstawia głównych bohaterów serialu "Power Rangers w kosmosie" wraz z nazwiskami odtwórców ról.
Muzyka tytułowa.
"Power Rangers in Space", to muzyka tytułowa serii "Power Rangers w kosmosie", wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Podobnie jak w poprzednim sezonie "Power Rangers Turbo", muzyka tytułowa "Power Rangers w kosmosie" nie jest kolejnym remiksem utworu "Go Go Power Rangers", a posiada zupełnie nową nutę melodyczną i refren. W utworze pojawia się jednak kilkukrotnie słowo „go”, m.in. w wersie "Go, Power Rangers!"
Kompozytorem i wykonawcą utworu był Ron Wasserman, który wcześniej był twórcą piosenek tytułowych "Mighty Morphin Power Rangers", "Mighty Morphin Alien Rangers" i współtwórcą utworu do "Power Rangers Zeo".
Autorem tekstu utworu jest Haim Saban.
Spis odcinków.
&lt;onlyinclude&gt;&lt;/onlyinclude&gt;

</doc>
<doc id="814736" url="https://pl.wikipedia.org/wiki?curid=814736" title="Guy Périllat">
Guy Périllat

Guy Périllat Merceroz (ur. 24 lutego 1940 w Clusaz) – francuski narciarz alpejski, dwukrotny medalista olimpijski oraz sześciokrotny medalista mistrzostw świata.
Kariera.
Pierwszy sukces w karierze Guy Périllat osiągnął w 1958 roku, kiedy wygrał slalom podczas zawodów Critérium de la première neige w Val d’Isère. Wynik ten powtórzył w dwóch kolejnych latach, w 1959 roku wygrywając także zjazd oraz slalom gigant. W 1960 roku wystartował na igrzyskach olimpijskich w Squaw Valley, zdobywając brązowy medal w zjeździe. W zawodach tych wyprzedzili go jedynie jego rodak Jean Vuarnet oraz Hans-Peter Lanig ze Wspólnej Reprezentacji Niemiec. Na tych samych igrzyskach Francuz zajmował szóstą pozycję w slalomie i slalomie gigancie. Igrzyska w Squaw Valley były równocześnie mistrzostwami świata, jednak kombinację rozgrywano tylko w ramach drugiej z tych imprez. W tej konkurencji Périllat zdobył złoty medal, wyprzedzając bezpośrednio kolejnego Francuza, Charlesa Bozona oraz Laniga. W 1961 roku odnosił zwycięstwa w zawodach Arlberg-Kandahar w kombinacji w Mürren, w zjeździe i kombinacji w zawodach Lauberhornrennen w Wengen oraz w zawodach Hahnenkammrennen w Kitzbühel.
W 1962 roku brał udział w mistrzostwach świata w Chamonix, gdzie zdobył srebrny medal w slalomie. Rozdzielił wtedy na podium Charlesa Bozona i Austriaka Gerharda Nenninga. Na tych samych mistrzostwach zajął również szóste miejsce w zjeździe. Rok później wygrał slalom i kombinację na zawodach Lauberhornrennen oraz slalom w Megève, a w lutym w 1964 roku startował na igrzyskach olimpijskich w Innsbrucku. Nie zdobył tam medalu, najlepszy wynik osiągając w zjeździe, który ukończył na szóstej pozycji. Zajął tam ponadto dziesiąte miejsce w gigancie, dwunaste w slalomie, a w rozgrywanej w ramach mistrzostw świata kombinacji był piąty. W 1965 roku ponownie wygrał slalom na zawodach Lauberhornrennen, a rok później zdobył dwa medale podczas mistrzostw świata w Portillo. W zjeździe okazał się tam najlepszy, wyprzedzając rodaka, Georgesa Mauduita o 0,51 s i Karla Schranza z Austrii o 0,98 s. Cztery dni później był drugi w slalomie, za Włochem Carlo Senonerem, a przed Louisem Jauffretem z Francji. W 1966 roku odniósł także swój ostatni triumf w zawodach Lauberhornrennen, ponownie wygrywając slalom.
Debiut w zwodach Pucharu Świata zanotował 5 stycznia 1967 roku w Berchtesgaden, zajmując szóste miejsce w slalomie. Tym samym już w swoim debiucie zdobył pierwsze pucharowe punkty. Były to równocześnie pierwsze w historii zawody tego cyklu. Nieco ponad trzy tygodnie później, 29 stycznia w Megève po raz pierwszy stanął na podium zawodów PŚ, od razu wygrywając slalom. W kolejnych zawodach jeszcze trzykrotnie stawał na podium: 5 lutego w Madonna di Campiglio wygrał slalom, 3 marca w Sestriere był trzeci w zjeździe, a tydzień później we Franconii w tej samej konkurencji był drugi. W klasyfikacji generalnej zajął ostatecznie trzecie miejsce, wyprzedzili go jedynie Francuz Jean-Claude Killy oraz Austriak Heinrich Messner. W sezonie 1966/1967 był też ponadto drugi w klasyfikacjach zjazdu i slalomu, obie wygrał Killy. W sezonie 1967/1968 trzykrotnie stawał na podium, ale nie odniósł zwycięstwa. W pierwszej trójce znalazł się 24 lutego 1968 roku w Chamonix w zjeździe oraz 10 marca w Méribel i 31 marca 1968 roku w Rossland w gigancie, we wszystkich przypadkach zajmując trzecie miejsce. W klasyfikacji generalnej był piąty, w zjeździe czwarty, a w gigancie szósty. W lutym 1968 roku wystąpił na igrzyskach olimpijskich w Grenoble, zdobywając srebro w zjeździe. Lepszy w tych zawodach okazał się tylko Killy, a trzecie miejsce zajął Jean-Daniel Dätwyler ze Szwajcarii. Trzy dni później był czwarty w gigancie, przegrywając walkę o podium z Messnerem o 0,23 s. Brał także udział w slalomie, ale nie awansował do finału.
Sezon 1968/1969 nie przyniósł mu sukcesów w zawodach Pucharu Świata. Ani razu nie stanął na podium, jego najlepszym wynikiem było piąte miejsce w zjeździe wywalczone 18 stycznia 1969 roku w Kitzbühel. Sezon zakończył na 30. pozycji w klasyfikacji generalnej. Poza zawodami pucharowymi Perillat wygrał jeszcze kombinację na zawodach Arlberg-Kandahar w Chamonix w 1968 roku oraz kombinację w zawodach Hahnenkammrennen w 1969 roku. Na arenie krajowej ośmiokrotnie zdobywał tytuł mistrza Francji: w zjeździe w 1967 roku, w slalomie w latach 1962, 1966 i 1967, w gigancie w latach 1962 i 1966 oraz w kombinacji w latach 1966 i1967. W 1969 roku zakończył karierę.

</doc>
<doc id="814737" url="https://pl.wikipedia.org/wiki?curid=814737" title="Mistrzostwa Europy w Boksie 2006">
Mistrzostwa Europy w Boksie 2006

XXXVI Mistrzostwa Europy w Boksie (mężczyzn) odbyły się w dniach 14-23 lipca 2006 w Płowdiwie. Walczono w jedenastu kategoriach wagowych. Startowało 236 uczestników z 40 państw, w tym ośmiu reprezentantów Polski.

</doc>
<doc id="814738" url="https://pl.wikipedia.org/wiki?curid=814738" title="Stanisław Szwabski">
Stanisław Szwabski

Stanisław Bogdan Szwabski (ur. 27 maja 1943 w Lublinie) – polski chemik (dr inż.), samorządowiec, radny i przewodniczący Rady Miasta Gdyni.
Życiorys.
W 1966 ukończył Politechnikę Gdańską, w 1975 obronił pracę doktorską i do 1983 był adiunktem na tej uczelni. W latach 1979–1985 wykładał na Uniwersytecie Politechnicznym w Oranie (Algieria).
W Radzie Miasta zasiadał nieprzerwanie od 1990 do 2018. W latach 1990–1994 był członkiem Zarządu Miasta, w latach 1994–1998 wiceprzewodniczącym Rady Miasta. Po wyborach samorządowych w 1998 został przewodniczącym Rady Miasta. Rada IV kadencji w 2002 wybrała go ponownie na tę funkcję. W latach 2002–2004 był przewodniczącym Platformy Obywatelskiej RP w Gdyni. W wyborach samorządowych w 2006 startował do Rady Miasta z okręgu wyborczego numer 4, zdobywając 1027 głosów. W wyborach w 2010 roku zdobył 1174 głosy, co dało mu mandat radnego VI kadencji dopiero po powołaniu Bogusława Stasiaka na wiceprezydenta Gdyni. Ponownie został wybrany na przewodniczącego Rady Miasta. W wyborach w 2014 roku zdobył 730 głosów i ponownie został radnym na skutek zwolnienia mandatu przez Bogusława Stasiaka. W 2018 nie ubiegał się o reelekcję. Jest żonaty, ma córkę i wnuka. Mieszka w Orłowie.
Jest członkiem Stowarzyszenia Tłumaczy Polskich oraz Polskiego Towarzystwa Chemicznego, autorem lub współautorem szeregu prac naukowych z dziedziny chemii, a także kilku publikacji o tematyce samorządowej.

</doc>
<doc id="814741" url="https://pl.wikipedia.org/wiki?curid=814741" title="Wielkie krążowniki typu Alaska">
Wielkie krążowniki typu Alaska

Krążowniki typu Alaska – seria amerykańskich wielkich krążowników z czasów II wojny światowej. Planowano budowę sześciu okrętów tej serii, lecz rozpoczęto budowę tylko trzech, a z tych tylko dwa ukończono i wprowadzono do służby. Pierwszy okręt serii otrzymał nazwę "Alaska" (CB-1), drugi "Guam"(CB-2), następne – "Hawaii" (CB-3), "Philippines" (CB-4), "Puerto Rico" (CB-5) i "Samoa" (CB-6).
Klasa.
Okręty typu "Alaska" są określane często jako wielkie krążowniki (ang. "large cruisers"), ponieważ ich uzbrojenie artyleryjskie i wyporność plasuje je pomiędzy krążownikami ciężkimi i pancernikami. Większość autorytetów, w tym sama United States Navy, twierdzi że okręty typu "Alaska" były raczej wielkimi krążownikami niż pełnoprawnymi krążownikami liniowymi. Aby zaznaczyć ich pośrednią pozycję, US Navy nadała okrętom nazwy pochodzące od terytoriów zależnych USA, w przeciwieństwie do tradycyjnych nazw pancerników (nazwy stanów amerykańskich) lub krążowników (miasta amerykańskie).
Historia.
Pod koniec lat 30. w Stanach Zjednoczonych opracowano koncepcję budowy dużych krążowników przeznaczonych do walki z krążownikami powstałymi po I wojnie światowej w ramach międzynarodowych traktatów ograniczających zbrojenia na morzu. Nowo projektowane jednostki były także odpowiedzią na doniesienia o budowie podobnych jednostek w Japonii. Głównym wymaganiem, jakie miały spełniać okręty, była możliwość współdziałania z nowo tworzonymi zespołami uderzeniowymi floty, których trzonem były lotniskowce.
Budowę pierwszej z serii sześciu zamówionych jednostek, USS "Alaska" rozpoczęto 17 grudnia 1941 w stoczni New York Shipbuilding w Camden w stanie New Jersey. Jednostka weszła do służby 17 czerwca 1944. W trzy miesiące później do służby weszła bliźniacza jednostka USS "Guam". Budowa trzeciej jednostki USS "Hawaii", pomimo zaawansowanego poziomu prac kadłubowych, nie została ukończona.
Pierwsze doświadczenia z walk na Pacyfiku wykazały dominującą rolę, jaką zaczęło odgrywać lotnictwo i lotniskowce. Było to główną przyczyną anulowania w czerwcu 1943 zamówienia na pozostałe trzy jednostki typu "Alaska". Okręty wzięły udział w końcowej fazie walk na Pacyfiku.
W latach 1947-1960 znajdowały się w rezerwie, a w 1961 zostały złomowane.

</doc>
<doc id="814742" url="https://pl.wikipedia.org/wiki?curid=814742" title="Ancjum">
Ancjum



</doc>
<doc id="814744" url="https://pl.wikipedia.org/wiki?curid=814744" title="Antonin Dolohov">
Antonin Dolohov



</doc>
<doc id="814753" url="https://pl.wikipedia.org/wiki?curid=814753" title="Microsoft Office SharePoint Designer">
Microsoft Office SharePoint Designer

Microsoft Office SharePoint Designer – program firmy Microsoft do tworzenia stron internetowych. SharePoint Designer jest następcą programu FrontPage. Jest osobnym programem z rodziny Microsoft Office 2007 oraz Microsoft Office 2010 i nie wchodzi do żadnej z ośmiu wersji pakietu. Program pracuje w trybie graficznym (WYSIWYG), ale daje też dostęp do kodu źródłowego dokumentu, pozwalając redagować kod ręcznie, z użyciem znaczników HTML.
Analogicznym projektem Microsoftu do Microsoft Office SharePoint Designer jest Microsoft Expression Web.
Od dnia 1.04.2009 Microsoft zdecydował się na udostępnienie Microsoft Office SharePoint Designer 2007 bez pobierania opłat, a dla dotychczasowych użytkowników programu udostępnił Microsoft Expression Web za darmo.
Szczegóły.
Sharepoint Designer jest wsparciem dla technologii Sharepoint, ponieważ pozwala na komunikację z Microsoft Office SharePoint Server lub z Sharepoint Services 3.0. Dzięki temu można modyfikować komponenty strony, witryny lub portalu, używając narzędzi podobnych do tych, jakie są dostępne w pakiecie Microsoft Office. Narzędzie pozwala na tworzenie rozwiązań bez pisania kodu, zatem niepotrzebna jest wiedza programistyczna. Jednakże oferowane zaplecze programistyczne w postaci Visual Studio pozwala na stworzenie dowolnego rozwiązania w ASP.NET. Jako następca aplikacji FrontPage Designer pozwala także na tworzenie stron lub witryn nie związanych z technologią Sharepoint.
Sharepoint Designer między innymi pozwala na:

</doc>
<doc id="814758" url="https://pl.wikipedia.org/wiki?curid=814758" title="La Belle Ferronière">
La Belle Ferronière

La Belle Ferronière – obraz przypisywany włoskiemu artyście renesansowemu Leonardo da Vinci.
Twórca ukazał w subtelny sposób prawdopodobnie Lucrezię Crivelli – kochankę Ludovica Sforzy. Malarz ukazał cechy zewnętrzne modelki, próbując jednocześnie oddać cechy jej charakteru. Kobieta robi wrażenie osoby skromnej i powściągliwej, co podkreśla lekko pochylona głowa i zwrócony ku górze wzrok, unikający skierowania spojrzenia na widza. Uczucie potęguje oddzielenie jej od widza drewnianą barierką, znajdującą się na pierwszym planie. Artysta jednak dodał jej ustom cechy zmysłowości.

</doc>
<doc id="814768" url="https://pl.wikipedia.org/wiki?curid=814768" title="Józef Leopold Kmietowicz">
Józef Leopold Kmietowicz

Józef Leopold Kmietowicz (ur. 14 listopada 1819 w Starym Sączu, zm. 11 października 1859 tamże) – polski duchowny katolicki, wikary m.in. parafii w Chochołowie, główny przywódca powstania chochołowskiego z 1846 r.
Ukończył gimnazjum w Nowym Sączu, gdzie poznał poetę i działacza niepodległościowego Juliana Goslara. Studiował filozofię w Koszycach i Tarnowie. Po ukończeniu Seminarium Duchownego w Tarnowie przyjął święcenia kapłańskie w 1843 r. Następnie objął wikariat w Dobrej koło Limanowej, a po kilku miesiącach w Chochołowie.
21 lutego 1846 r. stanął na czele powstania górali chochołowskich przeciwko zaborcy austriackiemu. Wraz z powstańcami opanował m.in. posterunki straży finansowej i celnej w Chochołowie, Suchej Górze i Witowie. 22 lutego 1846 w czasie płomiennego kazania nawoływał chłopów do walki. 23 lutego 1846 powstanie upadło.
Aresztowany przez Austriaków, przebywał w więzieniach w Nowym Targu, Nowym Sączu i we Lwowie. Dnia 10 grudnia 1846 został skazany wraz z dziesięcioma innymi powstańcami na karę śmierci za "zbrodnię zdrady stanu". Ostatecznie dnia 1 lipca 1847 tylko dla niego został podtrzymany wyrok kary śmierci za przewodzenie powstaniu. Ułaskawiony przez cesarza Ferdynanda I na prośbę z dnia 3 sierpnia 1847 skierowaną przez gubernatora Galicji Franza Stadiona, który obawiał się wybuchu rozruchów w Galicji po straceniu kapłana-powstańca. Wyrok kary śmierci został mu zamieniony przez cesarza na 20 lat "ciężkiego więzienia", które początkowo odbywał w Kufsteinie w Tyrolu, a później w twierdzy Szpilberg na Morawach.
Zwolniony na mocy amnestii w marcu 1848, powrócił do Starego Sącza, gdzie uzyskał uchwałą Rady Narodowej Starego Sącza w lipcu 1848 pomoc materialną, wynoszącą 80 złotych reńskich jednorazowej pomocy, oraz miesięczny zasiłek w wysokości 10 złotych reńskich. Schronienie i opiekę ks. Kmietowicz uzyskał w Głębokiem od starosądeckich sióstr klarysek.
W latach 1848–1850 był wikariuszem w Muszynie; 1850-1855 w Makowie Podhalańskim; 1855-1857 w Uściu Solnym. W 1857 ze względu na zły stan zdrowia, zrujnowanego po dwóch latach pobytu w zimnych więzieniach, przeszedł na emeryturę. Duchowny zmarł 11 października 1859 i został pochowany na cmentarzu kościelnym przy świątyni św. Rocha w Starym Sączu. W Tatrach upamiętniono go w nazwie skały w Dolinie Chochołowskiej (Skała Kmietowicza z tablicą upamiętniającą).

</doc>
<doc id="814774" url="https://pl.wikipedia.org/wiki?curid=814774" title="Grobla komunikacyjna">
Grobla komunikacyjna

Grobla komunikacyjna – wał ziemny przecinający akwen, wykorzystany jako podłoże do przeprowadzenia ciągu komunikacyjnego, np. traktu pieszego, drogi kołowej bądź toru kolejowego.

</doc>
<doc id="814777" url="https://pl.wikipedia.org/wiki?curid=814777" title="Houston Texans">
Houston Texans

Houston Texans - zawodowy zespół futbolu amerykańskiego z siedzibą w Houston, w stanie Teksas. Drużyna jest obecnie członkiem Dywizji Południowej konferencji AFC ligi NFL.
Texans dołączyli do ligi w roku 2002, jako jedna drużyn rozszerzających NFL. Poprzednia franczyza futbolowa, Houston Oilers, opuściła miasto i przeniosła się w roku 1997 do Nashville, w stanie Tennessee, zmieniając nazwę na Tennessee Titans dwa lata później.
W sezonie 2011 drużyna z Houston po raz pierwszy w historii awansowała do fazy play-off. W finale Dywizji ulegli w Baltimore drużynie Ravens 13:20.

</doc>
<doc id="814780" url="https://pl.wikipedia.org/wiki?curid=814780" title="Hrabia Leicester">
Hrabia Leicester

Hrabiowie Leicester 1. kreacji (parostwo Anglii)
Hrabiowie Leicester 2. kreacji (parostwo Anglii)
Hrabiowie Leicester 3. kreacji (parostwo Anglii)
Hrabiowie Leicester 4. kreacji (parostwo Anglii)
Hrabiowie Leicester 5. kreacji (parostwo Wielkiej Brytanii)
Hrabiowie Leicester 6. kreacji (parostwo Wielkiej Brytanii)
Hrabiowie Leicester 7. kreacji (parostwo Zjednoczonego Królestwa)
Następca 7. hrabiego Leicester: Thomas Edward Coke, wicehrabia Coke
Następca wicehrabiego Coke: Edward Horatio Coke

</doc>
<doc id="814784" url="https://pl.wikipedia.org/wiki?curid=814784" title="Zdravko Kuzmanović">
Zdravko Kuzmanović

Zdravko Kuzmanović, cyr. Здравко Кузмановић (ur. 22 września 1987 w Thun) – serbski piłkarz, grający na pozycji defensywnego pomocnika w FC Basel.
Kariera klubowa.
Początki kariery.
Piłkarską karierę zaczynał w małym szwajcarskim zespole FC Dürrenast. Następnie zaliczył 2-letni pobyt w młodzieżowej drużynie U-21 BSC Young Boys, a w 2003 roku przeszedł do FC Basel. Do pierwszego zespołu z Bazylei trafił jednak dopiero latem 2005 i w 13. kolejce ligowej, 29 października zadebiutował w Swiss Super League, w wygranym 3:1 meczu z Yverdon-Sport FC. W lidze zagrał 17 meczów, głównie jako rezerwowy i zdobył 1 gola w lidze (wygrany 4:0 wyjazdowy mecz z FC Schaffhausen 6 maja 2006). Z FC Basel wywalczył wicemistrzostwo Szwajcarii. Od początku sezonu 2006/2007 Kuzmanović był już jednak podstawowym zawodnikiem zespołu i w lidze wystąpił w 17 meczach rundy jesiennej, w których zdobył 3 gole. Zagrał także w 10 meczach Pucharu UEFA (w tym z Wisłą Kraków) i zdobył w nich 2 gole.
Zimą 2007 podczas okna transferowego Kuzmanoviciem interesowały się US Palermo oraz Celtic Glasgow.
Fiorentina.
Ostatecznie 30 stycznia Zdravko podpisał kontrakt z Fiorentiną, która zapłaciła za niego sumę 3 milionów euro. W jej barwach zadebiutował 4 kwietnia 2007 r. w ligowym starciu z Torino FC, w którym zaliczył asystę przy golu Alessandro Gamberiniego. Od sezonu 2007/2008 do końca swego pobytu we Florencji był graczem wyjściowej jedenastki. Pierwszą bramkę dla Violi zdobył 17 lutego 2008 w meczu z Catanią. 6 marca strzelił pierwszą bramkę w Pucharze UEFA w meczu z Evertonem. W barwach "Fioletowych" zagrał w 70 spotkaniach w których zdobył 3 bramki.
VfB Stuttgart.
31 sierpnia 2009 r. za 7 mln euro został kupiony przez VfB Stuttgart i podpisał z nim czteroletni kontrakt. Zawodnikiem tego zespołu pozostawał przez 2,5 roku. Debiut Kuzmanovicia miał miejsce 12 września w ligowym meczu z HSV. Pierwszego gola w nowym zespole strzelił w spotkaniu Ligi Mistrzów z FC Sevillą 4 listopada 2009 r. Był to równocześnie debiut Serba w tych rozgrywkach. W rewanżowym spotkaniu Kuzmanović zdobył debiutancką bramkę w Champions League. Od tej pory stał się podstawowym graczem Stuttgartu. 3 kwietnia 2010 został bohaterem meczu z Borussia Mönchengladbach (2:1), gdyż strzelił gola i asystował przy drugim. 24 lutego w meczu pucharowym z Benficą otrzymał czerwoną kartkę, po której został zawieszony na 3 mecze. 3 grudnia 2012 strzelił 2 bramki w meczu z HSV. Dla VfB rozegrał 96 meczów i strzelił 17 goli.
Inter.
31 stycznia 2013 r. na pół roku przed wygaśnięciem kontraktu Inter Mediolan zdecydował się go wykupić ze Stuttgartu za ok. 1 mln euro. Kuzmanović odrzucił oferty takich klubów jak: Liverpool FC, Valencia CF i Olympique Marsylia. Podpisany kontrakt związał go z "Nerazzurrimi" do czerwca 2017. Debiut Serba przypadł w przegranym 1:3 meczu Serie A ze Sieną (3 lutego 2013 r.). Podczas drugiej rundy sezonu 2012/13 w barwach Interu niczym szczególnym się jednak nie wykazał, poza jedna asystą, kilkoma ładnymi, długimi podaniami oraz wieloma bezproduktywnie przebiegniętymi kilometrami.
Basel.
1 lipca 2015 powrócił do FC Basel. Kwota transferu wyniosła klub z Bazylei około 1,4 miliona funtów.
Kariera reprezentacyjna.
Kuzmanović ma za sobą występy w młodzieżowej reprezentacji Szwajcarii. Jako członek tej drużyny wziął udział w ME U-21. Rozegrał w turnieju finałowym jeden mecz. Serbski Związek Piłki Nożnej namówił jednak Kuzmanovicia do występów w dorosłej reprezentacji Serbii. Zadebiutował 2 czerwca 2007 w meczu przeciwko Finlandii. Odznaczył się 22 sierpnia 2007 r. w meczu eliminacji do EURO 2008 z Belgią (2:3) w którym dwukrotnie pokonał bramkarza rywala. Były to równocześnie jego pierwsze bramki dla reprezentacji Serbii. W meczu z Algierią rozegranym 3 marca 2010, zdobył bramkę i zaliczył asystę. Wziął udział w Mistrzostwach Świata w RPA w 2010 r. w którym Serbowie nie wyszli z grupy. 28 lutego zdobył gola i asystował w meczu z Armenią.
Styl gry.
Jako defensywny pomocnik Zdravko wyróżnia się odpornością psychiczną i dobrym wybieganiem. Inspiruje się Dejanem Stankoviciem.
Życie prywatne.
Kuzmanović urodził się w Thun, ale jego rodzice są bośniackimi Serbami. Jego ojciec, Ljubo, wywodzi się z małej wsi Skugrić położonej niedaleko Modričy. Zarówno ojciec jak i dziadek zawodnika Interu byli piłkarzami grającymi w występującym w niższych klasach rozgrywkowych klubie NK Zvijezda Gradačac. Rodzic Zdravka grał później także w Berlinie, a karierę piłkarską zakończył w FC Thun, gdzie osiadł z rodziną.
Statystyki.
Reprezentacyjne.
Bramki

</doc>
<doc id="814785" url="https://pl.wikipedia.org/wiki?curid=814785" title="Prehistoryczne wędrówki ludzkości">
Prehistoryczne wędrówki ludzkości

Prehistoryczne wędrówki ludzkości – wędrówki wczesnych form człowieka rozumnego ("Homo sapiens") od początku jego pojawienia się na Ziemi do czasów uznawanych za początki cywilizacji.
Kolebka ludzkości.
Od wielu lat przyjmuje się, że pierwsi przedstawiciele rodzaju "Homo" pojawili się w Afryce ok. 2,5 mln lat temu. Tam również pojawił się anatomicznie współczesny człowiek "Homo sapiens sapiens" prawdopodobnie ok. 250–200 tys. lat temu (mitochondrialna Ewa). Wskazują na to liczne odkrycia paleoantropologiczne oraz wyniki badań genetycznych (mtDNA). Wcześniej przyjmowano, że człowiek wyruszył na podbój świata z Afryki ok. 40 tys. lat temu. Obecnie wiadomo, że nastąpiło to znacznie wcześniej i nie ma pewności, który z przedstawicieli "Homo" dokonał tego pierwszy.
Pożegnanie z Afryką.
Tradycyjna i powszechnie przyjmowana teoria wyjścia z Afryki (ang. "out of Africa") została przedstawiona po raz pierwszy prawdopodobnie w 1789 przez Jamesa Burnetta. Obecnie zwolennicy tej teorii szacują czas początków migracji na ok. 160–80 tys. lat temu. Człowiek przedostał się z Afryki na Bliski Wschód (rozważane są dwie możliwe drogi przejścia), a następnie jedna grupa udała się wzdłuż południowych wybrzeży Azji, aż do Australii a druga – na północ do Europy i Azji, by przez suchą wówczas Beringię dotrzeć do Ameryki Północnej i Południowej.
Hipoteza multiregionalna.
Opozycyjna hipoteza zaproponowana przez Franza Weidenreicha w 1930 zakłada, że wczesny przedstawiciel "Homo" – prawdopodobnie "Homo habilis" – wyemigrował z Afryki już ponad 1,5 mln lat temu (kwestionowane przez wielu naukowców odkrycie człowieka z Yuanmou jest datowane na 1,7 mln lat), a „dopełnienie” ewolucji do współczesnego anatomicznie człowieka nastąpiło w czasie jego wędrówki po Ziemi, nie wykluczając możliwości mieszania się z innymi współczesnymi mu gatunkami "Homo". Zwolennicy tej teorii często sugerują traktowanie wszystkich przedstawicieli "Homo" jako jednego gatunku, który różnicował się (Radiacja adaptacyjna?)
Człowiek w Australii.
Ślady bytowania wczesnych ludzi w Australii i Tasmanii wskazują na zasiedlenie tych terenów ok. 60 tys. lat temu. Człowiek pojawił się tam przepływając z zajętej wcześniej Jawy, stanowiącej w okresie zlodowaceń część wielkiego półwyspu Sunda, obejmującego – dziś rozdzielone cieśninami – Półwysep Indochiński i Wielkie Wyspy Sundajskie. Także Australia, Tasmania i Nowa Gwinea stanowiły wtedy jeden ląd, zwany Sahul.
Zasiedlenie Ameryki.
W XX wieku upowszechniła się teoria o przybyciu pierwszych ludzi do Ameryki Północnej poprzez most lądowy Beringa ok. 12–11 tys. lat temu. Za takim okresem przemawiały ślady kultury Clovis. Zakładano, że człowiek przemieszczał się stopniowo w kierunku południowym, aby ostatecznie osiągnąć Ziemię Ognistą. Wędrówka mogła odbywać się zarówno drogą lądową jak morską – wzdłuż wybrzeży. Teoria ta napotkała jednak na kilka trudnych do wytłumaczenia sprzeczności. Odkrycia archeologiczne ostatnich dekad wskazują ślady bytowania człowieka w centralnych i południowych częściach Nowego Świata przynajmniej o kilka tysięcy lat wcześniej, tj. 15–12 tys. lat temu. Wielu badaczy sugeruje znacznie wcześniejszy okres, nawet 130 tys. lat temu. Uwzględniając możliwy czas rozprzestrzeniania się populacji przy tak dużych odległościach przejście przez Beringię musiałoby nastąpić znacznie wcześniej. Niezależnie od możliwości przejścia przez Beringię rozważane są również możliwości dotarcia do Ameryki drogą morską. Coraz więcej śladów wskazuje na to, że „pierwsi Amerykanie” korzystali z łodzi (najstarsze z dotychczas znalezionych prymitywnych łodzi datowane są na 9–8 tys. lat). Również zagęszczenie śladów stanowisk ludzkich w najstarszych warstwach na wschodnich wybrzeżach obydwu Ameryk zdaje się potwierdzać zasadność poważnego traktowanie tej możliwości. Inne koncepcje – przejścia przez tzw. pomost południowy lub przepłynięcia od strony Australii – uznaje się za mało prawdopodobne. Chociaż jest możliwe iż przy niskim poziomie morza w okresie zlodowaceń, prąd północnopacyficzny płynął wzdłuż Beringii, nie dopuszczając do powstawania lodowców na tym terenie. W takim wypadku przejście drogą lądową byłoby możliwe.

</doc>
<doc id="814786" url="https://pl.wikipedia.org/wiki?curid=814786" title="Muzułmańskie Mindanao">
Muzułmańskie Mindanao

Muzułmańskie Mindanao (nazwa oficjalna: Region Autonomiczny na Muzułmańskim Mindanao, ang. "Autonomous Region in Muslim Mindanao", ARMM) – terytorium autonomiczne istniejące w latach 1989-2019 w południowo-zachodniej części wyspy Mindanao, należącej do Filipin.
Powierzchnia regionu wynosiła 12 695 km². W 2010 roku jego populacja liczyła 3 256 140 mieszkańców.
Region obejmował pięć prowincji Filipin zamieszkanych w większości przez ludność muzułmańską:
Region został utworzony na podstawie aktu organicznego z 1 sierpnia 1989 roku. W celu ustalenia zasięgu terytorialnego nowego regionu, w kilkunastu prowincjach Mindanao został przeprowadzony plebiscyt. W jego wyniku jedynie cztery prowincje opowiedziały się za przynależnością do Muzułmańskiego Mindanao. 6 listopada 1990 r. w mieście Cotabato (tymczasowej stolicy) nastąpiła oficjalna inauguracja nowego regionu. W 2001 r. region został poszerzony o prowincję Basilan i miasto Marawi. Region został zlikwidowany w 2019 roku, a jego obszar wszedł w skład nowo utworzonej autonomicznej jednostki Bangsamoro. 

</doc>
<doc id="814791" url="https://pl.wikipedia.org/wiki?curid=814791" title="Zdravko Kuzmanovic">
Zdravko Kuzmanovic



</doc>
<doc id="814793" url="https://pl.wikipedia.org/wiki?curid=814793" title="William Laud">
William Laud

William Laud (ur. 7 października 1573, zm. 10 stycznia 1645) – anglikański arcybiskup Canterbury i prymas całej Anglii od 1633 roku. Był jednym z najbliższych doradców króla Karola I. Zwolennik surowych represji wobec purytanów.
Życiorys.
Początki kariery.
Urodził się w Reading w szanowanej rodzinie kupieckiej. Uczył się w Reading School, studiował w St. Johns College w Oxfordzie, gdzie związał się z antypurytańskim ruchem arminiańskim, odrzucającym doktrynę predestynacji i wszelkie formy prezbiterianizmu. Stał się gorącym wyznawca idei arminiańskich do końca swojego życia. W 1601 roku postanowił poświęcić się karierze duchownej. Dzięki pomocy biskupa Rochester – Richarda Neile'a stopniowo osiągał coraz wyższe godności w Kościele anglikańskim, zwracając na siebie uwagę króla Jakuba I. W 1616 mianowano go diakonem katedry w Gloucester, a w 1621 roku został biskupem w St. Dawid's w Walii. Laud związał się wkrótce z następcą tronu (późniejszym Karolem I) i został jego kapelanem. Uzyskał w ten sposób wpływ na politykę państwa. W 1628 roku został biskupem Londynu. Rozpoczął wówczas zaciętą walkę z purytanami. Przystąpił równocześnie do odbudowy licznych kościołów. W 1633 roku został arcybiskupem Canterbury.
Walka z purytanami.
W 1634 roku odbył podróż pasterską po podległych mu diecezjach, która utwierdziła go w przekonaniu, że ruch purytański niesie "zagrożenie" dla Kościoła anglikańskiego.
Zakazał lokalnym władzom finansowego wspierania purytanów i podjął zdecydowane działania przeciwko nim. Na jego polecenie uwięziono wielu zwolenników purytanizmu. Laud podjął również starania o odbudowę podstaw majątkowych Kościoła anglikańskiego, co doprowadziło do konfliktów z posiadaczami ziemskimi. Wraz z hrabią Strafford Thomasem Wentworthem przystąpił do realizacji planu umocnienia władzy królewskiej i pozycji Kościoła anglikańskiego. Jednakże podjęta przez Lauda próba wcielenia tego planu w życie na terenie Szkocji zakończyła się niepowodzeniem.
Upadek.
Sukces parlamentu w konflikcie z królem Karolem I oznaczał koniec kariery Lauda. Po ucieczce króla na północ parlament wystąpił zdecydowanie przeciwko prowadzonej przez Lauda polityce. W 1641 roku arcybiskupa oskarżono o zdradę i uwieziono w Tower. Jego proces rozpoczął się trzy lata później. Izba Gmin uznała go za winnego zdrady i skazał na karę śmierci przez ścięcie. Wyrok wykonano 10 stycznia 1645 roku.
Ciekawostki.
W 1633 r. papież Urban VIII oferował Laudowi godność kardynała w zamian za przejście na katolicyzm.

</doc>
<doc id="814794" url="https://pl.wikipedia.org/wiki?curid=814794" title="Jacksonville Jaguars">
Jacksonville Jaguars

Jacksonville Jaguars - zawodowy zespół futbolu amerykańskiego z siedzibą w Jacksonville, w stanie Floryda. Drużyna jest obecnie członkiem Dywizji Południowej konferencji AFC ligi NFL.
Jaguars dołączyli do ligi w roku 1995, razem z Carolina Panthers, jako drużyny rozszerzające NFL.

</doc>
<doc id="814795" url="https://pl.wikipedia.org/wiki?curid=814795" title="Tatjana Maria">
Tatjana Maria

Tatjana Maria, z domu Malek (ur. 8 sierpnia 1987 w Bad Saulgau) – niemiecka tenisistka pochodzenia polskiego.
Kariera tenisowa.
W 2003 roku wygrała turniej deblistek w Warszawie. Razem z Urszulą Radwańską osiągnęła ćwierćfinał w Galatinie, a z Magdaleną Kiszczyńską pierwszą rundę w Zwevegem, gdzie przegrały z deblem belgijskim Caroline Maes/Leslie Butkiewicz. W 2006 roku w Poitiers razem z Kristiną Barrois wyeliminowały parę polską Klaudia Jans–Alicja Rosolska. Wygrała również dwa turnieje tenisowe z cyklu ITF.
W roku 2007 osiągnęła ćwierćfinał juniorskiego turnieju w Capriolo, przegrany z Maret Ani. Doszła do półfinału w Ortisei, gdzie przegrała z Caroline Wozniacki (wcześniej wygrała z Evą Birnerovą). Otrzymała dziką kartę do turnieju Berlinie, ale odpadła w drugiej rundzie, pokonana przez liderkę rankingu światowego, Justine Henin.
W 2009 roku osiągnęła pierwszy finał cyklu WTA Tour w grze podwójnej. Razem z Andreą Petković przegrały w finale zawodów w Bad Gastein z Andreą Hlaváčkovą i Lucie Hradecką 2:6, 4:6.
W 2012 roku zwyciężyła w pierwszym turnieju w grze podwójnej. W Québecu występowała razem z Kristiną Mladenovic, a w finale pokonały 7:6(5), 6:7(6), 10–7 Alicję Rosolską i Heather Watson.
W sezonie 2014 razem z Larą Arruabarreną przegrały w meczu mistrzowskim rozgrywek w Osace z deblem Shūko Aoyama–Renata Voráčová wynikiem 1:6, 2:6.
W 2015 roku Maria wspólnie z Olhą Sawczuk przegrały w finale turnieju w Båstad z Kiki Bertens oraz Johanną Larsson 5:7, 4:6. Została finalistką zawodów deblowych cyklu WTA 125K series w Carlsbadzie.
Rok później Niemka zwyciężyła w drugim deblowym turnieju w karierze, tym razem w Bogocie, wspólnie z Larą Arruabarreną. W tym samym roku w parze z Ralucą Olaru awansowały do finału zawodów w Rabacie.
W sezonie 2018 razem z Heather Watson zdobyły tytuł podczas rozgrywek w Acapulco. W czerwcu wywalczyła pierwsze trofeum cyklu WTA Tour w grze pojedynczej – w meczu mistrzowskim zawodów w Santa Ponça pokonała Anastasiję Sevastovą 6:4, 7:5.
W kolejnym sezonie wygrała zawody deblowe w Seulu, grając w parze z Arruabarreną. W finale zwyciężyły 7:6(7), 3:6, 10–7 z Hayley Carter i Luisą Stefani.
Drugi mistrzowski tytuł singlowy uzyskała w 2022 roku w Bogocie, gdzie pokonała w ostatnim spotkaniu Laurę Pigossi 6:3, 4:6, 6:2.
Życie prywatne.
Ojciec tenisistki, Heinrich Malek (Henryk Małek) był piłkarzem ręcznym, Polakiem urodzonym w Zabrzu. Tatjana przeżyła mocno śmierć ojca w 2008. Konsekwencją była depresja. W tym samym roku doznała zatoru płucnego.
. 8 kwietnia 2013 roku Tatjana Malek i Charles Edouard Maria wzięli ślub. Tenisistka przyjęła nazwisko swojego męża, także tenisisty i jej trenera. 20 grudnia 2013 urodziła córkę – Charlotte. 2 kwietnia 2021 urodziła drugą córkę - Cecilię.

</doc>
<doc id="814798" url="https://pl.wikipedia.org/wiki?curid=814798" title="Strzekęcino">
Strzekęcino

Strzekęcino (potocznie Strzekęcin, dawniej: niem. "Streckenthin") – wieś w Polsce położona w województwie zachodniopomorskim, w powiecie koszalińskim, w gminie Świeszyno.
Opis.
Strzekęcin wzmiankowany był już w roku 1278 jako folwark majątku w Dunowie, przez wieki należący do junkierskiego rodu von Kameke (fundatorzy kolegiaty w Kołobrzegu). W Strzekęcinie znajdują się dwa eklektyczne pałace, będące dawnymi rezydencjami rodu: Pałac Bursztynowy (wybudowany w latach 1899-1901, łącząc cechy stylu neorenesansowego i romantycznego, i będąc stylizowanym na zamek obronny; obecnie hotel) oraz Pałac Biały (zbudowany w 1921 roku jako prezent ślubny dla syna ówczesnych właścicieli; wg innych źródeł nastąpiło to w 1935). Pałace położone są w 10-hektarowym parku krajobrazowym, z centralnie usytuowanym stawem oraz bogatą kolekcją różaneczników, cyprysików, platanów, żywotników, magnolii, korkowców, morw, białych jaworów i cisów. W miejscowości znajdują się także przedwojenne kamienice i budynki gospodarcze zespołu folwarcznego z pruskiego muru, zaniedbany cmentarz ewangelicki, zabytkowa wieża ciśnień z 1922 i 150-metrowa aleja wysadzona platanami.
W miejscowości działa hodowla ziemniaka, która wprowadziła wiele nowych odmian, m.in. Bryzę. Założona w roku 1900 przez Kartza von Kameke-Streckenthin; po wojnie działalność przejęła Stacja Hodowli Roślin, a obecnie hodowlę kontynuuje Pomorsko-Mazurska Hodowla Ziemniaka.
W odległości kilometra na wschód od wsi znajduje się borowinowe Jezioro Czarne.
W części wschodniej dominuje zabudowa z płyty, łącznie 8 budynków z płyty Żerań wybudowanych w latach 70. jako mieszkania dla pracowników ówczesnej Stacji Hodowli Roślin.
Strzekęcino leży przy drodze wojewódzkiej nr 167. Połączenie z oddalonym o 10 km Koszalinem umożliwiają autobusy PKS oraz prywatne busy, do niedawna również autobusy komunikacji miejskiej (zlikwidowana linia MZK nr 9).
W latach 1975–1998 miejscowość administracyjnie należała do województwa koszalińskiego.
W 2009 roku pożar w świetlicy wiejskiej omal nie przyczynił się do przedłużenia wyborów do Parlamentu Europejskiego.
Według danych z końca grudnia 1999 r. wieś miała 632 mieszkańców.
Sołectwo "Strzekęcino" tworzone jest jedynie przez wieś Strzekęcino.

</doc>
<doc id="814800" url="https://pl.wikipedia.org/wiki?curid=814800" title="Leopold Kmietowicz">
Leopold Kmietowicz



</doc>
<doc id="814803" url="https://pl.wikipedia.org/wiki?curid=814803" title="Giezkowo">
Giezkowo

Giezkowo – wieś w Polsce, w województwie zachodniopomorskim, w powiecie koszalińskim, w gminie Świeszyno. Wieś jest siedzibą sołectwa, w którego skład wchodzi również miejscowość Kłokęcin.
Według regionalizacji fizycznogeograficznej miejscowość leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
Na 31 grudnia 2015 we wsi mieszkało 241 osób. W 2008 Giezkowo zamieszkiwało 247 osób, rok później – 258. W 2010 liczba mieszkańców wynosiła 256, w 2011 – 252, w 2012 – 253.
W latach 1975–1998 miejscowość administracyjnie należała do województwa koszalińskiego.
W Giezkowie znajduje się park dworski z początku XIX wieku, wpisany do rejestru zabytków 2 lutego 1977 pod poz. 935.

</doc>
<doc id="814805" url="https://pl.wikipedia.org/wiki?curid=814805" title="Władysław Bieńkowski">
Władysław Bieńkowski

Władysław Bieńkowski, ps. „Kwiek”, „Nartowski” (ur. 17 marca 1906 w Łodzi, zm. 15 kwietnia 1991 w Warszawie) – polski publicysta, socjolog i polityk, w latach 1945–1946 podsekretarz stanu w Ministerstwie Oświaty, w latach 1948–1956 dyrektor Biblioteki Narodowej, w latach 1956–1959 minister oświaty, poseł do Krajowej Rady Narodowej, na Sejm Ustawodawczy oraz na Sejm PRL II, III i IV kadencji, współpracownik Komitetu Obrony Robotników.
Działalność.
Urodził się w Łodzi w rodzinie robotniczej, od 1928 mieszkał w Warszawie. Był absolwentem Uniwersytetu Warszawskiego – w latach 1926–1934 studiował tam – z przerwami – polonistykę, historię i filozofię. W latach 1929–1939 był kierownikiem biblioteki Monopolu Spirytusowego. Od 1930 do 1936 był działaczem Organizacji Młodzieży Socjalistycznej „Życie” i Komunistycznego Związku Młodzieży Polski. Współpracował z Komunistyczną Partią Polski. W czasie II wojny światowej był nauczycielem w zachodniej Białorusi (1939–1940), pracował nad podręcznikiem historii literatury polskiej we Lwowie (od 1940 do 1941), był pracownikiem umysłowym w przedsiębiorstwie transportowym w Warszawie (1942–1944), a także redaktorem pism konspiracyjnych: „Literatury Walczącej i Przełomu” (1942), „Głosu Warszawy” (1943), „Trybuny Wolności” oraz w 1943 członkiem Centralnej Redakcji Polskiej Partii Robotniczej (współtworzył partię w 1942). Od 1942 do 1945 członek Gwardii Ludowej i Armii Ludowej, otrzymał stopień podpułkownika.
W latach 1945–1946 był podsekretarzem stanu w Ministerstwie Oświaty. Od 13 listopada 1956 do 27 października 1959 był ministrem tego resortu w rządach Józefa Cyrankiewicza. W latach 1948–1956 był dyrektorem Biblioteki Narodowej. Od 1955 do 1962 związany z Klubem Krzywego Koła. Był członkiem Ogólnopolskiego Komitetu Frontu Jedności Narodu.
Od 1945 do 1947 był członkiem Komitetu Centralnego PPR (od 1946 jednocześnie kierownikiem wydziału propagandy i członkiem sekretariatu, w którym ponownie zasiadał w 1948). Następnie – do 1970 – należał do Polskiej Zjednoczonej Partii Robotniczej. Delegat na III Zjazd PZPR w 1959. Pełnił mandat posła do Krajowej Rady Narodowej, na Sejm Ustawodawczy oraz na Sejm PRL II, III i IV kadencji.
Przez około 10 lat (do 1970) był wiceprzewodniczącym Państwowej Rady Ochrony Przyrody. 20 sierpnia 1980 podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Był mężem Flory Bieńkowskiej z domu Zaborowskiej, ojcem Ewy i Andrzeja.
Spoczywa na cmentarzu Stare Powązki w Warszawie (kwatera 279-4-27).
Poglądy.
Władysław Bieńkowski podczas wojny był jednym z ideologów i organizatorów PPR i powstałej w 1943 KRN, a także redaktorem prasy komunistycznej.
W 1959 odszedł z Ministerstwa Oświaty w proteście przeciwko usunięciu religii ze szkół. W latach 60. stał się krytykiem realnego socjalizmu. Zaczął publikować w wydawnictwach emigracyjnych, za co w 1970 został usunięty z PZPR. Po 1976 stał się współpracownikiem Komitetu Obrony Robotników oraz KSS KOR i w 1978 członkiem założycielem Towarzystwa Kursów Naukowych.

</doc>
<doc id="814806" url="https://pl.wikipedia.org/wiki?curid=814806" title="Bardzlino">
Bardzlino

Bardzlino – osada w Polsce położona na Równinie Białogardzkiej, w województwie zachodniopomorskim, w powiecie koszalińskim, w gminie Świeszyno w dolinie rzeki Radew. Wieś wchodzi w skład sołectwa Niedalino.
W latach 1975–1998 miejscowość administracyjnie należała do województwa koszalińskiego.

</doc>
<doc id="814807" url="https://pl.wikipedia.org/wiki?curid=814807" title="Księgi sądowe wiejskie">
Księgi sądowe wiejskie

Księgi sądowe wiejskie – rejestry czynności prawnych, które miały miejsce przed ławniczym sądem wiejskim. Zawartość informacyjna ksiąg sądowych wiejskich jest bardzo różnorodna. Dominują w nich sprawy majątkowe sporne i niesporne dotyczące sprzedaży ziemi, podziału ojcowizny i innych spraw spadkowych. Rejestrowane są też transakcje bydłem, ugody rodzinne, darowizny i pożyczki pod zastaw. Od czasu do czasu, pojawiają się testamenty i sporządzane przy tej okazji inwentarze ruchomości. W księgach były rejestrowane też sprawy karne.
Zwykle na zawartość konkretnej księgi mieli wpływ sami właściciele wsi. Wiele z nich było zakładanych na ich wyraźny rozkaz. Chłopi mieli swobodny dostęp do wpisywania swoich spraw, ale panowie zostawiali sobie możliwość kontroli i kasacji wpisów (głównie tych dotyczących spraw majątkowych). Interwencje władzy zwierzchniej wsi w księgi były jednak dość rzadkie. Wynikały, bądź z bezpośredniej interwencji osób zainteresowanych, lub pojawiały się w sprawach dotyczących samego pana.
W większości przypadków księgi sądowe wiejskie to czystopisy. Miało to olbrzymi wpływ na ich zawartość informacyjną. Według Adama Vetulaniego wszystkie czynności sądu były zapisywane na osobnych kartkach, bądź w brudnopisach, z których to dopiero sprawy najważniejsze, często wyłącznie na życzenie i za pieniądze (taki zapis był płatny) trafiały do księgi. Wszystko to powoduje, że nawet kompletny zespół akt danej wsi nie zawiera wszystkich spraw rozstrzyganych przez sądy wiejskie.
Powstanie ksiąg sądowych wiejskich należy wiązać z lokacjami wsi na prawie niemieckim, bądź późniejszym procesem przenoszenia ich na to prawo. Wszystkie te zmiany wiązały się z otrzymywaniem przez te miejscowości samorządu, czego wyrazem było powstawanie sądów ławniczych pod przewodnictwem sołtysa. Należy jednak pamiętać, że nawet osadnicy pochodzący z obszarów, na których powszechnie już funkcjonowało prawo niemieckie, nie przynosili ze sobą gotowych ksiąg. Ich powstanie to dość długi proces, na który największy wpływ miała praktyka stosowana w sądach miejskich i szlacheckich.
Księgi sądowe wiejskie są źródłem bardzo specyficznym. Choć występowały w różnych częściach Rzeczypospolitej, to najwięcej zachowało się ich z terenu Małopolski. Istnieją dwie zasadnicze koncepcje tłumaczące tę sytuację. Stanisław Grodziski twierdził, iż księgi sprzed połowy XVIII wieku są zjawiskiem charakterystycznym dla południowych obszarów Polski. Miało to być zasługą szczególne korzystnej dla ich powstawania sytuacji prawnej (min. większe możliwości chłopów, a w szczególności sołtysów zapoznawania się z praktyka sądów miejskich i leńskich poprzez uczestnictwo w nich jako strony, lub nawet w ich składzie; funkcjonowanie sądu wyższego prawa niemieckiego na zamku krakowskim). Odmiennego zdania był Ludwik Łysiak według którego, zachowanie tego źródła jest wynikiem szeroko zakrojonej akcji – Grona Konserwatorów Galicji Zachodniej i wchodzących w jego skład, konserwatorów państwowej Rady Archiwalnej – przeprowadzonej w połowie XIX wieku. Należy stwierdzić, że obydwie hipotezy w omawianej kwestii są równie prawdopodobne i podawane przez autorów przyczyny w równym stopniu wpłynęły na dzisiejsze zachowanie interesujących nas źródeł. Faktem jest, że w innych częściach Rzeczypospolitej księgi te są nieliczne i mogą mieć nieco inny charakter.
Wpływ na zachowanie się ksiąg miały także wszelkie klęski elementarne: pożary i wojny, jak również brak troski o nie ze strony użytkowników, w momencie, gdy przestały już być potrzebne. Wszystko to spowodowało, że obecnie znanych jest jedynie setka ksiąg sądowych wiejskich. Grodziski szacował ten zespół ksiąg na blisko 200 jednostek: pełnych ksiąg, ich fragmentów, bądź większych zbiorów akt jednej miejscowości (z tym, że w zbiorze tym znajdują się pozycje, które zostały zniszczone w czasie II wojny światowej). Wydaje się, że dalsza kwerenda przyczyniłaby się do kolejnych odkryć.

</doc>
<doc id="814808" url="https://pl.wikipedia.org/wiki?curid=814808" title="Golica (województwo zachodniopomorskie)">
Golica (województwo zachodniopomorskie)

Golica – wieś w Polsce położona na Równinie Białogardzkiej, w województwie zachodniopomorskim, w powiecie koszalińskim, w gminie Świeszyno. Wieś wchodzi w skład sołectwa Niedalino.
Według danych z końca grudnia 1999 r. wieś miała 123 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="814815" url="https://pl.wikipedia.org/wiki?curid=814815" title="Jarzyce">
Jarzyce

Jarzyce – osada w Polsce położona na Równinie Białogardzkiej, w województwie zachodniopomorskim, w powiecie koszalińskim, w gminie Świeszyno. Wieś wchodzi w skład sołectwa Dunowo.
Według danych z końca grudnia 1999 r. osada miała 48 mieszkańców.
W latach 1975–1998 miejscowość administracyjnie należała do województwa koszalińskiego.
W osadzie znajduje się kościół z przełomu XIII i XIV wieku, posiada przysadzistą wieżę o szerokości nawy ze smukłym hełmem iglicznym. Od południa do nawy przylega okazała dwukondygnacyjna zakrystia.

</doc>
<doc id="814817" url="https://pl.wikipedia.org/wiki?curid=814817" title="Czaple (województwo zachodniopomorskie)">
Czaple (województwo zachodniopomorskie)

Czaple (d. "Czapla Góra") – osada w Polsce położona w województwie zachodniopomorskim, w powiecie koszalińskim, w gminie Świeszyno, przy wschodnim podnóżu Czaplej Góry. Na północ od wsi znajduje się lotnisko Koszalin-Zegrze Pomorskie. Wieś wchodzi w skład sołectwa Zegrze Pomorskie.
Według danych z końca grudnia 1999 r. osada miała 53 mieszkańców.
W latach 1975–1998 miejscowość administracyjnie należała do województwa koszalińskiego.
W miejscowości działało "Państwowe Gospodarstwo Rolne Czapla Góra".

</doc>
<doc id="814818" url="https://pl.wikipedia.org/wiki?curid=814818" title="Mittal Steel">
Mittal Steel



</doc>
<doc id="814824" url="https://pl.wikipedia.org/wiki?curid=814824" title="Shōhei Imamura">
Shōhei Imamura

 – japoński reżyser i scenarzysta filmowy, uważany za jednego z najważniejszych i najbardziej rozpoznawalnych twórców filmowych w historii japońskiego kina. Imamura był jedynym japońskim reżyserem, który zdobył dwie Złote Palmy na MFF w Cannes.
Jego najstarszy syn, Daisuke Tengan, jest również scenarzystą filmowym i reżyserem. Współpracował z ojcem przy "Węgorzu" (1997), "Doktorze Akagi" (1998) i "11.09.01" (2002).
Młodość i edukacja.
Mimo że Imamura dorastał w zamożnej rodzinie lekarskiej, przynależącej do wyższej klasy średniej, wojna sprawiła, że szybko poznał biedniejszą część społeczeństwa. Przez krótki czas po 1945 r. zarabiał, sprzedając na czarnym rynku papierosy i alkohol. Odbiciem tego okresu życia reżysera jest tematyka większości jego filmów, skupiająca się na niższych warstwach japońskiego społeczeństwa. Imamura studiował historię Zachodu na Uniwersytecie Waseda, ale więcej czasu poświęcał na swoją aktywność polityczną i teatralną. W wywiadach wymieniał film "Rashōmon" (1950) Akiry Kurosawy jako wczesną inspirację.
Wczesna kariera.
Po ukończeniu studiów w 1951 roku Imamura zaczął pracę w zawodzie jako asystent reżysera Yasujirō Ozu w studiach filmowych wytwórni Shōchiku przy tak klasycznych filmach jak "Wczesne lato" (1951), "Smak ryżu z zieloną herbatą" (1952) i "Tokijska opowieść" (1953). Imamura nie był jednak usatysfakcjonowany wygładzonym i uproszczonym sposobem portretowania japońskiego społeczeństwa przez Ozu.
Nikkatsu.
Imamura opuścił Shōchiku w 1954 r. dla lepszej płacy w Nikkatsu, gdzie nakręcił swój pierwszy film "Skradzione pożądanie" w 1958 r. W tej opowieści o wędrującej trupie aktorów Imamura poruszył tematy, które miały powracać w jego późniejszej twórczości, co nie spotkało się jednak z uznaniem Nikkatsu. Wytwórnia zmusiła Imamurę do nakręcenia kilku łagodniejszych w wymowie filmów: "Nishi-Ginza eki-mae", "Bezkresne pożądanie" i "Pamiętnik Sueko", najmniej cenionych przez samego reżysera.
Dopiero film z 1961 r. "Wieprze i okręty" pozwolił reżyserowi na pełnię artystycznej ekspresji. Zszokowani producenci odsunęli Imamurę na dwa lata od projektów filmowych, reżyser spotkał się również z zarzutem grania na antyamerykańskich resentymentach. Następne filmy Imamury, "Kobieta owad" (1963) i "Nieczyste pożądanie" (1964), dowiodły jednak konsekwencji artystycznej drogi tokijskiego reżysera. Te trzy filmy umocniły pozycję Imamury w środowisku filmowym i zapewniły mu opinię jednego z czołowych przedstawicieli japońskiej Nowej Fali.
Aby zapewnić sobie jeszcze większe pole artystycznego wyrazu, Imamura założył w 1965 r. własną wytwórnię filmową – Imamura Productions. Pierwszą jej produkcją była adaptacja powieści Akiyuki Nosakiego pt. "Pornograf" (1966). Następnym posunięciem Imamury było nakręcenie dokumentu "Zniknął człowiek" (1967).
"Głębokie pożądanie bogów" (1968) było jednym z najambitniejszych i najkosztowniejszych przedsięwzięć reżysera. Opowiedział on w nim o starciu tradycji i nowoczesności w realiach położonej na południu Japonii wyspy. Niestety, artystyczny sukces w tym przypadku nie znalazł odbicia w przychodach z dystrybucji, w związku z czym przez kolejnych kilka lat Imamura zmuszony był poważnie ograniczyć budżet swoich produkcji.
Lata 70..
"Historia powojennej Japonii opowiedziana przez barmankę" (1970) i "Wojenne prostytutki" (1975) mimo niskiego budżetu spotkały się z dużym zainteresowaniem. Oba dokumenty koncentrowały się na tej samej, ulubionej przez reżysera tematyce: silnych kobiet i ich walce o przetrwanie na obrzeżach społeczeństwa. Z kolei film "Wyrok należy do nas" (1979) był opartą na faktach opowieścią o seryjnym mordercy.
W 1975 r. Imamura założył Yokohama Vocational School of Broadcast and Film (Yokohama Hōsō Eiga Senmon Gakkō). Jednym z najsłynniejszych absolwentów tej uczelni jest Takashi Miike, który karierę rozpoczął od asystowania mistrzowi przy jego filmie "Zegen". Innym uczniem Imamury jest koreański reżyser Hwang Byung-guk.
Lata 80..
Następne dwa filmy Imamury były remake'ami. Kanwą filmu "Co za radość" (1981) był film Yūzō Kawashimy z 1957 r. Natomiast "Ballada o Narayamie" (1983) opowiedziana została po raz pierwszy przez Keisuke Kinoshitę w 1958 r. Za "Balladę o Narayamie" Imamura otrzymał Złotą Palmę na MFF w Cannes. "Czarny deszcz" (1989) poruszał tematykę ofiar bombardowania Hiroshimy, a scenariusz oparty był na powieści Masuji Ibuse.
Lata 90..
"Węgorz" (1997) był pierwszym filmem Imamury po ośmioletniej przerwie i nie zawiódł oczekiwań: ascetyczna opowieść o zazdrości i zbrodni zapewniła reżyserowi drugą Złotą Palmę na jubileuszowym, 50. festiwalu w Cannes (ex aequo ze "Smakiem wiśni" Abbasa Kiarostamiego). Rok później do kin trafił "Doktor Akagi" (1998).
W 2001 powstała komedia romantyczna o poszukiwaniu szczęścia pt. "Ciepła woda pod czerwonym mostem". Był to ostatni samodzielny film Imamury. W 2002 reżyser brał jeszcze udział w międzynarodowej koprodukcji "11.09.01" i wyreżyserował ostatnią nowelę składającą się na ten obraz.

</doc>
<doc id="814825" url="https://pl.wikipedia.org/wiki?curid=814825" title="Tennessee Titans">
Tennessee Titans

Tennessee Titans - zawodowy zespół futbolu amerykańskiego z siedzibą w Nashville, w stanie Tennessee. Drużyna jest obecnie członkiem Dywizji Południowej konferencji AFC ligi NFL.
Titans powstali pod nazwą Houston Oilers, z siedzibą w Houston, w stanie Teksas, jako członek założyciel American Football League. Oilers zdobyli dwa mistrzostwa ligi AFL przed jej połączeniem z NFL w roku 1970.
W roku 1997 klub przeniósł się do stanu Tennessee, gdzie przez jeden sezon grał w Memphis by ostatecznie osiąść w Nashville. Przez dwa sezony drużyna znana była jako Tennessee Oilers, by zmienić nazwę na obecną w roku 1999.

</doc>
<doc id="814830" url="https://pl.wikipedia.org/wiki?curid=814830" title="Internet relay chat">
Internet relay chat



</doc>
<doc id="814831" url="https://pl.wikipedia.org/wiki?curid=814831" title="Stała Apéry’ego">
Stała Apéry’ego

Stała Apéry’ego – stała matematyczna będąca wartością funkcji dzeta Riemanna o argumencie "3". Oznaczana literą formula_1:
(dla rozwinięcia dzieś. vide:;[p,q,r...] to ułamek łańcuchowy ).
W 1979 francuski matematyk Roger Apéry wykazał, że liczba formula_3 jest liczbą niewymierną. Określenie czy liczba jest przestępna czy nie jest nierozwiązanym jeszcze problemem (2018). Było to niezwykłe osiągnięcie, bowiem wcześniej nic nie było wiadomo o nieparzystych argumentach funkcji dzeta Riemanna. Ze stałą mamy do czynienia podczas obliczeń z zakresu fizyki matematycznej, m.in. elektrodynamiki kwantowej.

</doc>
<doc id="814833" url="https://pl.wikipedia.org/wiki?curid=814833" title="Sabina Kubisztal">
Sabina Kubisztal

Sabina Kubisztal (ur. 29 sierpnia 1981 w Jarosławiu) – polska piłkarka ręczna grająca na pozycji bramkarki; zawodniczka kadry narodowej. Żona piłkarza ręcznego Michała Kubisztala.
Życiorys.
Przygodę z piłką ręczną rozpoczęła w 1995 roku w JKS Jarosław pod okiem ukraińskiej trenerki Galiny Kowalenko. Kariera sportowa potoczyła się bardzo szybko. W sezonie 1996/97 została włączona do seniorskiej kadry klubu i jako druga bramkarka brała udział w ówczesnych rozgrywkach pierwszoligowych (dzisiejsza ekstraklasa). W roku 1997 jako 16-latka zadebiutowała w Pucharze Europejskim zastępując między słupkami kontuzjowaną ikonę żeńskiej piłki ręcznej Alicję Główczak broniąc bramki przed zespołem KSK Łucznik Moskwa. Barwy JKS Jarosław reprezentowała do 2000 roku, w którym to, po zdaniu matury i dostając się na Uniwersytet Śląski w Katowicach wybrała ekstraklasowy klub z dużymi tradycjami Ruch Chorzów. Współpraca z małżeństwem trenerów Adamem i Teresą Pecold zaowocowała pierwszym powołaniem do seniorskiej Kadry Narodowej w 2001 roku (w Kadrze Młodzieżowej od 1997 roku, z którą w 1998 roku na Światowych Igrzyskach Młodzieży w Moskwie zdobyła brązowy medal). Od 2003 do grudnia 2007 roku wraz z mężem, również piłkarzem ręcznym zameldowała się w szeregach MKS Zagłębia Lubin. Z tym zespołem wywalczyła wicemistrzostwo Polski oraz dwa brązowe medale. Urlop macierzyński nastąpił równolegle z wyjazdem męża do Bundesligi. Treningi w niemieckim Spree Fuchse Berlin Reinickedorf wznowiła w sierpniu 2008 roku, gdzie pozostała dwa sezony. Po decyzji o drugim dziecku zakończyła zawodową karierę sportową pod koniec 2010 roku.

</doc>
<doc id="814840" url="https://pl.wikipedia.org/wiki?curid=814840" title="Zbigniew Burzyński">
Zbigniew Burzyński

Zbigniew Józef Burzyński (ur. 31 marca 1902 w Żółkwi, zm. 30 grudnia 1971 w Warszawie) – kapitan Wojska Polskiego, pilot i konstruktor balonów, jeden z pionierów polskiego sportu balonowego, dwukrotny zdobywca pucharu Gordona Bennetta i rekordzista świata.
Młodość i służba wojskowa.
Zbigniew Józef Burzyński urodził się 31 marca 1902 w Żółkwi koło Lwowa w rodzinie inżyniera leśnictwa i doktora prawa Władysława Erazma Burzyńskiego oraz Emilii z domu Kopff. Jego dziadkiem był Piotr Burzyński - prawnik, profesor Uniwersytetu Jagiellońskiego. Uczęszczał do szkoły średniej kolejno we Lwowie, Wiedniu i Krakowie, gdzie wstąpił do Korpusu kadetów w Łobzowie i uzyskał w 1919 maturę. Ukończył następnie Szkołę Podchorążych Artylerii w Poznaniu (z 11 lokatą na 400 podchorążych), po czym na krótko służył w 1 pułku artylerii górskiej w Nowym Targu.
Jego związek z baloniarstwem rozpoczął się, kiedy 1 maja 1921 został wysłany na kurs obserwatorów aeronautycznych do Oficerskiej Szkoły Aeronautycznej w Toruniu, który ukończył z pierwszą lokatą i pozostał tam jako wykładowca. Awansował w tym czasie do stopnia podporucznika. Przetłumaczył z francuskiego instrukcję montażu zakupionego z demobilu sterowca nazwanego „Lech” i uczestniczył w montażu i próbach lotów, bez udziału instruktora. 27 września 1922 odbył pierwszy lot balonem wolnym. 18 maja 1923 awansował na stopień porucznika ze starszeństwem z dniem 1 marca 1923 i 3 lokatą w korpusie oficerów aeronautycznych. Pełnił wówczas służbę w II batalionie aeronautycznym w Jabłonnie.
W 1924 odbył staż w wojskowych zakładach balonowych w Chalais-Meudon we Francji, po czym, po powrocie, uruchomił pierwszy w Polsce warsztat produkujący powłoki balonowe w Centralnych Warsztatach Aeronautycznych w Legionowie. Pod jego kierownictwem zbudowano pierwszy polski balon na uwięzi i balon wolny. W Legionowie pracował na różnych stanowiskach do marca 1937, m.in. był pracownikiem biura konstrukcyjnego i dowódcą kompanii balonów obserwacyjnych w 2 batalionie balonowym. 5 marca 1934 awansował na stopień kapitana ze starszeństwem z dniem 1 stycznia 1934 i 21 lokatą w korpusie oficerów aeronautyki.
W latach 1937–1939 Burzyński ukończył kurs oficerów technicznych lotnictwa w Warszawie i zaprojektował prototyp polskiego balonu zaporowego.
Osiągnięcia sportowe przed 1939.
Od 1928 Burzyński brał udział w sporcie balonowym. We wrześniu tego roku uczestniczył w III Krajowych Zawodach Balonów Wolnych, lecąc balonem „Lwów” dowodzonym przez Franciszka Hynka (pojemność 750 m³) i zajmując pierwsze miejsce za przelot największej odległości 380 km (na 4 załogi). W 1929 uczestniczył w zawodach międzynarodowych w Poznaniu jako pomocnik na balonie „Wilno” (pilot J. Sielewicz, 6. miejsce na 7 załóg).
W 1932 Burzyński i Franciszek Hynek jako dowódca po raz pierwszy reprezentowali Polskę w międzynarodowych zawodach balonowych o Puchar Gordona Bennetta (był to pierwszy rok, w którym startowały tam załogi polskie). Przelatując balonem „Gdynia” (1200 m³) odległość 1075 km z Bazylei do Bielan w Warszawie w czasie 17 godzin otrzymali nagrodę za najlepszą prędkość 63 km/h, ogółem zajęli 6. miejsce na 16 załóg. 28 lutego 1933 Burzyński z Hynkiem odbyli pierwszy w Polsce lot balonem na wysokość, uzyskując rekord Polski 9762 m balonem „Toruń” (2200 m³).
W XXI zawodach o Puchar Gordona Bennetta przeprowadzonych w 1933 w USA, Hynek (dowódca) i Burzyński odnieśli zwycięstwo, przelatując balonem SP-ADS „Kościuszko” (2200 m³) odległość 1361 km od miejsca startu w Chicago do Aulmes w Kanadzie, utrzymując się w powietrzu przez 39 godzin i 39 minut. Było to pierwsze zwycięstwo Polski w tych zawodach.
W XXII zawodach o Puchar Gordona Bennetta w 1934 w Warszawie Burzyński pilotując balon „Warszawa II” jako dowódca, wraz z por. Janem Zakrzewskim, zdobyli 2. miejsce, przelatując 1301 km w czasie 36 h 42 min i lądując pod Riazaniem.
W kolejnych XXIII zawodach o Puchar Gordona Bennetta w dniach 15–18 września 1935 w Warszawie, pilotując balon „Polonia II” wraz z Władysławem Wysockim, Burzyński odniósł drugie zwycięstwo, przelatując odległość 1650,47 km w czasie 57 godzin i 54 minuty i lądując w Tiszkino pod Stalingradem. Jednocześnie ustanowili oni rekordy świata odległości i długotrwałości lotu w swojej klasie.
28 marca 1935 Burzyński z Wysockim ustanowili rekord świata wysokości lotu balonem 9437 m (balon „Warszawa II”), a 11 lipca 1935 rekord Polski wysokości lotu 10 200 m. 29 marca 1936 Burzyński z Konstantym Jodko-Narkiewiczem ustanowił nowy rekord świata wysokości lotu 10 853 m (w klasie A-9 balonów o pojemności 3001–4000 m²) balonem „Warszawa II”, nie pobity przez 26 lat.
Burzyński uczestniczył jeszcze w zawodach o Puchar Gordona Bennetta w 1936 w Warszawie, zajmując 6. miejsce na 10 załóg (z członkiem załogi W. Pomaskim, balon „Polonia II”, odległość 1428,64 km) i w 1937 w Brukseli, zajmując 8. miejsce na 12 załóg (z członkiem załogi W. Koblańskim, balon „LOPP”, 825 km). Był wyznaczony na pilota lotu stratosferycznego balonem „Gwiazda Polski” w 1938, który jednak nie doszedł do skutku.
Wojna i okres powojenny.
Podczas kampanii wrześniowej w 1939 Burzyński był dowódcą kompanii balonów obserwacyjnych. Trafił do niewoli niemieckiej, w której przebywał od 6 października 1939 do 1 kwietnia 1945. Następnie, służył jako oficer łącznikowy 4 Brygady Komandosów w Niemczech, po czym w listopadzie 1945 powrócił do Polski.
W 1955 ukończył studia na Politechnice Warszawskiej, uzyskując dyplom inżyniera mechanika specjalności balonowej. Pracował tam następnie jako starszy asystent i konstruktor w Katedrze Budowy Lotnisk. Inicjował jednocześnie odrodzenie sportu balonowego w PRL, umożliwione po okresie stalinizmu i aktywnie działał społecznie na rzecz lotnictwa. Został przewodniczącym nowo powołanej w 1956 Rady Balonowej Aeroklubu PRL, a następnie wieloletnim przewodniczącym Komisji Balonowej APRL. Od 1956 był też członkiem Lotniczej Komisji Historycznej APRL. Od 1957 należał do Klubu Seniorów Lotnictwa APRL, będąc jego członkiem zarządu i komisji rewizyjnej. Od 1963 należał do PZPR.
Pomiędzy 1956 a 1969 zajmował się opracowaniem dokumentacji technicznej, nadzorem nad budową i oblatywaniem balonów wolnych oraz szkoleniem ich pilotów, instruktorów i mechaników balonowych. Brał udział w organizacji krajowych zawodów balonowych. Był stałym delegatem w Międzynarodowej Komisji Balonowej FAI w Paryżu. W latach 1966–1969 pomagał także w reaktywacji sportu balonowego w Czechosłowacji, sprawując nadzór techniczny i szkoląc pilotów. Ogółem Zbigniew Burzyński wykonał 138 lotów balonowych – najwięcej w Polsce, z tego 73 przed wojną. Na różnego rodzaju balonach wylatał ok. 1500 godzin.
Jest autorem dwóch książek: "Kościuszko nad Ameryką" (1934) i "Balonem przez kontynenty" (1956). Pochowany na Cmentarzu Wojskowym na Powązkach w Warszawie (kwatera C14-5-14).

</doc>
<doc id="814849" url="https://pl.wikipedia.org/wiki?curid=814849" title="Algernon Charles Swinburne">
Algernon Charles Swinburne

Algernon Charles Swinburne (ur. 5 kwietnia 1837 w Londynie, zm. 10 kwietnia 1909 tamże) – angielski poeta, dramaturg, powieściopisarz i krytyk; łączył idee prerafaelitów z tradycją romantyczną. Pisał ballady, liryki, dramaty historyczne i poetyckie ("Atalanta w Kalydonie"), prace krytyczno- i historycznoliterackie. Był współautorem jedenastej edycji Encyklopedii Britanniki.
Życiorys.
Pochodził z zamożnej, arystokratycznej rodziny; jego ojciec był admirałem, a matka, Lady Jane, córką hrabiego Ashburnam. Wychowywał się w Anglii i Francji, poznając obie kultury. W 1859 roku opuścił Uniwersytet Oksfordzki bez uzyskania dyplomu. W tym czasie zaprzyjaźnił się z rodzeństwem Rossettich, Dantem Gabrielem i Christiną. Był znawcą literatury francuskiej i jednym z pierwszych w Anglii popularyzatorów twórczości Charles’a Baudelaire’a.
Każde wakacje Swinburne spędzał w Northumberland, najwyżej położonym na północy angielskim hrabstwie, które uważał za swoje rodzinne miejsce i które opisywał w wielu swoich poematach, m.in. "Northumberland" i "Grace Darling".
Był uzależniony od alkoholu. Z zagrażającego życiu poety nałogu wyrwał go przyjaciel, Theodore Watts-Dunton, który w podmiejskim domu w Putney odizolował go od trunku i szkodliwego towarzystwa.
Był algolagniakiem i był bardzo pobudliwy. Lubił być chłostany.
Twórczość.
Zaliczany jest zwyczajowo do poetów dekadenckich, jednak Oscar Wilde nazwał go „blagierem w sprawach występku, który zrobił wszystko, co mógł, aby przekonać swoich bliźnich o swoim homoseksualizmie i bestialstwie, nie będąc w najmniejszym stopniu homoseksualistą albo bestią”.
Wydane w 1866 roku "Poems and Ballads" wywołały sensację i do dziś pozostały najlepiej znanym dziełem Swinburne’a. Niektóre utwory z tego tomu odnosiły się do twórczości Safony ("Anactoria", "Sapphics"); inne nawiązywały do motywów antycznych lub, podobnie jak twórczość prerafaelitów, średniowiecznych ("Hymn to Proserpine", "Dolores (Notre-Dame des Sept Douleurs)"). W 1882 wydał zbiór "Tristram of Lyonesse and Other Poems", zawierający tytułowy poemat "Tristram of Lyonesse" i cykl "A Dark Month".
Był mistrzem formy – jego utwory charakteryzują się bogactwem i różnorodnością wersyfikacji. Poeta pisał sonety i liryki w kształcie ballady francuskiej. wynalazł też roundel. Szczególnie często poeta sięgał po aliterację.
Nominowany był do literackiej Nagrody Nobla w latach 1903–1909, nigdy jednak nie otrzymał nagrody.
Cytowania.
Fragment "Ogrodu Persefony" występuje w powieści Jacka Londona "Martin Eden". Pojawia się on również u Stanisława Lema "Głos Pana".
Przekłady.
Dzieła Swinburne’a są znane w Polsce. Dramat "Atalanta w Kalidonie" przełożył na język polski Jan Kasprowicz. Poeta ten przetłumaczył również poemat "Anaktoria". Fragmenty "Atalanty w Kalidonie" spolszczyła także Maria Konopnicka. Utwory "Pielgrzymi", "Dolores" i "Triady" przełożył Antoni Lange. Jerzy Pietrkiewicz przyswoił roundel "Wędrowny wiatru wiew", natomiast Stanisław Barańczak zamieścił w swojej antologii "Od Chaucera do Larkina" wiersz "Ogród Persefony".

</doc>
<doc id="814851" url="https://pl.wikipedia.org/wiki?curid=814851" title="Stara Synagoga w Ciechanowie">
Stara Synagoga w Ciechanowie

Stara Synagoga w Ciechanowie – zbudowana około 1717 roku u zbiegu ulic Zakroczymskiej (Piłsudskiego) i Staromiejskiej (Psiej) w Ciechanowie. 
Wzniesiona z drewna, została rozebrana na przełomie XIX/XX wieku zapewne z uwagi na stan techniczny. Nie ma natomiast pewności, czy przed wzniesieniem nowej, murowanej synagogi, stała w tym miejscu ta sama drewniana synagoga.

</doc>
<doc id="814853" url="https://pl.wikipedia.org/wiki?curid=814853" title="Stała Apery'ego">
Stała Apery'ego



</doc>
<doc id="814856" url="https://pl.wikipedia.org/wiki?curid=814856" title="Breguła">
Breguła

Breguła – przysiółek wsi Grodzisko w Polsce położony w województwie opolskim, w powiecie strzeleckim, w gminie Strzelce Opolskie.

</doc>
<doc id="814858" url="https://pl.wikipedia.org/wiki?curid=814858" title="Gębacz wielobarwny">
Gębacz wielobarwny

Gębacz wielobarwny ("Pseudocrenilabrus multicolor") – gatunek słodkowodnej ryby okoniokształtnej z rodziny pielęgnicowatych (Cichlidae) opisanej naukowo w 1903 roku przez niemieckiego akwarystę C. H. Schoellera pod nazwą "Chromis multicolor". Jest pyszczakiem. Ze względu na swoją biologię i niewielkie wymiary stał się popularną rybą akwariową.
Występowanie.
Środkowowschodnia Afryka – Egipt, Kenia, Rwanda, Sudan, Tanzania i Uganda. Opisano 2 podgatunki:
Tryb życia w naturze to strefa środkowa i przydenna gdzie buduje kryjówki wśród korzeni lub głazów w wodzie o piaszczystym podłożu.
Wygląd.
Ryba ta dorasta 8 cm długości. Ma dość dużą głowę. Ciało o barwie gliniastordzawej, brunatnej, z błyszczącymi łuskami, które mienią się barwami tęczy. Na płetwach grzbietowe, ogonowej i odbytowej umiejscowione są plamki w kolorze błękitnym i czerwonym.
Dymorfizm płciowy.
Samiec barwniejszy, samica mniejsza i mniej barwna, worek gardłowy dla wychowywania narybku bardziej uwidoczniony.
Warunki hodowlane.
W stosunku do innych ryb jest rybą spokojną. Najlepiej czuje się z innymi łagodnymi rybami w akwarium obsadzonym roślinami, z kryjówkami dla samicy. Gębacze wielobarwne najlepiej hodować parami.
Rozmnażanie.
W okresie tarła woda powinna być cieplejsza o 2–3 °C. Samiec przybiera godową barwę, na płetwie odbytowej pojawia się "kaszka" na podobieństwo ikry. W stosunku do samic zaczyna przyjmować bardziej agresywne zachowania. W piaszczystym podłożu wykopuje dołek, w którym samica składa ikrę. Ikra zostaje zapłodniona przez samca, po czym samica zbiera ją do pyska. Będąc w pysku ikra zostaje ponownie zapłodniona przez samca dla zapewnienia rozwoju jak największej liczby jaj. Ikra jest inkubowanaw pysku samicy do czasu wyklucia się larw. Po tarle najlepiej jest odłowić samca dla zapewnienia bezpieczeństwa młodym.
Rozwój jaj odbywa się w jamie ustnej samicy, w specjalnie w tym celu występującej workowatej gardzieli. Trwa on 10–16 dni (zależnie od temperatury wody), po czym narybek w liczbie 15–100 zaczyna opuszczać pysk matki pozostając w dalszym ciągu pod jej baczną opieką. W chwili zagrożenia młode ryby natychmiast ukrywają się w jamie gębowej matki. Tam też chronią się na okres nocy.
Odżywianie narybku rozpoczyna się od drobnego "pyłu" planktonu, słonaczka (solowca).

</doc>
<doc id="814861" url="https://pl.wikipedia.org/wiki?curid=814861" title="Ulica Bohaterów Monte Cassino w Sopocie">
Ulica Bohaterów Monte Cassino w Sopocie

Ulica Bohaterów Monte Cassino (tzw. "Monciak", w okresie Wolnego Miasta Gdańska "Seestraße", 1945–1956 ul. Konstantego Rokossowskiego) – reprezentacyjna ulica w Sopocie, prowadząca od al. Niepodległości do pl. Zdrojowego. Jest strefą pieszą, w całości wyłączoną z ruchu samochodowego.
Znajdują się tu liczne restauracje, kawiarnie oraz kluby. W sezonie jest to, obok Drogi Królewskiej w Gdańsku i Skweru Kościuszki w Gdyni, najtłumniej odwiedzane przez turystów miejsce w Trójmieście.
W XVII wieku obecna ulica stanowiła drogę łączącą rolniczą część Sopotu (obecny Górny Sopot) z osadą rybacką nad morzem.
Przebieg ulicy.
Monciak bierze początek od al. Niepodległości – części drogi wojewódzkiej nr 468. Następnie deptak przebiega tunelem pod czterotorowym torowiskiem kolejowym (linia nr 202 i 250). Kilkadziesiąt metrów dalej, Monciak tworzy wraz z ulicami Podjazd, Dworcową oraz T. Kościuszki pl. Konstytucji 3 Maja pod kościołem św. Jerzego. W tym miejscu przyjaciele umieścili figurkę popularnego w swoim czasie „Parasolnika”. Za placem ulica pod dużym kątem nachyla się w dół, a piesi przechodzą koło stanowisk karykaturzystów i malarzy, stoisk z gadżetami i pamiątkami, mijając liczne ogródki sezonowe przy lokalach gastronomicznych. Z ciekawszych obiektów na tym odcinku należy wyróżnić tzw. "Krzywy Domek". Następnie Monciak wychodzi na płaską, rozległą powierzchnię zwaną pl. Zdrojowym, kolejno przecina oś ulicy Grunwaldzkiej (w chwili obecnej przebiega ona pod „Monciakiem”) i kończy się na wysokości latarni morskiej. W perspektywie poprzez Skwer Kuracyjny jej przedłużeniem jest słynne sopockie molo.
Tunel pod ulicą Bohaterów Monte Cassino o długości 100 metrów (z pochylniami 191 metrów) w osi ul. Grunwaldzkiej rozciąga się od ulicy Morskiej do Ogrodowej. Tunel o szerokości 8,8 m i wysokości 3,6 m mieści dwupasmową, jednojezdniową drogę, a jego budowa trwała od 23 kwietnia 2007 do 8 czerwca 2008 roku. Koszt inwestycji wyniósł 4,6 mln euro. W efekcie deptak nie jest przecinany drogami z ruchem tranzytowym.
Historia.
W czasach gdy Sopot był częścią WMG, a ulica nazywała się "Seestrase" funkcjonowało kilka hoteli, m.in. Werminghoff Hotel (1897-1945), Metropol Hotel (1909-1945) oraz Kaiserhof – ("Dwór Cesarski") (1901-1945), również redakcja gazety sopockiej Zoppoter Zeitung.

</doc>
<doc id="814863" url="https://pl.wikipedia.org/wiki?curid=814863" title="Guy Perillat">
Guy Perillat



</doc>
<doc id="814868" url="https://pl.wikipedia.org/wiki?curid=814868" title="Twierdza Liege">
Twierdza Liege



</doc>
<doc id="814871" url="https://pl.wikipedia.org/wiki?curid=814871" title="Synagoga w Ciechanowie">
Synagoga w Ciechanowie

Synagoga w Ciechanowie – zbudowana około 1908 roku u zbiegu ulic Zakroczymskiej (Piłsudskiego) i Staromiejskiej (Psiej) w Ciechanowie, w miejscu starej, drewnianej synagogi.
Wzniesiona z cegły w miejscu starej synagogi około roku 1908 (nieznana data zakończenia budowy – możliwy nawet rok 1911). Po zajęciu miasta przez hitlerowców w 1939 roku w synagodze utworzono garaż, a następnie warsztat samochodowy. Na jesieni 1940 powstało getto (zlikwidowane w 1942), zaś synagogę rozebrano.

</doc>
<doc id="814873" url="https://pl.wikipedia.org/wiki?curid=814873" title="Chimene Badi">
Chimene Badi



</doc>
<doc id="814875" url="https://pl.wikipedia.org/wiki?curid=814875" title="Francesc Catala-Roca">
Francesc Catala-Roca



</doc>
<doc id="814877" url="https://pl.wikipedia.org/wiki?curid=814877" title="Francois Fenelon">
Francois Fenelon



</doc>
<doc id="814878" url="https://pl.wikipedia.org/wiki?curid=814878" title="François de Salignac de la Mothe">
François de Salignac de la Mothe



</doc>
<doc id="814881" url="https://pl.wikipedia.org/wiki?curid=814881" title="Francois de Salignac de la Mothe">
Francois de Salignac de la Mothe



</doc>
<doc id="814882" url="https://pl.wikipedia.org/wiki?curid=814882" title="Medytacja ignacjańska">
Medytacja ignacjańska

Medytacja ignacjańska – metoda modlitwy w religii katolickiej według świętego Ignacego Loyoli, założyciela jezuitów, zwana także rozmyślaniem. Jest obok kontemplacji ignacjańskiej, ignacjańskiego rachunku sumienia oraz innych modlitw jednym z ćwiczeń duchownych. Medytacja, którą proponuje św. Ignacy Loyola, jest zatrzymaniem się nad Słowem Bożym. Ignacy Loyola wypracował tę metodę w efekcie własnych doświadczeń modlitewnych. Ich wyniki spisał w "Ćwiczeniach duchownych", w których podaje praktyczne i duchowe wskazówki do odprawiania rekolekcji ignacjańskich.

</doc>
<doc id="814884" url="https://pl.wikipedia.org/wiki?curid=814884" title="Ogrody (województwo wielkopolskie)">
Ogrody (województwo wielkopolskie)

Ogrody – przysiółek wsi Lasocice w Polsce, położony w województwie wielkopolskim, w powiecie leszczyńskim, w gminie Święciechowa. Wchodzi w skład sołectwa Lasocice.
W latach 1975–1998 przysiółek administracyjnie należał do województwa leszczyńskiego.

</doc>
<doc id="814886" url="https://pl.wikipedia.org/wiki?curid=814886" title="Renata Tomanova">
Renata Tomanova



</doc>
<doc id="814891" url="https://pl.wikipedia.org/wiki?curid=814891" title="Juliet Burke">
Juliet Burke

Juliet Burke – postać fikcyjna, jedna z bohaterek serialu telewizyjnego "Zagubieni", grana przez amerykańską aktorkę Elizabeth Mitchell.
Przed przybyciem na wyspę.
Przed przybyciem na wyspę, doktor Juliet Burke, mieszkała w Miami, niedaleko swojej chorej na raka siostry, Rachel. Prowadziła badania nad płodnością, aby pomóc swojej siostrze, która nie mogła zajść w ciążę. Badania w końcu przyniosły oczekiwany skutek - Rachel udało się zajść w ciążę. Niedługo potem doktor Richard Alpert składa Juliet ofertę pracy w Mittelos. Ta żartobliwie odpowiada, iż mogłaby ją przyjąć gdyby jej były mąż Edmund "wpadł pod autobus". Wkrótce w dziwnym zbiegu okoliczności Edmund ginie potrącony przez autobus. Do kostnicy, w której leżało ciało Edmuna, przybywa Alpert wraz z Ethanem Romem, aby ponowić prośbę o przyjęcie ich oferty pracy. Tym razem Juliet zgadza się. Jak jednak okaże się później - miejscem, w którym ma pracować nie jest Portland, a tajemnicza wyspa, na którą można dostać się tylko łodzią podwodną.
Po przybyciu na wyspę.
Przed spotkaniem z rozbitkami.
Na wyspę Juliet trafia prawdopodobnie 5 bądź 22 września 2001 roku, a więc na 3 lata przed katastrofą. Po wyjściu z łodzi podwodnej zostaje przywitana przez Bena. Pracuje nad badaniem płodności kobiet. Okazuje się, że żadna z ciężarnych kobiet nie jest w stanie przeżyć na tej wyspie. Tymczasem Juliet zbliża się do Goodwina. Jej półroczne badania nie przynoszą jednak większych rezultatów, ale Ben oznajmia, że nie opuści ona wyspy "dopóki nie wykona pracy". Juliet pragnie wrócić do swojej chorej siostry - Rachel. Ben mówi, że miała ona nawrót choroby i umrze zanim Juliet zdąży wrócić. Jednakże, obiecuje on, że jeśli Juliet zostanie na wyspie to pomoże on wyleczyć jej siostrę z nowotworu. Oznajmia jej też, że na wyspie nikt nie może zachorować. Przypadkowo spostrzega jednak rentgenowskie zdjęcie kręgosłupa Bena. Widać na nim nowotworowego guza. Odkrywa, że tym samym Ben okłamał ją na temat leczniczych właściwości wyspy. Po tym po raz kolejny z płaczem pyta Benjamina czy może opuścić wyspę i wrócić do umierającej siostry i jej małego dziecka. Ten znowu odmawia.
Stosunki pomiędzy Juliet a Benem ulegają pogorszeniu. Nie traktuje już go z taki szacunkiem i respektem jak reszta grupy Innych. W dzień katastrofy przygotowuje, a następnie uczestniczy w spotkaniu kółka książkowego w swoim domu. W czasie gdy omawiają jej ulubioną książkę "Carrie" Stephena Kinga na wyspie rozbija się samolot. Wybiega z domu i wraz z innymi obserwuje katastrofę. Widzi rozdzielający się w powietrzu na dwie części wrak maszyny. Po tym jak Ben wysyła Ethana i Goodwina do inwigilacji rozbitków, on sam zabiera ją do stacji Płomień. Spotyka tam Mikhaila Bakunina zbierającego informację o pasażerach feralnego lotu. W stacji za pośrednictwem łącza satelitarnego z Ameryką Północną może przez chwilkę obserwować swoją siostrę i jej dwuletniego synka w "Parku Arkadia" (prawdopodobnie w Miami). Z drugiej strony łącze obsługuje Richard Alpert. Widząc rodzinę Juliet znów prosi Bena o wypuszczenie jej z wyspy, ale ten znów odmawia.
Towarzyszy Benowi w stacji Perła w październiku. Oglądają rozbitków na monitorze, rozmawiają o sprowadzeniu Jacka do zoperowania kręgosłupa Bena. Nie wiedzą oni jednak, że ich rozmowę podsłuchał ukryty w łazience Paulo.
Po spotkaniu z rozbitkami.
Nie wiemy co robiła Juliet od czasu katastrofy do spotkania z rozbitkami, ani jak zareagowała na śmierć ukochanego Goodwina. Prawdopodobnie zajmowała się Claire w czasie jej porwania, pomagając jej donosić ciążę. Jednak film tego nie pokazuje. 69 dni po katastrofie przedstawia się Jackowi w czasie jego internowania w stacji Hydra. Zadaje mu pytania i nakłania do zawarcia porozumienia, podaje mu także posiłek. Kiedy otwiera drzwi do celi Jacka, ten zatrzymuje ją jako zakładnika. Ben obserwuje wydarzenia, ale nie reaguje na kłopotliwe położenie Juliet. Kiedy Jack otwiera właz i woda zalewa pomieszczenia podwodnej stacji, Ben ucieka zamykając za sobą wodoszczelne grodzie. Juliet opanowuje jednak sytuację, spuszczając wodę za pomocą specjalnego przycisku, bije Jacka do nieprzytomności i powtórnie umieszcza go w celi. Później ujawnia, że wie dużo o jego dotychczasowym życiu, pokazując mu przy tym akta, w których zgromadzono dotyczące go materiały. Juliet próbuje zyskać zaufanie Jacka. Za to na osobności zostaje pochwalona przez Bena, staje się oczywiste, że łączy ich jakaś więź. Ben twierdzi, że podobieństwo Juliet do byłej żony Jacka - Sarah Shephard, może pomóc jej w zdobyciu zaufania mężczyzny i manipulowaniu jego uczuciami.
Kiedy Sawyer próbuje uciec, Juliet łapie go. Później pilnuje go pracującego wraz Kate w kamieniołomach. Trzyma Kate na muszce, gdy Sawyer buntuje się. Równocześnie Juliet nadal zajmuje się opieką nad Jackiem w stacji Hydra. Ich wzajemne relacje zaczynają się polepszać. Jack wykorzystuje to, aby wypytać się o Bena - domniemanego przywódcę Innych. Juliet odpowiada, że decyzję podejmuje wspólnie z Benem.
Prawdopodobnie pod wpływem słów Jacka, Juliet przeciwstawia się Benowi i zabiera Jacka na operację Coleen Pickett, która została postrzelona przez Sun w brzuch. Juliet panikuje, twierdzi, że nie jest chirurgiem tylko ginekologiem i sama nie może podjąć się tak trudnej operacji. Niestety nie udaje im się uratować życia Coleen. W trakcie zabiegu Jack wypytuje Juliet o zdjęcie rentgenowskie, sugeruje, że zostało ono zrobione czterdziestoletniemu mężczyźnie potrzebującemu operacji kręgosłupa. Jack domyśla się, że dlatego został porwany przez Innych, Juliet nic nie odpowiada.
Na pogrzebie Coleen, Ben pyta Juliet czy pokazywała Jackowi jego zdjęcie rentgenowskie. Ona odpowiada, że nie mówiła czyje ono jest, aczkolwiek Jack się tego domyśla. Juliet ponownie odwiedza Jacka w celi. Mówi mu o zaletach Bena i próbuje nakłonić go do udzielenia mu pomocy. Równocześnie wyświetla mu film, na którym sugeruje, aby Jack w czasie operacji "przypadkowo" uśmiercił Bena, twierdząc, że jest on niebezpiecznym człowiekiem i kilku Innych chce jego śmierci.
Następnego dnia, Juliet przyprowadza Kate do stacji Hydra. Ma ona nakłonić Jacka do zoperowania Bena. W przeciwnym razie Danny Pickett ma zabić Sawyera. Argumenty Kate nie przemawiają do Jacka. Jednakże później widzi on na monitorze jak Kate uprawia seks z Sawyerem w klatce dla niedźwiedzi. Chirurg zgadza się na operację, Ben oferuje mu prawdopodobnie możliwość powrotu do domu po zakończeniu operacji. W trakcie operacji Jack robi Benowi nacięcie na nerce, w ten sposób szantażuje Innych, mówiąc, że nie naprawi błędu, jeśli nie pozwolą Sawyerowi i Kate odejść. Żąda krótkofalówki, dzięki której mógłby się z nimi skontaktować. Po jej otrzymaniu, mówi Sawyerowi, że mają godzinę na ucieczkę, później Inni mogą rozpocząć pościg z nimi. Gdy znajdą się już w bezpiecznym miejscu nakazuje Kate powtórzyć mu "historię", którą opowiedział jej pierwszego dnia pobytu na wyspie. Juliet obserwuje tę scenę z chirurgiczną maską na twarzy. Nie wiemy, czy jest zadowolona czy przestraszona.
Juliet odkrywa jednak zagranie Jacka, nakazuje Innym złapać Kate i Sawyera, a nawet ich zabić jeśli będzie to konieczne. Podczas operacji Ben przebudza się, chce porozmawiać z Juliet sam na sam. Składa jej obietnicę, że jak ona daruje mu życie i pomoże uciec z wyspy Kate i Sawyerowi, to on pozwoli jej powrócić do domu. Dlatego też cofa swój rozkaz i nakazuje puścić wolno zbiegów. Używa systemu obserwacyjnego, aby znaleźć ich lokalizacje. Zauważa, że Alex jest z nimi i próbuje im pomóc w ucieczce. Juliet rusza za nimi. Na jej drodze staje Danny Pickett, mimo wszystko nie chce się zgodzić na uwolnienie zakładników. Twierdzi, że Ben wolałby umrzeć niż ich wypuścić. Nie daje za wygraną i celuje z broni do Kate i Sawyera. W rezultacie Juliet zabija go i pozwala Kate, Sawyerowi oraz Karlowi (chłopakowi Alex) opuścić wysepkę i wrócić do rozbitków. Jednakże zatrzymuje Alex siłą nie pozwalając jej wsiąść do łodzi. Poleca także Kate opowiedzieć Jackowi "historię", która miała być potwierdzeniem ich bezpieczeństwa. Później Juliet zwierza się Jackowi, że za uratowanie Benowi życia i pomoc w ucieczce przyjaciół Jacka, ten obiecał jej możliwość powrotu do domu. Wyjawia mu także, że przebywa na wyspie już od 3 lat, 2 miesięcy i 28 dni.
Juliet zostaje zaaresztowana przez Innych i uwięziona w stacji Hydra, Jack zostaje przeniesiony do dawnej klatki Sawyera. Tam odwiedza go i namawia do pomocy w opiece nad Benem (jego rana została zainfekowana). Mężczyzna odmawia. Później, Jack i Tom są wezwani do Isabel na przesłuchanie. Jack oświadcza, że kłamał jakoby Juliet namawiała go do zabicia Bena. Isabel wykrywa jednak kłamstwo i skazuje Juliet na śmierć. Jack postanawia pomóc Benowi w zamian za ocalenie życia Juliet. Kobieta zostaje jedynie napiętnowana (blizna na plecach). Jack leczy jej ranę (wtedy prawdopodobnie rodzi się między nimi uczucie). Wieczorem wraz z całą grupą Innych odpływają z wyspy do miejsca nazywanego przez Bena "domem".
Okazuje się powracają do baraków, które stanowią obóz Innych. Juliet i Jack przygotowują się do opuszczenia wyspy łodzią podwodną (oboje mają to obiecane przez Bena). Jednakże godzinę przed planowanym odpłynięciem pojawia się ekipa ratunkowa (John Locke, Sayid i Kate) mająca na celu odbicie Jacka z rąk Innych. Nie wiedzą oni, że Jack ma opuścić wyspę. John Locke wysadza w powietrze łódź podwodną za pomocą ładunków C-4 ze stacji Płomień. Tym samym marzenia Juliet i Jacka o opuszczeniu wyspy stają się nierealne.
Wśród rozbitków.
Godzinę później Ben rozmawia z Juliet o tym jak oszukać Kate, Jacka i resztę rozbitków po tym jak przygarną ją do swojego grona. Ma pozostawać z nimi przez tydzień i pomóc Claire w kryzysowej sytuacji. Nieznane są dokładne motywy działania Juliet. Nie wiemy czy współpracuje ona z Innymi czy też chce ich przechytrzyć zdobywając tym samym zaufanie Jacka.
Po eksplozji łodzi podwodnej, Juliet zostaje wysłana przez Bena do inwigilacji rozbitków na plaży. Udaje, że została zagazowana i porzucona przez Innych podobnie jak Kate, Jack i Sayid. Zostaje skuta kajdankami z Kate. Obie zostają porzucone w lesie w pobliżu baraków. Juliet udaje zaskoczoną całą sytuacją. Nie może zrozumieć dlaczego ludzie, z którymi żyła trzy lata nagle ją porzucili. Kate zastanawia się nad powrotem do wioski rozbitków po przyjaciół. Jednak Juliet próbuje ją odwieźć od tego pomysłu. Dodatkowo wyrzuca jej, że przybywając do obozowiska Innych zmarnowała szansę Jacka na odpłynięcie z wyspy do domu. Między kobietami dochodzi do bojki. Kate niefortunnie powoduje zwichnięcie ramienia Juliet. w tej samej chwili słyszą odgłosy zbliżającego się potwora. Ukrywają się przed nim między konarami drzew. Juliet sprawia wrażenie jakby nie wiedziała nic o tym dziwnym dymnym potworze. Noc spędzają ukryte między konarami. Nazajutrz Kate przeprasza Juliet za zwichnięte ramię, Juliet wybacza jej i prosi o pomoc przy nastawieniu kończyny. Juliet tłumaczy kate, iż Jack nie chciał, aby po niego wracała, ponieważ złamała mu serce, gdy widział jak kochała się z Sawyerem w klatce dla niedźwiedzi. Wspólnie ruszają w dalszą podróż. Znowu słyszą dźwięk zbliżającego się potwora, w tej samej chwili docierają też do ogrodzenia z polem magnetycznym. Kate boi się przejść, choć Juliet twierdzi, że ogrodzenie jest wyłączone. Trzyma Juliet mocno za rękę tym samym uniemożliwiając jej przekroczenie bariery. Wtedy Juliet wyciąga kluczyki od kajdanek i rozkuwa Kate. Sama bezpiecznie przechodząc na drugą stronę ogrodzenia. Widząc to Kate szybko do niej dołącza. następnie Juliet szybko aktywuje zabezpieczenie wprowadzając specjalny kod na klawiaturze jednego ze słupów. Potwór zostaje zatrzymany po przeciwnej stronie bariery. Juliet nadal utrzymuje, że nie wie nic o potworze. Twierdzi też, że nie wspomniała o kluczyku do kajdanek ponieważ nie chciała zostać sama w dżungli. Ostatecznie obie wracają do opustoszałej wioski Innych. Odnajdują tam Jacka i Sayida. Jack decyduje, że skoro Inni porzucili Juliet podobnie jak ich, oznacza to, że wykluczyli ją ze swojej społeczności i powinna wrócić z rozbitkami na plażę.

</doc>
<doc id="814892" url="https://pl.wikipedia.org/wiki?curid=814892" title="Juliet (Zagubieni)">
Juliet (Zagubieni)



</doc>
<doc id="814896" url="https://pl.wikipedia.org/wiki?curid=814896" title="W. Grant McMurray">
W. Grant McMurray

William Grant McMurray (ur. 12 lipca 1947) – amerykański duchowny, prezydent-prorok Społeczności Chrystusa w latach 1996–2004. Prezydent McMurray uznany jest za jednego z bardziej zasłużonych w historii prezydentów Kościoła i jest do dziś szanowany jako utalentowany pisarz i mówca.
William G. McMurray był pierwszym w historii Społeczności Chrystusa prezydentem niebędącym potomkiem założyciela ruchu – Josepha Smitha, Jr. Został on mianowany na następcę w urzędzie przez prezydenta Wallace B. Smitha w 1995 r. i rok później, gdy Wallace B. Smith przeszedł na emeryturę, został ordynowany na to stanowisko. Przedtem był historykiem i zajmował różnorakie stanowiska w kościelnej hierarchii, łącznie ze służeniem jako doradca w Pierwszym Prezydium.
W 1997 r. prezydent McMurray wezwał Kościół do odnowy i przemiany poprzez uwypuklenie chrystocentrycznej teologii Pokoju.
Za prezydentury W. Granta McMurraya, w roku 2000, oficjalnie przyjęto nową nazwę dla Zreorganizowanego Kościoła Jezusa Chrystusa Świętych w Dniach Ostatnich, będącą wyrazem wejścia Kościoła w Nowe Tysiąclecie i gotowości na wyzwania współczesności przed jakimi stanie Kościół. Jednocześnie nowa nazwa miała stanowić odwołanie do wielkiego dzieła przywrócenia z 1830 r., kiedy to Kościół był znany pod nazwą: „Kościół Chrystusa”. Przyjęto zatem nazwę: „Społeczność Chrystusa”, pod którą Zreorganizowany Kościół znany jest na całym świecie. Nazwa ta oprócz ewidentnego nawiązania do historii świętych w dniach ostatnich, stanowi podkreślenie centralnej roli, jaką zajmuje Chrystus w Kościele, a także upamiętnienie długiej tradycji świętych w dniach ostatnich dotyczącej budowania chrystocentrycznej społeczności Syjonu.
Prezydent McMurray nadzorował pierwszą w historii Kościoła ordynację kobiety do urzędu apostoła w Kworum Dwunastu. Ponadto przewodził Społeczności Chrystusa w zacieśnianiu braterskich więzi z Kościołem Jezusa Chrystusa Świętych w Dniach Ostatnich, budowaniu przyjaznej współpracy między tymi dwiema największymi denominacjami świętych oraz wspieraniu wspólnych projektów historycznych dotyczących wczesnych dziejów Kościoła.
29 listopada 2004 r. prezydent McMurray zrezygnował ze stanowiska prezydenta, a jego następcą został Stephen M. Veazey, ordynowany dn. 3 czerwca 2005 r. podczas Światowej Konferencji.

</doc>
<doc id="814899" url="https://pl.wikipedia.org/wiki?curid=814899" title="Stała Chinczyna">
Stała Chinczyna

Stała Chinczyna – stała matematyczna zdefiniowana przez rosyjskiego matematyka Aleksandra Chinczyna.
gdzie, "a"1, "a"2, "…", "an" to kolejne liczby w rozwinięciu liczby rzeczywistej w ułamek łańcuchowy. Okazuje się, że własność tę mają prawie wszystkie liczby rzeczywiste. Własności tej nie mają liczby wymierne. Nie rozstrzygnięto, czy stała Chinczyna jest liczbą wymierną czy niewymierną.

</doc>
<doc id="814901" url="https://pl.wikipedia.org/wiki?curid=814901" title="MFF w Cannes">
MFF w Cannes



</doc>
<doc id="814906" url="https://pl.wikipedia.org/wiki?curid=814906" title="Synagoga w Kosowie Lackim">
Synagoga w Kosowie Lackim

Synagoga w Kosowie Lackim – zbudowana przed 1913 przy ul. Łąkowej 6 w Kosowie Lackim. Bożnica mieściła się w przybudówce młyna elektrycznego i była to druga synagoga po starszej, wzniesionej w XIX wieku.
Przestała pełnić swoje funkcje około 1942, po likwidacji getta w Kosowie Lackim. Po remoncie przeprowadzonym w 1984 służy jako magazyn zbożowy przy młynie elektrycznym.

</doc>
<doc id="814909" url="https://pl.wikipedia.org/wiki?curid=814909" title="Kość łódkowata">
Kość łódkowata

Kość łódkowata () – jedna z kości stępu stopy człowieka. Na powierzchni przyśrodkowej ma wybitną guzowatość (), punkt orientacyjny przy badaniu stawu poprzecznego stępu. Na powierzchni przedniej ma trzy pola dla połączenia z trzema kośćmi klinowatymi. Powierzchnia boczna ma niestałą powierzchnię stawową dla kości sześciennej, zaś powierzchnia tylna – stałą dla kości skokowej.
Kością łódkowatą nazywana bywa też kość łódeczkowata (), jedna z kości nadgarstka.

</doc>
<doc id="814914" url="https://pl.wikipedia.org/wiki?curid=814914" title="Wykładnia wiążąca">
Wykładnia wiążąca

Wykładnia prawnie wiążąca – dzieli się ją według liczby osób i organów państwa nią związanych. Według tego kryterium można wyróżnić wykładnię:
Dwa pierwsze rodzaje wykładni nazywa się wykładnią legalną. Trzeci rodzaj nazywa się wykładnią praktyczna, gdyż ma ona zastosowanie w praktyce rozstrzygania poszczególnych spraw.

</doc>
<doc id="814915" url="https://pl.wikipedia.org/wiki?curid=814915" title="Amiza">
Amiza



</doc>
<doc id="814916" url="https://pl.wikipedia.org/wiki?curid=814916" title="Bośniacy (ujednoznacznienie)">
Bośniacy (ujednoznacznienie)



</doc>
<doc id="814918" url="https://pl.wikipedia.org/wiki?curid=814918" title="Bert Sakmann">
Bert Sakmann

Bert Sakmann (ur. 12 czerwca 1942 w Stuttgarcie) – niemiecki cytofizjolog, laureat nagrody Nobla w dziedzinie fizjologii.
Studiował na uniwersytecie w Stuttgarcie. Od 1974 pracował w Instytucie Chemii Biofizycznej Maxa Plancka w Getyndze, od 1990 był profesorem Uniwersytetu Ruprechta i Karola w Heidelbergu. W 1976 wraz z niemieckim fizykiem Erwinem Neherem wynalazł technikę "patch clamp", pozwalającą na mierzenie aktywności elektrycznej komórek i badanie właściwości kanałów jonowych znajdujących się w błonie cytoplazmatycznej. Bert Sakmann zajmował się też mechanizmami pobudzania komórek nerwowych przez beta-endorfinę.
W 1991 roku Sakmann otrzymał, wspólnie z Neherem, Nagrodę Nobla za odkrycie funkcji pojedynczych kanałów jonowych w komórkach.

</doc>
<doc id="814920" url="https://pl.wikipedia.org/wiki?curid=814920" title="Stone Mountain (Georgia)">
Stone Mountain (Georgia)

Stone Mountain – miasto w hrabstwie DeKalb stanu Georgia. W roku 2000, liczba mieszkańców wyniosła 7 145.
Historia.
Pierwsze budynki powstały w roku 1822 na terenie niedawno utworzonego hrabstwa DeKalb. Nazwa znaczy "Kamienna Góra". Tak nazwano granitową kopułę, na której dziś znajduje się płaskorzeźba Stone Mountain. W 1834 r. powstał urząd pocztowy na Drodze Augusta. Dwa lata później Andrew Johnson założył hotel wzdłuż niej. Aaron Cloud zbudował na szczycie Góry wieżę obserwacyjną, restaurację i klub. Goście dojeżdżali pociągiem, wysiadali jedną milę (1609,34 metrów) przed celem.
Od 1839 r. prawa miejskie jako New Gibraltar. Obecną nazwę uchwalono w 1847 r. przez parlament stanowy. Podczas wojny secesyjnej miasto zniszczono na rozkaz generała Johna McPhersona 19 lipca 1864 r.
W 1915 r. reaktywowano tutaj Ku Klux Klan. Martin Luther King miał rzec: "Pozwólcie zabrzmieć Wolności ze Stone Mountain w Georgii".
Podczas Igrzysk Olimpijskich 1996 w Atlancie, odbyły się tutaj zawody tenisa, łucznictwa i wyścigi kolarskie.
Geografia.
Kamienna Góra zawsze stanowiła podstawę gospodarki miasta. Nie tylko ze względu na turystykę, ale też wydobycie granitu.
Całkowita powierzchnia miasta wynosi 4,2 km². Z tego 0,62% stanowi woda.

</doc>
<doc id="814931" url="https://pl.wikipedia.org/wiki?curid=814931" title="Strażym">
Strażym

Strażym – jezioro w woj. kujawsko-pomorskim, w powiecie brodnickim, w gminie Zbiczno, leżące na terenie Pojezierza Brodnickiego.
Jest to polodowcowe, przepływowe (rzeka Skarlanka) jezioro rynnowe, otoczone w przeważającej części lasami iglastymi, leżące pomiędzy jeziorami Zbiczno, a Bachotkiem. Akwen stanowi miejsce atrakcyjne dla turystyki oraz wędkowania, o czym świadczą liczne ośrodki wypoczynkowo-rekreacyjne (patrz Gaj-Grzmięca).
Na półwyspie wcinającym się w jezioro od południa, znajduje się wczesnośredniowieczne grodzisko pochodzące z XI-XII w.,
Dane morfometryczne.
Powierzchnia zwierciadła wody według różnych źródeł wynosi od 73,4 ha do 75,0 ha.
Zwierciadło wody położone jest na wysokości 71,3 m n.p.m. lub 71,0 m n.p.m. Średnia głębokość jeziora wynosi 3,5 m, natomiast głębokość maksymalna 9,0 m.
Objętość wód w jeziorze według różnych źródeł wynosi od 2565,5 tys. m³ do 2566,0 tys. m³.
W oparciu o badania przeprowadzone w 2005 roku wody jeziora zaliczono do II klasy czystości i poza kategorią podatności na degradację.
W roku 1996 wody jeziora również zaliczono do wód pozaklasowych.

</doc>
<doc id="814932" url="https://pl.wikipedia.org/wiki?curid=814932" title="Język lombardzki (germański)">
Język lombardzki (germański)



</doc>
<doc id="814933" url="https://pl.wikipedia.org/wiki?curid=814933" title="Rosalyn Fairbank">
Rosalyn Fairbank

Rosalyn Fairbank-Nideffer (ur. 2 listopada 1960 w Durbanie) – południowoafrykańska tenisistka, występująca na kortach w latach 1979–1997.
16 kwietnia 1990 osiągnęła piętnastą, najwyższą w karierze, pozycję rankingową. Wygrała jeden turniej singlowy WTA w Richmond w 1973 roku. Zdobyła dziewiętnaście tytułów deblowych, w tym dwa na kortach Rolanda Garrosa (1981 i 1983, razem z Candy Reynolds i Tanyą Harford). Dwadzieścia trzy razy była finalistką turniejów deblowych, między innymi w Nowym Jorku, na turnieju US Open. Dwukrotnie osiągała ćwierćfinały singlowego Wimbledonu.
Występowała w rozgrywkach Fed Cup.

</doc>
<doc id="814935" url="https://pl.wikipedia.org/wiki?curid=814935" title="Dzieci i ryby">
Dzieci i ryby

Dzieci i ryby – polski komediowy film fabularny w reżyserii Jacka Bromskiego z 1997 roku.
Opis fabuły.
Anna prowadzi świetnie prosperującą agencję reklamową i wychowuje dorastającą córkę Marysię. Jej znajomy Piotr prowadzi drobny biznes i kocha się w Annie. Podczas zjazdu absolwentów szkoły Antoni spotyka się z Anną - niegdyś łączyła ich młodzieńcza miłość. Z czasem okazuje się jednak, że Anna jest w ciąży. Postanawia sama wychować dziecko, ale uczciwie zawiadamia o tym fakcie Antoniego.
Anna to przedsiębiorcza kobieta interesu, trzęsąca wielkim reklamowym konsorcjum i niedopuszczająca do głosu nie tyle przysłowiowych dzieci i ryb, co mężczyzn. Sukces nie przyszedł jej łatwo. Przeciwnie, został narzucony przez los. Kiedy Annę porzucił mąż, musiała jakoś utrzymać maleńką córeczkę. Zaczęła produkować filmy reklamowe, a że dobrze jej to wychodziło i miała szczęście, niebawem zrobiła karierę. Pewnego dnia spotyka Antoniego swą młodzieńczą miłość.

</doc>
<doc id="814937" url="https://pl.wikipedia.org/wiki?curid=814937" title="Bośniacy (wojsko)">
Bośniacy (wojsko)

Bośniacy – lekka kawaleria pomocnicza w niektórych wojskach europejskich XVIII wieku. 
Nazwa formacji pochodzi od Bośniaków rekrutowanych do armii austriackich Habsburgów. Niekiedy pełnili rolę żandarmerii, strzegąc tyłów piechoty. Z czasem do ich oddziałów przyjmowano żołnierzy innego pochodzenia – m.in. lipkowskich Tatarów z Rzeczypospolitej Obojga Narodów. 
Nosili charakterystyczne, wysokie czapy futrzane, ozdobione kitkami i sznurami, oraz żupany z szamerowaniem i kolorowymi wypustkami, a także szerokie, luźne spodnie. Za uzbrojenie służyły im (podobnie jak kozakom w armii carskiej) szable i lance.
Początkowo korzystano z nich podczas wojny siedmioletniej; później w czasie wojny o sukcesję bawarską, insurekcji kościuszkowskiej. Ostatecznie formacja ta została zastąpiona podobnie uzbrojonymi ułanami.

</doc>
<doc id="814939" url="https://pl.wikipedia.org/wiki?curid=814939" title="Język langobardzki">
Język langobardzki



</doc>
<doc id="814940" url="https://pl.wikipedia.org/wiki?curid=814940" title="James Leo Herlihy">
James Leo Herlihy

James Leo Herlihy (ur. 27 lutego 1927 w Detroit, zm. 21 października 1993 w Los Angeles) – amerykański powieściopisarz i dramaturg.
Życiorys.
Pochodził z rodziny robotniczej z Detroit. Ukończył John J. Pershing High School. W latach 1944–1946 służył w marynarce wojennej. Studiował rzeźbę, malarstwo, muzykę i literaturę na Black Mountain College. Był też aktorem. Popełnił samobójstwo w Los Angeles, przedawkowując tabletki nasenne.
Był autorem powieści "Nocny kowboj" ("Midnight Cowboy) z" 1965 (zekranizowanej przez Johna Schlesingera w 1969 roku), polski przekład Tomasza Mirkowicza ukazał się w 1979.
Inna znana jego powieść to "All Fall Down" (1960, film pt. "Wszystkie mu ulegają" z 1962 roku), napisał również sztukę "Blue Denim" (1958, zekranizowana w 1959 roku).

</doc>
<doc id="814941" url="https://pl.wikipedia.org/wiki?curid=814941" title="Starożytności rzymskie w perspektywie">
Starożytności rzymskie w perspektywie

Starożytności rzymskie w perspektywie (włos. "Antiquarie prospetiche Romane") – napisana przed 1495 r. książka anonimowego autora, której tematem przewodnim są starożytne zabytki Rzymu. Dzieło zostało zadedykowane Leonardowi da Vinci: "serdecznemu, drogiemu, uroczemu koledze, mojemu drogiemu Vinci".
Autorstwo.
Autor przedstawia się jako "Prospectivo Malanese depicore", co jest albo – Prospectivo Malanese, malarz lub charakterystyką – mediolański malarz perspektywy. Niektórzy przypuszczają, że autorem jest Donato Bramante, który był znany z talentu do satyrycznych wierszy, ale jest to mało prawdopodobne, gdyż nie był on mediolańczykiem. Autorstwo przypisuje się także Ambrogiowi de Predis, Bramantinowi, Bernardowi Zenalemu i Cesaremu Cesarianowi. Z wymienionych tylko de Predis mógł nazwać Leonarda swoim kolegą, gdyż był jego współpracownikiem. Poza tym w latach 90. XV w. dwukrotnie odwiedził Rzym.
Strona tytułowa.
Na stronie tytułowej znajdują się inicjały P.M., które prawdopodobnie są skrótem od "Prospectivo Malanese", ale mogą także oznaczać "Predis Mediolanensis". Znajduje się tam także rycina ukazująca nagiego mężczyznę, który przykląkł na kolanach w pozycji podobnej do tej z obrazu "Święty Hieronim na pustyni" autorstwa Leonarda. W lewej ręce trzyma dwa kompasy, w prawej kulę, a klęczy w kole z figurami geometrycznymi. W tle jest widoczny fragment okrągłej świątyni z kolumnami, takiej jak w Manuskrypcie paryskim MS B z notatek da Vinciego. Zaś skały w tle są inspirowane krajobrazem z malowidła "Madonna w grocie", stworzonego przez Leonarda.
Treść.
Poemat jest rodzajem "dziennika podróży". Autor omawia w nim starożytne zabytki Rzymu i zaprasza da Vinciego do wspólnego zwiedzania. Twórca dzieła chwali także Leonarda, wykorzystując grę słów "Vinci" i "vincere" – zwyciężać. Pisarz najbardziej podziwia Leonarda jako rzeźbiarza, ale ceni go także jako pisarza i mówcę.

</doc>
<doc id="814944" url="https://pl.wikipedia.org/wiki?curid=814944" title="Meredith McGrath">
Meredith McGrath

Meredith McGrath (ur. 28 kwietnia 1971) – amerykańska tenisistka, mistrzyni wielkoszlemowego US Open 1995 w grze mieszanej.
Kariera tenisowa.
22 lipca 1996 roku zajmowała osiemnaste miejsce w klasyfikacji tenisistek gry pojedynczej. Miało to miejsce po przedostatnim w jej karierze stracie wielkoszlemowym, a ostatnim w Londynie, kiedy to na kortach Queen's Clubu dokonała największego sukcesu w karierze singlistki, osiągając półfinał tegoż turnieju. Trzy lata wcześniej doszła tu do czwartej rundy. Właśnie w Londynie święciła największe sukcesy wielkoszlemowe w grze pojedynczej. Wygrała trzy turnieje WTA w singlu, a najwyższy z nich był turniejem drugiej kategorii – Eastbourne.
Odniosła dwadzieścia pięć zwycięstw turniejowych w grze podwójnej. Najważniejsze to turniej pierwszej kategorii w Montrealu w 1994 roku razem z Arantxą Sánchez Vicario oraz turniej w Berlinie w 1996 roku razem z Łarysą Neiland. Jako deblistka była piątą rakietą świata.
Nigdy nie zdobyła mistrzostwa wielkoszlemowego w grze pojedynczej i podwójnej, choć za każdym razem brakowało jej deblowi seta do tego sukcesu. W 1994 roku była w finale w Melbourne z Patty Fendick, ale amerykański debel miał małe szanse z dominującą parą świata Gigi Fernández–Natalla Zwierawa. Finał Wimbledonu w 1996 roku z Łarysą Neiland przegrały z Martiną Hingis i Janą Novotną. W 1995 roku, wspólnie z Łarysą Neiland, w finale turnieju w Moskwie pokonała Annę Kurnikową i Aleksandrę Olszę.
Jedyny triumf wielkoszlemowy odniosła w grze mieszanej. W finale US Open 1995, wspólnie z Mattem Luceną, pokonała Gigi Fernández i Cyrila Suka 6:4, 6:4.
Reprezentantka USA w Pucharze Federacji.

</doc>
<doc id="814950" url="https://pl.wikipedia.org/wiki?curid=814950" title="Japonologia">
Japonologia



</doc>
<doc id="814952" url="https://pl.wikipedia.org/wiki?curid=814952" title="USS Ariel">
USS Ariel

Okręty US Navy o nazwie USS "Ariel", pochodzącej od ducha Ariel z komedii Szekspira pt. "Burza" :

</doc>
<doc id="814953" url="https://pl.wikipedia.org/wiki?curid=814953" title="Barbara Potter">
Barbara Potter

Barbara Potter (ur. 22 października 1961 w Waterbury) – amerykańska tenisistka, reprezentantka kraju ww Fed Cup.
Zawodniczka leworęczna, występująca na kortach w latach 1979–1989.
Wygrała w karierze sześć turniejów zawodowych w grze pojedynczej oraz dziewiętnaście w grze podwójnej. Jej największym osiągnięciem wielkoszlemowym w singlu jest półfinał US Open 1981. W deblu osiągnęła finał US Open 1982 wspólnie z Sharon Walsh. Na tym samym turnieju została finalistką razem z Ferdim Tayganem w konkurencji gry mieszanej. Podczas US Open 1983 para Potter–Taygan ponownie osiągnęła finał miksta.
W 1988 Potter zagrała w Fed Cup, w meczu pierwszej rundy grupy światowej przeciwko Szwajcarce Evie Krapl, pokonując rywalkę w dwóch setach i przyczyniając się do awansu Stanów Zjednoczonych do dalszej części zawodów.

</doc>
<doc id="814954" url="https://pl.wikipedia.org/wiki?curid=814954" title="Józef Beker">
Józef Beker

Józef Beker (ur. 28 marca 1937 w Starym Mieście koło Tarnopola) – polski kolarz szosowy, zawodnik klubu LZS Mokrzeszów, zwycięzca Tour de Pologne z 1965 roku.
W roku 1961 zdobył tytuł mistrza Polski w wyścigu drużynowym a w roku 1966 został wicemistrzem Polski w wyścigu górskim. Uczestnik Tour de Pologne w latach: 1961 - 9. miejsce, 1962 - 6. miejsce, 1963 - 3. miejsce, 1966 - 6. miejsce. Uczestnik Wyścigu Pokoju w latach 1961–1963 i uczestnik mistrzostw świata w latach 1961–1964, 1966 podczas których najlepsze miejsca zajął w wyścigu drużynowym na 100 km 5. w roku 1963 i 8. w roku 1968.
Zwycięzca klasyfikacji PZKol i Challenge "PS" na najlepszego kolarza szosowego w 1961 roku.
Na igrzyskach w Tokio wystartował w wyścigu drużynowym na 100 km (partnerami byli: Andrzej Bławdzin, Jan Magiera, Rajmund Zieliński). Polska drużyna zajęła 11. miejsce.

</doc>
<doc id="814956" url="https://pl.wikipedia.org/wiki?curid=814956" title="Capromeryx minor">
Capromeryx minor

†Capromeryx minor – mała, wymarła antylopa z rodziny widłorogich zamieszkująca w plejstocenie Amerykę Północną. Szkielety tej antylopy przypominającej gazelę odnajdywano w Rancho la Brea w Kalifornii. Osiągała wysokość 60 centymetrów i ważyła 10 kilogramów. Samce posiadały rogi, a samice nie. 
Opisywano ją pod nazwami "Capromeryx furcifer", "Capromeryx mexicana" i "Capromeryx minimus". Szkielety tej antylopy odnaleziono w Teksasie, Nebrasce, Kansas, Arizonie, Nowym Meksyku, Sonorze i w środkowym Meksyku.

</doc>
<doc id="814957" url="https://pl.wikipedia.org/wiki?curid=814957" title="Asercja">
Asercja



</doc>
<doc id="814958" url="https://pl.wikipedia.org/wiki?curid=814958" title="Power Rangers Lightspeed Rescue">
Power Rangers Lightspeed Rescue

Power Rangers Lightspeed Rescue – ósmy sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Kyūkyū Sentai GoGoFive".
Seria "Power Rangers Lightspeed Rescue" liczy łącznie 40 odcinków i jako pierwsza w historii Power Rangers nie jest bezpośrednio związana z poprzednimi sezonami serialu.
Premiera produkcji odbyła się 12 lutego 2000 roku w Stanach Zjednoczonych, na antenie stacji Fox Kids. Finałowy odcinek został wyemitowany 18 listopada 2000 roku na tym samym kanale.
Polska premiera serii "Power Rangers Lightspeed Rescue" miała miejsce 14 października 2016 roku w serwisie Netflix. Wszystkie odcinki są dostępne w wersji z polskimi napisami.
Fabuła.
Po pięciu tysiącach lat niewoli, zły Diabolico, wraz ze swoją armią demonów, ucieka z więzienia i nie cofnie się przed niczym, aby zniszczyć miasto Mariner Bay i wszystkich żyjących w nim mieszkańców. Nowa drużyna Power Rangers, wyposażona w ściśle tajną technologię, jest jedyną nadzieją planety. Wybrani z powodu ich specjalistycznych umiejętności, ten wyjątkowy zespół – złożony ze strażaka, profesjonalisty w sportach wodnych i mistrza sztuk walki, znakomitego pilota, entuzjastki sportów ekstremalnych oraz sanitariuszki – ma za zadanie bronić Ziemi przed złym Diabolico i toczyć walki przy użyciu najnowocześniejszej technologii z podwodnej bazy i laboratorium broni – Lightspeed Aquabase. Stawka jest wysoka, zaś drużyna Lightspeed Rangersów tworzy ostateczną linię obrony Ziemi.
Obsada.
Poniższa lista przedstawia głównych bohaterów serialu "Power Rangers Lightspeed Rescue" wraz z nazwiskami odtwórców ról.
Muzyka tytułowa.
"Power Rangers Lightspeed Rescue", to muzyka tytułowa serii "Power Rangers Lightspeed Rescue", wykorzystana m.in. w czołówce serialu.
Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Kompozytorem utworu był Jeremy Sweet, który wcześniej skomponował piosenki czołówkowe dla serii "Power Rangers Zeo", "Power Rangers Turbo" i "".
Spis odcinków.
&lt;onlyinclude&gt;&lt;/onlyinclude&gt;

</doc>
<doc id="814959" url="https://pl.wikipedia.org/wiki?curid=814959" title="Słowianie południowi">
Słowianie południowi

Słowianie południowi – grupa ludów słowiańskich, wyodrębniona na podstawie położenia geograficznego siedzib, wspólnoty języków, szerokiego zakresu wspólnych dziejów i istotnego podobieństwa kultur.
Języki.
Słowianie południowi posługują się językami południowosłowiańskimi: bułgarskim, macedońskim, serbsko-chorwackim i słoweńskim. Granice między obszarami użycia poszczególnych języków nie są ostre – występują dialekty o cechach przejściowych, co pozwala uznać języki południowosłowiańskie za kontinuum. Języki bułgarski i macedoński należą do bałkańskiej ligi językowej.
Rozmieszczenie i liczba.
Słowianie południowi zamieszkują zwarte terytorium w północnej i centralnej części Półwyspu Bałkańskiego, na południe od Dunaju, Drawy i wschodnich Alp, od Morza Adriatyckiego na zachodzie do Morza Czarnego na wschodzie. Istnieje również liczna diaspora Słowian południowych w Europie zachodniej i USA, powstała w wyniku migracji ekonomicznych XX i XXI wieku. Od pozostałych krajów słowiańskich dzieli Słowian południowych zwarty pas terenów zamieszkanych przez Austriaków, Węgrów i Rumunów.
Do Słowian południowych zalicza się następujące narody (ze wschodu na zachód):
Oprócz tego do Słowian południowych zalicza się wiele pomniejszych grup etnicznych, często wyróżnianych na podstawie wyznaniowej – jako część narodu, która przyjęła islam: Gorani, Pomacy, Torbesze. Razem jest więc Słowian południowych ponad 38 milionów.
Pochodzenie i dzieje.
Na zajmowanych przez siebie terenach Słowianie południowi są ludnością napływową. Tereny te zajęły plemiona słowiańskie (jeszcze wówczas nie podzielone na odłamy) napływające z północy, w okresie od (najprawdopodobniej) przełomu V i VI wieku do drugiej połowy VII wieku. Obszary zajęte wówczas przez Słowian były rozleglejsze niż dziś – Słowianie zasiedlili cały Półwysep Bałkański, łącznie z Peloponezem, a na zachodzie ich osady sięgnęły Tyrolu i Bawarii. Osadnictwo słowiańskie nałożyło się na wcześniej zamieszkującą te tereny ludność autochtoniczną – Daków, Traków, Ilirów, w dużej części już wtedy zromanizowaną bądź zhellenizowaną. Ludy te w krótkim czasie zostały niemal w całości zeslawizowane, przejmując słowiański język i kulturę, pozostawiając tylko ślady w postaci elementów kultury ludowej. Po najeździe na wschodnie Bałkany tureckich Protobułgarów pod koniec VII wieku oni również w stosunkowo krótkim czasie zostali zeslawizowani. W X wieku łączność Słowian południowych z resztą Słowiańszczyzny została przerwana przez najazd Węgrów i powstanie w Kotlinie Panońskiej ich królestwa, które, mimo niewątpliwej przewagi liczebnej tamtejszych Słowian, nie poddało się slawizacji i w krótkim czasie urosło do rangi mocarstwa.
Krótko po zajęciu Bałkanów Słowianie zostali schrystianizowani – przodkowie dzisiejszych Słoweńców i Chorwatów pod wpływem niemieckim przyjęli łaciński katolicyzm, a przodkowie Bułgarów, Macedończyków i Serbów – prawosławie pod wpływem Bizancjum. Podjęty przez świętych Cyryla i Metodego wysiłek stworzenia odrębnego obrządku słowiańskiego został zniweczony przez broniące swych wpływów kościoły Niemiec i Bizancjum.
Wprawdzie pierwsze państwa Słowian południowych powstały już w IX wieku, jednak ze względu na ciągłą konkurencję ze strony okrzepłych już potęg ościennych – Bizancjum, Niemiec, Węgier – nie miały szans na stabilizację; nawet najpotężniejsze państwo bułgarskie nie zdołało się oprzeć militarnej i politycznej przewadze Bizancjum. O słabości państw południowosłowiańskich zadecydowały również bratobójcze walki między poszczególnymi krystalizującymi się ośrodkami władzy: Serbią, Bośnią i Chorwacją, jak również niestabilność wewnętrzna, wyrażająca się w ciągłych buntach i secesjach. Państwa południowych Słowian zaczynały dopiero krzepnąć, gdy w XV wieku zostały podbite, wraz z niesłowiańską resztą Bałkanów, przez imperium osmańskie. Przed podbojem osmańskim zachowała się tylko część Chorwacji i Słowenia, które jednak też weszły w skład obcych państw – Królestwa Węgier i imperium habsburskiego, prócz tego niewielkie terytoria słowiańskie na wybrzeżu Dalmacji pozostawały pod bezpośrednią władzą bądź pod wpływami Wenecji. W tym okresie samodzielne pozostały jedynie Republika Raguzy i zamieszkałe przez plemiona Czarnogórców niedostępne tereny w górach Łowczen.
Dopiero w miarę upadku imperium osmańskiego, w okresie od powstania w Serbii na początku XIX wieku do wojen bałkańskich na początku XX wieku, narody Słowian południowych stopniowo wyzwoliły się spod okupacji tureckiej. Po rozpadzie monarchii austro-węgierskiej w 1918 terytoria Słoweńców, Chorwatów, Serbów, Bośniaków, Czarnogórców i Macedończyków objęło państwo jugosłowiańskie. W założeniu miało ono być wspólnym państwem południowych Słowian ("jug" „południe”, "slavija" „słowiańszczyzna”), w rzeczywistości jednak w okresie międzywojennym było dyktaturą realizującą interesy serbskie, a po II wojnie światowej – osobistą dyktaturą Józefa „Broza” Tity. XX wiek u Słowian południowych przebiegł pod znakiem antagonizmów między ich narodami, wśród których na pierwszy plan wybił się antagonizm chorwacko-serbski. Antagonizmy te doprowadziły ostatecznie do rozpadu Jugosławii w ciągu ostatnich dziesięcioleci, czemu również towarzyszyły konflikty zbrojne – wojny chorwacko-boszniacko-serbskie w Chorwacji i w Bośni i Hercegowinie. Aktualnym zagrożeniem dla stanu posiadania południowych Słowian jest również dynamiczna ekspansja demograficzna i polityczna Albańczyków w Serbii i Macedonii.

</doc>
<doc id="814961" url="https://pl.wikipedia.org/wiki?curid=814961" title="Baie-Comeau Drakkar">
Baie-Comeau Drakkar

Baie-Comeau Drakkar (fr. Drakkar de Baie-Comeau) – juniorska drużyna hokejowa grająca w LHJMQ w konferencji zachodniej. Drużyna ma swoją siedzibę w Baie-Comeau w Kanadzie.

</doc>
<doc id="814962" url="https://pl.wikipedia.org/wiki?curid=814962" title="Kimmo Yliriesto">
Kimmo Yliriesto

Kimmo Yliriesto (ur. 28 stycznia 1983) – fiński skoczek narciarski, zawodnik klubu Lahden Hiihtoseura, dwukrotny drużynowy medalista mistrzostw świata juniorów.
W Pucharze Świata zadebiutował 3 grudnia 2000 podczas zawodów w Kuopio, w których zajął 56. miejsce. Pierwsze punkty w zawodach tej rangi zdobył 24 stycznia 2002 w Hakubie. Zajął wówczas 10. miejsce. Jego najlepszym rezultatem w Pucharze Świata jest 7. pozycja w Sapporo, w dniu 5 lutego 2005 roku.
Jest dwukrotnym medalistą mistrzostw świata juniorów w drużynie. W roku 2000 Finlandia z Yliriesto w składzie zajęła 3. miejsce w Szczyrbskim Jeziorze. Rok później w Karpaczu został drużynowym mistrzem świata.
Jego rekordem życiowym jest skok na odległość 209 metrów, oddany 22 marca 2002 roku na Velikance w Planicy.
Od sezonu letniego 2011 trenerem Yliriesto był Harri Olli. W czerwcu 2012 ogłosił zakończenie sportowej kariery.

</doc>
<doc id="814967" url="https://pl.wikipedia.org/wiki?curid=814967" title="Wyspy Rozproszone Oceanu Indyjskiego">
Wyspy Rozproszone Oceanu Indyjskiego



</doc>
<doc id="814968" url="https://pl.wikipedia.org/wiki?curid=814968" title="Pistolet maszynowy Interdynamic MP-9">
Pistolet maszynowy Interdynamic MP-9

Interdynamic MP-9 – szwedzki pistolet maszynowy skonstruowany na początku lat 80 XX w.
MP-9 został zaprojektowany z wykorzystaniem rozwiązań zastosowanych w pochodzącym z lat 40 XX w. pistolecie maszynowym Carl Gustaf m/45. Podstawową modyfikacją było zastąpienie metalowej komory zamkowej podzespołem wykonanym z polimeru (plastiku). Jednocześnie dodano przedni chwyt, a kolbę składaną na bok broni zastąpiono wysuwaną.
MP-9 nie wzbudził zainteresowania. Wprowadzenie w połowie lat 80 XX w. roku do uzbrojenia karabinu szturmowego Ak 5 zmniejszyło liczbę pistoletów maszynowych używanych w szwedzkim wojsku, a policja nie była zainteresowana pistoletem maszynowym strzelającym z zamka otwartego, poza masą nie różniącym się od już używanej broni. W rezultacie produkcji seryjnej tej broni nie podjęto.
Prostota budowy i zastosowanie nowoczesnych technologii sprawiło, że MP-9 był bronią tanią w produkcji. Dlatego Intratec rozpoczął produkcję tej broni w USA z przeznaczeniem na rynek cywilny. Ograniczenia prawne sprawiły, że nie zdecydowano się oferować wersji strzelającej seriami, ale wariant pozbawiony kolby, przedniego chwytu i możliwości strzelania seriami oznaczony jako KG-9, który stał się pierwszym z oferowanych na rynku amerykańskim pistoletów automatycznych.
Opis.
MP-9 był bronią samoczynną-samopowtarzalną działającą na zasadzie odrzutu zamka swobodnego, strzelającą z zamka otwartego. Komora zamkowa wykonana z polimeru. Zasilanie broni z dwurzędowych magazynków o pojemności 10, 20, 32, 36, 50 naboi (magazynki wymienne z Carl Gustaf m/45. Rękojeść przeładowania po lewej stronie broni lufa gwintowana. Broń wyposażona w celownik mechaniczny i kolbę wysuwaną.

</doc>
<doc id="814970" url="https://pl.wikipedia.org/wiki?curid=814970" title="Postawa ciała">
Postawa ciała



</doc>
<doc id="814972" url="https://pl.wikipedia.org/wiki?curid=814972" title="Power Rangers Wild Force">
Power Rangers Wild Force

Power Rangers Wild Force – dziesiąty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Hyakujuu Sentai Gaoranger".
Seria "Power Rangers Wild Force" liczy łącznie 40 odcinków i jest pierwszą w historii, która nie została wyprodukowana przez Saban Entertainment, ale Disney Enterprises/BVS Entertainment.
Premiera produkcji odbyła się 9 lutego 2002 roku w Stanach Zjednoczonych, na antenie stacji Fox Kids. Finałowy odcinek został wyemitowany 16 listopada 2002 roku na kanale ABC Family.
Polska premiera serii "Power Rangers Wild Force" miała miejsce 1 września 2016 roku w serwisie Netflix. Wszystkie odcinki są dostępne w wersji z polskimi napisami.
Fabuła.
Starożytne zło przebudziło się po długim czasie zapomnienia. Jedyną nadzieją dla świata jest poruszająca się po niebie wyspa zwana Animarium, będąca starożytnym królestwem, zniszczonym przez Orgi trzy tysiące lat temu. Żyjące na Animarium wielkie bestie, znane jako Wild Zordy, rekrutują pięciu młodych bohaterów ze współczesnego świata i obdarzają ich mocą do stania się drużyną Power Rangers.
Aby ułatwić rangersom walkę o ocalenie Ziemi przeciwko złym Orgom, Wild Zordy opuszczają swoje siedlisko na wyspie, kiedy bohaterowie najbardziej ich potrzebują. Mając po swojej stronie olbrzymie zwierzęta, Power Rangers Wild Force udowadniają, iż kiedy ludzie i zwierzęta współpracują ze sobą w celu ratowania planety, to nic nie może ich powstrzymać.
Obsada.
Poniższa lista przedstawia głównych bohaterów serialu "Power Rangers Wild Force" wraz z nazwiskami odtwórców ról.
Muzyka tytułowa.
"Power Rangers Wild Force", to muzyka tytułowa serii "Power Rangers Wild Force", wykorzystana m.in. w czołówce serialu.
Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Kompozytorem utworu był Lior Rosner, który wcześniej był twórcą tekstu to piosenki czołówkowej serii "Power Rangers Time Force". Artysta stworzył również kilka innych ścieżek dźwiękowych na potrzeby serialu.
Spis odcinków.
&lt;onlyinclude&gt;&lt;/onlyinclude&gt;

</doc>
<doc id="814977" url="https://pl.wikipedia.org/wiki?curid=814977" title="Chicoutimi Saguenéens">
Chicoutimi Saguenéens

Chicoutimi Saguenéens (fr. Saguenéens de Chicoutimi) – juniorska drużyna hokejowa grająca w LHJMQ w konferencji zachodniej. Drużyna ma swoją siedzibę w Saguenay w Kanadzie.
Od 2012 prezydentem klubu jest jego były zawodnik, Pierre-Marc Bouchard.

</doc>
<doc id="814978" url="https://pl.wikipedia.org/wiki?curid=814978" title="Kwas alkilobenzenosulfonowy">
Kwas alkilobenzenosulfonowy

Kwas alkilobenzenosulfonowy (kwas ABS), R−C6H4−SO3H – siarkoorganiczny związek chemiczny, pochodna kwasu benzenosulfonowego zawierająca grupę alkilową przyłączoną do pierścienia benzenowego. 
W przemyśle nazwą "kwas ABS" określa się mieszaninę różnych kwasów alkilobenzenosulfonowych, wykorzystywaną do otrzymywania alkilobenzenosulfonianu sodu, detergentu stosowanego w szamponach i innych środkach czystości. Kwas ABS otrzymuje się ją w procesie sulfonowania alkilobenzenów. Produkt przemysłowy ma postać żółtobrązowej, gęstej cieczy. 

</doc>
<doc id="814979" url="https://pl.wikipedia.org/wiki?curid=814979" title="Mr Hamburger">
Mr Hamburger

Mr Hamburger – polska sieć typu fast food, założona w 1990 roku w Chorzowie.
Od lipca 2012 roku siecią Mr Hamburger zarządza nowo powołana spółka Mr Hamburger Sp. z o.o., której działania koncentrują się na intensywnym rozwoju sieci punktów gastronomicznych pod niezmienioną nazwą "Mr Hamburger".
W lipcu 2016 bary Mr Hamburger działały w 15 miejscowościach w Polsce.
29 listopada 2022 firma zgłosiła do sądu wniosek o upadłość.

</doc>
<doc id="814981" url="https://pl.wikipedia.org/wiki?curid=814981" title="USS Arlington">
USS Arlington

Okręty US Navy o nazwie USS "Arlington":

</doc>
<doc id="814982" url="https://pl.wikipedia.org/wiki?curid=814982" title="Meczet Al-Aksa">
Meczet Al-Aksa



</doc>
<doc id="814984" url="https://pl.wikipedia.org/wiki?curid=814984" title="Jarosław Tomasiewicz">
Jarosław Tomasiewicz

Jarosław Tomasiewicz (ur. 1962) – polski naukowiec, historyk i publicysta, doktor habilitowany nauk humanistycznych. Nauczyciel akademicki Uniwersytetu Śląskiego w Katowicach.
Życiorys.
W 2001 na podstawie napisanej pod kierunkiem Marka Paździory pracy pt. "Ugrupowania neoendeckie w Trzeciej Rzeczypospolitej (1989–1997)" uzyskał na Wydziale Nauk Społecznych Uniwersytetu Śląskiego stopień naukowy doktora nauk humanistycznych w zakresie historii. W 2014 otrzymał stopień doktora habilitowanego (praca "Naprawa czy zniszczenie demokracji? Tendencje autorytarne i profaszystowskie w polskiej myśli politycznej (1921-1935)").
Autor książek "Terroryzm na tle przemocy politycznej (zarys encyklopedyczny)", "Między faszyzmem a anarchizmem. Nowe idee dla nowej ery" oraz "Ugrupowania neoendeckie w III Rzeczypospolitej". Publikował w pismach konserwatywnych ("Stańczyk"), anarchistycznych ("Inny Świat") i ekologicznych ("Zielone Brygady"). 
Stały współpracownik m.in. Magazynu "Obywatel", współzałożyciel i jeden z redaktorów biuletynu etnopluralistycznego ZaKORZENIEnie. Publikował na łamach zarówno pism wysokonakładowych (m.in. "Gazeta Wyborcza", "Tygodnik Powszechny", "Dziennik Zachodni", "Nowe Państwo"), jak i o regionalnym zasięgu (np. miesięcznik społeczno-kulturalny "Śląsk"). 
Ekspert Instytutu Sobieskiego, wykładowca Wyższej Szkoły Bankowości i Finansów w Bielsku-Białej, nauczyciel Wiedzy o Społeczeństwie i organizator warsztatów dziennikarskich w Liceum Ogólnokształcącym im. Marii Skłodowskiej-Curie w Czechowicach-Dziedzicach.

</doc>
<doc id="814985" url="https://pl.wikipedia.org/wiki?curid=814985" title="Supramax">
Supramax

Supramax – powiększony statek typu handymax zachowujący większość jego zalet i używany najczęściej w żegludze czarterowej. Charakteryzuje się nośnością od 50 tysięcy DWT do 59 tysięcy DWT. Wypełnia lukę w wyporności masowców pomiędzy statkami wielkości panamax a handymax.

</doc>
<doc id="814986" url="https://pl.wikipedia.org/wiki?curid=814986" title="Mścigniewa">
Mścigniewa

Mścigniewa — staropolskie imię żeńskie, złożone z dwóch członów: "Mści-" ("mścić") i "-gniew-" ("gniew"). Mogło oznaczać "tę, która mści zniewagi". Zapis tego imienia pochodzi z 1426 roku (Oleśniki). 
Mścigniewa imieniny obchodzi 15 grudnia.
Męski odpowiednik: Mścigniew.

</doc>
<doc id="814988" url="https://pl.wikipedia.org/wiki?curid=814988" title="Czechy w Konkursie Piosenki Eurowizji">
Czechy w Konkursie Piosenki Eurowizji

Czechy uczestniczą w Konkursie Piosenki Eurowizji od 2007. Od czasu debiutu konkursem w kraju zajmuje się czeski nadawca publiczny Česká televize.
Stacja brała udział w konkursie w latach 2007-2009, jednak z powodu niezadowalających wyników zrezygnowała z uczestnictwa w widowisku w latach 2010-2014. W 2015 powróciła do stawki konkursowej imprezy.
Najwyższy wynik w historii udziału Czech w konkursie uzyskał Mikolas Josef, który w 2018 zajął szóste miejsce w finale.
Historia Czech w Konkursie Piosenki Eurowizji.
Lata 2005–2009.
Czeski nadawca planował debiut w Konkursie Piosenki Eurowizji podczas 50. konkursu w 2005. Kraj nie wystartował jednak w konkursie z powodu przygotowań do udziału w dwóch innych projektach kulturalnych. Czeski nadawca publiczny potwierdził swój debiutancki udział w 52. Konkursie Piosenki Eurowizji organizowanym w 2007. Reprezentant kraju został wybrany podczas krajowych eliminacji eurowizyjnych, w których wzięło udział dziesięciu kandydatów: Vlasta Horváth, L.B.P., Petr Kolár, Lili Marlene, Gipsy.cz, Petr Bende, Helena Zetová, Sámer Issa oraz Kabát. 10 marca odbył się finał selekcji, które wygrał zespół Kabát z utworem „Malá dáma”, za który uzyskał największą liczbę 28 343 SMS-ów od telewidzów. 10 maja grupa wystąpiła w koncercie półfinałowym z szesnastym numerem startowym i zdobyła jeden punkt, zajmując ostatnie, 28. miejsce, przez co nie zakwalifikowała się do finału.
Podobnie jak w 2007, reprezentant kraju w 53. Konkursie Piosenki Eurowizji został wybrany podczas finału krajowych selekcji "Eurosong". W stawce finałowej znalazło się dziesięciu kandydatów: Sámer Issa, Tereza Kerndlová, Le Monde, Iva Frühlingová, Temperamento, L.B.P., Gipsy.cz, Toxique, Cechomor i Daniel Nekonecný. 26 stycznia 2008 odbył się finał selekcji, który ostatecznie wygrała Tereza Kerndlová z utworem „Have Some Fun”, zostając tym samym reprezentantką kraju w konkursie organizowanym w Belgradzie. 22 maja wystąpiła w drugim półfinale Eurowizji 2008 i zajęła przedostatnie, osiemnaste miejsce po zdobyciu w sumie dziewięciu punktów, przez co nie awansowała do finału. Podczas występu na scenie towarzyszył jej żeński chórek w składzie: Daniela Jančichová-Nízlová, Veronika Nízlová, Adéla Blažková i Alena Langerová oraz DJ Jan Gajdoš.
W przeciwieństwie do poprzednich startów, reprezentant kraju na 54. Konkurs Piosenki Eurowizji został wytypowany wewnętrznie przez specjalną komisję jurorską. 30 stycznia 2009 potwierdzono, że na konkurs pojedzie zespół Gipsy.cz. 28 lutego 2009 grupa wystąpiła w programie "Noc s Andelem" prowadzonym przez Pavla Andela, w trakcie którego zaprezentowała teledyski do swoich dwóch propozycji „Do You Wanna?” i „Aven romale”. W głosowaniu telewidzów, które odbywało się SMS-owo w dniach 1-14 marca, większą liczbę głosów otrzymała druga piosenka, dzięki czemu została wybrana na konkursową propozycję. Ogłoszenie wyników odbyło się w trakcie specjalnego koncertu zorganizowanego 15 marca. 12 maja zespół wystąpił w pierwszym koncercie półfinałowym z drugim numerem startowym i nie zdobył żadnego punktu, przez co zajął ostatnie, dziewiętnaste miejsce w ogólnym rankingu i nie zakwalifikował się do rundy finałowej. Muzycy uzyskali tym samym najgorszy wynik w historii udziałów kraju w konkursie.
Lata 2010–2019.
Z powodu słabych wyników w konkursie czeski nadawca postanowił zrezygnować z udziału w 55. Konkursie Piosenki Eurowizji w 2010, nie wyrażał także zainteresowania startem w kolejnych latach. Pod koniec lipca 2014 czeski nadawca poinformował o braku zainteresowania powrotem do stawki konkursowej Eurowizji 2015. W listopadzie telewizja potwierdziła jednak udział w 60. Konkursie Piosenki Eurowizji, decydując się na uczestnictwo w konkursie po pięcioletniej przerwie. Na początku lutego 2015 stacja ČT wybrała wewnętrznie swoich eurowizyjnych reprezentantów, którymi zostali Marta Jandová i Václav Noid Bárta z angielskojęzycznym utworem „Hope Never Dies”. Duet został wybrany na przedstawicieli kraju w konkursie wewnętrznie przez komisję jurorską (powołaną przez Czeską Telewizję), w której skład weszli: dziennikarz muzyczny Honza Dědek, trener talentów Martin Červinka, redaktorka Czeskiego Radia Jitka Benešová oraz muzycy Michal Hrůza i Michael Kocáb. 21 maja para zaprezentowała swój utwór w drugim półfinale Konkursu Piosenki Eurowizji i zdobyła łącznie 33 punkty, dzięki którym zajęła 13. miejsce i nie awansowała do finału.
W maju 2015 władze czeskiej telewizji zaczęły dyskusję na temat uczestnictwa w 61. Konkursie Piosenki Eurowizji organizowanym w Sztokholmie w 2016. Dyrektor stacji Milan Fridrich zapowiedział, że występ kraju w konkursie będzie uzależniony od oglądalności Eurowizji w 2015. Oficjalna decyzja miała zostać podjęta po finale Konkursu Eurowizji dla Młodych Tancerzy organizowanego w Czechach. Pod koniec sierpnia pojawiły się informacje, jakoby stacja potwierdziła chęć udziału w konkursie. W styczniu 2016 telewizja ogłosiła nazwiska trzech kandydatów do reprezentowania kraju w konkursie, którymi byli: Thom Artway, Dagmar „Dasha” Sobkova oraz duet Light &amp; Love. 10 marca ogłoszono, że reprezentantką kraju w konkursie będzie Gabriela Gunčíková z utworem „I Stand”. Piosenkarka została wybrana wewnętrznie przez pięcioosobową komisję jurorską (powołaną przez Czeską Telewizję), w której skład weszli: dziennikarze muzyczni Honza Dědek i Jaroslav Špulák, piosenkarze Michael Kocáb i Václav Noid Bárta oraz kompozytor i producent muzyczny Jan Maxián. Jej konkursowy utwór został napisany przez szwedzko-irlandzkie trio, w którego skład weszli: Christian Schneider, Sara Biglert i Aidan O’Connor, zaś sama kompozycja była tworzona z myślą o Dagmar „Dashy” Sobkovej. 10 maja Gunčíková wystąpiła jako dziesiąta w kolejności w pierwszym półfinale konkursu i awansowała do sobotniego finału, zostając tym samym pierwszą w historii reprezentantką Czech, która tego dokonała. W finale wystąpiła jako druga w kolejności i zajęła przedostatnie, 25. miejsce z 41 punktami na koncie, wszystkimi zdobytymi w głosowaniu jurorskim.
W lutym 2017 Česká televize oznajmiła, że reprezentantką kraju w 62. Konkursie Piosenki Eurowizji w Kijowie będzie, wybrana wewnętrznie, Martina Bárta z utworem „My Turn”. 9 maja piosenkarka wystąpiła w pierwszym półfinale konkursu i zajęła w nim trzynaste miejsce z dorobkiem 83 punktów, nie zdobywając awansu do finału.
We wrześniu 2017 czeska telewizja potwierdziła, że wyśle reprezentanta na 63. Konkurs Piosenki Eurowizji, organizowany w Lizbonie. Pierwotnie stacja ogłosiła, że jej przedstawiciel będzie wyłoniony za pośrednictwem wewnętrznych eliminacji. W grudniu szef czeskiej delegacji Jan Frost Bors ogłosił, że reprezentant zostanie wybrany za pomocą publicznych eliminacji, o których wynikach zdecydują czescy internauci oraz międzynarodowa komisja jurorska. Do eliminacji zgłoszono łącznie ok. 400 propozycji, spośród których telewizja wytypowała sześciu finalistów. Zostali nimi: Mikolas Josef, Doctor Victor, Deborah Kahl, Eddie Stoilow, Eva Buresova i Pavel Callta. Listę finalistów ujawniono 8 stycznia, wtedy rozpoczęto dwutygodniowe przyjmowanie głosów internautów z Czech. 22 stycznia ujawniono, że głosowanie komisji jurorskiej (w składzie: Dami Im, Robin Bengtsson, Navi, SunStroke Project, Sanja Vučić, Jalisse, Nathan Trent, Iweta Mukuczian, Norma John, Liora Simon) wygrał Mikolas Josef z utworem „Lie to Me”, za który zdobył łącznie 68 punktów. Tydzień później, podczas wieczornego wydania serwisu infromacyjnego ČT ogłoszono, że piosenkarz będzie reprezentował kraj w konkursie. 8 maja wystąpił w pierwszym półfinale konkursu i z trzeciego miejsca awansował do finału, rozgrywanego 12 maja. Zajął w nim szóste miejsce po zdobyciu łącznie 281 punktów w głosowaniu jurorów (15. miejsce) i telewidzów (4. miejsce), uzyskując tym samym najwyższe miejsce w historii udziału Czech w konkursie.
W 2018 telewizja ogłosiła, że reprezentant Czech na 64. Konkurs Piosenki Eurowizji zostanie wyłoniony za pośrednictwem krajowych eliminacji "Eurovision Song CZ", do udziału w których zostało zakwalifikowanych ośmioro kandydatów: Andrea Holá, Barbora Mochowa, Hana Barbara, Jakub Ondra, Jara Vymer, Lake Malawi, Pam Rabbit i Tomáš Boček. Zwycięzcę selekcji wybrali telewidzowie oraz międzynarodowa komisja jurorska złożona z byłych uczestników Konkursu Piosenki Eurowizji; byli nimi: Cesár Sampson, Rasmussen, Zibbz, Ira Losco, Elina Neczajewa, AWS, Alma, Ari Ólafsson, Jowst i Ryan O’Shaughnessy. 28 stycznia 2019 w finale selekcji zwyciężył zespół Lake Malawi z piosenką „Friend of a Friend”. Przed występem w konkursie członkowie zespołu wzięli udział w eurowizyjnych koncertach promocyjnych w Amsterdamie, Londynie i Madrycie, byli także gośćmi muzycznymi w finale ukraińskich eliminacji eurowizyjnych. 14 maja wystąpili w pierwszym półfinale Eurowizji 2019 i z drugiego miejsca awansowali do finału organizowanego cztery dni później. Zajęli w nim 11. miejsce po zdobyciu 157 punktów, w tym 7 pkt od telewidzów (24. miejsce) i 150 pkt od jurorów (8. miejsce).
Od 2020.
We wrześniu 2019 czeska telewizja potwierdziła wybranie ośmiu finalistów krajowych eliminacji przed Konkursem Piosenki Eurowizji w 2020, a dwa miesiące później ogłosiła, że nie zorganizuje publicznego koncertu selekcyjnego, po czym zakomunikowała o zredukowaniu listy uczestników finału do siedmiu kandydatów. W styczniu 2020 opublikowała listę finalistów eliminacji, którymi zostali: Olga Lounová, Barbora Mochowa, Ben Cristovao, Pam Rabbit, Karelll, Elis Mraz &amp; Čis T oraz We All Poop. 3 lutego odbył się finał selekcji, w których zwycięzcę wyłonili telewidzowie i jurorzy w składzie: Stig Rästa, Zalagasper, Keiino, Kristian Kostov, Isaiah Firebrace, Sebastian Rejman, Miki Núñez, Kasia Moś, Michela Pace i Katerine Duska. Głosowanie wygrał Benny Cristo z piosenką „Kemama”, którą przearanżował niedługo po krajowym finale. Nowa wersja piosenki zebrała wiele krytycznych ocen, dlatego Cristo rozważał powrót do oryginalnego brzmienia utworu, ostatecznie nagrał jeszcze jedną wersję numeru. 18 marca Europejska Unia Nadawców ogłosiła odwołanie konkursu z powodu pandemii COVID-19. 13 maja czeska telewizja potwierdziła, że Cristo pozostanie reprezentantem Czech na Konkurs Piosenki Eurowizji 2021. W lutym 2021 piosenkarz wydał konkursowy utwór „Omaga”, w kolejnym miesiącu nagrał zapasowy występ (tzw. live-on-tape), który mógłby być wyemitowany w telewizji, gdyby Cristo nie mógł wystąpić na scenie z powodu zakażenia koronawirusem. 20 maja wystąpił w drugim półfinale Eurowizji 2021 i zajął 15. miejsce, przez co nie awansowałdo finału. Podczas występu towarzyszli mu tancerze: Alberto Humman Gola i Robin “Fuuse” Šeba, a za reżyserię pokazu odpowiadał Marvin Dietmann, sam Cristo wystąpił w konkursie w kreacji projektu Jiriego Kalfana.
We wrześniu 2021 czeska telewizja uruchomiła proces zgłaszania się chętnych do reprezentowania kraju w 66. Konkursie Piosenki Eurowizji. Do selekcji zgłosił się m.in. Mikolas Josef, który reprezentował Czechy na Eurowizji 2019. Do finału eliminacji zostało zakwalifikowanych siedmiu uczestników: Annabelle, Elis Mraz, Giudi, Jordan Haj i Emma Smetana, Skywalker, The Valentines i We Are Domi, na których w dniach 7–15 grudnia internauci mogli głosować w internetowym plebiscycie. 16 grudnia odbył się finał eliminacji, w którym zwycięzcę wyłaniali czescy i międzynarodowi widzowie oraz komisja jurorska w składzie: Victor Crone, Tix, Maraaya, The Black Mamba, Maniża, Blind Channel, Go_A, Daði Freyr, Gjon’s Tears, Jay Aston, Paul Harrington i Charlie McGettigan. Najwięcej głosów zdobył zespół We Are Domi z piosenką „Lights Off”. Po finale selekcji grupa przearanżowała swój konkursowy utwór. 12 maja zamknęli drugi półfinał i ostatecznie z czwartego miejsca zakwalifikowali się do finału, w którym zajęli 22. miejsce zdobywając tym samym 38 pkt.
W listopadzie 2022 roku ogłoszono, że Czechy wybiorą swojego reprezentanta kolejny raz za pomocą selekcji ESCZ 2023, 5 stycznia 2023 roku ogłoszono, że preselekcje po raz pierwszy od 2007 roku odbędą się na żywo, prosto z Pragi. 16 stycznia 2023 roku ogłoszono stawkę selekcji, a zgodnie z kolejnością startową w czasie ich finału 30 stycznia, uczestnicy zaprezentowali się następująco: Maella z utworem „Flood”, Pam Rabbit z utworem „Ghosting”, Marketa Irglová z utworem „Happy”, Vesna z utworem „My Sister's Crown” oraz Rodan z utworem „Introvert party club”, w finale selekcji ostatecznie zwyciężyła Vesna z utworem „My Sister's Crown”, tym samym będzie reprezentować Czechy w 67. Konkursie Piosenki Eurowizji, zespół po raz pierwszy zaprezentuje się w czasie pierwszego półfinału, który odbędzie się 9 maja.
Uczestnictwo.
Czechy uczestniczą w Konkursie Piosenki Eurowizji (z przerwami) od 2007. Poniższa tabela uwzględnia nazwiska wszystkich czeskich reprezentantów, tytuły konkursowych piosenek oraz wyniki krajowych delegatów w poszczególnych latach:
Historia głosowania w finale (2007–2022).
Poniższa tabela pokazuje, którym krajom Czechy przyznały najwięcej punktów.
Kraje, którym Czechy "przyznały" najwięcej punktów:
Kraje, od których Czechy "otrzymały" najwięcej punktów:
Legenda:

</doc>
<doc id="814990" url="https://pl.wikipedia.org/wiki?curid=814990" title="Drummondville Voltigeurs">
Drummondville Voltigeurs

Drummondville Voltigeurs (fr. Voltigeurs de Drummondville) – juniorska drużyna hokejowa grająca w LHJMQ w konferencji zachodniej. Drużyna ma swoją siedzibę w Drummondville w Kanadzie.

</doc>
<doc id="814991" url="https://pl.wikipedia.org/wiki?curid=814991" title="USS Aroostook">
USS Aroostook

Okręty US Navy o nazwie USS "Aroostook":

</doc>
<doc id="814992" url="https://pl.wikipedia.org/wiki?curid=814992" title="Cykl glioksalanowy">
Cykl glioksalanowy



</doc>
<doc id="814997" url="https://pl.wikipedia.org/wiki?curid=814997" title="Cykl kwasu glioksalowego">
Cykl kwasu glioksalowego



</doc>
<doc id="815007" url="https://pl.wikipedia.org/wiki?curid=815007" title="Camelops hesternus">
Camelops hesternus

Camelops hesternus – wymarły prehistoryczny ssak z rodziny wielbłądowatych, około 20% większy od współcześnie żyjących wielbłądów. Zamieszkiwał w plejstocenie Amerykę Północną od Alaski do środkowego Meksyku. Osiągał 2,2 metra wysokości i do 800 kg wagi. Szkielety tych ssaków odnajdywano w Kalifornii. Wymarł około 10 tys. lat temu.

</doc>
<doc id="815008" url="https://pl.wikipedia.org/wiki?curid=815008" title="Świdrówko">
Świdrówko

Świdrówko (niem. "Schwidrowken", w latach 1929–1945 "Eduardsfelde") – osada w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość administracyjnie należała do województwa suwalskiego.

</doc>
<doc id="815010" url="https://pl.wikipedia.org/wiki?curid=815010" title="Juchnowiec Dolny (gmina)">
Juchnowiec Dolny (gmina)

Juchnowiec Dolny (od 1954 "Juchnowiec"; od 1998 "Juchnowiec Kościelny") – dawna gmina wiejska istniejąca do 1997 roku w woj. białostockim. Siedzibą gminy był Juchnowiec Dolny.
W okresie międzywojennym gmina Juchnowiec należała do powiatu białostockiego w woj. białostockim. 
Według Powszechnego Spisu Ludności z 1921 roku gminę zamieszkiwało 6.998 osób, wśród których 6.530 było wyznania rzymskokatolickiego, 466 prawosławnego a 2 mojżeszowego. Jednocześnie 6.803 mieszkańców zadeklarowało polską przynależność narodową, 183 białoruską a 7 żydowską. W gminie było 1,066 budynków mieszkalnych.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się 28 gromad: Biele, Bojarzy, Bronczany, Dobrowoda, Hermanówka, Hołówki Nowe, Hołówki Stare, Iwanówka, Janowicze, Juchnowiec Dolny, Juchnowiec Kościelny, Juraszki, Klewinowo, Koplany, Lewickie, Lewickie kol., Lubejki, Niewodnica Norgielewska, Niewodnica Norgielewska kol., Pomygacze, Rumejki, Szerenosy, Turośń Dolna, Turośń Kościelna, Uhowo I, Uhowo II, Wólka, Złotniki. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Juchnowiec Dolny reaktywowano 1 stycznia 1973 roku w tymże powiecie i województwie. 1 czerwca 1975 gmina znalazła się w nowo utworzonym (mniejszym) woj. białostockim. 1 lipca 1976 roku do gminy Juchnowiec Dolny przyłączono część zniesionej Zaścianki.
1 stycznia 1998 roku siedzibę gminy przeniesiono z Juchnowca Dolnego do Juchnowca Kościelnego, a nazwę gminy zmieniono na "gmina Juchnowiec Kościelny".

</doc>
<doc id="815011" url="https://pl.wikipedia.org/wiki?curid=815011" title="Przywódca transformacyjny">
Przywódca transformacyjny



</doc>
<doc id="815012" url="https://pl.wikipedia.org/wiki?curid=815012" title="Sjęgniewa">
Sjęgniewa

Sjęgniewa – żeński odpowiednik staropolskiego imienia Sjęgniew, złożonego z członu "Sję-" ("s-jąć" – "wziąć, chwycić, trzymać"), oraz członu "-gniew-" ("gniew"). Może oznaczać "tę, która ujarzmia swój gniew".

</doc>
<doc id="815013" url="https://pl.wikipedia.org/wiki?curid=815013" title="MacCarthy Town">
MacCarthy Town



</doc>
<doc id="815015" url="https://pl.wikipedia.org/wiki?curid=815015" title="Strzegowo-Osada">
Strzegowo-Osada



</doc>
<doc id="815016" url="https://pl.wikipedia.org/wiki?curid=815016" title="Collins Mbesuma">
Collins Mbesuma

Collins Mbesuma (ur. 3 lutego 1984 w Luanshyi) – zambijski piłkarz, grający na pozycji napastnika. Nosi przydomek „N’tofo N’tofo”.
Kariera klubowa.
Mbesuma zaczynał piłkarską karierę w rodzinnej miejscowości w klubie Roan United Luanshya. W barwach tego zespołu rozegrał dobry sezon w 2003 roku, gdy uzyskał 11 goli dla Roan w ekstraklasie, stając się tym samym najlepszym strzelcem zespołu. Roan United jednak zajęło ostatnie miejsce i spadło do 2. ligi. Po krótkim pobycie na drugim froncie, Mbesuma zimą 2004 przeszedł do Kaizer Chiefs z RPA. Zagrał tam w 5 meczach, zdobył 2 gole i z drużyną z Johannesburga wywalczył mistrzostwo RPA. W sezonie 2004/2005 zrobił jednak furorę na południowoafrykańskich boiskach, gdy zdobył niebotyczną liczbę 35 goli w sezonie. Tym samym zdobył koronę króla strzelców, a także wybrano go Najlepszym Piłkarzem RPA roku 2005, a z Kaizer Chiefs został drugi raz w karierze mistrzem kraju.
Dobra gra w RPA spowodowała, że latem 2005 Mbesumą zainteresował się menedżer Boltonu Wanderers, Sam Allardyce. Jednak Collins nie zdecydował się na przybycie na testy i zaraz potem podpisał kontrakt z Portsmouth F.C. Pojawiły się jednak problemy z pozwoleniem na pracę z powodu małej liczby meczów Mbesumy w kadrze narodowej. Ostatecznie jednak sprawę rozwiązano pomyślne i w 1. kolejce ligowej Premiership Mbesuma zaliczył swój debiut, czyli 13 sierpnia w przegranym 0:2 domowym meczu z Tottenhamem Hotspur. Ostatecznie zagrał tylko w 4 ligowych meczach. W lecie 2006 Mbesuma został wypożyczony do CS Marítimo. W lidze zadebiutował w 2. kolejce, 10 września w przegranym 1:2 wyjazdowym meczu z FC Paços Ferreira. Tam odbudował swoją formę i stał się graczem pierwszej jedenastki, otrzymując nawet nagrodę gracza miesiąca w Superlidze.
Latem 2007 Mbesuma przeszedł do tureckiego Bursasporu. W 2008 roku wrócił do Afryki i grał w Mamelodi Sundowns z RPA. Z kolei w 2009 roku przeszedł do Moroki Swallows. Natomiast w 2010 roku został piłkarzem Golden Arrows, a w 2012 roku przeszedł do Orlando Pirates. Następnie występował w zespołach Mpumalanga Black Aces, Highlands Park oraz Maccabi FC Johannesburg.
Kariera reprezentacyjna.
W reprezentacji Zambii Mbesuma zadebiutował w 2003, wcześniej reprezentując reprezentację U-23 w eliminacjach do Olimpiady w Atenach. Z dorosłą kadrą narodową brał udział w kwalifikacjach do Mistrzostw Świata w Niemczech, w których m.in. zdobył hat-tricka w meczu z reprezentacją Konga (3:2). Z Zambią grał w Pucharze Narodów Afryki w Egipcie w 2006 roku. Rozegrał tam 3 mecze i nie zdobył bramki, a jego rodacy nie wyszli z grupy A. Z kolei w 2010 roku zagrał w Pucharze Narodów Afryki 2010.

</doc>
<doc id="815019" url="https://pl.wikipedia.org/wiki?curid=815019" title="Sięgniewa">
Sięgniewa

Sięgniewa — żeński odpowiednik staropolskiego imię męskiego Sięgniew, złożonego z członu "Wsze-" ("wszystek, każdy, zawsze") w wersji nagłosowej "Się-", oraz członu "-gniew-" ("gniew"). 

</doc>
<doc id="815024" url="https://pl.wikipedia.org/wiki?curid=815024" title="Unicka Diecezja Supraska">
Unicka Diecezja Supraska



</doc>
<doc id="815028" url="https://pl.wikipedia.org/wiki?curid=815028" title="Michał Głowacki">
Michał Głowacki

Michał Stanisław Głowacki ps. „Świętopełk” (ur. 1804 w Ujanowicach, zm. 24 maja 1846 w Nowym Sączu) – polski duchowny katolicki, wikariusz parafii w Poroninie, folklorysta, panslawista i jeden z organizatorów powstania chochołowskiego z 1846 r.
Był absolwentem gimnazjum w Nowym Sączu. Teologię studiował we Lwowie, a święcenia kapłańskie otrzymał w 1831 roku. Początkowo wikariat i posługę katechetyczną odbywał w Nowym Sączu w latach 1831-1833. Następnie był wikariuszem w Żabnie i Odporyszowie w latach 1833-1837, Żywcu w latach 1837-1842 i wreszcie w Poroninie, gdzie pracował do wybuchu powstania. Znany był wśród górali ze swych kazań wygłaszanych w języku gwarowym.
Jako folklorysta zajmował się zbieraniem pieśni i podań ludowych. Między innymi jako pierwszy spisał legendę o śpiących rycerzach w Tatrach.
Był działaczem niepodległościowym. Prowadził akcję agitacyjną oraz organizował struktury konspiracyjne. 21 lutego 1846 r. stanął u boku organisty Jana Kantego Andrusikiewicza, poety Juliana Goslara i ks. Józefa Leopolda Kmietowicza na czele powstania górali chochołowskich przeciwko zaborcy austriackiemu i feudałom. Po upadku powstania uwięziony przez władze austriackie, zmarł w szpitalu więziennym w Nowym Sączu na puchlinę wodną. Został pochowany na starym cmentarzu w Nowym Sączu.
Podczas obchodów 160-lecia wybuchu powstania postać ks. Głowackiego upamiętniono tablicą wmurowaną w ścianie kościoła pod wezwaniem Niepokalanego Poczęcia Najświętszej Marii Panny na starym cmentarzu w Nowym Sączu. Również w Poroninie 7 listopada 2010 r. na ścianie kościoła odsłonięto pamiątkową tablicę.

</doc>
<doc id="815030" url="https://pl.wikipedia.org/wiki?curid=815030" title="Alkilobenzenosulfonian sodu">
Alkilobenzenosulfonian sodu

Alkilobenzenosulfonian sodu (R-C6H4-SO3Na) - mieszanina organicznych związków chemicznych - sól sodowa kwasów alkilobenzenosulfonowych.
Mieszanina ta jest detergentem stosowanym masowo jako główny składnik płynnych środków myjąco-czyszczących oraz niektórych proszków do prania. Jest półpłynną pastą ulegającą rozwarstwieniu, barwy białej do kremowej.
Otrzymywanie.
Aparatura procesu składa się z węzła utleniania SO2 do SO3, węzła sulfonowania alkilobenzenów do kwasów alkilobenzenosulfonowych oraz węzła zobojętniania. 
Gazowy SO2 jest dostarczany z butli lub reakcji bezpośredniego spalania siarki oraz tlen dostarczane są przez rotametry do podgrzewacza, a następnie konwertora. W pierwszym etapie tlenek siarki(IV) jest utleniany do tlenku siarki(VI) przy obecności katalizatora - tlenku wanadu (V). W drugim etapie produkty pierwszego etapu są pompowane do dolnej części przeciwprądowego sulfonatora. W przeciwprądzie podawany jest mieszanina alkilobenzenów. Na bieżąco sprawdzana jest liczba kwasowa produktu. Gdy osiągnie ona odpowiednią wartość, otrzymany kwas alkilobenzenosulfonowy pompowany jest do neutralizatora, tam dodawany jest roztwór wodorotlenku sodu. Następuje reakcja zobojętniania, w której powstaje woda i sól sodowa kwasu alkilobenzenosulfonowego.

</doc>
<doc id="815031" url="https://pl.wikipedia.org/wiki?curid=815031" title="Punkt Torricelliego">
Punkt Torricelliego



</doc>
<doc id="815034" url="https://pl.wikipedia.org/wiki?curid=815034" title="Barany (powiat olecki)">
Barany (powiat olecki)

Barany (niem. Barannen) – wieś w Polsce położona w województwie warmińsko-mazurskim, w powiecie oleckim, w gminie Świętajno. W latach 1975–1998 miejscowość administracyjnie należała do województwa suwalskiego.
Nazwa wsi pochodzi od nazwiska osadnika. Wieś czynszowa lokowana 20 czerwca 1562 r. na 40 włókach. W tym czasie starosta książęcy "Wawrzyniec von Halle" sprzedał zasadźcom Stańkowi Baranowi i Błażejowi Krzywińskiemu cztery włóki sołeckie, między istniejącymi już wsiami: Czukty a Kiliany. Osadnicy otrzymali 10 lat tzw. wolnizny (zwolnienie od szarwarku i czynszu na czas zagospodarowania). W 1600 r. w Baranach mieszkali sami Polacy. W 1830 roku powstała szkoła. W 1935 do szkoły uczęszczało 37 uczniów. W roku 1938 wieś liczyła 147 mieszkańców. W tym samym roku władze hitlerowskie zmieniły nazwę urzędowa wsi na "Barnen".

</doc>
<doc id="815035" url="https://pl.wikipedia.org/wiki?curid=815035" title="Reflection (album Paradise Lost)">
Reflection (album Paradise Lost)

Reflection – album kompilacyjny brytyjskiej grupy metalowej Paradise Lost wydany w 1998 roku.

</doc>
<doc id="815036" url="https://pl.wikipedia.org/wiki?curid=815036" title="Gyromitryna">
Gyromitryna

Gyromitryna – organiczny związek chemiczny będący jednocześnie hydrazonem i hydrazydem. Jest to substancja lotna, w organizmie człowieka metabolizuje do MMH.
Gyromitryna jest mykotoksyną występującą m.in. w następujących gatunkach grzybów:
Spożycie owocników tych gatunków powoduje hemolizę i uszkodzenie wątroby, a pierwsze objawy zatrucia występują po 6–24 godzinach w postaci osłabienia, wymiotów oraz bólów głowy i brzucha. Zatrucie może być śmiertelne. Ponadto gyromitryna jest karcynogenem.

</doc>
<doc id="815037" url="https://pl.wikipedia.org/wiki?curid=815037" title="Punkt Torricellego">
Punkt Torricellego



</doc>
<doc id="815040" url="https://pl.wikipedia.org/wiki?curid=815040" title="I liga argentyńska w piłce nożnej (1908)">
I liga argentyńska w piłce nożnej (1908)

Mistrzem Argentyny w roku 1908 został klub Belgrano AC, a wicemistrzem Argentyny klub Alumni AC.
Z ligi spadł klub San Martín Athletic Buenos Aires, a po dwóch kolejkach wykluczony został z rozgrywek klub Nacional Buenos Aires. Na ich miejsce awansował klub River Plate. Liga zmniejszyła się z 11 do 10 klubów.
Primera División.
Końcowa tabela sezonu 1908.
Wykluczony po dwóch kolejkach klub Nacional Buenos Aires nie został uwzględniony w tabeli.

</doc>
<doc id="815041" url="https://pl.wikipedia.org/wiki?curid=815041" title="Bakau">
Bakau

Bakau – miasto w zachodniej Gambii, w Greater Banjul Area. Leży nad Oceanem Atlantyckim. Słynie z ogrodów botanicznych. Jest też popularnym kurortem wypoczynkowym. Trzecie co do wielkości miasto kraju.

</doc>
<doc id="815042" url="https://pl.wikipedia.org/wiki?curid=815042" title="Preston North End F.C.">
Preston North End F.C.

Preston North End Football Club – angielski klub piłkarski z miasta Preston w północnej Anglii występujący w Championship. Jest to zespół, który w 1889 roku jako pierwszy zdobył tytuł mistrza kraju, a zarazem tzw. podwójną koronę („The Double”), ponieważ w tym samym roku oprócz mistrzostwa wygrał także w rywalizacji o puchar kraju.

</doc>
<doc id="815043" url="https://pl.wikipedia.org/wiki?curid=815043" title="Leśniki (województwo warmińsko-mazurskie)">
Leśniki (województwo warmińsko-mazurskie)

Leśniki (niem. "Leschnicken") – wieś w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość administracyjnie należała do województwa suwalskiego.
Wieś założona na prawie chełmińskim w 1562 r. Zasadźca Jan Leśnik (od jego nazwiska wzięła się nazwa wsi) kupił 4 włóki boru między Jeziorem Kukowskim a Rydzewem. W XVIII wieku wieś zamieszkiwali chłopi chełmińscy.
W roku 1938 w ramach hitlerowskiej germanizacji zmieniono urzędową nazwę wsi na "Kleinheinrichstal".

</doc>
<doc id="815045" url="https://pl.wikipedia.org/wiki?curid=815045" title="Olduvai">
Olduvai



</doc>
<doc id="815046" url="https://pl.wikipedia.org/wiki?curid=815046" title="Olej sojowy">
Olej sojowy

Olej sojowy – rodzaj oleju roślinnego wytwarzany przez tłoczenie ziaren soi zwyczajnej. Wykorzystywany jest w przemyśle spożywczym, kosmetycznym (zawiera spore ilości kwasu linolowego, który przywraca skórze poziom właściwego nawilżenia), chemicznym (do produkcji lakierów i farb) oraz jako biopaliwo.

</doc>
<doc id="815049" url="https://pl.wikipedia.org/wiki?curid=815049" title="Adam Krechowiecki (pisarz)">
Adam Krechowiecki (pisarz)

Adam Krechowiecki herbu Sas (pseudonimy: Adam Bukatko, Wratysław Daniłowicz, Marian Bukatko, Kazimierz Pręcki, A.K., K., Adam Sas); ur. 6 stycznia 1850 w Bieleżyńcach na Wołyniu, zm. 13 czerwca 1919 we Lwowie) – polski pisarz, krytyk, dramaturg, redaktor, członek Towarzystwa Historycznego we Lwowie.
Życiorys.
Urodził się w Leszczynowie lub w Bieleżyńcach na Wołyniu. Pochodził z rodziny ziemiańskiej Krechowieckich herbu Sas. Był synem Jana (1805-1885) i Seweryny z Radwan Przygodzkich, młodszym bratem Antoniego Krechowieckiego, ps. Dr A. Sas (1838-1898) po powstaniu styczniowym osiadłej we Lwowie. W jego domu bywali pisarze m.in. Zaleski, Goszczyński, Rzewuski, Grabowski.
Od studiował 1869 na Uniwersytecie Lwowskim. Kształcił się też na uniwersytecie w Kijowie. Pracował w Namiestnictwie galicyjskim. W latach 1883-1918 był redaktorem naczelnym „Gazety Lwowskiej”. Wydawał też „Przewodnik Naukowy i Literacki” (miesięczny dodatek do „Gazety Lwowskiej”) zajmujący się problematyką naukową, historyczną i literacką. Do jego współpracowników należeli m.in.: Michał Bobrzyński, Ludwik Kubala, Karol Estreicher, Piotr Chmielowski i Józef Kallenbach. Od 1901 był prezesem Towarzystwa Dziennikarzy Polskich we Lwowie. Był nadzwyczaj aktywny na niwie kultury. Przyjaźnił się z Henrykiem Sienkiewiczem. Znany z konserwatywnych poglądów. Pełnił funkcję radcy dworu przy C. K. Namiestnictwie. Otrzymał tytuł c. i k. szambelana.
Pisał powieści historyczne i współczesne. Był także twórcą rozpraw naukowych o Kraszewskim, Mickiewiczu i Norwidzie. Był inicjatorem budowy we Lwowie pomnika Adama Mickiewicza. Był również tłumaczem poetów niemieckich.
W 1898 został odznaczony Orderem Korony Żelaznej III klasy, który na początku 1919 przekazał na rzecz Skarbu Państwa II Rzeczypospolitej. Przed 1914 otrzymał także austriacki Medal Jubileuszowy Pamiątkowy dla Cywilnych Funkcjonariuszy oraz Krzyż Jubileuszowy.
Został pochowany na Cmentarzu Łyczakowskim we Lwowie.

</doc>
<doc id="815050" url="https://pl.wikipedia.org/wiki?curid=815050" title="Adam Żebrowski">
Adam Żebrowski

Adam Żebrowski (ur. 9 listopada 1913 w Sosnowcu, zm. 4 września 1981 w Warszawie) – polski prawnik i polityk. Minister przemysłu drobnego i rzemiosła (1951–1954) i przewodniczący Komitetu Drobnej Wytwórczości (1958–1961), w latach 1961–1965 prezes Narodowego Banku Polskiego.
Życiorys.
Uzyskał tytuł zawodowy magistra prawa w 1936 na Uniwersytecie Warszawskim. W 1938 został aplikantem w Sądzie Grodzkim w Częstochowie, następnie do 1939 aplikant w Najwyższym Trybunale Administracyjnym. W 1939 internowany na Łotwie, od 1940 do 1945 przebywał w obozie jenieckim w Niemczech. W 1946 dyrektor administracyjno-handlowy w Bielskiej Fabryce Włókien „Unia”, następnie do 1947 zastępca dyrektora i dyrektor naczelny Zakładów Żyrardowskich, a potem do 1948 dyrektor administracyjny w Centralnym Zarządzie Przemysłu Włókienniczego w Łodzi.
W latach 1938–1939 członek Koła Młodych przy Klubie Demokratycznym w Warszawie. następnie 1946–1948 Polskiej Partii Robotniczej, a od 1948 Polskiej Zjednoczonej Partii Robotniczej, był delegatem na I, III, IV Zjazd PZPR, w okresie 1948–1950 był sekretarzem ekonomicznym komitetu łódzkiego PZPR. Od kwietnia 1950 był prezesem Centralnego Urzędu Drobnej Wytwórczości, a potem od 18 czerwca 1951 do 20 września 1954 ministrem przemysłu drobnego i rzemiosła. Od września 1954 do 1958 prezes zarządu Centralnego Związku Spółdzielczości Pracy. Od 30 lipca 1958 do 18 maja 1961 był przewodniczącym Komitetu Drobnej Wytwórczości. W latach 1961–1965 był prezesem Narodowego Banku Polskiego i równocześnie podsekretarzem stanu w Ministerstwie Finansów.
Był żonaty z Marią Ireną Żebrowską (1924-2002). Pochowany na cmentarzu Powązki Wojskowe w Warszawie (kwatera C37-4-3).

</doc>
<doc id="815052" url="https://pl.wikipedia.org/wiki?curid=815052" title="Serbia i Czarnogóra w Konkursie Piosenki Eurowizji">
Serbia i Czarnogóra w Konkursie Piosenki Eurowizji

Nieistniejące już państwo Serbia i Czarnogóra brało udział w Konkursie Piosenki Eurowizji dwukrotnie, debiutując w 2004. Od czasu debiutu konkursem w kraju zajmował się nadawca Udruženje javnih radija i televizija (UJRT), związek dwóch nadawców publicznych – Radio-Televizija Srbije (RTS) i Radiotelevizija Crne Gore (RTCG).
W latach 2004–2006 reprezentant Serbii i Czarnogóry wybierany był podczas selekcji "Evropesma", przy czym połowa uczestników programu pochodziła z Serbii (wybierana była na festiwalu "Beovizija" w Belgradzie), a druga połowa – z Czarnogóry (ich wybór dokonywany był podczas festiwalu "Montevizija" w Podgoricy).
W 2006 wynik finału eliminacji został unieważniony z powodu zarzutów stronniczego głosowania jurorów z Czarnogóry, w wyniku czego reprezentantem kraju miałby zostać drugi rok z rzędu zespół No Name. Wobec braku porozumienia między narodowymi telewizjami RTS i RTCG kraj wycofał się z uczestnictwa w konkursie, zwalniając tym samym miejsce w finale na rzecz Chorwacji. Zachował jednak prawo przyznania swoich punktów podczas głosowań.
Od 2007 w konkursie uczestniczą oddzielnie Serbia oraz Czarnogóra.
Uczestnicy.
Legenda:
Historia głosowania (2004-2005).
Kraje, którym Serbia i Czarnogóra przyznała najwięcej punktów:
Kraje, od których Serbia i Czarnogóra otrzymała najwięcej punktów:
Legenda:

</doc>
<doc id="815057" url="https://pl.wikipedia.org/wiki?curid=815057" title="Richard Toll">
Richard Toll

Richard Toll – miasto w północnym Senegalu nad brzegiem rzeki Senegal, około 15 kilometrów na wschód od Rosso. Liczba mieszkańców sięga 70 tysięcy. Główną gałęzią gospodarki miasta jest uprawa trzciny cukrowej.

</doc>
<doc id="815068" url="https://pl.wikipedia.org/wiki?curid=815068" title="W pogoni za szczęściem (film 2006)">
W pogoni za szczęściem (film 2006)

W pogoni za szczęściem (ang. "The Pursuit of Happyness") – amerykański film fabularny z 2006 roku w reżyserii Gabriele Muccino.
Film oparty na powieści "The Pursuit of Happyness" Christophera Gardnera. To opowieść oparta na życiu Chrisa Gardnera. Człowiek inteligentny i utalentowany, ale bezdomny, tuła się z pięcioletnim synkiem po schroniskach. Dzięki determinacji w końcu zostaje maklerem giełdowym.
Film był kręcony w San Francisco i w Oakland (Kalifornia, Stany Zjednoczone).

</doc>
<doc id="815069" url="https://pl.wikipedia.org/wiki?curid=815069" title="Herb Mogilna">
Herb Mogilna

Herb Mogilna – jeden z symboli miasta Mogilno i gminy Mogilno w postaci herbu.
Wygląd i symbolika.
Herb przedstawia na błękitnej tarczy herbowej trzy krzyże barwy złotej w układzie w roztrój. 
Historia.
Miasto Mogilno uzyskało prawa miejskie w 1398 roku, będąc własnością klasztoru, stąd też motyw herbowy. W kolejnych wiekach zapominano o pochodzeniu herbu i zastępowano krzyże mieczami. W okresie zaboru pruskiego herb miasta przedstawiał budynek klasztoru i stojącego przed nim św. Piotra z kluczem w ręku. Na górze tarczy herbowej widniała nazwa miasta, na dole zaś rok 1794, czyli data przejścia Mogilna pod panowanie pruskie. W XIX wieku używano jeszcze herbów z trzema kwiatami lilii lub z trzem skrzyżowanymi mieczami, które nie miały żadnego uzasadnienia historycznego.

</doc>
<doc id="815072" url="https://pl.wikipedia.org/wiki?curid=815072" title="Healing Is Difficult">
Healing Is Difficult

Healing Is Difficult – drugi album studyjny australijskiej piosenkarki Sii Furler. Wydany został 9 lipca w Wielkiej Brytanii 2001 roku, natomiast w Stanach Zjednoczonych - 28 maja 2002 roku.

</doc>
<doc id="815073" url="https://pl.wikipedia.org/wiki?curid=815073" title="Mieczysław Hoffmann">
Mieczysław Hoffmann

Mieczysław Hoffmann (ur. 14 sierpnia 1913 w Warszawie, zm. 29 grudnia 1992 tamże) – polski chemik i polityk, minister przemysłu rolnego i spożywczego (1952–1956) i minister przemysłu spożywczego (1956–1957), poseł na Sejm PRL I kadencji.
Życiorys.
Syn Karola. Uzyskał wykształcenie wyższe chemiczne. Od 1939 robotnik, następnie od 1941 kierownik techniczny w Fabryce Chemicznej w Warszawie, a od 1942 do 1944 kierownik laboratorium w Zakładzie Wytwórczym „Społem”. W 1944 został naczelnikiem wydziału w Ministerstwie Przemysłu i Handlu, w 1945 przeniósł się na stanowisko dyrektora fabryki Zakładów Wytwórczych „Społem” w Kielcach. W 1948 wicedyrektor wydziału produkcji w Centralnej Spółdzielni Ogrodniczej w Warszawie, a od 1948 do 1950 sekretarz Centralnego Związku Spółdzielczego.
W latach 1941–1943 należał do Polskich Socjalistów, następnie do Robotniczej Partii Polskich Socjalistów, od 1944 do Polskiej Partii Socjalistycznej, a od 1948 do Polskiej Zjednoczonej Partii Robotniczej. Od 1948 do 1959 członek Komitetu Centralnego PZPR, w okresie 1948–1950 II sekretarz Komitetu Warszawskiego, a w latach 1959–1968 członek Centralnej Komisji Rewizyjnej.
Pełnił stanowisko podsekretarza stanu w Ministerstwie Przemysłu Rolnego i Spożywczego od 1950 do 1952, będąc od 1951 kierownikiem ministerstwa, ponownie podsekretarz stanu w Ministerstwie Przemysłu Drobnego i Rzemiosła w latach 1957–1958 (w 1958 kierownik ministerstwa). Od 5 lutego 1952 do 16 lipca 1956 minister przemysłu rolnego i spożywczego, a następnie do 27 lutego 1957 minister przemysłu spożywczego. W latach 1952–1956 pełnił także mandat posła na Sejm PRL I kadencji. W okresie 1958–1970 był zastępcą przewodniczącego Komitetu Drobnej Wytwórczości.
Pochowany w rodzinnym grobie na cmentarzu ewangelicko-augsburskim w Warszawie (aleja 42, grób 22).

</doc>
<doc id="815074" url="https://pl.wikipedia.org/wiki?curid=815074" title="Eugeniusz Kijewski">
Eugeniusz Kijewski

Eugeniusz Kijewski (ur. 25 czerwca 1955 w Poznaniu) – były polski koszykarz, występujący na pozycji rozgrywającego, reprezentant kraju, po zakończeniu kariery zawodniczej trener koszykarski, multimedalista mistrzostw Polski jako zawodnik i szkoleniowiec.
Pięciokrotny lider strzelców polskiej ekstraklasy (1978/79 – 28,9 pkt; 1981/82 – 29,5 pkt; 1984/85 – 28,1 pkt; 1985/86 – 31,2 pkt; 1987/88 – 24,2 pkt). Będąc reprezentantem Polski juniorów został wybrany do najlepszej piątki Europy. Uczestnik Igrzysk Olimpijskich 1980. Trener kadry narodowej, z którą w 1997 zajął 7. miejsce Mistrzostw Europy. Trener drużyn Polskiej Ligi Koszykówki (Anwilu Włocławek, Prokomu Trefla Sopot i PBG Basketu Poznań) oraz pierwszoligowych (Polski Cukier Toruń). Prezes Honorowy Fundacji PBG Basket Junior Poznań. W 2021 r. odznaczony Krzyżem Kawalerskim Orderu Odrodzenia Polski.
Kariera.
Jeden z najlepszych polskich koszykarzy w historii. Karierę zawodniczą związał z poznańskimi klubami – Wartą (1969–1975) i Lechem (1976–1990). Jeden sezon (1975/76) spędził w Spójni Gdańsk. Z Lechem czterokrotnie był mistrzem kraju. W seniorskiej reprezentacji zagrał 220 oficjalnych spotkań międzypaństwowych, zdobywając 3092 punkty. Brał udział w Igrzyskach Olimpijskich 1980 (7. miejsce), a także w Mistrzostwach Europy (1981, 1983). W swoim najlepszym spotkaniu ligowym zanotował 53 "oczka" (mecz Warty Poznań z Baildonem Katowice, o miejsca 5-10 sezonu 1977/78). W 368 spotkaniach zdobył 9604 punkty. Do sezonu 2008/09 wynik ten był rekordem Polski, gdy podbił go Adam Wójcik (oficjalne statystyki w liczbie zdobywanych punktów PZKosz. zaczął prowadzić dopiero od 1976 r., przez co Kijewskiemu nie policzono bilansu pierwszych kilku sezonów na szczeblu seniorskim).
Karierę trenerską rozpoczął tuż po zakończeniu czynnej kariery zwodniczej. W latach 1990–1997 prowadził Lecha, w następnych dwóch sezonach (1997–1999) Anwil Włocławek. Pracę w tych klubach łączył z funkcją selekcjonera kadry narodowej. Jej szkoleniowcem był przez pięć lat (1993–1998), na Mistrzostwach Europy 1997 prowadzona przez niego reprezentacja Polski zajęła 7. miejsce. Trenerem Prokomu był od 7 lutego 2000, pod jego wodzą sopocki zespół czterokrotnie zdobył tytuł mistrza Polski (2004–2007). 30 listopada 2007 podał się do dymisji. W sezonie 2008/09 prowadził w ekstraklasie PBG Basket Poznań. Od sezonu 2012/2013 był trenerem pierwszoligowej drużyny - Polski Cukier SIDEn Toruń, w lutym 2013 roku został zwolniony z tej funkcji. Obecnie Prezes Fundacji PBG Basket Junior Poznań, której celem jest wspierać młodych i utalentowanych koszykarzy.

</doc>
<doc id="815080" url="https://pl.wikipedia.org/wiki?curid=815080" title="Olej mineralny">
Olej mineralny

Olej mineralny – ogólna nazwa różnorodnych mieszanin płynnych węglowodorów oczyszczonych z wazeliny. Powstają z przeróbki ropy naftowej. Stosuje się głównie jako oleje smarowe (silnikowe, maszynowe, wrzecionowe). Producenci markowych olejów wskazują jednak, że mają one gorsze właściwości od oleju syntetycznego.
Oleje mineralne podczas spalania emitują tlenek węgla i dwutlenek węgla.
Mają również szerokie zastosowanie w kosmetyce, jako składnik lotionów, kremów i maści. Poza tym stosuje się je także jako czynnik chłodzący.

</doc>
<doc id="815081" url="https://pl.wikipedia.org/wiki?curid=815081" title="Efekt Droste">
Efekt Droste

Efekt Droste – termin określający specjalny rodzaj rekurencyjnego obrazu. Obraz ukazujący efekt Droste zawiera mniejszą wersję samego siebie. Ta mniejsza wersja zawiera jeszcze mniejszą wersję w tym samym miejscu i tak dalej. Teoretycznie, może się to ciągnąć w nieskończoność, ale praktycznie jest to ograniczone rozdzielczością obrazu, czyli względnie krótko, gdyż każdy obraz jest zmniejszany wykładniczo.
Termin został wymyślony przez Nico Scheepmakera pod koniec lat 70. Nazwa pochodzi od Droste, holenderskiej marki gorącej czekolady, na której opakowaniu zamieszczony był wizerunek pielęgniarki niosącej tacę z filiżanką i pudełkiem kakao tej właśnie marki.

</doc>
<doc id="815082" url="https://pl.wikipedia.org/wiki?curid=815082" title="Karol Kuryluk">
Karol Kuryluk

Karol Kuryluk (ur. 27 października 1910 w Zbarażu, zm. 9 grudnia 1967 w Budapeszcie) – polski dziennikarz i wydawca, założyciel i redaktor naczelny lwowskich „Sygnałów” (1933–1939) i „Odrodzenia” (1944–1948); społecznik i działacz kulturalny, minister kultury i sztuki (1956–1958) i ambasador PRL w Republice Austrii (1959–1964). 
Życiorys.
Urodził się jako najstarszy syn murarza Franciszka Kuryluka (1884–1960) i Łucji Kuryluk, z domu Pańczyszak (1886–1967). W 1930 otrzymał świadectwo dojrzałości w Państwowym Gimnazjum im. Henryka Sienkiewicza w Zbarażu.
Lwów.
Kuryluk otrzymał niewielkie stypendium państwowe i jesienią 1930 rozpoczął studia na Wydziale Polonistyki Uniwersytetu Lwowskiego. Znał biegle języki ukraiński, rosyjski i niemiecki, dorabiał korepetycjami.
W 1931 poznał pisarkę Halinę Górską i zaangażował się w jej „akcję Błękitnych”, pomagając dzieciom biedoty i pracując jako wychowawca w świetlicy dla bezdomnych uliczników. Na uniwersytecie protestował przeciwko „gettu ławkowemu” (dla studentów pochodzenia żydowskiego) i stawał w obronie żydowskich i ukraińskich kolegów szykanowanych i bitych przez endeckich bojówkarzy.
W 1936 Kuryluk współorganizował lwowski Zjazd Pracowników Kultury. Do prezydium honorowego zostali zaproszeni Maksym Gorki, Romain Rolland i Heinrich Mann, w Zjeździe uczestniczyli m.in. Stefan Czarnowski, Tadeusz Kotarbiński, Władysław Broniewski.
Sygnały.
W listopadzie 1933 założył wraz z Halinę Górską i grupą zaprzyjaźnionych studentów (Tadeusz Banaś, Aleksander Baumgardten, Stefan Kawyn, Andrzej Kurczkowski, Bolesław Lewicki, Marian Promiński, Stanisław Rogowski) społeczno-kulturalny magazyn „Sygnały”. Przez krótki okres redagował pismo z poetą Tadeuszem Hollenderem, następnie został redaktorem naczelnym.
Pierwszy numer „Sygnałów” otwierała deklaracja: „Wchodzimy na świat bez programu! Nie chcemy wypowiadać szumnych słów i haseł ani stawiać papierowych granic, tężejących potem w mur, o który musielibyśmy kiedyś tłuc bezradnie głowami. (...) Razem nie stanowimy ani lewicy, ani prawicy. Nie reprezentujemy też złotego środka społecznie czy literacko. Chcemy być po prostu ludźmi i to nam wystarcza”.
W „Sygnałach” publikowała literacka młodzież Lwowa i okolic (Erwin Axer, Stanisław Jerzy Lec, Czesław Miłosz, Debora Vogel, Mirosław Żuławski). Kuryluk szybko pozyskał m.in. Marię Dąbrowską, Bruno Schultza, Leopolda Staffa, Andrzeja Struga, Juliana Tuwima, Józefa Wittlina). Zabiegał też o przekłady autorów zagranicznych (wśród nich znajdowali się Henri Barbusse, André Malraux, Carl von Ossietzky, Bertrand Russell, Upton Sinclair, Paul Valéry) i wydawał numery specjalne poświęcone kulturze żydowskiej, ukraińskiej, białoruskiej i lwowskiej.
W 1938 bojówka Obozu Narodowo-Radykalnego zaatakowała redakcję „Sygnałów” i Kuryluk cudem uniknął ciosu łomem w głowę. Mimo rewizji, konfiskat, utarczek z cenzurą i pogarszającej się stale sytuacji finansowej, wydawał „Sygnały” do wybuchu wojny, a we wrześniu 1939 zdeponował ich archiwum w bibliotece Zakładu Narodowego im. Ossolińskich we Lwowie.
II wojna światowa.
Na początku radzieckiej okupacji Lwowa Kuryluk pracował w redakcji „Czerwonego Sztandaru”. 19 listopada 1939 roku podpisał oświadczenie pisarzy polskich witające przyłączenie Zachodniej Ukrainy do Ukrainy Radzieckiej. Z redakcji został wyrzucony za opublikowanie w „Sygnałach” satyrycznego wiersza Tadeusza Hollendera „Dziś właśnie dzwonił do mnie Stalin”. W czasie niemieckiej okupacji Lwowa uczestniczył w ruchu oporu. W 1942 wstąpił do Polskiej Partii Robotniczej, odpowiadał za radiostację i podziemny ruch wydawniczy. Należał też do Armii Krajowej, dla której robił nasłuch radiowy i publikował biuletyny informacyjne. Będąc z natury pacyfistą, unikał walki zbrojnej i koncentrował się na pomocy Żydom. Organizował ucieczki z lwowskiego getta, załatwiał kryjówki i fałszywe papiery, a w swoim pokoju sublokatorskim ukrywał Peppę Frauenglas i jej dwóch synów, Józefa i Mariana. W 2002 został odznaczony przez Jad Waszem medalem Sprawiedliwego Wśród Narodów Świata.
Po wojnie.
Latem 1944 roku Kuryluk przeniósł się ze Lwowa do Lublina i zaczął publikować „Odrodzenie”. W 1945 przeprowadził się wraz z pismem do Krakowa, w 1947 do Warszawy. Do autorów „Odrodzenia” należeli m.in. Jerzy Andrzejewski, Kazimierz i Marian Brandys, Tadeusz Breza, Maria Dąbrowska, Tadeusz Konwicki, Jan Kott, Czesław Miłosz, Tadeusz Różewicz, Wisława Szymborska. Po pogromie kieleckim „Odrodzenie” poruszyło kwestię powojennego antysemityzmu. W wyniku nacisków politycznych odszedł z „Odrodzenia”. Następnie pracował w redakcji literackiej Polskiego Radia, w Państwowym Instytucie Wydawniczym, był też Prezesem Centralnego Urzędu Wydawnictw, Przemysłu Graficznego i Księgarstwa. Odznaczony Złotym Krzyżem Zasługi (1951). W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Wiosną 1956 Kuryluk został ministrem kultury i sztuki. Był zwolennikiem liberalizacji kultury i współpracy z Zachodem. Umożliwił otwarcie warszawskiej filii Instytutu Francuskiego (pierwszym lektorem był Michel Foucault); zaprosił Laurence’a Oliviera i Vivien Leigh z „Tytusem Andronikusem”; Gérard Philipe przyleciał ze swoimi filmami; Yves Montand śpiewał dla robotników na Żeraniu; w Zachęcie zorganizowano wystawę Henry’ego Moore’a.
Wiosną 1957 Kuryluk wszedł w skład delegacji rządowej pod przewodnictwem premiera Józefa Cyrankiewicza. Podróż po Azji miała na celu pozyskanie zwolenników „rozszerzonego Planu Rapackiego”, czyli stworzenia gigantycznego bloku krajów „niezrzeszonych” (od Niemiec Wschodnich przez Polskę aż po Mongolię, Indie, Chiny, Wietnam, Mjanmę i Kambodżę) pod egidą Związku Radzieckiego. Delegację przyjęli Jawaharlal Nehru, Mao Zedong, Hồ Chí Minh i Norodom Sihanouk, ale skończyło się na podpisaniu symbolicznych deklaracji przyjaźni.
Pod koniec 1957 Polska Zjednoczona Partia Robotnicza zaczęła hamować proces liberalizacji, a Władysław Gomułka zaatakował program stypendialny ministerstwa kultury i sztuki, wysyłający na Zachód tysiące młodych pisarzy i artystów. Gdy Marek Hłasko pozostał w Paryżu, pojawił się pretekst, by wyrzucić ministra kultury i sztuki, a następnie pozbyć się go z kraju.
Placówka i powrót z Austrii.
Kuryluk został mianowany ambasadorem PRL w Austrii. 1 stycznia 1959 przybył wraz z rodziną do Wiednia i pozostał na placówce do lata 1964. Po powrocie do kraju był przez kilka miesięcy bezrobotny.
W 1965 Kuryluk został dyrektorem Państwowego Wydawnictwa Naukowego, które publikowało wówczas Wielką encyklopedię powszechną PWN. Była wzorowana na brytyjskiej i miała wrogów w partii. Gdy ukazał się tom z hasłem „obozy hitlerowskie”, podającym zgodnie z prawdą, że dzieliły się na „obozy koncentracyjne” i „obozy zagłady” (Żydów), PZPR rozpętała nagonkę na PWN. Rozgłoszono, że większość redaktorów to Żydzi; oskarżono ich o spisek syjonistyczny, mający na celu „umniejszenie cierpienia narodu polskiego”; a jesienią 1967 zorganizowano demonstracje uliczne, domagające się ukarania „encyklopedystów”.
We wrześniu 1967 Kuryluk miał atak serca, już drugi. Uciekł ze szpitala, a potem z sanatorium, wbrew zaleceniom lekarzy poleciał na targi książki w Budapeszcie, gdzie 9 grudnia 1967 umarł na trzeci atak serca. Po śmierci Kuryluka wyrzucono z PWN „encyklopedystów”, a w marcu 1968 rozpętano antysemicką nagonkę, na skutek której prawie cała ludność żydowska opuściła Polskę.
Karol Kuryluk jest pochowany wraz z żoną i synem na Cmentarzu Wojskowym na Powązkach (kwatera A 27 rz. Tuje m. 20). „Stela z ptakiem” na ich grobie jest dziełem Ewy Kuryluk z 1968 roku.
Żonaty z Miriam Kohány (1917–2001), poetką, pisarką i tłumaczką, która w czasie wojny zmieniła nazwisko na Maria Grabowska, a po wojnie publikowała pod nazwiskiem Maria Kuryluk; ojciec Ewy Kuryluk, artystki i pisarki, i Piotra Kuryluka.

</doc>
<doc id="815083" url="https://pl.wikipedia.org/wiki?curid=815083" title="Nikołaj Klujew">
Nikołaj Klujew

Nikołaj Aleksiejewicz Klujew (ros. "Николай Алексеевич Клюев"; ur. we wsi Kosztugi, Imperium Rosyjskie – zm. między 22–25 października 1937 w Tomsku, Rosyjska Federacyjna SRR) – rosyjski poeta, przedstawiciel grupy tzw. poetów nowochłopskich. Ofiara wielkiego terroru w ZSRR.
Życiorys.
Środowisko literackie zainteresował tomikiem wierszy "Szemranie sosen" wydanym w 1912 roku. Stał się przywódcą tzw. chłopskich poetów. Swoje pochodzenie podkreślał ubiorem, językiem i zachowaniem. Za wartości niepodważalne i prawdziwie rosyjskie uważał relikty pogaństwa, materialną i duchową kulturę ludu i jego synkretyczną sztukę. W swej poezji konfrontował chłopską kulturę duchową dawnej Rusi z cywilizacją miejską i sztuką szlachecko-inteligencką. Łączył elementy poezji ludowej z nowoczesnymi środkami obrazowania i wersyfikacji.
Był jednym z poetów, którzy rewolucję powitali z entuzjazmem. Głosił, że dzięki niej Rosja będzie „pępkiem świata”, z którego popłynie idea jednocząca wszystkie narody. Będąc starowiercą Klujew negował oficjalne prawosławie i stojące za nim państwo carskie. Jego zdaniem przewrót bolszewicki w Rosji był aktem wiary, w którym profanacja cerkwi prawosławnej była nie tylko dozwolona, ale wręcz pożądana. Porównywał on rewolucjonistów do apostołów, gloryfikował Lenina.
Klujew był bliskim przyjacielem i mentorem Siergieja Jesienina. Po jego śmierci napisał poemat "Pieśń żałobna o Sergiuszu Jesieninie". Zarówno część jego twórczości chłopskiej, jak i wspomniany poemat, przyczyniły się do zakwalifikowania go jako wroga rewolucji. Wyrażany przez niego niepokój i sprzeciw wobec niszczenia wiekowych wartości widoczny w utworach z lat 20., m.in. w poemacie "Wieś", uznano za wyraz ideologii kułackiej. Natomiast nieopublikowany poemat "Pogorzelizna" potraktowano jako dowód przestępczej agitacji.
W 1934 roku aresztowano go i zesłano do Tomska. W 1937 po ponownym aresztowaniu został stracony. Twórczość Klujewa od lat 20. była wyłączona z obiegu wydawniczego. Dopiero od niedawna stała się przedmiotem badań naukowych.
Bibliografia.
Źródła w języku angielskim
Źródła w języku rosyjskim

</doc>
<doc id="815087" url="https://pl.wikipedia.org/wiki?curid=815087" title="Eumenes z Kardii">
Eumenes z Kardii

Eumenes z Kardii (gr. Ευμένης,) (ur. 362 p.n.e., zm. 316 p.n.e.) – Grek pochodzący z Kardii – miasta greckiego na Chersonezie Trackim. W latach 343-336 p.n.e. był sekretarzem króla Macedonii – Filipa II, następnie sekretarzem króla Aleksandra Wielkiego przez całe jego panowanie (336-323 p.n.e.).
Zdolny dowódca i świetny dyplomata. Jedyny Grek spoza Macedonii wśród najbliższego otoczenia macedońskiego władcy. Opisał m.in. ostatnie dni Aleksandra i zdał relację z jego wyprawy na wschód. Uczestnik pierwszej i drugiej wojny diadochów. Był zwolennikiem zachowania imperium w całości pod berłem prawowitych następców tronu – Filipa Arridajosa i Aleksandra IV, syna Aleksandra i Roksany, oraz lojalnym sługą obu marionetkowych królów.
Sojusznik Perdikkasa.
Na naradzie wodzów po śmierci Aleksandra Macedońskiego został mianowany przez niedorozwiniętego następcę Aleksandra, jego przyrodniego brata, króla Filipa Arridajosa (a naprawdę, z woli działającego w jego imieniu regenta Perdikkasa) zarządcą dwóch satrapii – Paflagonii i Kapadocji. Od tej pory stał się zaufanym człowiekiem Perdikkasa – regenta i opiekuna obu „władców”.
W pierwszej wojnie diadochów (321-320 p.n.e.) opowiedział się po stronie Perdikkasa, który musiał walczyć z zawiązaną przeciw niemu koalicją złożoną z Antygona Jednookiego, Antypatra, Kraterosa i Ptolemeusza. Perdikkas powierzył Eumenesowi obronę Azji Mniejszej przed atakiem z Europy ze strony nadciągającego Kraterosa i Antypatra. W tym samym czasie został wysłany przez regenta do Kleopatry, siostry Aleksandra, przebywającej wówczas w Sardes, z darami dla niej, zapewniając o oddaniu Perdikkasa i prosząc ją w jego imieniu o zgodę na małżeństwo, które zapewniłoby regentowi władzę w Macedonii i Grecji.
Pierwsze bitwy.
W 321 p.n.e. Eumenes zwyciężył w Azji Mniejszej w okolicach Hellespontu Antygona i Kraterosa, który zginął w bitwie, jednak w wyniku nieoczekiwanej śmierci Perdikkasa zamordowanego przez własnych oficerów podczas wyprawy na Egipt, Eumenes został zmuszony do ucieczki w głąb Azji Mniejszej. Skazano go na śmierć za zdradę stanu. Wykonanie wyroku powierzono w Triparadejsos, Antygonowi – dowódcy wojsk macedońskich w Azji.
W 320 p.n.e. Eumenes plądruje Frygię i opłaca tym samym wojsko. Następnie przebywał w Kapadocji, po kilku tygodniach Antygon dopadł Greka na równinie orkyniańskiej i zmusił go do przyjęcia bitwy. Eumenes miał dwukrotna przewagę liczebną nad wojskiem Antygona, jednak gdy doszło do walki większość jego wojska przeszła na stronę wroga. W czasie odwrotu pojmał i powiesił dowódcę swojej konnicy, którego dezercja bardzo przyczyniła się do porażki. Gubiąc pościg wrócił na pole bitwy z pozostałym mu wojskiem i urządził pogrzeb swoim poległym. Następnie pospieszył w góry uciekając przed wojskami wroga, zamknął się wraz z 600 najwierniejszymi żołnierzami w małej, niedostępnej twierdzy Nora na pograniczu Kapadocji, bogatej w ogromne ilości wody, żywności i drewna, niezbędne podczas długiego oblężenia.
Eumenes przebywał w Nora od zimy 320 p.n.e. do jesieni 319 p.n.e., kiedy to wysłany przez niego do Antypatra poseł – jego współrodak i przyjaciel Hieronim z Kardii powrócił zawiadamiając, że Antypater umarł a nowym regentem został Polyperchon. Wtedy to Antygon widząc możliwość opanowania dawnego imperium Aleksandra dla siebie postanowił pozyskać dla swych planów Eumenesa. Zaproponował mu wiele satrapii w zamian za przejście na jego służbę i złożenie przysięgi na wierność wobec niego. Eumenes nie chcąc zdradzać swych ideałów według których mógł on służyć tylko prawowitym następcom Aleksandra, zmienił tekst przysięgi, na wierność obu królom, tylko raz wymieniając imię Antygona. Żołnierze oblegający twierdzę nie zauważyli w tym nic złego i pozwolili Eumenesowi wraz z wojskiem wyjść z twierdzy.
Sprzymierzeniec Polyperchona.
W tym samym czasie Polyperchon otoczony przez nieposłusznych satrapów zaczął rozglądać się za sprzymierzeńcami. Zaoferował on Eumenesowi w zamian za wierną służbę królom stanowisko naczelnego dowódcy wojsk w Azji, oddanie mu na służbę tzw. Srebrnych Tarcz – 3000 macedońskich weteranów Aleksandra oraz skarbu królewskiego w mieście Kyinda w Cylicji do jego dyspozycji. Eumenes przyjął ofertę, pospiesznie ruszając do Cylicji do miasta Kyinda na spotkanie ze Srebrnymi Tarczami.
W tym czasie Antygon przegrupowywał się i zbierał siły do rozprawy z Eumenesem. Grek ruszył tymczasem w głąb Azji, aby zjednać sobie przynajmniej część satrapów. Dysponował w tym czasie 10000 piechoty, 2000 konnicy i 3000 Srebrnych Tarcz. W październiku 318 p.n.e. zajął Babilon a latem 317 p.n.e. zjawił się w Suzjanie, gdzie doszło do spotkania z satrapami najdalszych wschodnich prowincji. Jeden z satrapów ofiarował Eumenesowi 114 słoni bojowych, dzięki czemu jego armia stała się większa i silniejsza od wojska wroga.
Wojna w Persji.
Kilka tygodni później doszło do bitwy Eumenesa z Antygonem nad rzeką Koprates w wyniku której Antygon został pokonany i zmuszony do odwrotu do Medii. Tymczasem Eumenes przebywał w stolicy Persydy – Persepolis. Jesienią 317 p.n.e. wyruszył na spotkanie Antygonowi, który ruszył z Medii w kierunku Persydy. Gdy znalazł się już bardzo blisko wroga dowiedział się, że Antygon zamierza opanować bogatą w zboże satrapie- Gabiene, to samo zamierzał uczynić były sekretarz Aleksandra. Podczas wyścigu do Gabiene Antygon dogonił Eumenesa i zmusił go przyjęcia bitwy. Bitwa rozegrała się za wyżynie Gabiene, gdzie w przyszłości powstało miasto Isfahan. Była to pierwsza bitwa w której wziął udział Demetriusz – syn Antygona, który dowodził 1000 hetajrów na prawym skrzydle wojsk Antygona.
Bitwa trwała cały dzień, od świtu do późnej nocy, choć była nierozstrzygnięta, Eumenes uznał się za zwycięzcę pozostając na placu boju, podczas gdy Antygon wycofał się poniósłszy większe straty. Wiosną 316 p.n.e. Antygon powrócił z Medii, aby rozprawić się z Eumenesem. Doszło do bitwy na wyżynie Gabiene. Bitwa nie została rozstrzygnięta mimo dezercji wojsk satrapy Persydy – Peukestasa – sojusznika Eumenesa i części wojsk z jego lewego skrzydła, jednak na skutek zdrady dowódcy Srebrnych Tarcz – Antygenesa i jego ludzi, którzy chcąc odzyskać stracone w bitwie tabory pojmali Eumenesa i oddali go w ręce Antygona, który uwięził go i kazał dobrze pilnować.
Śmierć.
Eumenes zginął wiosną 316 p.n.e. kilka dni po bitwie na stepach solnych. Podczas zwijania obozu wojsk Antygona spod Gabiene strażnicy udusili więźnia, podobno na rozkaz samego Antygona, który uważał Greka z Kardii za zbyt niebezpiecznego rywala, aby pozwolić mu żyć. Prochy w srebrnej urnie odesłano z honorami żonie i dzieciom Eumenesa do Kapadocji.

</doc>
<doc id="815092" url="https://pl.wikipedia.org/wiki?curid=815092" title="Antoni Hofer">
Antoni Hofer

Antoni Hofer (ur. ok. 1820, zm. ok. 1880) – fortepianmistrz, majster cechowy.
Od ok. 1845 r. przebywał w Warszawie, kiedy przez małżeństwo z Magdaleną z Hildtów, wdową po J. Männlingu, przejął wytwórnie fortepianów i prowadził ja pod własnym nazwiskiem, ul. Elektoralna 795. W 1846 r. uzyskał trzyletni patent na ulepszenie mechaniki angielsko-wiedeńskiej. Około jednej trzeciej produkcji było eksportowane do Rosji. Na wystawie warszawskiej w 1857 r. prezentował fortepiany z mechaniką angielską i wiedeńską, za które uzyskał pochwałę. Na początku 1866 wytwórnia wyprodukowała swój 1000. instrument; rocznie produkowano ok. 102 instrumentów. W 1870 r. fortepian koncertowy Hofera z mechaniką systemu Érarda (z podwójną repetycją) i fortepian gabinetowy z mechaniką systemu Pleyela zyskały na wystawie w Petersburgu medal srebrny i uznanie znawców, którzy ocenili je wyżej od oryginalnych instrumentów Érarda i Pleyela. W 1873 r. na wystawie w Wiedniu fortepian koncertowy Hofera nagrodzono medalem zasługi; eksponowano tam również fortepian salonowy. W 1879 r. po pożarze 28 grudnia przeniesiono zakład na ul. Orląt 4. Ogółem wytwórnia zbudowała ponad 2500 fortepianów i pianin. Około 1880 fabrykę przejął Józef Hildt. Do dziś zachowało się wiele instrumentów w zbiorach prywatnych i muzealnych.
Numery seryjne produkcji:
Na podstawie książki Beniamina Vogla "Fortepian polski. Budownictwo" "fortepianów na ziemiach polskich od poł. XVIII w. do II wojny światowej", Sutkowski Edition, Warszawa 1995 (w serii „Historia muzyki polskiej”, t. 10). 

</doc>
<doc id="815093" url="https://pl.wikipedia.org/wiki?curid=815093" title="Dżanna">
Dżanna

Dżanna (arab. جنة, dosł. „ogród”) – w islamie termin odnoszący się do raju. Według Koranu dostanie się tam po śmierci jest nagrodą za dobre czyny i wiarę. Koran szczegółowo opisuje warunki zbawienia. Są nimi wiara w Boga (5:69), modlitwa (5:12) i dobre czyny (4:124).
Koran definiuje raj jako „wieczny dom” (29:64), „dom pokoju” (10:25), „ogród rozkoszy” (5:65) i „zgromadzenie prawych” (54:55). Szczegóły życia wiecznego opisują hadisy. Opiekunem Dżanny jest anioł Ridwan. Odległość między dwiema bramami raju jest równa odległości z Mekki do Basry. W raju są domy z pereł i drzewa o pniach ze złota. Mieszkańcy raju nigdy nie śpią – Mahomet powiedział, że sen jest siostrą śmierci. Na mężczyzn czekają w raju doskonałe małżonki – hurysy. Kobiety zostaną z mężami, których miały na Ziemi. Kobietom niezamężnym Allah da męża, z którego będą zadowolone.

</doc>
<doc id="815097" url="https://pl.wikipedia.org/wiki?curid=815097" title="Wąwóz Olduvai">
Wąwóz Olduvai

Wąwóz Olduvai lub Oldupai – wąwóz położony w północno-zachodniej Tanzanii przy granicy Parku Narodowego Serengeti (prowincja Arusha) na obszarze Wielkich Rowów Afrykańskich (wąwóz stanowi boczne odgałęzienie głównego rowu).
W wąwozie Olduvai znajduje się jedno z najsłynniejszych stanowisk archeologicznych i antropologicznych. Pierwszego odkrycia w wąwozie dokonał profesor Hans Reck z Uniwersytetu Berlińskiego w roku 1913. Stanowisko zasłynęło między innymi z odkryć dokonanych przez "łowców hominidów" — małżeństwo Louisa i Mary Leakeyów (1931 Louis L., 1959 Mary L.) oraz prac kontynuowanych przez członków ich rodzin.
Warstwy geologiczne wąwozu zawierały ślady obecności człowieka i innych gatunków człowiekowatych datowane na 2,6-1,7 mln lat. Znaleziono wiele szczątków ludzkich ("Paranthropus boisei", australopitek, pitekantrop) i zwierzęcych oraz narzędzia kamienne. Najstarsze artefakty z najgłębszego poziomu Bed I nazwano, od nazwy wąwozu, wyrobami kultury olduwajskiej, a młodsze zaliczane są do kultury aszelskiej.
Na granicy Olduvai mieści się muzeum, w którym prezentowane są wystawy obrazujące historię wąwozu. Znaleziska z wąwozu pozwoliły pierwszy raz na oszacowanie bezwzględnego wieku australopiteków z pomocą metody argonowo-potasowej oraz dowiodły, że rzeczywiście australopiteki produkowały narzędzia (wcześniej był to temat sporny).

</doc>
<doc id="815101" url="https://pl.wikipedia.org/wiki?curid=815101" title="Kosmos 60">
Kosmos 60

Kosmos 60 – radziecka sonda kosmiczna serii E-6 należącej do programu Łuna; szósta nieudana próba miękkiego lądowania na Księżycu.
Kosmos 60 został wystrzelony przez ZSRR w dniu 12 marca 1965 roku. Jego zadaniem było wykonanie miękkiego lądowania na Księżycu. Badał również m.in. tło promieni gamma. Konstrukcyjnie był podobny do Łuny 4. Wszedł na orbitę okołoziemską, ale nie opuścił jej. Przyczyną niepowodzenia misji był nieudany zapłon ucieczkowego stopnia rakiety nośnej. Awarię zapłonu spowodowało uszkodzenie transformatora w bloku zasilania systemu kontrolnego. Satelita wszedł ponownie w atmosferę Ziemi 17 marca 1965 roku.
Instrumenty.
Kosmos 60 wyniósł na pokładzie 16 kanałowy scyntylator NaI(Tl) (4 cm na 4 cm). Był on osłonięty scyntylatorem wyłapującym cząstki naładowane. Detektor był czuły na fotony o energiach z przedziału 0,5 – 2,0 MeV.

</doc>
<doc id="815102" url="https://pl.wikipedia.org/wiki?curid=815102" title="Polling (powiat Mühldorf am Inn)">
Polling (powiat Mühldorf am Inn)

Polling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Polling. Leży około 5 km na południowy wschód od Mühldorf am Inn.
Polityka.
Wójtem gminy jest Hans Schmidbauer z CSU, wcześniej urząd ten obejmował Wilhelm Liebl, rada gminy składa się z 16 osób.
Oświata.
W gminie znajduje się przedszkole (100 miejsc i 109 dzieci) oraz szkoła (15 nauczycieli, 240 uczniów).

</doc>
<doc id="815103" url="https://pl.wikipedia.org/wiki?curid=815103" title="Peter Lenné">
Peter Lenné



</doc>
<doc id="815106" url="https://pl.wikipedia.org/wiki?curid=815106" title="Isra">
Isra

Isra (arab. الإسراء, trb. "al-isra," trl. "al-isrā", czyli "nocna podróż""") - pierwsza część najważniejszego objawienia proroka Mahometa. Drugą część objawienia stanowi "al-mi'rāğ" ("wniebowstąpienie"). Owa nocna podróż odbyła się w 621 roku na cudownym wierzchowcu Al-Burāq ("Jaśniejący") z Mekki do Najdalszego Meczetu znajdującego się, według tradycji, w Jerozolimie ("Al-Masğid al-Aqsà"). W Jerozolimie Mahomet miał dostąpić wniebowstąpienia w asyście archanioła Dżibrila ze skały, na której dziś znajduje się jerozolimska "Qubbat aṣ-Ṣaḫra" (Kopuła na Skale).

</doc>
<doc id="815107" url="https://pl.wikipedia.org/wiki?curid=815107" title="Oberneukirchen (Niemcy)">
Oberneukirchen (Niemcy)

Oberneukirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Polling. Leży około 9 km na południe od Mühldorf am Inn.
Polityka.
Wójtem gminy jest Franz Steiglechner, rada gminy składa się z 8 osób.

</doc>
<doc id="815113" url="https://pl.wikipedia.org/wiki?curid=815113" title="Michnikowszczyzna. Zapis choroby">
Michnikowszczyzna. Zapis choroby

Michnikowszczyzna. Zapis choroby – publicystyczna książka autorstwa Rafała Ziemkiewicza, wydana w grudniu 2006 (wydanie II w 2011). Autor opisuje w niej powstanie postkomunizmu w Polsce, wskazując na Adama Michnika jako głównego z jego twórców.
Ziemkiewicz opisuje sposób, w jaki jego zdaniem Adam Michnik wpłynął na kształtowanie się społeczeństwa Polski po 1989. Według Ziemkiewicza Michnik wykorzystywał potencjał „Gazety Wyborczej”, jednego z najpoczytniejszych dzienników, do kreowania sposobu myślenia czytelników. Zarówno osoby z najbliższego otoczenia, jak i szerszego kręgu odbiorców publicystyki Michnika, pozostając pod jego silnym wpływem, bezkrytycznie przyjmowały jego poglądy na różne kwestie polityczne, przede wszystkim lustrację i dekomunizację. Teza ta była kontestowana przez samych zainteresowanych, którzy wskazywali m.in. na wielokrotne przejawy krytyki, z jakimi Michnik spotkał się ze strony swoich współpracowników.
W oparciu o publicystykę i wypowiedzi publiczne Adama Michnika, autor prezentuje stanowisko jego i środowiska „Gazety Wyborczej” w stosunku do najważniejszych sporów politycznych III Rzeczypospolitej, począwszy od czasów wyborów kontraktowych 1989 r. do afery Rywina: niepowodzenie nacjonalizacji majątku byłej PZPR, propozycje abolicji dla tzw. architektów stanu wojennego, działalność komisji Michnika, blokowanie dostępu do archiwów służb bezpieczeństwa PRL i ujawnienia tajnych współpracowników tych służb (lustracja), kształtowanie rynku mediów w III RP w okresie poprzedzającym aferę Rywina. Na tej podstawie autor dokonuje oceny działalności politycznej Adama Michnika po 1989 r., za motyw przewodni uznając porozumienie części opozycji z funkcjonariuszami byłej partii komunistycznej odnośnie do udziału w sprawowaniu władzy w kraju, przy zagwarantowaniu przez opozycję faktycznego, dominującego wpływu funkcjonariuszy dawnego aparatu na życie gospodarcze i społeczne (postkomunizm).
Po publikacji książki Michnik pozwał Ziemkiewicza do Sądu Okręgowego w Warszawie za padające w książce słowa, że redaktor naczelny „Wyborczej” „robił wszystko, abyśmy nawet nie poznali nazwisk komunistycznych zbrodniarzy”. Wynikający stąd proces cywilny zakończył się w marcu 2007 roku ugodą, na mocy której Ziemkiewicz przeprosił Michnika na łamach pisma „Newsweek”. Oprócz publicystycznego fermentu wokół "Michnikowszczyzny" publikacja była przedmiotem polemik naukowych. W ich ramach pojawiały się głosy rozumiejące zarzuty pisarza dotyczące blokowania przez „Wyborczą” pewnych kwestii poruszanych w debacie publicznej. Niekiedy jednak podejmowano krytykę stanowiska, iż publiczny dyskurs miałby być kształtowany przez jedną osobę z konkretnego wydawnictwa, nie zaś przez zasady ograniczania skrajnych retoryk obowiązujące ogólnie w systemie demokratycznym.

</doc>
<doc id="815114" url="https://pl.wikipedia.org/wiki?curid=815114" title="Reichertsheim">
Reichertsheim

Reichertsheim – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Reichertsheim. Leży około 18 km na południowy zachód od Mühldorf am Inn, przy drodze B12.
Polityka.
Wójtem gminy jest Annemarie Haslberger, wcześniej funkcję tę pełnił Matthäus Huber Senior, rada gminy składa się z 12 osób.
Oświata.
W gminie znajduje się przedszkole (25 miejsc i 48 dzieci) oraz szkoła (10 nauczycieli, 177 uczniów).

</doc>
<doc id="815118" url="https://pl.wikipedia.org/wiki?curid=815118" title="Antlion Guard">
Antlion Guard



</doc>
<doc id="815119" url="https://pl.wikipedia.org/wiki?curid=815119" title="Jan Górecki (1910–2003)">
Jan Górecki (1910–2003)

Jan Górecki (ur. 12 stycznia 1910 w Łańcucie, zm. 23 lutego 2003 w Warszawie) – polski wojskowy i polityk, generał brygady Wojska Polskiego.
Życiorys.
Po ukończeniu gimnazjum w Rzeszowie zaliczył rok studiów prawniczych na UJ w Krakowie. Od 1927 należał do KZMP, a od 1930 do KPP, za co był kilkakrotnie osadzony w więzieniu. 1937–1939 robotnik budowlany i brukarz w Warszawie, w 1939 krótko urzędnik bankowy w Krakowie.
Brał udział w kampanii wrześniowej 1939 jako szeregowy. Dostał się do niewoli niemieckiej, z której zbiegł do strefy okupowanej przez ZSRR. Po ataku Niemiec na ZSRR wcielony do 750. batalionu budowlanego jako sierżant. Od czerwca 1942 pracownik banku w Kazaniu, gdzie 25 maja 1943 zgłosił się do służby w Armii Polskiej w ZSRR.
W latach 1943–1950 był żołnierzem ludowego Wojska Polskiego. Absolwent Szkoły Oficerów Polityczno-Wychowawczych (lipiec 1943) i uczestnik bitwy pod Lenino. Od października 1943 porucznik i zastępca dowódcy III dywizjonu 1 pal ds. polityczno-wychowawczych, a od maja 1944 kapitan i szef Zarządu Polityczno-Wychowawczego 1. Dywizji Piechoty. Od października 1944 szef Zarządu Polityczno-Wychowawczego w dowództwie 2 Armii WP. Wiosną 1945 walczył nad Nysą Łużycką i w okolicach Drezna. Od września 1945 p.o. zastępcy dowódcy Poznańskiego Okręgu Wojskowego ds. polityczno-wychowawczych. Od marca 1947 do czerwca 1950 szef Departamentu Organizacji i Planowania MON. Od lipca 1947 generał brygady.
W latach 1950–1952 był wiceprezesem Najwyższej Izby Kontroli, w latach 1953–1957 podsekretarzem stanu w Ministerstwie Kontroli Państwowej, a od 24 października 1956 do 13 grudnia 1957 był jego kierownikiem w rządach Bolesława Bieruta i Józefa Cyrankiewicza. W latach 1959–1968 – generalny dyrektor w Ministerstwie Finansów.
Od 1944 był członkiem PPR/PZPR do 1968.
Odznaczony m.in. Krzyżem Virtuti Militari V klasy, Orderem Krzyża Grunwaldu III klasy, Medalem za Warszawę 1939-1945, dwukrotnie Złotym Krzyżem Zasługi, Order Czerwonej Gwiazdy, Krzyżem Komandorskim Orderu Odrodzenia Polski (Polonia Restituta).
Jest pochowany na Cmentarzu Wojskowym na Powązkach (kwatera EII-10-5).

</doc>
<doc id="815120" url="https://pl.wikipedia.org/wiki?curid=815120" title="Kirchdorf (powiat Mühldorf am Inn)">
Kirchdorf (powiat Mühldorf am Inn)

Kirchdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Reichertsheim. Leży około 25 km na południowy zachód od Mühldorf am Inn, przy drodze B12.
Polityka.
Wójtem gminy jest Johann Haslberger, rada gminy składa się z 12 osób.

</doc>
<doc id="815124" url="https://pl.wikipedia.org/wiki?curid=815124" title="Hrabstwo DeKalb (Georgia)">
Hrabstwo DeKalb (Georgia)

Hrabstwo DeKalb (ang. "DeKalb County") – hrabstwo w stanie Georgia w Stanach Zjednoczonych. Według spisu w 2020 roku liczy 764,4 tys. mieszkańców i tym samym jest czwartym najbardziej zaludnionym hrabstwem stanu Georgia. Jest częścią obszaru metropolitalnego Atlanty i swoim zasięgiem obejmuje 10% miasta Atlanta. Jego siedzibą administracyjną jest miasto Decatur.
Geografia.
Całkowita powierzchnia wynosi 702 km². Z tego 7 km² (1.00%) stanowi woda.
Znajdują się tu m.in. rzeki: Nancy Creek, Peachtree Creek oraz Chattahoochee River. Ujście tej ostatniej znajduje się na Florydzie nad Zatoką Meksykańską.
Największą atrakcją jest Stone Mountain.
Historia.
Powstało w 1822 roku z fragmentów hrabstw: Henry, Gwinnett i Fayette. Nazwane na cześć Johanna de Kalba, niemieckiego generała majora (odpowiednik polskiego generała brygady) walczącego w amerykańskiej rewolucji. W 1853 powstało hrabstwo Fulton poprzez secesję z DeKalb. Przyczyną była rosnąca w siłę Atlanta. Na terenie hrabstwa DeKalb odbyła się Bitwa pod Atlantą podczas wojny secesyjnej. W 1915 roku w Stone Mountain odbyła się reaktywacja Ku Klux Klanu. Do lat sześćdziesiątych XX wieku był to region rolniczy. Płaskorzeźba Stone Mountain przyczyniła się do wzrostu liczby mieszkańców.
Demografia.
W latach 2010–2020 populacja hrabstwa wzrosła o 10,5% do 764,4 tys. mieszkańców. Według danych z 2020 roku, 53,3% mieszkańców stanowili czarnoskórzy Amerykanie lub Afroamerykanie, 33,5% ludność biała (29,1% nie licząc Latynosów), 6,2% to Azjaci, 4,4% miało rasę mieszaną, 0,9% to rdzenna ludność Ameryki i 0,07% pochodziło z wysp Pacyfiku. Latynosi stanowili 8,4% ludności hrabstwa.
Poza osobami pochodzenia afroamerykańskiego, do największych grup w hrabstwie należą osoby pochodzenia „amerykańskiego” (6,0%), angielskiego (5,5%), afrykańskiego subsaharyjskiego (5,1%), niemieckiego (4,9%), irlandzkiego (4,2%) i meksykańskiego (4,1%).
Mimo, że większość mieszkańców hrabstwa to osoby czarnoskóre lub Afroamerykanie, w miastach takich jak Decatur, Brookhaven, Dunwoody większość stanowią białe społeczności nielatynoskie. Nieco ponad połowę mieszkańców Doraville stanowią Latynosi.
Religia.
W 2010 roku Kościół katolicki z 62,8 tys. członków jest największą denominacją w hrabstwie. Do największych denominacji protestanckich należały Południowa Konwencja Baptystów (54,4 tys.) i Zjednoczony Kościół Metodystyczny (30,5 tys.). Lokalne bezdenominacyjne zbory ewangelikalne zrzeszały 52,7 tys. członków. 
Wśród religii niechrześcijańskich największe społeczności tworzyli muzułmanie (12,9 tys.), żydzi (6,9 tys.), buddyści (6,8 tys.) i świadkowie Jehowy (8 zborów).
Polityka.
Hrabstwo DeKalb jest silnie demokratyczne, gdzie w 2021 roku siedmioosobowa Rada Komisarzy w całości należy do Partii Demokratycznej. W wyborach prezydenckich, w 2020 roku 83,1% głosów przypadło dla Joe Bidena, w porównaniu do 15,7% oddanych na Donalda Trumpa.

</doc>
<doc id="815125" url="https://pl.wikipedia.org/wiki?curid=815125" title="Host (album Paradise Lost)">
Host (album Paradise Lost)

Host – album grupy Paradise Lost wydany w 1999 roku.

</doc>
<doc id="815127" url="https://pl.wikipedia.org/wiki?curid=815127" title="Erharting">
Erharting

Erharting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, siedziba wspólnoty administracyjnej Rohrbach. Leży około 6 km na północny wschód od Mühldorf am Inn, nad rzeką Isen, przy autostradzie A94 i drodze B299.
Polityka.
Wójtem gminy jest Georg Kobler z WGI, rada gminy składa się z 8 osób.

</doc>
<doc id="815128" url="https://pl.wikipedia.org/wiki?curid=815128" title="Ministerstwo Poczt i Telegrafów">
Ministerstwo Poczt i Telegrafów

Ministerstwo Poczt i Telegrafów (MPiT) – ministerstwo w II Rzeczypospolitej, w którego kompetencjach znajdowały się sprawy poczty, telegrafu i telefonu.
Funkcjonowało w latach 1919–1924 oraz od roku 1927 do zaprzestania działalności we wrześniu 1939 r. W roku 1944 powołano przez PKWN nowe ministerstwo pod nazwą Resort Komunikacji, Poczt i Telegrafu, lecz tegoż samego roku powrócono do przedwojennej nazwy Ministerstwo Poczt i Telegrafów, które 11 marca 1955 r. decyzją Bolesława Bieruta przekształcono w Ministerstwo Łączności.
Siedziba Ministerstwa znajdowała się w monumentalnym gmachu Poczty Głównej przy placu Napoleona (z adresem ul. Warecka 16).
Utworzenie.
Ministerstwo Poczt i Telegrafów utworzone Dekretem Naczelnika Państwa – Józefa Piłsudskiego – z dnia 5 lutego 1919 r. Wydarzenie to poprzedzone zostało powołaniem 18 listopada 1918 r. Tomasza Arciszewskiego na stanowisko Ministra Poczt i Telegrafów, któremu powierzono zadanie utworzenia Ministerstwa. Cztery miesiące po utworzeniu MPiT weszła w życie ustawa o państwowej wyłączności poczty, telegrafu i telefonu.
W pierwszych latach działalności MPiT napotykało wiele trudności; brakowało wykwalifikowanej kadry administracyjnej i zawodowej, dotychczasowi urzędnicy z krajów okupacyjnych, zwłaszcza Niemcy, masowo ustępowali ze stanowisk i nie podejmowali się swoich obowiązków; wielkie trudności sprawiały też zróżnicowane przepisy pocztowe byłych państw zaborczych.
Zasięg terytorialny.
W 1918 r. MPiT podlegała jedynie ziemia warszawska, lubelska i łódzka (obszary okupacji austriackiej i niemieckiej). Objęcie administracji pocztowej na trwałe i rozwój sieci pocztowej na wschodzie kraju możliwy był po ustaniu działań wojennych w ramach wojny polsko-bolszewickiej i zawarciu traktatu ryskiego w 1921 r. W 1922 r., po likwidacji Litwy Środkowej, która miała własny zarząd pocztowy, przejęto administrację pocztową na Wileńszczyźnie.
Natomiast obszary zachodnie kraju: Wielkopolska i Pomorze, w latach 1919–1920 podlegały, m.in. w sprawach pocztowych, Ministerstwu byłej Dzielnicy Pruskiej. W 1922 r. MPiT podporządkowano przyznaną Polsce część Górnego Śląska. W 1938 r. teren działania Ministerstwa powiększył się w wyniku odzyskania Zaolzia.
Administracja pocztowa Wolnego Miasta Gdańska, mimo uprawnień Polski w tym kierunku, nie została podporządkowana MPiT, wobec ukształtowania się w WMG odrębnego, niemieckiego zarządu pocztowego.
Lata 1919–1924.
Początkowo struktura wewnętrzna MPiT nie opierała się na podstawie prawnej. Wyglądała następująco:
W późniejszym czasie sekcję administracyjno-pocztową podzielono na dwie odrębne: ogólną i pocztową.
1 kwietnia 1921 r. ogłoszono Statut organizacyjny Ministerstwa Poczt i Telegrafów, który w miejsce sekcji wprowadził cztery departamenty:
W 1920 r. utworzono przy MPiT Radę Techniczną (rozporządzenie z dnia 5 maja 1920 r.), jako organ doradczy i pomocniczy Ministra. Zadaniem Rady było opracowywanie wniosków dotyczących zasadniczych zagadnień z dziedziny techniki oraz spraw organizacji służby telegraficzno-telefonicznej i szkolnictwa zawodowego. Uchwały Rady po zatwierdzeniu przez Ministra nabierały mocy obowiązującej.
Ze względów oszczędnościowych, ustawą z dnia 5 grudnia 1923 r. MPiT zlikwidowano. Sprawy poczt, telegrafów i telefonów podporządkowano Ministrowi Przemysłu i Handlu, przy którym powołano Generalną Dyrekcję Poczt i Telegrafów. 9 lipca 1924 roku weszła w życie nowa ustawa o poczcie, telegrafie i telefonie.
Lata 1927–1939.
Brak reprezentacji poczty i telegrafu na szczeblu ministerialnym negatywnie odbił się na jej jakości funkcjonowania. Reaktywacja MPiT możliwa była również dzięki poparciu premiera Józefa Piłsudskiego, który zdawał sobie sprawę ze znaczenia łączności, zwłaszcza dla wojska i obronności kraju.
Rozporządzeniem z dnia 19 stycznia 1927 r. ponownie utworzono MPiT, likwidując Generalną Dyrekcję Poczt i Telegrafów.
MPiT według statutu z 1 marca 1927 r. dzieliło się na 3 departamenty:
W październiku 1928 r. utworzono, obok trzech departamentów, odrębny wydział – Wydział Wojskowy.
Nowy statut MPiT, nadany w 1931 r., wprowadził nowy podział na:
oraz istniejące na prawach departamentów:
Kolejny statut Ministerstwa wydany w 1933 r. ukształtował jego strukturę wewnętrzną, która przetrwała do końca istnienia MPiT – do września 1939 r. W myśl jego postanowień w strukturze MPiT wyróżniano:
Organem opiniodawczym Ministra była utworzona w 1928 r. w miejsce Rady Technicznej – Rada Teletechniczna.
Ministrowi poczt i telegrafu podlegało bezpośrednio dziewięciu dyrektorów Dyrekcji Okręgu Poczt i Telegrafu. Numery okręgów poczt i telegrafu (1-3, 5-8) odpowiadały numerom okręgów korpusów. W 1938 stanowiska dyrektorów zajmowali:
Ponadto Ministrowi Poczt i Telegrafów podlegał:
Ponowne powołanie MPiT w 1927 r. stworzyło możliwość podporządkowania tego resortu sanacyjnym rządom. Dokonywany był stopniowy proces militaryzacji resortu. Ministrami Poczt i Telegrafów zostali bliscy współpracownicy Józefa Piłsudskiego: Bogusław Miedziński, a następnie Ignacy Boerner. Do silniejszego powiązania funkcji Ministra Poczt i Telegrafów z obozem sanacyjnym i dalszej militaryzacji resortu doszło w wyniku objęcia tego stanowiska przez ppłk łącz. inż. Emila Kalińskiego. Wicedyrektorem Dyrekcji Okręgowej Poczt i Telegrafów w Warszawie, a następnie wiceministrem poczt i telegrafów został ppłk łącz. Tadeusz Argasiński. Wicedyrektorem Dyrekcji Okręgowej Poczt i Telegrafów w Wilnie, ppłk łącz. inż. Kazimierz Goebel, a dyrektorem Biura Personalnego MPiT, ppłk Ludwik Młynarski. 1 grudnia 1934 dyrektorem Departamentu Poczty został Antoni Owsionka, dotychczasowy wicedyrektor Dyrekcji Okręgowej Poczt i Telegrafów w Warszawie, major rezerwy Korpusu Sądowego. Stanowisko dyrektora Departamentu Technicznego zajmował od 1 maja 1939 do 17 września 1939 inż. Antoni Krzyczkowski, major rezerwy łączności, były kierownik Centralnych Warsztatów Łączności w Warszawie i dowódca batalionu w pułku radiotelegraficznym.
1 września 1939 r., po napaści Niemiec na Polskę, ogłoszono w kraju stan wojenny i wyjątkowy. Najważniejszym zadaniem MPiT w tym czasie było zapewnienie komunikacji rządu i innych władz, oraz Sztabu Głównego Wojska Polskiego z resztą kraju. Już w pierwszych dniach, wskutek bombardowań niemieckich, znaczną część władz centralnych ewakuowano do Lublina, a następnie w rejon Łucka, Dubna i Równego. 15 września MPiT umieszczono w pobliskim Rożnowie. Po agresji ZSRR na wschodnie tereny Polski, 17 września minister Kaliński i towarzyszący mu łącznościowcy przekroczyli w Kutach granicę polsko-rumuńską kończąc działalność MPiT w II Rzeczypospolitej.

</doc>
<doc id="815131" url="https://pl.wikipedia.org/wiki?curid=815131" title="Kurier Słupecki">
Kurier Słupecki

Kurier Słupecki – tygodnik regionalny. Teren rozpowszechniania to gminy powiatu słupeckiego, gmina Witkowo oraz część powiatu konińskiego i gnieźnieńskiego (razem obszar zamieszkiwany przez prawie 100 tysięcy mieszkańców).
Tygodnik tworzy kilkanaście osób. Czasopismo relacjonuje życie regionu, posiada stałe rubryki (historyczna, gawęda, kulinarna, podróżnicza, itd...).

</doc>
<doc id="815132" url="https://pl.wikipedia.org/wiki?curid=815132" title="Niederbergkirchen">
Niederbergkirchen

Niederbergkirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn, wchodzi w skład wspólnoty administracyjnej Rohrbach. Leży około 8 km na północny zachód od Mühldorf am Inn.
Polityka.
Wójtem gminy jest Werner Biedermann junior, poprzednio urząd ten obejmował Sebastian Bichler, rada gminy składa się z 12 osób.
Oświata.
W gminie znajduje się przedszkole (25 miejsc) oraz szkoła (5 nauczycieli, 110 uczniów).

</doc>
<doc id="815134" url="https://pl.wikipedia.org/wiki?curid=815134" title="Mieczysław Pietruski">
Mieczysław Pietruski

Mieczysław Marian Pietruski (ur. 8 grudnia 1848 we Lwowie, zm. 27 września 1905 w Wiedniu) – kontradmirał cesarskiej i królewskiej Marynarki Wojennej, narodowości polskiej.
Życiorys.
Mieczysław Marian Pietruski (podaje się też Mieczysław Marian z Siemuszowy Pietruski) urodził się 8 grudnia 1848 we Lwowie, w rodzinie urzędnika, później posła na sejm galicyjski Oktawa Pietruskiego i Stefanii z Augustynowiczów. Uczył się we Lwowie i szkole rycerskiej Theresianum w Wiedniu. W wieku 17 lat wstąpił do Akademii Morskiej w Fiume.
Jeszcze w trakcie nauki, w związku z wojną z Włochami został 18 czerwca 1866 powołany do c. i k. Marynarki Wojennej, jako prowizoryczny kadet. Służył na fregatach pancernych SMS Erzherzog Ferdinand Max, następnie SMS Drache, na pokładzie której wziął udział w bitwie pod Lissą 20 lipca 1866. W lipcu 1867 ukończył Akademię Morską, jako kadet drugiej klasy. Służył następnie na kanonierce SMS "Wal", fregacie parowej SMS "Schwarzenberg", fregacie pancernej SMS "Ferdinand Max" i korwecie SMS "Erzherzog Friedrich" (1868), na pokładzie której wziął udział w ponad dwuletnim rejsie na wody Dalekiego Wschodu (wynikiem tego była napisana po polsku praca o historii Chin, która jednak nie została opublikowana).
W latach 1872-1874 służył na okrętach: pancerniku kazamatowym SMS "Lissa", SMS "Bellona" i pancerniku SMS "Drache", awansował też na pierwszy stopień oficerski. W 1875 przeszedł do Urzędu Hydrograficznego. W tym czasie zaczął się zajmować techniką morską i wyróżniać jako wynalazca. W kolejnych latach zajmował się m.in. ulepszeniem torped, min (miny Pietruskiego), dział i dalmierzy marynarki austro-węgierskiej, za co otrzymywał liczne pochwały. Opublikował wiele artykułów z dziedziny techniki wojennomorskiej oraz analizy współczesnych walk morskich w miesięczniku "Mitteilungen aus dem Gebiete des Seewesens". W 1881 założył i przez 3 lata redagował "Almanach für die k.u.k. Kriegs-Marine", będący pierwszym w świecie rocznikiem floty wojennej.
W latach 1876-1878 służył na kanonierce SMS "Albatros", po czym został przeniesiony do Arsenału Morskiego w Poli, gdzie pracował do 1884. Ukończył w tym okresie kurs nurków oraz obsługi maszyn okrętowych, a w 1882 służył na pancerniku kazamatowym SMS "Erzherzog Albrecht" jako oficer wachtowy, podczas działań wojennych u wybrzeży południowej Dalmacji.
Od 1884 do 1885 służył w Korpusie Marynarzy jako dowódca kompanii, a następnie jako oficer nawigacyjny na pancerniku SMS "Erzherzog Ferdinand Max" i I oficer na korwecie SMS "Narenta". W latach 1886-1889 był przydzielony do 7. Oddziału Morskiego Komitetu Technicznego.
W 1890 objął dowództwo okrętu pomocniczego "Triton", którym dowodził czternaście miesięcy. Dowodził później okrętami: "Taurus" i Planet. W 1893 ulepszył dalmierz, wprowadzany następnie na wyposażenie floty. W październiku 1896 objął kierownictwo 5. Oddziału w Morskim Komitecie Technicznym i sprawował je z przerwami do września 1901. W latach 1897-1898 dowodził okrętem warsztatowym "Cyklop", za dowodzenie którym podczas blokady Krety w 1897 otrzymał cesarską pochwałę. Dowodził następnie pancernikiem kazamatowym Kaiser Max, po czym, od 1899 krążownikiem SMS Kaiser Franz Joseph I i od 1901 pancernikiem obrony wybrzeża SMS Wien. Od 1903 objął stanowisko komendanta Arsenału Morskiego w Poli. 1 maja 1904 awansował na stopień kontradmirała. Od września 1904 dowodził eskadrą pancerników, a następnie 2.
Dywizjonem Pancerników. Z eskadrą wziął udział w misji dyplomatycznej i wojskowej do Stambułu (Pietruski miał godność szambelana cesarskiego).
Mieczysław Pietruski zmarł nagle 27 września 1905 w Wiedniu, podczas operacji usunięcia czyraka gromadnego. Został pochowany na cmentarzu Łyczakowskim we Lwowie, w kwaterze rodzinnej.
W 1893 ożenił się z Otylią Stricker, nie miał dzieci. Był oficerem szanowanym we flocie austro-węgierskiej i za granicą, utrzymywał też kontakty z Polakami.

</doc>
<doc id="815135" url="https://pl.wikipedia.org/wiki?curid=815135" title="Hajducy (wojsko)">
Hajducy (wojsko)



</doc>
<doc id="815137" url="https://pl.wikipedia.org/wiki?curid=815137" title="Believe in Nothing">
Believe in Nothing

Believe in Nothing to album studyjny nagrany przez brytyjską grupę Paradise Lost.

</doc>
<doc id="815141" url="https://pl.wikipedia.org/wiki?curid=815141" title="Kapralstwo">
Kapralstwo

Kapralstwo – najmniejsza jednostka organizacyjna w szesnastowiecznym (i później) wojsku, składająca się z kilku lub więcej (zwykle od 18 lub 24 do 42) żołnierzy. Kapralstwo nie było jednak na polu walki jednostką taktyczną, tylko gospodarczą i szkoleniową, zarządzaną przez podoficera – kaprala. Kapral odpowiedzialny był za wyszkolenie podlegających mu żołnierzy (swoje zadania realizował przy pomocy oddanych mu do pomocy gefrajtrów, czyli doświadczonych żołnierzy-weteranów), a także za ich podstawowe wyposażenie oraz zaopatrzenie i wyżywienie.
W XVII-wiecznej piechocie zorganizowanej na wzorach szwedzkich, w skład jednej kompanii wchodziły trzy kapralstwa muszkieterów po 24 ludzi oraz trzy kapralstwa pikinierów po 18 ludzi.
W wojsku polskim występowała w jednostkach autoramentu cudzoziemskiego.

</doc>
<doc id="815142" url="https://pl.wikipedia.org/wiki?curid=815142" title="Sidi Yaya Keita">
Sidi Yaya Keita

Sidi Yaya Keita (ur. 20 marca 1985 w Bamako) – piłkarz malijski grający na pozycji ofensywnego pomocnika. Mierzy 177 cm, waży 73 kg.
Kariera klubowa.
Keita jest wychowankiem klubu Djoliba AC z rodzinnego miasta Bamako. W jego barwach zadebiutował w 2003 roku w Malien Premiere Division. Dobre występyw krajowej lidze spowodowały transfer do francuskiego RC Strasbourg. W sezonie 2003/2004 nie zagrał jednak ani razu w pierwszej drużynie i ogrywał się w zespole rezerw. Do pierwszego zespołu awansował latem 2004 i 26 października zadebiutował w Ligue 1 wyjazdowym meczem z AC Ajaccio (2:2). W lidze zagrał łącznie w 15 meczach oraz wywalczył ze Strasbourgiem Puchar Ligi Francuskiej. W sezonie 2005/2006, w swoim trzecim meczu brutalnie sfaulował Caçapę z Olympique Lyon, który zerwał więzadła w kolanie. Keita dostał karę zawieszenia na 2 miesiące. Ogółem w lidze wystąpił w 12 spotkaniach, a Strasbourg zajął przedostanie 19. miejsce i został zdegradowany do Ligue 2.
Latem 2006 Keitą interesowały się AS Saint-Étienne oraz AS Monaco, ale ostatecznie za 6 milionów euro Malijczyk przeniósł się do RC Lens, gdzie o miejsce w podstawowej jedenastce walczył z Érikiem Carrière oraz Nenadem Kovačeviciem. 5 sierpnia 2008 zadebiutował w jego barwach w wygranym 1:0 meczu z Troyes AC. W 2008 roku spadł z Lens do Ligue 2 i w drugiej lidze Francji grał przez rok.
31 sierpnia 2009 roku Keita został wypożyczony do hiszpańskiego Xerez CD, beniaminka Primera División. Był tam jednym z podstawowych zawodników. Rozegrał 24 ligowe spotkania, jednak jego zespół spadł z ligi. Po zakończeniu sezonu Keita powrócił do Lens.
Kariera reprezentacyjna.
W reprezentacji Mali Sidi Keita zadebiutował 3 września 2005 w wygranym 2:0 meczu z reprezentacją Konga.

</doc>
<doc id="815144" url="https://pl.wikipedia.org/wiki?curid=815144" title="Przedwale">
Przedwale

Przedwale (niem. "Dominiksplan") – historyczne osiedle w Gdańsku, na obszarze dzielnicy Śródmieście.
Mianem Przedwala były nazywane tereny na południe od ul. Ogarnej (niem. "Hundegasse"), bezpośrednio przylegające do pierwszych murów miejskich. Podział taki obowiązywał do czasu wybudowania nowych fortyfikacji za Starym Przedmieściem.
Przedwale jest podjednostką jednostki morfogenetycznej Główne Miasto, w okręgu historycznym Gdańsk.
Współcześnie tereny Głównego Miasta stanowią integralną całość, a jego podział na jakiekolwiek jednostki terytorialne nie istnieje.

</doc>
<doc id="815148" url="https://pl.wikipedia.org/wiki?curid=815148" title="Radio FLASH">
Radio FLASH



</doc>
<doc id="815154" url="https://pl.wikipedia.org/wiki?curid=815154" title="KOSPI">
KOSPI

KOSPI (Korea Stock Price Index) to południowokoreański indeks giełdowy.

</doc>
<doc id="815156" url="https://pl.wikipedia.org/wiki?curid=815156" title="Raz Degan">
Raz Degan

Raz Degan (ur. 25 sierpnia 1968 w kibucu Sede Nechemja) – izraelski aktor i reżyser, model.
Życiorys.
Wczesne lata.
Urodził się w Sede Nechemja w Kibcu w Izraelu jako syn Adiny Degan i Eliaha Degana. Odbył trzyletnią służbę wojskową w armii izraelskiej.
Kariera.
W wieku 21 lat rozpoczął karierę jako model. Pojawiał się na okładkach najważniejszych magazynów w branży, takich jak „Elle”, „Vogue”, „Cosmopolitan” czy „Glamour”. Był reprezentowany przez agencję Riccardo Gay Model Management. Uczestniczył w pokazach w Tajlandii, Stanach Zjednoczonych, Australii, Francji i we Włoszech, gdzie zdobył popularność dzięki udziałowi w licznych reklamach telewizyjnych, w tym Jägermeistera (1995), Polaroid Corporation (1995) w roli piosenkarza rockowego czy Pino Silvestre (1996).
Później Raz Degan poświęcił się aktorstwu, pracując zarówno w Stanach Zjednoczonych, jak i we Włoszech. W 1994 pojawił się w komediodramacie Roberta Altmana "Pret-a-Porter" z Marcello Mastroiannim i Sophią Loren. Dwa lata potem zagrał w dreszczowcu Carlo Vanzina "Dźwięk" ("Squillo", 1996) i był także bohaterem teledysku do piosenki Amedeo Minghiego „Cantare è d’amore” (1996). Na planie dreszczowca "Para morderców" ("Coppia omicida", 1998) spotkał się z Raoulem Bovą. Studiował aktorstwo w Actor’s Studio w Nowym Jorku.
Po udziale w ekranizacji tragedii Williama Szekspira "Tytus Andronikus" ("Titus", 1999), w 2000 przeniósł się do Los Angeles, gdzie studiował, aby zostać nauczycielem jogi w Santa Monica.
W 2002 powrócił do Włoch i otworzył East West Gallery w Mediolanie, galerię sztuki promującą młodych artystów malarzy z całego świata. Zwrócił na siebie uwagę jako król Dariusz III, Szach Persji w widowiskowym dramacie historycznym Olivera Stone’a "Aleksander" ("Alexander", 2004).
W 2002 zagrał Jezusa w spektaklu Giorgio Albertazzi’ego "Pilato sempre".
W 2004 wraz ze swoją partnerką Paolą Barale nakręcił film dokumentalny "Film prywatny" ("Film privato"), emitowany przez Italia 1. Zagrał postać profesora w dramacie Ermanna Olmiego "Sto gwoździ" ("Centochiodi", 2007), który był prezentowany na 60. Festiwalu Filmowym w Cannes i nominowany do nagrody Davida. Po występie w głównej roli inspektora Alessandro Castriego w komediodramacie "Albakiara – Il film" (2008), wystąpił jako Alberto da Giussano we włoskim filmie kostiumowym Renza Martinelliego "" ("Barbarossa", 2009) z Rutgerem Hauerem.
W 2010 wraz z Milly Carlucci był jednym z konkurentów szóstej edycji programu Rai 1 "Dancing with the Stars" ("Ballando con le stelle"). Był gospodarzem programu telewizyjnego Italia 1 "Mistero". Jako operator biograficznego filmu dokumentalnego Nadava Schirmana "Zielony książę" ("The Green Prince", 2014) był nominowany do Złotej Żaby na Międzynarodowym Festiwalu Sztuki Autorów Zdjęć Filmowych Camerimage w Toruniu.
W 2016 wyreżyserował film dokumentalny "Ostatni szaman" ("The Last Shaman"), za który zdobył nagrodę jury na LifeArt Festival.
W 2017 został zwycięzcą jako jeden z uczestników dwunastej edycji programu reality show Canale 5 "Wyspy sławy" ("L’isola dei famosi"). Wystąpił w jednym z odcinków serialu Rai 1 "Śledztwa Lolity Lobosco" ("Le indagini di Lolita Lobosco", 2021) – "Spaghetti all’assassina" z Francesco De Vito.
Życie prywatne.
Był w nieformalnym związku z francuską modelką Aurelie Claudel (ur. 1980). W latach 2002–2008 był związany z włoską aktorką Paolą Barale (ur. 1967). W sierpniu 2008 spotykał się z Kasią Smutniak.

</doc>
<doc id="815157" url="https://pl.wikipedia.org/wiki?curid=815157" title="P-5 (pocisk)">
P-5 (pocisk)

P-5 () — radziecki strategiczny pocisk manewrujący klasy woda-ziemia, opracowany pod koniec lat 50 XX wieku. Jego wariantami rozwojowymi były P-6, P-7, P-35 i Progriess. Cała rodzina pocisków została oznaczona w kodzie NATO jako SS-N-3 "Shaddock", w tym P-5 – SS-N-3C, natomiast wersja bazowania lądowego jako SS-C-1 "Sepal". Spotykana jest potoczna rosyjska nazwa "piatiorka" („piątka”).
Historia.
Pocisk został opracowany jako broń do strategicznych ataków na cele lądowe z wynurzonych okrętów podwodnych. Skonstruowany został w biurze OKB-52 głównego konstruktora Władimira Czełomieja, który wcześniej zebrał doświadczenia opracowując pocisk 10Ch – radziecką kopię niemieckiego V-1. Wstępne prace nad projektem Czełomiej prowadził już w 1954 roku, a 8 sierpnia 1955 roku opracowanie pocisku zostało zlecone oficjalnie postanowieniem władz. Równolegle pocisk takiego samego przeznaczenia P-10 opracowywało biuro Berijewa, lecz okazał się znacznie gorszy, a przy tym większy, i jego rozwój został zarzucony. Nowością przyjętą w konstrukcji pocisku P-5 był start bezpośrednio z kontenera o niewielkiej średnicy i rozkładanie skrzydeł w locie, nie wymagające procedur przygotowania pocisku do startu z wyrzutni. Rozwój odrzutowego silnika marszowego został zlecony biuru OKB-300 głównego konstruktora Tumanskiego, a później został przeniesiony do OKB-26 W. Sorokina w Ufie. 
Pierwsze próby startów na lądzie prowadzono od 28 sierpnia 1958 roku. Próby następnie prowadzono od listopada tego roku na zmodyfikowanym okręcie podwodnym S-146 projektu 613. Kompleks P-5 został przyjęty oficjalnie na uzbrojenie postanowieniem z 19 czerwca 1959 roku. W toku prób określono zasięg od 80 do 500 km, prędkość na 1250-1300 km/h, a dokładność trafienia 8 km. Wysokość lotu w podstawowej wersji wynosiła 400-800 m, a ustalał ją barometryczny wysokościomierz. Za skonstruowanie pocisku W. Czełomiej w 1959 roku otrzymał tytuł Bohatera Pracy Socjalistycznej i wraz z zespołem Nagrodę Leninowską.
Pocisk miał długość 10 819 mm, średnicę kadłuba do 860 mm, rozpiętość skrzydeł ok. 3 m. Skrzydła miały skos 58° i cięciwę przy kadłubie 2,6 m, a na końcach 1,06 m. Masa startowa z silnikami startowymi wynosiła 5,1 t, w tym silniki ok. 0,8 t. W pierwszym przedziale długości 1875 mm była aparatura, w drugim długości 2050 mm głowica bojowa. W trzecim przedziale był zbiornik paliwa, a w czwartym silnik turboodrzutowy KRD-26 o ciągu 2,5 tony, z chwytem powietrza pod kadłubem. Start umożliwiały rakietowe silniki startowe PRD-34 pod kadłubem, o ciągu 36,6 T. Pocisk miał jeden reżim lotu, z dużą prędkością, bez wykonywania manewrów. Kierowanie zapewniał w pierwszej wersji prosty automatyczny pilot, w wersji P-5D uzupełniony o dopplerowski miernik radarowy prędkości i zniosu, zwiększający dokładność.
Pocisk P-5 używany był na okrętach podwodnych projektu 644 i 665 (kod NATO: "Whiskey Twin Cylinder / Whiskey Long Bin") oraz projektu 659 ("Echo I"). Pociski te mogły być wystrzeliwane również z nowszych okrętów podwodnych projektu 651 ("Juliett") i projektu 675 ("Echo II" – tylko w 6 z 8 wyrzutni), lecz faktycznie nie były na nich stosowane. Wkrótce skrzydlate pociski strategiczne zostały uznane za broń mało przydatną w ewentualnej wojnie pełnoskalowej, gdyż wymagały podejścia przez okręty podwodne w pobliże brzegów ewentualnego przeciwnika. Wobec tego, postanowieniem z 24 sierpnia 1965 roku pocisk P-5 został wycofany z uzbrojenia. Faktycznie zostały wycofane z marynarki wojennej i wojsk lądowych do 1968 roku.
Koszt pocisku P-5 był około półtora raza mniejszy od myśliwca MiG-21 i około trzy razy większy niż pocisku przeciwokrętowego P-15.
Oprócz okrętów, pociski P-5 zostały zaadaptowane na uzbrojenie kompleksu bazowania naziemnego S-5 (2K17), z samobieżną wyrzutnią 2P30 na podwoziu ZiŁ-135, przyjętego na uzbrojenie 30 grudnia 1961 roku. Tworzyły pułki z ośmioma wyrzutniami, używane w wojskach lądowych.

</doc>
<doc id="815161" url="https://pl.wikipedia.org/wiki?curid=815161" title="Bilans energetyczny">
Bilans energetyczny

Termin bilans energetyczny ma następujące znaczenia w różnych naukach:

</doc>
<doc id="815166" url="https://pl.wikipedia.org/wiki?curid=815166" title="Ostflucht">
Ostflucht

Ostflucht (niem. tzw. "ucieczka ze wschodu") – termin określający zjawisko migracji ze wschodu Niemiec (Rzeszy) na bardziej zamożne tereny zachodnie.
W drugiej połowie XIX wieku ludność ówczesnej wschodniej części Rzeszy (Prusy Wschodnie, Prusy Zachodnie, Prowincja Poznańska, Śląsk) zaczęła migrować do ośrodków przemysłowych w zachodnich Niemczech (Zagłębie Ruhry, Berlin). Proces określany mianem "Ostflucht" nasilił się na przełomie wieków i dotyczył nie tylko Niemców, ale także rdzennych Polaków zamieszkujących ziemie zaboru pruskiego.
Szerokie obecnie rozpowszechnienie polskich nazwisk w tych regionach, przede wszystkim w Zagłębiu Ruhry pochodzi z tego ruchu osiedleńczego. "Ostflucht" był jednym z powodów nasilenia akcji germanizacyjnej (Komisja Kolonizacyjna).

</doc>
<doc id="815169" url="https://pl.wikipedia.org/wiki?curid=815169" title="Theather am Gänsemarkt">
Theather am Gänsemarkt



</doc>
<doc id="815172" url="https://pl.wikipedia.org/wiki?curid=815172" title="Margaret Brevoort">
Margaret Brevoort

Margaret Claudia Brevoort, "Meta Brevoort" (ur. 8 listopada 1825 w Nowym Jorku, zm. 19 grudnia 1876 w Dorking) – amerykańska alpinistka, aktywna w Europie w okresie tzw. alpinizmu zdobywczego w II połowie XIX w. Jedna z nielicznych kobiet, uprawiających w tamtych czasach ten rodzaj działalności i niewątpliwie jedna z najwybitniejszych. Była ciotką innego czołowego alpinisty tego okresu, Williama A. Coolidge’a. Wspinała się głównie w Alpach.
Warto wspomnieć, że Margaret Brevoort była pierwszą kobietą, która zamieściła swój tekst na temat wspinaczki górskiej w czasopiśmie angielskiego Alpine Clubu (W.A.B. Coolidge: "A day and night on the Bietschhorn", „Alpine Journal” vol. VI 1872-74, s. 114). Był to również najprawdopodobniej w ogóle pierwszy artykuł o tematyce alpinistycznej w historii, opublikowany przez kobietę.

</doc>
<doc id="815177" url="https://pl.wikipedia.org/wiki?curid=815177" title="Domingo de Chimalpahin">
Domingo de Chimalpahin

Don Domingo de San Anton Munon Chimalpahin Quauhtlehuanitzin (1579–1660) – meksykański historyk nowożytny, autor Kodeksu Chimalpahin.
Domingo de Chimalpahin Chimalpahin urodził się w biednej rodzinie azteckiej w 1579 roku w Chalco na południu Meksyku. Jego wczesne życie jest zupełnie nieznane. Jego prace historyczne z powodu jego biednego stanu były zupełnie nieznane lub ignorowane. Zajmował się tłumaczeniem starożytnych dokumentów azteckich oraz spisywał ówczesne wydarzenia z ziem kolonizowanych przez Hiszpanów. Był historykiem, kopistą, genealogistą i kronikarzem, który pisał dla swoich pobratymców Azteków. Żył w tych samych czasach co inni sławni historycy szlachetnie urodzeni Fernando de Alva Ixtlilxochitl i Fernando Alvarado Tezozomoc oraz duchowny jezuita Juan de Tovar. 
Prawdopodobnie znając dwóch pierwszych, na podstawie ich dokumentów w języku nahuatl i przy ich pomocy stworzył historię prekolumbijskiego Meksyku, koncentrując się głównie na polityce i warunkach społecznych 
Tenochtitlán, Tlatelolco, Texcoco i Culhuacan. 
Od jego imienia został nazwany Kodeks Chimalpahin – dwutomowe dzieło znalezione w 1982 roku, a wydane w 1997.

</doc>
<doc id="815178" url="https://pl.wikipedia.org/wiki?curid=815178" title="Gefrajter">
Gefrajter

Gefrajter (, „starszy szeregowy”, dosłownie „uwolniony”), potocznie "frajter" – stopień wojskowy; w wojsku polskim od XVI do XVII wieku doświadczony żołnierz, weteran kilku kampanii, dobrze wyszkolony, dysponujący dużym doświadczeniem i odpornością psychiczną. Nazwa nawiązywała do zwolnienia żołnierza z części obowiązków, przede wszystkim ze służby wartowniczej.
Gefrajter pod okiem kaprala prowadził szkolenie młodych żołnierzy roty lub kapralstwa, a na polu bitwy stawał w pierwszym szeregu, zagrzewając pozostałych szeregowych do walki swoim przykładem.
W XVIII wieku stopień gefrajtra pojawił się w armii rosyjskiej (, "jefriejtor"); zachowano go również w Armii Czerwonej i Armii Radzieckiej.
Współcześnie stopień gefrajtra istnieje w siłach zbrojnych państw niemieckojęzycznych, a także w siłach zbrojnych Federacji Rosyjskiej. W Wojsku Polskim jego odpowiednikiem jest stopień starszego szeregowego.

</doc>
<doc id="815182" url="https://pl.wikipedia.org/wiki?curid=815182" title="Hajduk">
Hajduk

Z węgierskiego, w l.mn. "hajdúk" – rabusie:
Ludzie:
Ryby:
Zobacz też:

</doc>
<doc id="815184" url="https://pl.wikipedia.org/wiki?curid=815184" title="Merval (giełda)">
Merval (giełda)

Merval to główny indeks na Giełdzie Papierów Wartościowych w Buenos Aires (Buenos Aires Stock Exchange); jest indeksem cenowym, obliczanym jako wartość portfela akcji wybranych spółek. Bazą jest 30 czerwca 1986 = 0,01 pesos.

</doc>
